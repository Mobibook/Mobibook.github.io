<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml" xml:lang="tr">
<head>
<meta http-equiv="Content-Type" content="application/xhtml+xml; charset=utf-8"/>
<meta name="Generator" content="Atlantis Word Processor 1.6.6.1"/>
<link rel="stylesheet" type="text/css" href="style.css"/>
<title>ÜÇÜNCÜ BÖLÜM</title>
</head>
<body>
<h1 class="h11">ÜÇÜNCÜ BÖLÜM</h1>
<p>&nbsp;</p>
<p>Steiner, tren penceresinden görünen telgraf direklerini belli belirsiz seçebiliyordu. Rayların gürültüsü azaldı. Yine mektuba baktı.</p>
<p>&nbsp;</p>
<p><span class="t9">Do</span><span class="t9">ğ</span><span class="t9">u'da bir yer Sevgili Rolf,</span></p>
<p><span class="t9">Ş</span><span class="t9">u anda Güney Denizi'nde ya</span><span class="t9">ş</span><span class="t9">ayan bir adal</span><span class="t9">ı</span><span class="t9"> gibi güne</span><span class="t9">ş</span><span class="t9">te kapkara yanm</span><span class="t9">ı</span><span class="t9">ş</span><span class="t9"> bir halde, kum seddinin üstünde oturmu</span><span class="t9">ş</span><span class="t9">, bacaklar</span><span class="t9">ı</span><span class="t9">m</span><span class="t9">ı</span><span class="t9"> suya sall</span><span class="t9">ı</span><span class="t9">yorum. Ayaklar</span><span class="t9">ı</span><span class="t9">m pek ho</span><span class="t9">ş</span><span class="t9">nut bu durumdan. Dün gece bir Rus hücumbotu yana</span><span class="t9">ş</span><span class="t9">t</span><span class="t9">ı</span><span class="t9"> buraya ama Kruger tüfe</span><span class="t9">ğ</span><span class="t9">iyle savd</span><span class="t9">ı</span><span class="t9"> onu ba</span><span class="t9">ş</span><span class="t9">ı</span><span class="t9">m</span><span class="t9">ı</span><span class="t9">zdan. Kendisi öyle diyor.</span></p>
<p><span class="t9">Bugün iki saat denize dald</span><span class="t9">ı</span><span class="t9"> Kruger, sonunda iki eski çizme buldu ama ikisi de sol ayak. Kaptanla ikinci kaptan</span><span class="t9">ı</span><span class="t9">n çizmeleri bunlar, diye diretiyor. Gerisin geri suya f</span><span class="t9">ı</span><span class="t9">rlatt</span><span class="t9">ı</span><span class="t9">k tabiî. (Yani çizmeleri, adamlar</span><span class="t9">ı</span><span class="t9"> de</span><span class="t9">ğ</span><span class="t9">il.) Üç haftad</span><span class="t9">ı</span><span class="t9">r Karadeniz k</span><span class="t9">ı</span><span class="t9">y</span><span class="t9">ı</span><span class="t9">lar</span><span class="t9">ı</span><span class="t9">nday</span><span class="t9">ı</span><span class="t9">z, can s</span><span class="t9">ı</span><span class="t9">k</span><span class="t9">ı</span><span class="t9">nt</span><span class="t9">ı</span><span class="t9">s</span><span class="t9">ı</span><span class="t9">na kar</span><span class="t9">ş</span><span class="t9">ı</span><span class="t9"> amans</span><span class="t9">ı</span><span class="t9">z bir sava</span><span class="t9">ş</span><span class="t9"> veriyoruz. Bütün gün dinleniyor, geceleri de uyuyoruz bol bol. Ne hayat ama! Yaz</span><span class="t9">ı</span><span class="t9">k ki sen yan</span><span class="t9">ı</span><span class="t9">m</span><span class="t9">ı</span><span class="t9">zda de</span><span class="t9">ğ</span><span class="t9">ilsin. Bu salaklar satranç bilmiyorlar, oysa ne iyi vakit geçirebilirdik.</span></p>
<p><span class="t9">Sana Maag'</span><span class="t9">ı</span><span class="t9">n döndü</span><span class="t9">ğ</span><span class="t9">ünü yazm</span><span class="t9">ı</span><span class="t9">ş</span><span class="t9"> m</span><span class="t9">ı</span><span class="t9">yd</span><span class="t9">ı</span><span class="t9">m? Evde habire yemek yemi</span><span class="t9">ş</span><span class="t9">, bir göbek sal</span><span class="t9">ı</span><span class="t9">vermi</span><span class="t9">ş</span><span class="t9"> ki görme. Faber dün takvime bakt</span><span class="t9">ı</span><span class="t9">; sen yaralanal</span><span class="t9">ı</span><span class="t9"> üç ay geçmi</span><span class="t9">ş</span><span class="t9"> aradan. Zaman nas</span><span class="t9">ı</span><span class="t9">l geçiyor, de</span><span class="t9">ğ</span><span class="t9">il mi? </span><span class="t9">Ş</span><span class="t9">imdilik bu kadar. Bu s</span><span class="t9">ı</span><span class="t9">cakta mektup yazmak kolay i</span><span class="t9">ş</span><span class="t9"> de</span><span class="t9">ğ</span><span class="t9">il. Kruger ile Kern tepemde dikilmi</span><span class="t9">ş</span><span class="t9">, mektubu okuyorlar; yaz</span><span class="t9">ı</span><span class="t9">m kargac</span><span class="t9">ı</span><span class="t9">k burgac</span><span class="t9">ı</span><span class="t9">km</span><span class="t9">ı</span><span class="t9">ş</span><span class="t9">. Yaln</span><span class="t9">ı</span><span class="t9">z anlat</span><span class="t9">ı</span><span class="t9">m</span><span class="t9">ı</span><span class="t9">n güzelli</span><span class="t9">ğ</span><span class="t9">i, bu ay</span><span class="t9">ı</span><span class="t9">b</span><span class="t9">ı</span><span class="t9"> örtüyordur san</span><span class="t9">ı</span><span class="t9">r</span><span class="t9">ı</span><span class="t9">m.</span></p>
<p><span class="t9">Kendine iyi bak, dikkatli ol da seni ba</span><span class="t9">ş</span><span class="t9">ka bir birli</span><span class="t9">ğ</span><span class="t9">e vermeye kalkmas</span><span class="t9">ı</span><span class="t9">nlar döndü</span><span class="t9">ğ</span><span class="t9">ünde, gözünü dört aç. Ana cephede i</span><span class="t9">ş</span><span class="t9">ler iyice k</span><span class="t9">ı</span><span class="t9">z</span><span class="t9">ı</span><span class="t9">ş</span><span class="t9">m</span><span class="t9">ı</span><span class="t9">ş</span><span class="t9"> diyorlar.</span></p>
<p><span class="t9">En iyi dileklerimle.</span></p>
<p>Eski dostun SCHNURRBART</p>
<p>&nbsp;</p>
<p>Steiner kucağına koydu mektubu. Üç ay, diye düşündü. Ona otuz ay gibi gelmişti oysa. Mektubu yine cebine yerleştirdikten sonra gözlerini kapadı. Mayıs başlangıcında yaralanmıştı; demek şimdi Ağustos güneşi kasıp kavuruyordu cephedeki çorak toprağı. Dönüşünde bölüğü Kırım'da bulacağını sanmıştı. Kuzeydeki cephe gittikçe batıya kayıyordu, durum her geçen gün biraz daha kötüleştiği halde Kuban'daki köprübaşını bırakmaya kalkışmamışlardı. Herkes yeni bir Stalingrad bekliyordu.</p>
<p>Pencereden baktı, dalgın dalgın kırları gözledi. Tekerleklerin gürültüsü ninni gibi geliyordu. Kompartımandaki yolcuların çoğu uyukluyordu. Başları düşmüş, gözleri kapalı, rahatsız koltuklarda kıvrılıvermişlerdi. Yarı uyur yarı uyanık bir halde bu bitmez yolculuğun ne zaman son bulacağını düşünürken - on gündür trenden inmemişti- üç ayın olaylarını getirdi gözlerinin önüne.</p>
<p>Kendine geldiğinde, sağlık merkezindeki kirli ranzada yatıyordu, Almanya'ya dönüş yolculuğunun ilk durağıydı burası. Oraya nasıl gittiğini hatırlamıyordu. Belki de Üçüncü Taburdan birtakım askerler bulmuşlardı. Gece ameliyat edilmişti, anesteziden ayıldığında sahra hastanesine götürülüyordu. İki gün sonra hastane treniyle Przemsyl'e yollanmış, oradan da Passau'daki hastaneye gelmişti.</p>
<p>Şaşılacak kadar çabuk iyileşmişti. Göğsündeki, kollarıyla bacaklarındaki yaralar çarçabuk geçmişti. Omuzundaki yara da zahmet vermemişti.</p>
<p>Hastaneye gelişinden bir ay kadar sonra Schnurrbart'tan İlk mektubu almıştı: Almanya'ya dönemediği için yakınıyordu.</p>
<p>Onun yarası hafifti, ancak Odessa'ya kadar gidebilmiş, bir ay sonra sağlam raporunu alıp tümene dönmüştü. Rus topçularının Alay'ı bozguna uğrattığını yazıyordu; cephe tepeden geçiyormuş şimdi. İzin söylentileri dolaşıyormuş, yedeklerin geleceğinden, yeni bir kumandanın getirileceğinden söz ediliyormuş, köprübaşını ellerinde tutabilmeleri için Steiner'in yanlarında olması şartmış. Öyle diyordu Schnurrbart.</p>
<p>Üç mektup daha gelmişti ondan. Söylentiler doğru çıkmıştı. Tümen kıyıdaki mevzilere çekilmiş, birkaç haftalık bir izin çıkmıştı. Son mektubu -elindeki mektubu- yola çıktığı gün almıştı. Kerch'e vardığında, tümenin Novorossiysk'ye nakledildiğini öğrenmişti.</p>
<p>Birkaç kilometrelik bir yol vardı önünde. Kocaman bir sandığı andıran vagonun koltuk yayları bozuktu. Her sallanışta, lokomotifin tiz düdüğünün her ötüşünde camlar sarsılıyor, Steiner dalgınlığından sıyrılıyordu.</p>
<p>Yolcuların yüzlerini inceledi. Hepsi kıdemli askerlerdi görünüşlerine bakılırsa, sıladan dönüyorlardı besbelli; arasıra gözlerini açıyor, büyük bir kayıtsızlıkla pencereden bakıyor, yine uykuya dalıyorlardı sonra. Steiner'in karşısındaki koltukta bir onbaşı oturuyordu. Onun gözleri de kapalıydı; trenin her sallayışında olağanüstü uzunluktaki boynunun çevresinde başı, yayla tutturulmuş gibi zıplayıp duruyordu. Kemikli yüzü bitkin, cansız görünüyordu.</p>
<p>Birdenbire gözlerini açınca, gözgöze geldiler. &quot;Vardık sayılır,&quot; dedi Steiner.</p>
<p>Adam uzandı, dışarı baktı. &quot;On dakika daha var.&quot; Esnedi. &quot;Uzun bir tünele geliyoruz. Ondan sonra tamam.&quot;</p>
<p>&mdash;&quot;Sık sık geliyorsunuz buraya galiba...&quot; dedi Steiner.</p>
<p>&mdash;&quot;Evet. Postayım.&quot;</p>
<p>Steiner ilgiyle inceledi onu. İyi iş, diye düşündü; bana göre. &quot;Gar kasabada mı?&quot; diye sordu.</p>
<p>Adam yüzünü buruşturdu. &quot;Garı sorma. Bir saat çekiyor. Ne var ki yol fena değil, bir de bazen kamyona raslıyorsun, götürüyorlar.&quot;</p>
<p>&mdash; &quot;Nasıl bir yer burası?&quot; diye sordu Steiner. &quot;Ben ilk geliyorum da.&quot;</p>
<p>Onbaşı omuz silkti. &quot;Sakin, sessiz bir yerdir. Bol bol şampanya var üstelik. îç içebildiğin kadar.&quot;</p>
<p>&mdash;&quot;Şampanya mı!&quot; Steiner şaşırmıştı.</p>
<p>Adam başını salladı. &quot;Duymamış miydin? Mahzenler çoktur burada. Savaş on yıl sürse de bitmez şampanyalar.&quot;</p>
<p>&mdash;&quot;Sürmese daha iyi,&quot; dedi Steiner ters bir sesle. Lokomotifin düdüğü iki kere uzun uzun öttü. &quot;Tünele geldik,&quot; dedi onbaşı. &quot;Tamam.&quot; Ayağa kalktı, eşyalarını toplamaya başladı. Steiner de kalktı. Kompartımandakiler uykulu uykulu davrandılar, eşyalarını çıkarmaya koyuldular. Bir dakika sonra tünele girmişlerdi; her yan karanlıktı.</p>
<p>Günışığına çıkınca vagon sallandı, sonra sert bir şekilde durdu. Adamlar birbirlerinin üstüne yığıldılar, sövmeye başladılar.</p>
<p>&mdash;&quot;Sanki koyun götürüyorlar,&quot; dedi içlerinden biri. &quot;Öbürü güldü: &quot;Koyun değiliz de neyiz?&quot; Steiner kapıyı açtı, atladı. Onbaşıdan kurtulmak istediği için hızla turnikeye doğru yürüdü. Kartını uzattıktan sonra dışarı çıktı, çevresine bakındı bir süre. İstasyonda küçük yapılar vardı. Eskiden vagon deposu olarak kullanıldığı anlaşılıyordu. Dönüp bir göz attı. Vagonları ayırıyorlardı; bir an, içinde bir eziklik hissetti. Üstüste derin soluklar aldı. Kendin istedin bunu, diye düşündü. Hastalık iznini kullansaydın, şu anda evinde Freiburg'da olacaktın.</p>
<p>Hızlı hızlı yürümeye başladı; birkaç dakika sonra son yapılar da geride kalmıştı. Yol dümdüz batıya yöneliyordu, güzel bir yerdi burası gerçekten. Onbaşı abartmamıştı demek. İki yanda bağlar uzanıyordu. Olgun üzümlerin tadı ve iriliği, bir zamanlar güney Fransa'da tattığı, bir daha da eşine raslayamadığı üzümleri andırıyordu. Durup durup kopardı üzümlerden. Arkasına bakınca, trenin dağınık düzen yürüyen yolcularıyla karşılaştı. Hızlandı. Şurada burada, asmaların yeşil yaprakları arasından küçücük beyaz boyalı evler göze çarpıyordu. Her yan tertemizdi, pırıl pırıldı; Rusya'da gördüğü yerlere benzemiyordu; Loire'ın güneyinde sanıyordu insan kendini. Gideceği yere yaklaşırken, denizin keskin kokusu geldi burnuna. Ufku kaplayan parlak mavi sisin arasından sarı bir ışıkla aydınlanan karaltılar belirdi. Bir dağ sırasının birbirini izleyen doruklarıydı bunlar. Öylesine dalmıştı ki arkasından gelen kamyonu duymadı bile; biri seslenince irkildi</p>
<p>&quot;Nereye?&quot; diye sordu adam. &quot;Freiburg'a,&quot; dedi Steiner. Adam hiç renk vermeden kapıyı açtı. &quot;Ben de oraya gidiyorum zaten. Atla.&quot;</p>
<p>Steiner çantasını kavradı, adamın yanına atladı. &quot;Ben sık sık yolcu almam böyle,&quot; dedi adam vites değiştirirken. Kamyon hareket etti. &quot;Katı yürekliliğimden değil. Ama iki piç almıştım, iki kutu salçayı yürüttüler.&quot;</p>
<p>&mdash;&quot;Levazımcı mısın?&quot; diye sordu Steiner.</p>
<p>&mdash;&quot;Yazık ki öyle.&quot; &quot;Neden yazık?&quot;</p>
<p>Şoför güldü. &quot;Ne büyük sorumluluk altındayız bilemezsin, belâ desen gırla.&quot;</p>
<p>&quot;Neden naklini istemiyorsun?&quot;</p>
<p>&mdash;&quot;Nereye naklimi?&quot;</p>
<p>&mdash;&quot;Bizim Birliğe. Ne güzel, sımsıcak, temiz ranzalarda yatıyoruz biz.&quot;</p>
<p>Adam yine güldü. &quot;Çılgın değilim. Nereye gitsen boş. Allah kahretsin şu orduyu.&quot;</p>
<p>Yolun iki kenarındaki evler gittikçe çoğalıyordu. Kasabanın eteklerine varmışlardı anlaşılan. Steiner pencereden sarktı. Yol yokuş yukarı eğimliydi; tepeye vardıklarında denizi gördü. O zaman, anıların acılığına dayanamayıp ellerini yüreğine bastırdı. İki hafta önce bu duyguları atlattığını düşünüyordu; çıkar yol olmadığına karar vermiş, bu konuda düşünmemeye hazırlamıştı kendini, oysa bal gibi aldanmıştı işte.</p>
<p>Manzaraya bakarak oyalanmaya çalıştı. Dağlık kıyı çizgisi, büyük bir girinti oluşturuyor; kasaba o girintinin çevrisinde bir yarım ay biçiminde uzayıp gidiyordu. Mimarî, Zürich'i andırıyordu. Evlerin çoğu beyaz boyalıydı.</p>
<p>Şoförün sesiyle düşüncelerinden sıyrıldı. &quot;Geçen hafta boşaltıldı evler,&quot; diyordu. &quot;Sivillerden aldılar. Yazık ama kadınları bir görseydin.&quot; Steiner onun heyecanlı konuşmasını duymuyordu bile. Kamyon durunca kendine geldi. &quot;Burada ineceksin,&quot; dedi şoför. &quot;Sağdan ilk sokak. Rıhtımın orada mevzilendiler galiba.&quot; Frene bastı. Steiner bir paket sigara uzattı ama şoför almadı. &quot;Bu nesneler bizim elimizden geçiyor zaten. Hadi iyi yolculuklar.&quot;</p>
<p>Steiner kamyonu köşeyi dönene kadar izledi. En fazla dört katlı olan evler, sıcak öğle güneşinde sessizdiler. Kabaralı çizmeleri ıssız kaldırımda büyük yankılar çıkarıyordu.</p>
<p>Rasladığı bir inzibata yolu sordu.</p>
<p>Karargâh, rıhtıma giden yolun üstündeki bir sıra sevimli evde kurulmuştu. Steiner, karşısında hemen selâma geçen bir askere sordu: &quot;Hangi bölüktensin sen?&quot;</p>
<p>&mdash;&quot;İkinci Bölükten,&quot; dedi adam.</p>
<p>Steiner tepeden tırnağa süzdü adamı. Daha önce hiç görmemişti. &quot;Kaçıncı takım?&quot;</p>
<p>&mdash;&quot;İkinci.&quot;</p>
<p>Kendi birliğinden tanımadığı bir adamla konuşmak tuhafına gitmişti. Resmiliği bir yana bırakarak sordu: &quot;Kumandanınızın adı ne?&quot;</p>
<p>Hemen cevabı yapıştırdı asker: &quot;Onbaşı Schnurrbart efendim.&quot;</p>
<p>Steiner gülmemek için kendini zor tuttu. Schnurrbart'ın asıl adı tarihe karışmıştı besbelli. Askerden kendisini Schnurrbart'a götürmesini istedi.</p>
<p>Evler duvarlar ve çitlerle çevrili küçük avluların ortasına kurulmuştu. Asker, yeşil çitle çevrili bir yapıya götürdü Steiner'i. Yemiş ağaçları vardı şurada burada; ama yapraklara bakan, korkunç bir kasırganın ağaçları yerlebir ettiğini sanırdı. Çiçek tarlalarını ayrıklar kaplamıştı, yalnız çakıllı yol bakımlıydı. Steiner usulca bahçe kapısını açtı; hiç gürültü çıkarmamaya çalışıyordu. Evin giriş kapısı kapalıydı; birkaç adim yürüdü, köşeyi döneceği sırada durdu ansızın.</p>
<p>Sıralardan birinde Schnurrbart oturmuş, yüz metre ötedeki denizi gözlüyordu; yüzünü güneşe vermişti, gözleri yarı kapalıydı, piposu her zamanki gibi ağzındaydı tabiî. Sanki dünya yaratılalı beri burada, aynı yerde oturuyordu; her zamanki gibi zayıf, sinirli, bol sakallıydı yine. Steiner yüreğinin hızla çarptığını hissetti, gülümsedi, gözlerini sildi. Yavaşça yanına gitti unun, çantasını sırtından çıkarıp sıraya çöktü. Kollarını sıranın arkasına dayayarak Schnurrbart'ın yüzünü yandan incelemeye koyuldu.</p>
<p>Schnurrbart gözlerini açmamıştı daha. Piposunu ağzından çıkardı, başını biraz geriye atarak, &quot;Dinlendiniz mi çocuklar?&quot; dedi.</p>
<p>&quot;Evet,&quot; dedi Steiner.</p>
<p>Schnurrbart'ın yüzünde önce hiç bir değişiklik olmadı. Sonra ansızın bütün çizgileri birden değişikliğe uğradı. Gözlerini açtı usulca, başını çevirdi. Bakıştılar, hiç ses çıkarmadan, birbirlerini kollayarak, olağanüstü bir sessizlik içinde.</p>
<p>Neden sonra Schnurrbart başını denize doğru çevirdi. &quot;Bu havada balıklar müthiş ısırıyorlar adamı.&quot;</p>
<p>Steiner sustu. Uzun bir sessizlik. Bahçe, kıyıya hafif bir eğimle uzanıyordu; çitin yeşil parmaklıkları arasından denizin yağlı yüzeyine uzanan iskeleler görünüyordu. &quot;Yine de,&quot; dedi Schnurrbart, &quot;yani yağmur yağarken de ısırdıklarını gözönünde tutarsak...&quot;</p>
<p>Steiner gürültüyle esnedi, eliyle ağzını kapadı.</p>
<p>&quot;Aslında her türlü havada ısırırlar ya...&quot; dedi Schnurrbart.</p>
<p>&mdash;&quot;Yapma yahu?&quot; diye mırıldandı Steiner, içine müthiş bir dinginlik çökmüştü.</p>
<p>&mdash;&quot;Seni daha beklemiyorduk,&quot; dedi Schnurrbart ansızın. &quot;Evde durumlar nasıldı?&quot;</p>
<p>Steiner cebine attı elini, biraz arandıktan sonra bir kâğıt parçası bulup çıkardı. Schnurrbart'ın kucağına attı kâğıdı. &quot;Şunu oku,&quot; dedi sert bir sesle.</p>
<p>Mektup kısaydı. &quot;Sevgili Rolf,&quot; diye okudu Schnurrbart, &quot;davranışımı anlayamayacağını biliyorum ama elimden başka türlüsü gelmedi. Kantindeki ilk karşılaşmamızda sana gerçekten kızmıştım. Sonra acıdım, en sonunda da sevdim seni. Bir gün kurtulabileceğimi umuyordum. Çünkü evliyim Rolf, üstelik kocamı sevdiğimi sanıyordum bir zaman.</p>
<p>Benimle o kadar evlenmek istiyordu ki, rıza gösterdiğimi noter aracılığıyla bildirmiştim. Seninle birlikte geçirdiğimiz son gece, kesin olarak boşanmaya karar vermiştim. Bir hafta sonra kocamın ağır yaralandığını bildiren haber geldi. Sağ bacağını kesmek zorunda kalmışlar. Kendimle sıkı bir hesaplaşmaya girdim; şimdi biliyorum ki onu bırakmaya hakkım yok. N'olur çok kötü düşünme benim hakkımda.</p>
<p>Sana karşı dürüst davranmadım, ama seni sevdim, sevdiğim için de yitirmeyi göze alamadım. Bağışla beni. Gertrud.&quot; Schnurrbart mektubu geri verdi. Steiner dalgın dalgın denize bakıyordu. &quot;Demek adı Gertrud,&quot; dedi Schnurrbart.</p>
<p>Steiner başıyla evet dedi.</p>
<p>&mdash;&quot;Nerede karşılaşmıştınız?&quot;</p>
<p>&mdash;&quot;Gursuf'ta.&quot;</p>
<p>Schnurrbart şaşırmıştı. &quot;Gursuf'ta ha! Neden eve gitmedin peki?&quot;</p>
<p>&mdash;&quot;Gitmediğimi nereden çıkarıyorsun?&quot;</p>
<p>&quot;Gitseydin bu kadar çabuk dönemezdin,&quot; dedi Schnurrbart güvenle.</p>
<p>Steiner öne eğildi; dirseklerini dizlerine dayadı, başını eğdi. &quot;Evde ne işim var?&quot; dedi bezginlik içinde. &quot;Hastanede bu mektubu aldıktan sonra içimden gelmedi gitmek.&quot; Schnurrbart, Steiner'in ailesinden hiç söz açmadığını hatırladı. Ama sormaya da cesaret edemedi. Steiner ansızın konuyu değiştirdi; Kern'le Kruger'den haber sordu.</p>
<p>&quot;Uyuyorlar,&quot; dedi Schnurrbart. &quot;İkindi uykusu Zaten buraya geldik geleli uyandıklarını görmedim ki.&quot;</p>
<p>Schnurrbart anlatıyordu: Kruger'le kendisi bu evde kalıyorlardı; Kern, Faber ve Maag yandaki evdeydiler. Stransky kışla disiplininde diretiyordu çünkü. Yeni bölük kumandanı Teğmen Marz barut gibiymiş.</p>
<p>Steiner cephe konusunda bilgi isteyince Schnurrbart parmağıyla koyu gösterdi. &quot;Mevzi, büyük fabrikanın yakınlarında, sağda bir yerde. Dürbünle bakarsan, dikenli teli görebilirsin. Burada pek bir şey olmuyor, yalnız arasıra öğle üstleri onyedi - ikiliklerin sesi yükseliyor.&quot;</p>
<p>&mdash;&quot;Daha önce kim tutuyormuş burayı?&quot; diye sordu Steiner. Schnurrbart elini küçümsercesine salladı. &quot;Denizciler. Ne hayat sürmüşler ama!&quot; Çenesi açılmıştı artık, bütün haberleri peşpeşe sıraladı. İkisi de Hollerbach'tan söz etmekten kaçındılar.</p>
<p>Schnurrbart piposunu yaktı, bacaklarını uzattı. &quot;Güneşte oturmak güzel,&quot; dedi. &quot;Eve döner dönmez haftalarca güneşte tembel tembel yatacağım; işlerin yoluna girdiğini düşünüp sevineceğim bol bol.&quot;</p>
<p>&mdash;&quot;Nasıl yoluna girdiğini?&quot; diye sordu Steiner.</p>
<p>&mdash;&quot;Bayağı,&quot; dedi Schnurrbart. Piposunu içine çekerek, karşı kıyıya baktı. &quot;Ne düşünüyorum, biliyor musun? Şimdiyi yaşamayı unuttuk, umudumuzu geleceğe bağladık, oysa şimdi yaşadığımız şeydir hayat ve tersine davranırsak onu ıska geçmiş oluruz.&quot;</p>
<p>&mdash;&quot;Dur bir dakika,&quot; dedi Steiner. &quot;Ne dediğini tam anlayamadım.&quot;</p>
<p>Schnurrbart düşünceliydi. &quot;Ben de kaçırdım zaten,&quot; dedi tedirgince. &quot;O sırada aklımdaydı. Yazabilirdim bile, öylesine iyi kavramıştım ki.&quot;</p>
<p>&quot;istersen ben ne anladığımı söyleyeyim,&quot; dedi Steiner. &quot;Şimdiki anın gerçek, geleceğin bir düş olduğunu söylüyorsun; tersini düşünürsek, hayatın elimizden kaçıp gideceğine inanıyorsun.&quot;</p>
<p>&mdash; &quot;Tamam,&quot; dedi Schnurrbart. &quot;Bunu demek istemiştim işte.&quot; Kendi düşüncelerini başkasının ağzından dinleyince şaşırıp kalmıştı; birkaç saniye, kendisinde daha önce hiç fark etmediği bir yetenek bulmuşçasına durdu, düşündü. Steiner garip bir bakışla süzüyordu onu; demek ki önemli bir felsefî gerçeği dile getirmişti.</p>
<p>&quot;Yaa işte böyle,&quot; diyerek pekiştirdi sözlerini.</p>
<p>Ansızın bir şey unuttuğunu fark etti. &quot;işin en tuhaf yanını söylemedim daha,&quot; dedi heyecanla. &quot;Bir kaç gün önce Alay'a, Kiesel'i görmeye gitmiştik Kruger'le.&quot;</p>
<p>&mdash; &quot;Kiesel'i mi?&quot; diye sordu Steiner kaşlarını çatarak. &quot;Ne istiyormuş sizden?&quot;</p>
<p>&mdash;&quot;Ne bileyim ben. Benim yaralandığım gece var ya, o gece Stransky'yi görüp görmediğimizi sordu bizden. Sen görmüş müydün?&quot;</p>
<p>Steiner şaşkın şaşkın başını salladı. &quot;Nereden göreyim? Kumandanlık karargâhında kalmıştı o.&quot;</p>
<p>&mdash;&quot;Ben de öyle düşünmüştüm zaten,&quot; diye homurdandı Schnurrbart. &quot;Biz görmediğimizi söyledik. Kiesel sen dönünceye kadar beklemek zorunda kalacakmış.&quot;</p>
<p>&mdash;&quot;Tuhaf.&quot; Steiner bir süre düşündü, sonra işin içinden çıkamayacağını anlayınca omuz silkti. &quot;Biraz rahat bıraksınlar beni, başka şey istemem. Döner dönmez işe koşuyorlar adamı.&quot;</p>
<p>Schnurrbart piposunu yere vurduktan sonra kalktı. &quot;Gelir misin benimle?&quot; diye sordu. &quot;Kruger'i uyandıracağım.&quot;</p>
<p>&mdash;&quot;Kaçar mı!&quot; dedi Steiner çantasını sırtlayarak.</p>
<p>Eve girdiler, uzun bir koridordan geçtiler. En uçtaki kapının önünde durdu Schnurrbart, tokmağı yavaşça çevirip kapıyı araladı. &quot;Derin uykuda,&quot; diye fısıldadı.</p>
<p>Steiner içeri baktı. Kruger, ranzaya boylu boyunca yayılmış horluyordu. Schnurrbart odaya gireceği sırada Steiner durdurdu onu. Cebinden küçük bir şişe çıkardı, göz kırparak uzattı. &quot;O da ne?&quot; dedi Schnurrbart şaşkın şaşkın. &quot;İçki mi?&quot; Steiner başını hayır anlamında salladı. Kapıyı yavaşça açtı, Kruger'e tetik adımlarla yanaştıktan sonra şişeyi onun saçlarına, giysilerine boca ediverdi. Geriye kalan birkaç damlayı, yatağın yanında duran çizmelere boşalttı. Mutlu bir gülümsemeyle, parmak uçlarına basarak kapıya yürüdü. &quot;Şimdi uyandırabiliriz,&quot; dedi usulca.</p>
<p>Schnurrbart kokladı. Her geçen saniye artan keskin, baygın bir koku sarmıştı odayı. &quot;Kolonya,&quot; dedi Steiner.</p>
<p>&mdash;&quot;Feci kokuyor,&quot; diye fısıldadı Schnurrbart. &quot;Nereden buldun bunu?&quot;</p>
<p>&mdash;&quot;Gümrükten kaçırdım,&quot; dedi Steiner. Schnurrbart bir dakika beklemesini söyledi, koşarak çıktı. Kruger kımıldadı, yan döndü. Schnurrbart bir düzine porselen tabakla çıkageldi.</p>
<p>&mdash;&quot;Ne oluyor?&quot; diye sordu Steiner.</p>
<p>Schnurrbart sırıttı. &quot;Uyandır şunu. Mutfak tabak dolu.&quot; Odaya girdiler. &quot;Hazır mısın?&quot; dedi Steiner. Schnurrbart tabakları havaya kaldırdı, yere fırlattı; bu arada öylesine tiz bir çığlık atmıştı ki Steiner bile irkildi.</p>
<p>Kruger yanıbaşında maden ocağı parlamışçasına fırladı ayağa.</p>
<p>Yüzü önce kıpkırmızı kesildi, sonra da bembeyaz. Yerdeki tabakları görünce işi anladı. Ayağa fırladı, Steiner'e çarptı, öfkeyle bağırdı. &quot;Bunu yapmak için mi döndün?&quot; diye kükredi. &quot;Neden geldin sanki yine başımıza?&quot;</p>
<p>Steiner onun alı al moru mor kesilen yüzüne bakarak gülümsedi. &quot;Özlem yüzünden,&quot; dedi. &quot;Senin özlemine dayanamıyorum.&quot;</p>
<p>Kruger neredeyse üstüne atılacaktı. Gömleğini kaptı, çizmelerini ayağına geçirdiği gibi odadan çıktı gitti. Onlar da ardından yürüdüler. Kruger, bahçedeki sıraya somurtkan bir suratla çökerken, Schnurrbart'la Steiner iki yanına oturdular.</p>
<p>&mdash;&quot;Hiç düzelme olmamış,&quot; dedi Steiner.</p>
<p>&mdash;&quot;Düzelmeyecek. Umutsuz bir vaka,&quot; dedi Schnurrbart. Kruger homurdanarak sıktı yumruğunu. Steiner, yatıştırmak istercesine onun kolunu sıktı. &quot;Hadi ihtiyar serseri, yelkenleri indir bakalım.&quot;</p>
<p>Sesi öylesine yumuşaktı ki Schnurrbart şaşkın şaşkın baktı. Steiner'in bu kadar tatlı bir sesle konuştuğunu hiç duymamıştı daha önce. Kruger'de de etki aynı oldu. Bir süre daha homurdanmayı sürdürdü ama öfkesi gittikçe azalıyordu; kabuğuna çekilen bir salyangoza dönmüştü.</p>
<p>&mdash;&quot;Hah şöyle,&quot; dedi Steiner. Ses çıkarmadan oturup denizi gözlediler, üniformaları yırtık pırtık üç asker, bir sırada yanyana oturmuş, güneşin tadını çıkarıyorlardı.</p>
<p>&mdash; &quot;Eve dönmenin şerefine içelim,&quot; dedi Schnurrbart.</p>
<p>Ayağa kalktı. &quot;Ben gideyim de öbürlerini çağırayım.&quot;</p>
<p>Eve döndüler. Steiner odaları dolaştı. Üç büyük oda oldukça iyi döşenmişti. Her halde sivillerin, giderken eşyalarını birlikte götürmelerine izin verilmemişti; her şey olduğu yerde duruyordu. Steiner, Kruger'le birlikte salona girerken koridordan telâşlı ayak sesleri duyuldu. Kapı hızla açıldı; Kern, onun ardından da Maag ile Faber güründüler. Birkaç saniye tek kelime söylemeden baktılar Steiner'e.</p>
<p>Steiner onların bildik yüzlerini, titreyen dudaklarını, gözlerinde okunan sevinci gördü; uzun bir süredir böyle bir duyguya yabancıydı. &quot;Buradayız işte,&quot; dedi boğuk bir sesle.</p>
<p>Schnurrbart elinde şişelerle seğirtti. &quot;Ağlaşmayı bırakın.&quot; Onları odaya iteledi.</p>
<p>Steiner'le ilk tokalaşan Kern oldu. Onun ardından sıra Maag'a geldi. Steiner, Faber'in gözlerindeki soruyu fark edince, onun ailesini yoklamak konusunda verdiği söz geldi aklına. &quot;Düş kırıklığına uğrattımsa özür dilerim ama,&quot; dedi usulca, &quot;size gidemedim.&quot;</p>
<p>Faber başını salladı. &quot;Dün Barbara'dan bir mektup aldım,&quot; dedi. &quot;Senin hâlâ gelmediğini yazıyordu. Bekliyorlardı da.&quot;</p>
<p>&mdash;&quot;Bekliyorlar mıydı?&quot; diye sordu Steiner buruk bir sesle. &quot;Beni mi bekliyorlardı?&quot;</p>
<p>&mdash;&quot;Mektubumda senden söz etmiştim de,&quot; dedi Faber. Steiner nasıl teşekkür edeceğini kestiremedi, utanarak gülümsedi.</p>
<p>&mdash;&quot;izne çıkmadın mı?&quot; diye sordu Maag.</p>
<p>Steiner başını hayır anlamında salladı ama açıklamaya girişmedi.</p>
<p>Schnurrbart, şişeleri masanın üstüne dizmişti. &quot;Oturun hadi,&quot; diye bağırdı. &quot;Bak bakalım, beğenecek misin?&quot; Masanın üstündeki altı şişe şampanyayı gösterdi gururla, Steiner'in yüzüne baktı. Bir değişiklik olmadığını fark edince omuz silkti. &quot;Sen de hiç şaşırmıyorsun kardeşim!&quot;</p>
<p>&mdash;&quot;Neden şaşırayım?&quot; dedi Steiner gülerek.&quot;Novorossiysk'nin şampanya mahzeni üç aylık çocukların dilinde!&quot;</p>
<p>Oturdular, Schnurrbart bardak getirmemişti; şişelerden içtiler. Kern yüzünü buruşturdu. &quot;Çok sıcak yahu... Bira ol saydı şimdi. Hani...&quot; Sustu ansızın, havayı kokladı.</p>
<p>&mdash;&quot;Ne var?&quot; diye sordu Maag.</p>
<p>&mdash;&quot;Kolonya kokuyor yahu,&quot; dedi Kern.</p>
<p>&mdash;&quot;Bana da öyle geldi.&quot;</p>
<p>Bütün gözlerin kendinden yana çevrildiğini görünce hain hain güldü Kruger. &quot;Steiner'in marifeti.&quot;</p>
<p>Kern yine kokladı. &quot;Yok canım Steiner değil, sen kokuyorsun.&quot;</p>
<p>&mdash;&quot;Deli,&quot; diye bağırdı Kruger. &quot;Sen yeni bir burun al kendine, eskisi bir boka yaramıyor.&quot;</p>
<p>Schnurrbart araya girdi. &quot;Boğuşmayın canım. Hepimiz leş gibi kokuyoruz aslında.&quot; Şişeyi kaldırdı havaya. &quot;Şampanya içinde yüzen Alman ordusunun şerefine!&quot;</p>
<p>&mdash;&quot;Topluca atılacağım çukurun şerefine!&quot; dedi Maag.</p>
<p>Şişeler boşaldı. Kern ağzını sildi. &quot;Açsanıza şu pencereyi yahu!&quot;</p>
<p>&mdash;&quot;Sen açsana,&quot; dedi Maag. Ama kalktı, pencerelerin pancurlarını açtı. Masaya dönerken Steiner'in arkasında durdu. &quot;Steiner değil kokan,&quot; dedi yüksek sesle.</p>
<p>&mdash;&quot;Tabiî değil,&quot; diyerek katıldı Kern. &quot;Hep söylerim ya. Bazı kimseler rütbelerinin yükseltilmesini kaldıramazlar. Biraz yükselmeye görsünler, asıl renkleri ortaya çıkar. İt oğlu itler, n'olacak!&quot; Kruger'e anlamlı bir bakış fırlattı.</p>
<p>Kruger'in yüzü gitgide kızarıyordu. &quot;Ben kokmuyorum,&quot; dedi. &quot;Asıl leş gibi kokan, Steiner!&quot;</p>
<p>Adamlar gülüşmeye başladılar; Faber'in her zaman ciddi olan yüzünde bile bir gülümseme dolaştı. Hepsi Steiner'e baktılar; güya öfkeli öfkeli başını sallıyordu.</p>
<p>&mdash;&quot;Özür dilerim Onbaşı Kruger,&quot; dedi ciddi bir sesle. &quot;Ama insan üstüyle böyle konuşmaz.&quot;</p>
<p>Kruger ayağa fırladı. &quot;Senin rütbenin içine edeyim! Rütbe değil itlik söz konusu burada, kokmuşluk söz konusu.&quot; Soluk almak için durduğu sırada, odaya sert adımlarla bir teğmen girdi; omuzları dimdikti. Canlı mavi gözleriyle adamlara baktı. Hepsi ayağa fırlamış, hazırola geçmişlerdi. &quot;Rahatınıza bakın!&quot; dedi sert bir sesle. Masaya doğru yürüdü. &quot;Bu saatte içkili toplantı yapıyorsunuz demek.&quot;</p>
<p>Sanki bir şey sormuyor, bir açıklamada bulunuyordu. Gözü, masanın öbür yanında duran Steiner'e ilişti. &quot;Bu da kim?&quot; Steiner topuklarını biraraya getirdi, &quot;Üstçavuş Steiner,&quot; dedi, &quot;hastaneden yeni döndüm.&quot;</p>
<p>Teğmenin gözleri açılmıştı. &quot;Steiner mi?&quot; diye yineledi. Sonra başını salladı, elini masanın üstünden uzattı.</p>
<p>&quot;Ben bölük kumandanınız Teğmen Marz. Tanıyor muydunuz beni?&quot;</p>
<p>&mdash;&quot;Şöyle, böyle,&quot; dedi Steiner.</p>
<p>Marz kaşlarını kaldırdı. Sonra gülümsedi. &quot;Ben de sizin hakkınızda az şey biliyorum. Bazıları iyi, bazıları değil. Hemen takım kumandanlığı görevini alacaksınız. Düzen ve disiplin. Başıboşluktan hiç hoşlanmam. Bir anlaşmazlık olursa, gelir benimle konuşursunuz yüzyüze, ama arkamdan dedikodu etmek yok. Anlaşıldı mı?&quot;</p>
<p>Steiner başını salladı, şaşırmıştı. Tay gibi huysuz, ele avuca sığmaz bir oğlan, diye düşündü.</p>
<p>Marz öbürlerine döndü. &quot;Bir saat sonra teftiş var. Kumandanın kendisi geliyor. Hiç kimse kaytarmaya kalkmasın.&quot;</p>
<p>Kruger'in yanında duruyordu; ansızın başını kaldırdı. &quot;Kim bu kokuyu süren?&quot;</p>
<p>Kruger yangözle Steiner'e baktı, gülümsedi.</p>
<p>&mdash;&quot;Size söylüyorum Onbaşı,&quot; dedi Marz sert bir sesle, &quot;Oğlan mısınız nesiniz?&quot;</p>
<p>Kruger ne diyeceğini şaşırmıştı. Teğmen gözlerinin içine bakıyordu; çaresizlik içinde omuz silkti. &quot;Ben... şey ben değilim ama...&quot;</p>
<p>Kumandanın gözleri ateş saçıyordu. &quot;Yaa,&quot; dedikten sonra ellerini Kruger'in saçında dolaştırdı, burnuna yaklaştırdı &quot;Kokla şunu!&quot; diye emretti.</p>
<p>Kruger korkuyla kokladı. Öyle şaşkındı ki Steiner ansızın büyük bir suçluluk duygusuna kapıldı.</p>
<p>Teğmen basbas bağırıyordu. &quot;Kadın gibi koku sürünecekseniz, sizin bileceğiniz iş... Yalnız bana yalan söylemeye kalkışırsanız yakanıza yapışırım. Unutmayın bu dediğimi!&quot;</p>
<p>Kruger'in kendine gelmesine kalmadan çekip gitti.</p>
<p>&mdash;&quot;Gerçekten de çok pis kokuyorsun,&quot; dedi Steiner. Kruger, yanına koştu hemen, Steiner'in kolunu yakaladı.</p>
<p>&quot;Bu savaşın nasıl biteceğini bilmem,&quot; dedi soluk soluğa. &quot;Yalnız senin başına ne geleceğini bal gibi biliyorum.&quot; Steiner kaşlarını çattı, özellikle kibar davranmaya çalıştı: &quot;Ne var yani evlâdım?&quot;</p>
<p>&mdash;&quot;Ben senin evlâdın değilim,&quot; diye kükredi Kruger.</p>
<p>Schnurrbart yanlarına gelmişti; büyük bir hayranlıkla kokuyu içine çekti. &quot;Ne güzel koku yahu!&quot; diye fısıldadı, gözlerini yumarak.</p>
<p>&mdash; &quot;Gül kokusu canım,&quot; dedi Kern. &quot;Dikenli bir gül kokusu,&quot; dedi Maag.</p>
<p>Kruger deli gibi fırladı odadan.</p>
<p>Tabur Karargâhı, rıhtımdan yediyüz elli metre kadar uzaklıktaydı; birbirine bitişik yapılardan oluşmuştu. Bölük kumandanları, Stransky'nin düzenlediği brifinge katılıyordu. Teğmen Marz, hasır bir iskemleye çökmüş, Stransky'nin açıklamalarını sıkıntıyla dinliyordu. Birinci Bölüğün kumandanı Teğmen Moninger, pencereden pürüzsüz Ağustos göğünü gözlüyordu dalgın dalgın. Onun yanında Üçüncü Bölüğün kumandanı Teğmen Hahn duruyordu; eliyle ağzını kapayıp esnediğini gizlemeye çalışıyordu. Teğmen Stallmann parmaklarını incelemeye koyulmuştu. Bir bağlasa şu sözü, diye düşündü Marz, Stransky'ye bakarken.</p>
<p>Stransky, masanın başında duruyordu; çok duygulu bir konuşma yapmaya çalıştığı belliydi. Subayların uyuşukluğunu görünce büsbütün yükseltmişti sesini. &quot;Saldırıdan savunmaya geçmenin şanssızlığı içindeyiz. Anlık çatışmalar yanıltmasın bizi. Şu sıralar askerleri savaşa hazır bulundurmak sorunu bence eskisinden de önemli. Taburu savaş düzeninde, saldırıya hazır durumda tutmak yolunda en önemli etken, bence sıkı disiplindir.&quot; Elini masaya vurarak sözlerini pekiştirdi. &quot;Bölük kumandanlarından her türlü başıboş davranışın hesabını sormalarını istiyorum. Avareliğe hoşgörü gösterilmeyecek. Askerlerin donanımlarını düzene sokmaları için en elverişli zamandayız. Ben bu konuyla bizzat ilgileneceğim.&quot; Altın kol saatine bir göz attı. &quot;On beş dakika sonra teftiş başlıyor. Silâhları da denetleyeceğim.&quot; Triebig'e döndü.</p>
<p>&quot;Başka bir şey var mıydı?&quot;</p>
<p>&mdash; &quot;Sanmam efendim,&quot; dedi Triebig aşağıdan alarak. Stransky, ceketinden görünmeyen bir toz parçacığını silkeledi eliyle, &quot;öyleyse bugünlük bu kadar.&quot; öbürleri çıkarken, Marz yaklaşıp sordu: &quot;Nereden başlayacaksınız teftişe, kumandanım?&quot;</p>
<p>Stransky sert bir karşılık vermek üzereydi, ama Marz'ın alay emir subayının kayınbiraderi olduğunu hatırladı. Gülümsedi. &quot;Sizin bölükten Teğmen Marz.&quot;</p>
<p>&mdash;&quot;O zaman söyleyeyim de hazır olsunlar.&quot;</p>
<p>Stransky başını salladı. &quot;Başka bir söyleyeceğiniz var mıydı?&quot;</p>
<p>&mdash;&quot;Önemli bir şey değil,&quot; dedi Marz gelişigüzel. &quot;Çavuş Steiner bir saat önce döndü de, onu haber verecektim.&quot; Stransky, duygularını gizlemeye olanca gücüyle çalıştığı halde gözkapakları titremeye başlamıştı. &quot;Steiner mi?&quot; diye sorarken sesini doğal olmaya zorladığı besbelliydi. Yere baktı bir süre, sonra başını kaldırdı. &quot;İyi. Çavuş'u bu akşam saat sekizde bana yollayın.&quot;</p>
<p>Marz selâm verip ayrıldı. Kumandanlık karargâhından çıkarken, dudaklarında belli belirsiz bir gülümseme vardı. Stransky, geniş camlı pencerelerden onun karşıdan karşıya geçişini gözledi. Ansızın müthiş, sağır edici bir gürültü yayıldı havaya. Marz en yakın eve daldı. Stransky yüzükoyun yere kapandı. Ev, temellerine kadar sarsılıyordu. Camlar kırıldı, tavandaki sıvalar düştü; oda beyaz bir toz bulutu içinde kaldı. Stransky yattığı yerde, soluğunu tutarak tuğla, tahta, taş yağmurunun dinmesini bekledi. Dizleri titriyordu.</p>
<p>Karşı kaldırımdaki evlerden biri çökmüştü. Yıkıntılardan çıkan kara - sarı duman bulutu, usul usul rıhtıma doğru uzaklaşıyordu. Stransky yapıyı tanıdı birden; irtibat merkeziydi.</p>
<p>Marz komşu yapıdan fırladı, korkudan şaşkına dönmüştü. Onun ardından istihkâm subayları göründüler; hepsinin beti - benzi atmıştı. Yine kendilerini yere attılar ve aynı korkunç vınlama duyuldu. Yalnız bu kere daha tiz bir sesti; sonuç eskisi kadar ölümcül değildi. Patlama çok uzaklarda, açık arazide olmuştu; yeni bir kara duman bulutu yükseldi.</p>
<p>Stransky, patlamanın şiddetinden ellerini kulaklarına götürdü.</p>
<p>Adamlar, Marz'ın arkasından ayağa kalktılar, yıkılmış eve girdiler. Topun çapı neydi acaba? Belki şu ünlü 21 - cm.liklerdendi. Rus havan topları konusunda ürkütücü bilgiler edinmişti Stransky. Birkaç dakika daha bekledi.</p>
<p>Bombardıman durunca kalktı, Triebig'i çağırttı yanına; bütün izinleri kaldırmasını, herkesi korunak yapımıyla görevlendirmesini emretti. &quot;Bölük kumandanlarına da haber ver,&quot; diye ekledi, &quot;benim kumandanlığımın arkasında sağlam bir sığınak yapılsın. İstihkâmcılardan da yararlanabilirsin.&quot; Triebig'in üzgün olduğunu görünce sordu: &quot;İnsanca çok kayıp verdik mi?&quot;</p>
<p>&mdash;&quot;Üç kişi,&quot; dedi Triebig boğuk bir sesle. &quot;Dudek de vardı aralarında.&quot;</p>
<p>&quot;Dudek mi?&quot; Triebig'in başını yavaşça salladığını görünce dudağını ısırdı Stransky. &quot;Gerçekten kötü,&quot; dedi. &quot;Seviyordum o oğlanı. Daha iyi bir emir eri olamazdı.&quot;</p>
<p>&mdash;&quot;Bence de öyle,&quot; dedi Triebig, &quot;Keppler de öldü.&quot;</p>
<p>&mdash;&quot;Öldü mü?&quot;</p>
<p>&mdash;&quot;Üçü de,&quot; dedi Triebig.</p>
<p>Uzun bir sessizlik. Stransky pencereye yürüdü, elleri arkasında, istihkâmcıların yıkıntılar altında kalan gövdeleri çıkarma çalışmalarını gözledi. &quot;Steiner dönmüş,&quot; dedi ansızın, başını çevirmeden. Triebig'in rengi uçmuştu. &quot;Bu akşam bana uğramasını emrettim. İmzasını alır almaz seni çağırıp kâğıdı Alay'a yollatacağım.&quot;</p>
<p>Triebig biraz kendini toparlayabilmişti ama rengi hâlâ uçuktu. Diliyle dudaklarını ıslattı. &quot;Bu kadar çabuk döneceğini sanmıyordum. Umarım, başımıza dert açmaz.&quot;</p>
<p>&mdash;&quot;Pöf!&quot; dedi Stransky alayla. ,&quot;Ben yumuşatırım onu, sen kaygılanma hiç.&quot; Saatine baktı. &quot;Epey olmuş. Bölük kumandanlarına haber ver, kendime yeni bir emireri alacağım.&quot;</p>
<p>Triebig selâm verdikten sonra odadan çıktı. Yüzü allak bullaktı. Önce bütün bölüklere teker teker telefon edip durumu bildirdi; Tabura haber iletmelerini istedi. Sonra penceresinin önüne çektiği iskemleye çöktü, dağların beyaz tepelerini gözlemeye koyuldu. Göğsünün tam ortasında işleyen bir yara vardı sanki, kanını zehirleyen bir yara.</p>
<p>Steiner'in dönüşü, bardağı taşıran son damlaydı. Son birkaç ay süresince hep acı çekmiş, telefonun her çalışında ter içinde kalmıştı. Stransky ile her karşılaşmasında, bir titremedir almıştı yüreğini; sürekli korku halinde yaşamak sinirlerini gergin hale getirmişti. Steiner konuşmamaya karar vermişti besbelli, yine de onun uyarısını unutamıyordu ve Steiner hayatta olduğu sürece bu korku, yakasını bırakmayacaktı.</p>
<p>Onun nasıl susturulabileceğini düşünürken, Steiner'in o gece Stransky ile görüşeceği geldi aklına. İkisinin arasındaki düşmanlığı bilmiyor değildi. Yararlanamaz mıydı bundan?</p>
<p>Düşünmeliydi.</p>
<p>Pencerenin pervazına dayanıp gözlerini kapadı. Konuşmanın ne yöne döneceğine bağlı, diye düşündü. Görüşmenin başarısı ya da başarısızlığı kendisini de yakından ilgilendirdiği halde, Stransky'nin nasıl bir belâya bulaştığını düşünerek için için sevindi. Bir sürü şey çıkabilirdi bundun. Çıbanın başı Rus saldırısının başladığı gece kopmuştu, Stransky saldırıdan hemen önceki olayları rapora geçirirken kendi yaptıklarını iyice büyütmüştü. Şu şeytan Steiner'in kahramanlık gösterisinden bir gece önce. Stransky'nin verdiği bilgilere göre, Rusların 121.4 Tepesine giriştikleri saldırı, kendisinin gösterdiği kahramanlık sayesinde püskürtülebilmişti. Raporda Stransky ile emir subayının son anda kaçışan adamların önüne dikildikleri, paniği bastırıp onları yeniden düşmanın üstüne sürdükleri belirtiliyordu.</p>
<p>Stransky, bu rapordan sonra Demir Haç beklediğini emir subayından gizlemek gereğini duymamıştı. &quot;Tabiî sen de, sorulduğunda, ayrıntılarda beni destekleyeceksin Triebig. Hiç korkma. Tek tanık sensin. Meyer öldüğüne göre kimse aksini savunamaz. Herkes böyle yapıyor zaten. Bu iş bir olursa, sen de ikinci Dereceden bir Demir Haça kondun demektir.&quot; Ödül gerçekten büyüktü, üstelik Triebig, Stransky'nin isteklerine karşı koyacak durumda değildi. Rapor ertesi gün yollanmıştı Alay'a. Brandt, karşı saldırıda gösterdiği yararlık yüzünden Demir Haç'a derhal aday gösterileceğini bildirmişti Stransky'ye. Yalnız bu gibi durumlarda iki tanığın gerekli olduğunu belirtmişti; Triebig'in imzasının yanısıra bölük kumandanının imzası da şarttı.</p>
<p>Meyer öldüğüne göre, Meyer'in postasına başvurmalıydı Stransky. Onu da bulamazsa, yeni bir tanık çıkana kadar ertelenecekti madalyanın verilişi. Steiner'in adı hiç geçmediği halde Stransky, alay kumandanının kimi kastettiğini anlamıştı. &quot;Tatsız bir durum.&quot; demişti Triebig'e o zaman. &quot;Ama artık geri dönemeyiz. Serüvene atıldık bir kere.&quot;</p>
<p>Triebig'in düşündükçe karamsarlığı artıyordu. Stransky haklıydı, evet. Geri dönemezlerdi artık, iş Alay'a kadar gitmişti zaten.</p>
<p>Üstelik Steiner imzasını vermeyecekti herhalde. O zaman da Stransky'ye, gereğinden fazla şeyler bilen bu adamdan kurtulmak düşüyordu. Nasıl, bu Stransky'nin bileceği işti.</p>
<p>Steiner gibi gözünü budaktan sakınmaz, atak bir idamı Brandt'ın bile kurtaramayacağı bir çıkmaza sokmak çok kolaydı aslında.</p>
<p>Steiner kumandanlık karargâhına geldiğinde, Stransky onu açık bir yüzle karşıladı; oturmasını söyledi. Çavuş, bu söze kulak bile asmadı. &quot;Oturabilirsiniz,&quot; dedi Stransky sabırsızlanarak.</p>
<p>&mdash;&quot;Emrediyorsanız, tabiî,&quot; dedi Steiner.</p>
<p>&quot;Tutun ki emrediyorum.&quot; Steiner isteksizce bir iskemle çekti altına, Stransky gaz lâmbasını öyle bir noktaya yerleştirdi ki kendisi bütün bütün karanlıkta kaldı. Bacak bacak üstüne attı. &quot;Geçen konuşmamızı hatırlıyor musun?&quot;</p>
<p>Steiner yavaşça başını salladı.</p>
<p>&mdash;&quot;Yaralandığın için ertelemek zorunda kalmıştık. Ben bir işi yarıda bırakmayı hiç sevmem; mutlaka tamamlamalıyım.&quot; Renksiz bir sesle sözünü sürdürdü: &quot;Hâlâ gençsin, toysun.</p>
<p>Geçmişteki davranışlarını da bu yüzden bağışlamak istiyorum ya. Yalnız bunu yapabilmem için senin de bu hoşgörüyü değerlendirmen gerek.&quot;</p>
<p>&quot;Tüfekleri Ruslarınkilerle değişmeme mi değiniyorsunuz?&quot; Stransky kaşlarını çattı. &quot;Tüfekler, temel sorunun yalnızca bir bölümü. Lütfen benimle konuşurken biraz daha çabuk kavramaya çalış söylenenleri.&quot;</p>
<p>Steiner omuz silkti. &quot;Belki de çok şey bekliyorsunuz benden. Her neyse... Bazı konular yalnız erkek erkeğe konuşulabilir zaten, astlarla üstler arasında değil.&quot;</p>
<p>Stransky ilgiyle süzdü onu. &quot;Senin böyle düşünmen olağan,&quot; dedi gülümsemeye çalışarak. &quot;Yalnız, rütbemi hesaba katmasak bile, insanlar arasındaki ayrımları görmezlikten gelemeyiz. Yoksa aynı düşüncede değil misin?&quot;</p>
<p>Steiner dudağını ısırdı. Demek söylemek istediğin bu, diye geçirdi içinden. Stransky, kendisini aşağılamayı aklına koymuştu demek. Umursamaz görünmeye çalıştı. &quot;Bu konular üstünde fazla kafa yormadım. Eminim, aradaki ayrımı siz anlatabilirsiniz bana.&quot;</p>
<p>&mdash;&quot;Tabiî,&quot; dedi Stransky. Kollarını göğsünde kavuşturdu; ağaran şakaklarıyla bu ince uzun yüz, soylu bir adamın yüzüydü besbelli. &quot;Bir ahlâk ve kültür ayrımıdır bu ve ister kabul edin ister etmeyin sınıflar arası farklılaşmadan doğar. Pisliğin içinde yetişenler, kolay kolay kurtulamazlar pislikten, çünkü pisliği fark edemeyecek durumdadırlar artık. Çok açık değil mi?&quot;</p>
<p>Steiner başını iki yana salladı. &quot;Size katılmıyorum,&quot; dedi. &quot;Geçirdiğim deneyler; yetenek, duyarlılık ve kişilik gibi bir takım erdemlerin soylu sınıfların tekelinde olmadığını öğretti bana. Eğer yanılmıyorsam, Kant'ın babası eyerciymiş, Schubert'in babasıysa yoksul bir öğretmen. Ne yazık ki eksik eğitimim yüzünden bu listeyi başka adlarla zenginleştiremiyorum. On sekiz yaşımda okul kitaplarımı bir yana fırlatıp kazmaya el atmak zorunda kaldım; kişiliğimi geliştirecek zamanım olmadı hiç.&quot;</p>
<p>Alçak sesle, üstüne basarak söylemişti bunları. Susuyordu şimdi; Stransky'nin üstünden aşırdığı bakışlarını odanın karanlık köşelerine dikmişti. Bir sessizlik oldu.</p>
<p>&mdash;&quot;Genel kavramlardan konuşuyorduk biz,&quot; dedi Stransky kaçamak bir bakışla.</p>
<p>&mdash;&quot;Yine genel kavramlardan konuşuyoruz. En yararlı bitkilerle en zararlı ayrıklar aynı topraktan yetişir derler. Yoksa Doğu Prusya'da başka türlü müdür?&quot;</p>
<p>Stransky'nin sesi ansızın sıcaklığını yitirmişti. &quot;Sen hangi türdensin peki?&quot;</p>
<p>Açıkça meydan okuyordu. Steiner'in korktuğu başına gelmişti. İskemlesinde doğruldu. &quot;Bu konuşma genel kavramlar üstüne olacaktı,&quot; dedi. &quot;Özel sorunlara değinmeden önce bir soru sormak isterdim.&quot;</p>
<p>&mdash;&quot;Sor.&quot;</p>
<p>&mdash;&quot;Başlangıçtaki soruyu yineleyeceğim, bu konuşma eşit koşullardaki insanlar arasında mı geçiyor, üst rütbeli biriyle astı arasında mı?&quot;.</p>
<p>&mdash; &quot;Rütbemin üstünlüğünden yararlanmak gibi bir kaygım yok,&quot; dedi Stransky kibirle.</p>
<p>Steiner hoşnut, gülümsedi; konuşmanın sınırlarını çiğnediğine seviniyordu gizli gizli. &quot;Öyleyse,&quot; dedi yavaşça, &quot;bu tedbirsiz sorunuzu cevaplandırmamakta serbestim.&quot; Bir sessizlik oldu, öylesine ölü bir sessizlikti ki Steiner</p>
<p>Odada bir başına sandı kendini. Stransky'nin yüzü müthiş bir değişikliğe uğramıştı. Yamaçtan aşağı bir taş fırlatmıştı sanki; o taşın bir toprak kaymasına nasıl yol açabileceğini gözlüyordu Steiner.</p>
<p>Gelgelelim Stransky yerinden kıpırdamadı. &quot;Kendini unutuyorsun Steiner,&quot; diye fısıldarken yalnızca gözlerinden okunuyordu öfkesi.</p>
<p>Bir an bu öfke karşısında sindi Steiner. Sonra yıllardır alışageldiği askerlik disiplinini bir kenara iterek başını kaldırdı. &quot;Siz de anlaşmamızı unutuyorsunuz,&quot; dedi soğuk bir sesle. &quot;Eşit koşullarda bulunmak işinize gelmiyorsa hemen eski durumumuzu alabiliriz.&quot;</p>
<p>Stransky, ellerine bakıyordu. &quot;Küstahlığın budalalıktan doğuyor,&quot; dedi usulca. &quot;Cesaretten doğsaydı, seni yine cezalandırırdım ama davranışına saygı da duyardım.&quot; Ayağa kalktı, odanın içinde birkaç kere gidip geldikten sonra Steiner'in karşısına dikildi. &quot;Sizin gibilerine çok rasladım,&quot; dedi, &quot;ve her zaman, böcek ezer gibi ezdim onları. Daha ilk karşılaşmamızda sana kendini fazlaca büyüttüğünü söylemiştim. Beni etkilediğini sanıyorsan, aldanıyorsun.</p>
<p>Bence suça eğilimli bir serseriden başka bir şey değilsin, vatandaşlarının özel eşyalarına bile el uzatmaktan sakınmayan bir küstahsın.&quot;</p>
<p>Steiner yavaşça ayağa kalktı. Ellerine baktı, neyse ki titremiyorlardı. &quot;Bunu söylediğiniz için pişman olacaksınız,&quot; dedi usulca.</p>
<p>Stransky sağ eliyle kolunun yenini kıvırdı. &quot;Memlekette olsaydık, yalnızca bu sözün yüzünden köpeklere kovalatırdım seni, kırlara sürerdim.&quot;</p>
<p>&mdash; &quot;Ama memlekette değiliz,&quot; dedi Steiner.</p>
<p>&quot;Çok geçmeden orada olmaya can atacaksın.&quot; Sırtını dundu, masaya doğru yürüyüp telefonla Triebig'i aradı.</p>
<p>&quot;Çabuk buraya gelin,&quot; diye emretti. Arkasına dönünce, Steiner'in duvara yaslanmış olduğunu gördü.</p>
<p>&quot;Hazır ol!&quot; Steiner yarım adım öne çıktı, kollarını iki yanından sallandırdı. &quot;Bunun da hesabını vereceksin!&quot; diye kükredi Stransky.</p>
<p>O sırada Triebig girdi içeri. Steiner'i görünce, kanı tepesine çıktı. &quot;Beni çağırtmıştınız,&quot; dedi.</p>
<p>Stransky bir cigara yaktı, kibriti kül tablasına attıktan sonra başını salladı. &quot;Benim korunak nasıl gidiyor?&quot;</p>
<p>&mdash;&quot;Adamlar yeni başladılar kumandanım,&quot; dedi Triebig. &quot;Yavaş ilerliyor, çünkü toprak çok sert.&quot;</p>
<p>&mdash;&quot;Derinliği ne kadar şu anda?&quot;</p>
<p>&mdash; &quot;Yarım metre kadar.&quot;</p>
<p>&mdash;&quot;Üç metre olacak. Çavuş Steiner bu gece kazacak korunağı.&quot;</p>
<p>&mdash;&quot;Bu gece mi?&quot; diye haykırdı Triebig şaşkınlık içinde.</p>
<p>&mdash;&quot;Bu gece. Hemen başlaması gerek. Araç ve gereçleri derhal kendisine verin. Yarın sabah korunak hazır olmalı; sizi sorumlu tutuyorum.&quot;</p>
<p>&mdash;&quot;Emredersiniz kumandanım,&quot; diye kekeledi Triebig. Steiner hiç renk vermeden dinliyordu.</p>
<p>Stransky ona dönmüştü şimdi. &quot;Siz dışarda bekleyin.&quot; Steiner'in odadan çıkmasını bekledi. Sonra, &quot;Bu oğlanı yola getirmenin başka bir çaresi var,&quot; dedi Triebig'e.</p>
<p>&mdash;&quot;İsteğinizi red mi etti?&quot; dedi Triebig korkuyla.</p>
<p>Stransky başını salladı. &quot;Hayır, ben fikrimi değiştirdim. Bu meseleyi unutacağız. Sen yarın sabah gider Kiesel'le görüşürsün. Dinle şimdi.&quot;</p>
<p>Triebig, Stransky'nin anlattıklarını dinlerken yüzündeki korku yavaş yavaş silindi.</p>
<p>Dışarda Steiner'le karşılaştı Triebig; Steiner'in elleri ceplerindeydi, dudağından bir cigara sarkıyordu. &quot;Yürü bakalım!&quot; diye emir verdi Triebig. Evin çevresinde dolanıp arka bahçeye yöneldiler. &quot;Araçlar burada,&quot; dedi Triebig, duvarın kenarını göstererek.</p>
<p>Karanlık olmasına karşın Steiner yeni kazılmış toprağı, topraktaki dikdörtgen biçimindeki çukuru görebiliyordu. Yavaşça yaklaşıp baktı. Triebig kararsızdı, onu gözlüyordu. &quot;Neden oyalanıyorsun burada?&quot; dedi Steiner cigarasını ağzından çekmeden.</p>
<p>&mdash;&quot;Bu işle hiç bir ilgim olmadığını bilmeni isterim.&quot;</p>
<p>&mdash;&quot;Öyleyse şansın var,&quot; dedi Steiner. Triebig'in gitmeye kalkışmadığını görünce, ona doğru bir adım attı. &quot;Bugün candan bir dostunu kaybetmişsin diye duydum, başın sağolsun,&quot; dedi. &quot;Ama yıkılma sakın. Öyleleri dolu.&quot; Triebig nefretle baktı. &quot;Benim bir tek isteğim var, kumandanın da öyle. Seni savaş divanına verebiliriz ya da başka usuller kullanarak başımızdan atabiliriz, gelgelelim ayaklarımıza kapandığın günü görmek istiyoruz.&quot;</p>
<p>Steiner gülümsedi. &quot;Benden çok yaşamak istiyorsanız, kendinize gözkulak olun.&quot;</p>
<p>&mdash;&quot;Sersem,&quot; dedi Triebig öfkeyle, &quot;sersemin birisin sen, budala.&quot; Sesini alçaltarak fısıldadı. &quot;Kim inanır sana?&quot; &quot;Brandt inanır,&quot; dedi Steiner. &quot;Konuşmak niyetinde olsaydım çoktan konuşurdum.&quot;</p>
<p>&mdash; &quot;Konuşsaydın, karşında beni bulacaktın. Kim senin sözüne uyar da bir subayı dinlemezlikten gelebilir?&quot; Küçümsercesine güldü. &quot;Fırsatı kaybettin Steiner.</p>
<p>Korunaktan çıkana kadar senden yanaydım ama artık hayır.&quot;</p>
<p>&mdash;&quot;Olabilir,&quot; dedi Steiner. &quot;Ne çare ki sen kaale alınmayacak kadar önemsizsin. Öylesine önemsizsin ki senin pis barsaklarını delecek kurşuna bile yazıktır. Ne var ki o kurşunu bir gün gözden çıkarmak zorunda kalacağım. Hadi defol şimdi!&quot;</p>
<p>Triebig çaresizlik içinde yumruklarını sıktı. &quot;Uyardığın için teşekkürler.&quot;</p>
<p>&mdash;&quot;Bir şey değil,&quot; dedi Steiner serinkanlılıkla.</p>
<p>Triebig bir saniye durdu, bayılacakmış ya da Steiner'in üstüne atlayacakmış gibi bir hali vardı. Sonra döndü, yürüyüp gitti. Steiner arkasına dönünce, karanlık bahçeden iki kişinin yanına doğru geldiğini gördü şaşarak. Hemen tanıdı gelenleri.</p>
<p>&mdash;&quot;Nereden geliyorsunuz siz?&quot; diye sordu.</p>
<p>&mdash; &quot;Şuradan,&quot; dedi Schnurrbart parmağını öteye uzatarak.</p>
<p>&mdash;&quot;İlginç şeyler duyduk,&quot; diye mırıldandı Kruger, bir cigara yaktı.</p>
<p>&mdash;&quot;Ne hakkında konuştuğumuzu duydunuz mu?&quot;</p>
<p>&mdash;&quot;Pek anlayamadık,&quot; dedi Schnurrbart. &quot;Yalnız ilginç olduğu su götürmez. Gelmiyor musun bizimle?&quot;</p>
<p>&mdash; &quot;Şimdi gelemem,&quot; dedi Steiner. &quot;Kumandanın korunağını kazacağım.&quot;</p>
<p>İki adam şaşkınlık içinde onu süzdüler. &quot;Kim söyledi?&quot; dedi Schnurrbart usulca.</p>
<p>&mdash;&quot;Kumandanın kendisi.&quot;</p>
<p>&mdash;&quot;Amma iş!&quot; diye homurdandı Kruger. &quot;İş, gittikçe ilginçleşiyor.&quot; Schnurrbart'a döndü. &quot;Ben bizimkileri çağırayım.&quot; Sonra karşılık beklemeden koşarak uzaklaştı.</p>
<p>&mdash;&quot;Ne demek istiyor?&quot; diye sordu Steiner.</p>
<p>&mdash;&quot;Seni yalnız mı bırakacağız yani? Altı kişi, çok daha çabuk bitirir.&quot;</p>
<p>&mdash;&quot;Delisiniz siz,&quot; diye mırıldandı Steiner. &quot;Burada ne işiniz vardı hem?&quot;</p>
<p>Schnurrbart oturdu. &quot;Sen gecikince meraklanmaya başladık. Kruger gidip bakalım deyince birlikte çıktık. Yolda Triebig'le evin arkasından dolandığınızı gördük. Garip geldi bize; Triebig gidene kadar bekledik. O kadar.&quot;</p>
<p>&mdash;&quot;Daha ne olsun?&quot; Steiner derin bir soluk aldı. Elini Schnurrbart'ın omuzuna koymamak için güç tutuyordu kendini.</p>
<p>&mdash;&quot;Neredeyse gelir bizimkiler,&quot; dedi Schnurrbart piposunu çekerek. Steiner saate baktı. Onu biraz geçiyordu. Ansızın yüksek sesle konuşan birini duydular. Schnurrbart ayağa fırladı. &quot;Marz,&quot; dedi. &quot;Burada ne işi var ki?&quot;</p>
<p>Sokaktan telaşlı ayak sesleri geliyordu. Derken evin köşesinde beş kişi belirdi. Steiner, en öndekinin Teğmen Marz olduğunu fark etti.</p>
<p>&mdash;&quot;Ne oluyor burada?&quot; diye sordu Marz sert bir sesle. Arkasından Faber, Maag ve Kern geliyorlardı; yüzleri tasalıydı. Schnurrbart'ın sorgulu bakışını görünce omuz silkti Kruger. &quot;Yolda karşılaştık Teğmen'le,&quot; dedi, &quot;meselenin ne olduğunu öğrenince bizimle gelmek istedi.&quot; Steiner, bölük kumandanının sorduğu sorulara karşılık veriyordu.</p>
<p>Kumandanın emirlerini bildirdi.</p>
<p>&mdash;&quot;Peki neden verildi böyle bir emir?&quot; diye sordu Marz.</p>
<p>&mdash;&quot;Bilmem ki. Oysa tatlı tatlı konuşuyorduk.&quot;</p>
<p>&mdash;&quot;Yani...?&quot;</p>
<p>Steiner gülümsedi. &quot;Özel bir konuşmaydı.&quot;</p>
<p>&mdash; &quot;Kumandanın kendisi mi istedi konuşmayı?&quot; Steiner çenesini sıvazladı. Güldü. &quot;Ben her zaman tedbirliyimdir.&quot;</p>
<p>Marz bir an düşündü. Sonra Steiner'e işe başlaması için emir verdi. &quot;Siz yerinize dönün,&quot; dedi ötekilere. Yüzlerinden bozulduklarını anlayınca ekledi, &quot;çavuş size gereksinme duyarsa, haber veririm.&quot;</p>
<p>Adamlar gülüşerek birbirlerine baktılar. Steiner'e gülümseyip oradan uzaklaştılar. Marz, Steiner'in çukura atlayıp eline küreği almasını bekledi. Sonra bahçe yolunu izleyerek sokağa çıktı.</p>
<p>Karargâha varınca ilk işi, Kiesel'e telefon etmek oldu. Kiesel, Brandt'a akıl danıştığı için konuşma epey uzun sürdü. Marz, telefonu kapadığında hoşnutlukla gülümsedi. Bir süre durdu. Sonra yine almacı kaldırdı, Stransky uykulu uykulu karşılık verdi. Marz bu geç saatte tedirgin ettiği için özür diledikten sonra neden aradığını bildirdi: Alay'dan telefon gelmişti. &quot;Steiner sizin yanınızda galiba,&quot; dedi. &quot;Yarbay onu hemen alay karargâhına yollamanızı istiyor.&quot; Sustu. Hattın öbür ucunda çıt çıkmıyordu; öyle ki Marz bir an Stransky'nin kapadığını sandı. Sonra yine konuştu Stransky; sesi gergindi, sözcükleri güçlükle bulabiliyordu: &quot;Peki, hemen yollarım.&quot;</p>
<p>Marz ne olduğunu çıkaramadığı bir takım sesler duydu. Sonra uğultu kesildi. Santral girdi araya: &quot;Konuşmanız bitti mi?&quot; Marz karşılık vermedi. &quot;Konuşmanız bitti mi?&quot; diye yineledi ses; kısa bir sessizlikten sonra: &quot;Kesiyorum.&quot; Marz pencereye döndü, denize baktı. Dağlar, kırağıyla kaplıymışçasına pırıl pırıl yanıyorlardı; yıldızlarla dolu göğe kaldırmışlardı başlarını. Dağların karanlık tepesinde taş kakmalı bir taç vardı sanki ve gece, aynaya bakar gibi usulca suya uzanıyordu. Göğsü garip bir duyguyla sıkıştı, gökle yerin birbirlerini böyle sıkı sıkı sarmalamaları hüzün salmıştı içine. Hayatını çekilmez kılan bayağılıkları hiç bu geceki kadar yoğun hissetmemişti.</p>
<p>Triebig, telefonun üstüste çalışlarıyla uykudan uyandı. Bir küfür savurdu, yalpalayarak telefona doğru yürüdü karanlıkta.</p>
<p>Stransky'nin sesini duyunca, hemen kendine geldi. &quot;Çabuk gel buraya!&quot; diye emrediyordu Stransky. &quot;Der hal!&quot; Triebig bir şeyler kekeledi, sonra hızla giyinmeye koyuldu. Öylesine korkmuştu ki, dakikalar sonra evden çıktığında hâlâ tirtir titriyordu. Kumandanlık karargâhına girmeden önce evin çevresinden dolanıp Steiner'in iş başında olup olmadığına baktı. Sonra içeri girdi. Yüzbaşıyı hiç böyle gergin görmemişti. Masasının arkasında durmuş, ellerini cama dayamış, avaz avaz bağırıyordu, Stransky. &quot;Nerede kaldın? Derhal gel demedim mi?&quot;</p>
<p>&mdash;&quot;Giyindim,&quot; dedi Triebig titreyerek.</p>
<p>Stransky'nin yüzü kıpkırmızı kesildi. &quot;Giyinmek mi!&quot; diye kükredi. &quot;Asker her zaman giyiniktir, yatağında bir kadın bile olsa. Gel buraya bakalım! Steiner nerede?&quot;</p>
<p>&mdash;&quot;Emriniz vardı, korunağın yapımında çalışıyor,&quot; diye fısıldadı Triebig; bir-iki adım yürüdü.</p>
<p>&mdash;&quot;Onu hemen Alay Kumandanlığına götüreceksin,&quot; dedi Stransky. &quot;Bu gece mutlaka görüşmek istiyorlarmış onunla Saat...&quot; saatine baktı; &quot;saat on birde. Bunun ne demek olduğunu biliyor musun?&quot;</p>
<p>Triebig dudaklarını oynattı ama ses çıkmadı. Öylesine şaşırmıştı ki konuşamadı bir süre. Ansızın başına gelecek felâketi görür gibi oldu. &quot;Rapor yüzünden her halde.&quot; Stransky öfkeyle başını salladı. &quot;Elbette. Brandt dün geceki olayları haber almış; kalıbımı basarım ki o hınzır Marz yetiştirmiştir.&quot;</p>
<p>&mdash; &quot;Bunu hesaba katmalıydınız,&quot; dedi Triebig dalgın dalgın. Stransky aşağılarcasına baktı ona. &quot;Elbette kattım. Bu arada her attığım adımın casuslarca izlendiğini bilmiyor muyum</p>
<p>sanki?&quot; Alayla güldü. &quot;Bu efendiler beni hiçe sayıyorlar. Onlara bir yüzbaşının her zaman yüzbaşı olduğunu, bir çavuşun da, alay kumandanı tarafından desteklense bile yine altı üstü bir çavuş olduğunu göstereceğim.&quot; Odada gezinmeye başladı.</p>
<p>Triebig dudaklarını diliyle ıslattı. &quot;Ne yapacaksınız peki?&quot;</p>
<p>&mdash;&quot;Zaman geçiyor,&quot; dedi Stransky. &quot;Ne olursa olsun senin Brandt'la, Steiner'den önce görüşmen şart. Brandt'a söylersin: ben, asiliğini açıkça ortaya vurmaktan çekinmeyen bir astımın imzasıyla Demir Haç'a hak kazanmak isteyen aşağılık insanlardan değilim. Yarın Alay'a Steiner'la ilgili bir rapor yollayacağım. Kumandana şunu da söyle: ağzımdan çıkacak tek kelimeyle hapise tıktırabileceğim, bu yüzden de benden nefret eden bir adamdan imza isteyecek kadar alçalamam.&quot;</p>
<p>Triebig donakalmıştı. &quot;Yarbay...&quot;</p>
<p>Stransky elini öfkeyle salladı.&quot;Yarbay, bir tabur kumandanının haklı şikâyetini hasır altı edemeyecektir. Alay kumandanının kanatları altına sığınmış bir çavuşun, bana çocuk gibi davranmasına katlanamam artık. Şikâyetim kabul edilmezse, her şeyi göze alıp Tümen'e bizzat başvuracağım. Senden, söylediklerimi tek kelime atlamadan yarbaya iletmeni istiyorum.&quot;</p>
<p>&mdash; &quot;Yazılı veremez misiniz?&quot; diye sordu Triebig. Stransky dudak büktü. &quot;Veremem. Yazacağım her şeyi aleyhimde kullanırlar bu herifler. Yarın sabah Steiner konusunda yazılı bir şikâyet vermem yeter bir kanıttır zaten. Şimdi yarbaya söyleyeceklerini yinele bakalım.&quot;</p>
<p>Masanın başına oturdu, Triebig söylediklerini büyük bir tedirginlikle yinelerken, önündeki kâğıda bir takım notlar aldı. Triebig'in konuşması bitince başını sallayıp onayladı.</p>
<p>&quot;Genel olarak istediğim gibi. Yalnız biraz daha sert konuşabilirsin, zararı yok. Savunmaya geçmek kadar gereksiz bir şey yoktur, hep saldırı halinde olmalıyız. Çabuk yola çık şimdi.&quot;</p>
<p>Triebig koşarak odadan fırladı. Kendi odasına uğradıktan sonra Steiner'e gitti. Steiner çukurun içindeydi, göğüs hizasına gelmişti çukur. Triebig'in dediğini büyük bir kayıtsızlıkla dinledi. &quot;Hadi!&quot; diyordu Triebig. &quot;Alay'dan seni istemişler; gidiyoruz.&quot;</p>
<p>Steiner şaşırdığını belli etmedi, oysa Brandt'ın bu saatte kendisiyle ne konuşmak istediğini kestirememişti. Triebig açıklamaya girişmeden önden yürüyüp gidince, bir şey sormadı.</p>
<p>Sokaklardan, karanlık' geçitlerden geçtiler; Steiner yön duygusunu yitirmişti artık. Ara sıra karşılaştıkları bıkkın nöbetçiler onları büyük bir merakla izliyorlardı. Sonunda evlerle dolu sokaklardan çıktılar, iki yanında ağaçlar dizili bir yola vardılar. Steiner belki on dakikadır yürüdüklerini fark etti. Tam o sırada biri çıktı karşılarına. &quot;Alay kumandanlığı mı burası?&quot; diye sordu Triebig. Steiner, yanlarına yaklaşan bir karaltının parolayı sorduğunu duydu. &quot;Kuban,&quot; dedi Triebig ve ekledi: &quot;Kumandan bekliyor bizi.&quot; Nöbetçi, subay üniformasını tanımıştı; topuklarını birleştirip selâma geçti. Sağ yanda, kocaman bir duvar yükseliyordu karanlığın içinden; başka bir nöbetçinin eşliğinde giriş kapısından yürüdüler, uzun bir koridora girdiler. &quot;Bekle burada,&quot; dedi Triebig.</p>
<p>Steiner ellerini ceplerine soktu. Sinirleri iyice yatışmıştı artık; teğmenin kapıya çekinerek vuruşunu tiksintiyle gözledi. Gelgelelim içeri girin diyen olmadı. Tersine, Kiesel belirdi kapıda Triebig'i görünce şaşkınlıkla kaşlarını kaldırdı. Sonra Steiner'e takıldı gözü. Hafif bir gülümseme dolaştı yüzünde. Steiner ellerini ceplerinden çıkardı.</p>
<p>&mdash; &quot;Benimle görüşmek mi istiyordunuz?&quot; diye sordu Kiesel.</p>
<p>&mdash;&quot;Beni yüzbaşı Stransky yolladı,&quot; dedi Triebig. &quot;Kumandanla görüşmem gerek.&quot;</p>
<p>Kiesel'in yüzü ansızın değişmişti. &quot;Ne konuda?&quot; diye sordu sert bir sesle.</p>
<p>&mdash;&quot;Şey...&quot; Triebig, Steiner'e gözucuyla baktıktan sonra sustu. Cesaretini topladı. &quot;Kumandanla resmî bir sorun üstüne konuşmam gerekiyor.&quot;</p>
<p>&mdash;&quot;Bir dakika,&quot; dedi Kiesel, odaya girip ardından kapıyı çekti. Dönmesi oldukça uzun sürdü. Sonunda göründü, başını sallayarak Triebig'e içeri girmesini söyledi. Steiner'e döndü. &quot;Kumandan, bir iki dakika beklemenizi istiyor.&quot;</p>
<p>&mdash; &quot;Tabiî,&quot; dedi Steiner. Kiesel çarçabuk içeri girmişti ama kapı kapanmadan önce onun kendisine bakarak gülümsediğini sezdi Steiner. Çamurlu çizmelerini gözden geçirdi. Keşke boyatsaydım, dedi kendi kendine. Ama vakit olmamıştı ki.</p>
<p>Bekleyiş uzun sürdü. Vakit geçirmek amacıyla koridorda bir aşağı bir yukarı geziniyordu Steiner; iki yanda iki mum yanıyordu. Koridorun sonundaki basamaklar halıyla kaplıydı. En alt basamağa çöküp bacaklarını uzattı. Bitkinlik çökmüştü üstüne; gözlerini kapadı. Hepsinin canı cehenneme! diye düşündü, Stransky'nin de, Triebig'in de, Brandt'ın da, hepsinin! Islık çalmaya başladı. Yine çizmelerine ilişti gözü. Canı sıkılmıştı doğrusu, halının ucuyla sildi çizmelerini. Sonra arkasına yaslandı, hiç bir şey düşünmemeye çalıştı. Gözleri açılmıyordu bir türlü. Bir kaparsam, diye düşündü, uyuyup kalacağım burada.</p>
<p>Ansızın bir ses duydu. Ayağa fırladı, kendini toplayıp çevresine bakındı. Kiesel önünde duruyordu. &quot;Uyudunuz sandım,&quot; dedi.</p>
<p>&mdash;&quot;Galiba,&quot; dedi Steiner, gözlerini oğuşturdu.</p>
<p>Kiesel bir süre baktı ona. &quot;Keşke,&quot; dedi, &quot;sizdeki iç rahatlığı bende olsaydı. Hadi gelin.&quot;</p>
<p>Odaya girdiler; bir an Steiner şaşkın bakakaldı. Oda, tıkabasa eşya doluydu, öyle ki kumandanı göremedi önce, sesini duydu. Brandt üstü bir sürü ıvır zıvırla dolu kocaman bir masanın arkasında oturuyordu, cigara vardı elinde. &quot;Geldin demek!&quot; dedi. &quot;Gelecek sefer yaralanmadan bir hafta önce bana haber ver, olmaz mı? Ha ha, nasılsın bakalım Steiner?&quot;</p>
<p>&mdash; &quot;Pek fena değilim,&quot; dedi Steiner usulca, üstüne bir budalalık çökmüştü.</p>
<p>Brandt ayağa fırladı, sevgiyle sıktı elini. Bir iskemle gösterdi. &quot;Otur bakalım. Bugün çok çalışmışsın diyorlar.&quot;</p>
<p>&mdash;&quot;Elimden geleni yaptım,&quot; diye mırıldandı Steiner uykusundan sıyrılmaya çalışarak. Brandt'ın uzattığı paketten bir cigara alırken, Triebig'in odada olmadığını gördü.</p>
<p>Cigarasını yaktı, kumandana merakla baktı. &quot;Hastane nasıldı?&quot; diye sordu Brandt.</p>
<p>&quot;İyiceydi,&quot; dedi Steiner gelişigüzel. Brandt'ın keyfi yerindeydi besbelli. Yine de gecenin bu saatinde yalnızca sağlık haberlerini sormak için kendisini çağırtmış olamazdı. Üstelik Triebig neden gelmişti birlikte, şu anda neredeydi? Kumandan konuşup duruyordu. &quot;Yaralanmışsın, öyle mi?</p>
<p>Konskoye'ye dönerken yine yaralanmışsın diyorlar.&quot; &quot;Evet,&quot; dedi Steiner; başına gelenleri kısaca özetledi.</p>
<p>Kumandan ciddiyetle dinliyordu. &quot;Gerçekten feci bir durum,&quot; diyerek içini çekti. Alay'ın giriştiği başarısız karşı saldırı sırasında ölen yüzlerce adam gelmişti gözlerinin önüne. Steiner cigarasını içiyordu. Kiesel'in varlığından tedirgin olmaya başlamıştı; bu adamın gözleri üstündeydi hep.</p>
<p>Bir süre konuştular; sonunda Brandt ansızın eğildi, dirseklerini masaya dayadı ve sordu: büyük Rus saldırısı başlamadan bir önceki gece girişilen karşı saldırı sırasında İkinci Taburu Yüzbaşı Stransky mi yönetmişti acaba?</p>
<p>Steiner şaşkın şaşkın baktı. Schnurrbart ile Kruger'in de sorguya çekildikleri geldi aklına.</p>
<p>&mdash; &quot;Karşı saldırıyı Teğmen Meyer yönetti,&quot; dedi. &quot;Yüzbaşı Stransky görünürlerde yoktu.&quot;</p>
<p>Brandt ile Kiesel gözgöze geldiler; o zaman Kiesel, emin olup olmadığını sordu. &quot;Tabiî eminim,&quot; dedi Steiner. &quot;Bir kere gelseydi görürdüm; ikincisi, Teğmen Meyer saldırıdan sonra yüzbaşıya olanları rapor etmekle yükümlüydü.&quot;</p>
<p>&mdash;&quot;Nereden biliyorsunuz?&quot; dedi Kiesel.</p>
<p>&mdash;&quot;Raporunu verirken yanındaydım,&quot; dedi Steiner. Brandt şaşkınlıkla bağırdı. &quot;Ne zamandı bu?&quot;</p>
<p>Steiner onun kıpkırmızı kesilen yüzüne şaşırarak baktı. &quot;Hemen sonra,&quot; dedi; olayları sırasıyla anlatmaya başladı. Bitirdiğinde Brandt'ın başı önüne düşmüştü, düşünüyordu. Steiner dikkatli olması gerektiğini sezdi. Yine de bu öfke kendisine yöneltilmiş değildi, çünkü kumandan başını kaldırdığında, yüzünde hafif bir gülümseme vardı. Kiesel'e döndü. &quot;Triebig'i çağırın,&quot; dedi sert bir sesle.</p>
<p>Triebig, Kiesel'in ardısıra odaya girdi, Steiner'in masanın öte yanında oturduğunu görünce dudaklarını ısırdı. Odada garip bir sessizlik vardı.</p>
<p>Brandt konuşmaya başladığında sesi umulmayacak kadar yumuşak ve tatlıydı. &quot;Teğmen Triebig, Yüzbaşı Stransky karşı saldırıyı yönettiğinde siz yanında mıydınız?&quot; Triebig duraladı. Bir karara varmaya çalışıyordu. Sonunda</p>
<p>omuzlarını kaldırdı. &quot;Ben kumandanın ardından tepeye kadar gittim, çevresine adamları topladığını gördüm. Ama sonra kendisi beni kumandanlık karargâhına yolladı.&quot;</p>
<p>&mdash;&quot;Neden yolladı?&quot; diye sordu Brandt.</p>
<p>&mdash;&quot;Siz ararsanız karargâhta birinin bulunması gerekiyordu da.&quot;</p>
<p>&mdash;&quot;O zaman, karşı saldırıyı yönetenin Yüzbaşı Stransky olduğunu nereden biliyorsunuz? Oysa tanık olarak rapora imza atmışsınız Triebig.&quot;</p>
<p>Triebig bu kere kekelemeden cevap verdi: &quot;Geri dönen saralılardan öğrendim yarbayım.&quot;</p>
<p>Kiesel karıştı söze. &quot;Bir soru sorabilir miyim Yarbayım?&quot; Brandt'ın başını salladığını görünce Triebig'e döndü: &quot;Bu saralahlardan birinin adını verebilir miydiniz?&quot;</p>
<p>&mdash;&quot;Subay değildiler,&quot; dedi Triebig kaçamak bir bakış atarak. &quot;Görsem tanırım ama adlarını bilmiyorum. Hem konuştuğumda karanlıktı; gözgözü görmüyordu. Sözlerinden kuşkulanmak gereğini de duymadım.&quot;</p>
<p>&mdash;&quot;Adlarını alsaydınız bari,&quot; dedi Kiesel.</p>
<p>Triebig omuz silkti. &quot;O karışıklıkta mı?&quot; diye mırıldandı. Aklım başımda değildi zaten.&quot;</p>
<p>&mdash;&quot;Biz aklınızı başınıza getiririz,&quot; dedi Brandt soğuk bir sesle. &quot;Teğmen Triebig, söylediklerinizin doğruluğunu araştırdım.</p>
<p>Yüzbaşı Kiesel şimdi sonuçlar hakkında bilgi verecek size.&quot; Steiner, gitgide artan bir şaşkınlıkla izliyordu konuşmayı.</p>
<p>Kiesel'in cebinden bir kâğıt çıkarıp yazıya şöyle bir göz attığını gördü. &quot;Şu ana kadar edindiğimiz bilgilere göre,&quot; dedi Kiesel serinkanlılıkla, &quot;sözü geçen karşı saldırıya İkinci Bölükten kırk iki kişi katılmış. Bu askerlerin hepsi, saldırıyı Teğmen Meyer'in yönettiğini söylediler. İçlerinden hiç biri Yüzbaşıyı görmemiş; saldırı sırasında bölükte olup olmadığını bile duymamışlar.&quot;</p>
<p>&mdash;&quot;Evet,&quot; dedi Brandt. Yine Triebig'e döndü. Triebig, kurşuna dizilmek üzere duvara yaslanmış bekleyen bir idam mahkûmunu andırıyordu. &quot;Bütün bunların raslansal olduğunu ileri sürecek değilsiniz her halde,&quot; dedi. &quot;Yüzbaşı Stransky'nin yalan rapor yazdığı ortaya çıkarsa, konuyu Tümen'e kendim götüreceğim. O zaman da davranışlarınızın hesabını bir onur kurulu karşısında vermek zorunda kalacaksınız Teğmen.&quot;</p>
<p>Steiner, Triebig'in alnında boncuk boncuk duran terlere baktı. Hiç acımıyordu ona. İşin içyüzünü anladıktan sonra, tiksintiden başka bir şey duymaz olmuştu. Demir Haç sırtlanları! diye düşündü. Schnurrbart ile Kruger'in yüzlerce kere hak kazandıkları halde hiç bir madalya taşımadıklarını hatırladı.</p>
<p>Triebig kendini toparlamıştı. Sesine kesinlik vermeye çalışarak, &quot;En içten inancımla hareket ettim efendim,&quot; dedi.</p>
<p>&mdash;&quot;Sizin inancınızın önemi yok,&quot; dedi Brandt. &quot;Kendi gözünüzle gördüğünüz konularda tanıklık edebilirsiniz, kulaktan dolma bilgilerle değil. Benim gözümde savaş alanında dövüşürken ölmüş insanlara ait madalyaları çalmaktan da ha bayağı bir davranış yoktur. Çavuş Steiner'in söylediklerine inanıyorum. Meyer'in yanındaymış saldırı sırasında. Eğer Yüzbaşı Stransky'nin söz konusu süre içinde cephede olmadığı konusunda tanıklık ederse, yüzbaşıya karşı disiplin tedbirleri almak zorunda kalacağım.&quot;</p>
<p>Steiner'e döndü. &quot;Tanıklık edeceksiniz, değil mi?&quot; Odada derin bir sessizlik oldu. Steiner kararsızdı.</p>
<p>&mdash;&quot;Birkaç gün düşünüp öyle karar versem olmaz mı?&quot; dedi sonunda.</p>
<p>Brandt şaşırmıştı. &quot;Düşünecek misin?&quot; dedi; sesi hem kırgın hem öfkeliydi. &quot;Düşünülecek ne var? Stransky'yi görmedin, değil mi? Evet mi, hayır mı?&quot;</p>
<p>Tam bu sırada beklenmedik bir yardım geldi Kiesel'den.</p>
<p>&mdash; &quot;Çavuş Steiner haklı bence,&quot; dedi ayağa kalkarak. Öfkeden ne yapacağını şaşıran Brandt'a döndü. &quot;Böylesine önemli bir sorun ,enine boyuna düşünülmek ister.&quot;</p>
<p>Brandt ayağa fırlamıştı. &quot;Siz de aynı şeyleri mi söyleyeceksiniz yoksa? Sağduyu sahibi biri...&quot; Sustu. Kiesel durmaksızın göz kırpıyor, bir şey anlatmaya çalışıyordu.</p>
<p>Triebig ile Steiner'e döndü yarbay, dışarda beklemelerini söyledi.</p>
<p>Onlar çıkar çıkmaz sordu: &quot;Nedir bu saçmalık?&quot;</p>
<p>&mdash;&quot;Saçma olmasına saçma tabiî,&quot; dedi Kiesel. &quot;Steiner, Stransky'nin karşı saldırı sırasında nerede olduğunu çok iyi biliyor.&quot; Birkaç adım attı odanın içinde, yerine döndü. &quot;İki çıkar yolunuz var,&quot; dedi. &quot;Ya kovuşturmayı sürdürür Stransky'yi savaş divanına verirsiniz. Yalnız Steiner'in tanıklık etmesi gerekiyor ki, kendisi hiç istemiyor bunu.</p>
<p>Belki de kararsızlığı bu yüzdendir.&quot;</p>
<p>Brandt, çenesini sıvazladı. &quot;Onu karıştırmayız,&quot; dedi bir süre sonra.</p>
<p>Kiesel düşünceli bir tavırla salladı başını. &quot;Stransky kuşkulanır o zaman. En güçlü tanığı çıkarmazsak, mutlaka yanlış yargılara varacak hakkımızda. Kendimizi durup dururken tehlikeye atmış olacağız. Üstelik, İkinci Bölüğün kırk iki adamını da kamyona doldurup bilmem nereye tanıklık yapmaya götüremeyiz.&quot; Yarbayın kaşlarını çattığını görünce yanına yaklaştı; yakarırcasına, &quot;Sizin yerinizde olsaydım, Steiner'i bir daha savaş divanının karşısına çıkarmamak için elimden geleni yapardım,&quot; dedi. &quot;Stransky nasılsa onun geçmişini kurcalayacak, bir sürü tatsızlık çıkacak durup dururken.&quot;</p>
<p>&mdash;&quot;Saçma!&quot; diye gürledi Brandt yumruğunu masaya indirerek. &quot;Bana böyle bir yalan kıvırdıktan sonra onun kuyruğunu bırakır mıyım hiç?&quot;</p>
<p>&mdash;&quot;Bırakın demedim ki!&quot; dedi Kiesel. &quot;Ben size iki çıkar yol olduğunu söylemiştim baştan... Yüzbaşıya başka yoldan sille indirme olanağı da var.&quot;</p>
<p>&mdash;&quot;Peki, neymiş o bakalım?&quot;</p>
<p>Kiesel bir iskemleye oturup bacak bacak üstüne attı. Bu akşam Steiner'i inceledim; sanıyorum epey bilgim var İnsanların davranışları hakkında. Bence Steiner yalnızca savaş divanı karşısına çıkmaktan değil, Stransky'nin aleyhinde tanıklık etmekten de kaçınıyor.&quot;</p>
<p>&quot;Neden ama? Marz'in anlattıklarına bakılırsa, öç almak için yanıp tutuşması gerekir.&quot; Brandt sıkıntıyla güldü. &quot;Bunlar kuruntudan öteye gitmez bence. Steiner nefret ediyor heriften.&quot;</p>
<p>Kiesel gülümsedi. &quot;Elbette ediyor. Yine de Stransky ile teke tek hesaplaşmak istiyor; tartışma aralarında kalsın istiyor. Stransky'ye gelince.. Steiner'e disiplin cezası verilmesini isterse, ne yapacaksınız?&quot;</p>
<p>&quot;Onu bana bırak,&quot; dedi Brandt. &quot;Eğer dediğini yapıp benim haberim olmadan Tümen'le ilişki kurarsa, dünyayı zindan ederim ona.&quot;</p>
<p>&quot;Nüfuzlu tanıdıkları varmış diyorlar.&quot;</p>
<p>&mdash;&quot;Nüfuzlu tanıdıklar ha!&quot; Brandt elini küçümsercesine salladı.</p>
<p>&quot;Onu yalan rapor vermekle bir suçlarsam, en nüfuzlu tanıdıklarının eli kolu bağlı kalır. Neyse konuyu dağıttık. Bir plandan söz ediyordun...&quot;</p>
<p>&mdash;&quot;Evet,&quot; dedi Kiesel ve anlatmaya başladı. Bitirdiğinde uzun bir sessizlik oldu.</p>
<p>&mdash;&quot;Böyle şeyler ancak senin aklına gelir zaten,&quot; dedi Brandt sonunda. Uzun süre plan üstünde düşündü. Sonra elini kaldırdı, &quot;ikisi de gelsin içeri.&quot;</p>
<p>Önce Steiner'e döndü. &quot;Peki. Birkaç gün bu konu üstünde düşünebilirsin. Sanırım meselenin ne olduğunu biliyorsun?&quot;</p>
<p>&mdash;&quot;Galiba,&quot; dedi Steiner.</p>
<p>Brandt başını salladı. &quot;Anlaşmazlık olmaması için bir daha söyleyeyim: Yüzbaşı Stransky, İkinci Bölüğün giriştiği karşı saldırıyı kendisinin yönettiği savında. Böylelikle Birinci Dereceden Demir Haç'ı almaya hak kazanıyor. Yalnız ben, bu sözlerin iki tanığın imzasıyla doğrulanmasını, kâğıda öyle geçirilmesini istiyorum; aslı da bu. Ilk imzayı Teğmen Triebig'den almış; ikinci imza bölük kumandanının imzası olmalıydı ama Teğmen Meyer öldüğüne göre, o zaman Meyer'in yardımcısı durumunda olduğun için senin imzan gerekiyor. Başka soru var mı?&quot;</p>
<p>Steiner başını salladı. Brandt, Triebig'e döndü. &quot;Yüzbaşı Stransky'ye burada konuşulanları anlatırsınız. Takım kumandanının disiplinsiz davranışları konusunda vermek istediği rapora gelince... Şunu unutmasın ki sözü geçen kişi de kendisi hakkında bazı tatsız şeyler hatırlamakta serbesttir.&quot;</p>
<p>Kiesel, Brandt'ın kurnazlığı karşısında elinde olmadan gülümsedi.</p>
<p>Triebig'in başı önündeydi. Rahatlamıştı besbelli. &quot;Yüzbaşıya bildiririm,&quot; diye mırıldandı.</p>
<p>Brandt soğuk bakışlarla süzdü onu. &quot;Bu bir emirdir, rica değil. Artık gidebilirsiniz.&quot;</p>
<p>Triebig'in odadan çıkışını izledi. Sonra yine masasının başına geçti. Steiner odanın ortasında dikiliyordu. Bir öksürük sesi geldi, Brandt, Kiesel'in orada bulunmasından tedirgin oldu ansızın. Ama onu gönderemeyeceğine göre çaresiz Steiner'e mesafeli davranması gerekiyordu. &quot;Stransky'nin korunağını bu gece kazma işi neden sana verildi?&quot;</p>
<p>Steiner dudaklarını ısırdı.</p>
<p>&mdash;&quot;Bir şey sordum,&quot; diye bağırdı Brandt.</p>
<p>Ters bir karşılık vermemek için kendini güç tuttu Steiner. &quot;Bunu açmasak daha iyi,&quot; diye mırıldandı.</p>
<p>&mdash;&quot;Ya sana emrediyorsam?&quot;</p>
<p>Steiner başını kaldırdı. Gözgöze geldiler. O zaman müthiş bir öfkenin içini sardığını duydu Steiner. &quot;Yalan mı söyleyeyim yoksa?&quot; diye patladı.</p>
<p>Brandt, elini masaya koydu, hafifçe öne eğildi. &quot;Sana bir şey söylemek istiyorum Steiner. Bu yapının dolaylarında yüzlerce korunak alacak yer var; istersem seni iki-üç hafta buralarda tutarım, başıma daha fazla belâ açamazsın.</p>
<p>Stransky'nin sana disiplin cezası verilmesini istediğini biliyor muydun?&quot;</p>
<p>&mdash;&quot;Ben onun yerinde olsaydım bir an düşünmezdim,&quot; diye homurdandı Steiner.</p>
<p>Brandt, konuşmayı dikkatle izleyen Kiesel'e döndü. &quot;Buna ne dersin? En iyisi bunun başına bir bekçi dikmek, mosmor kesilene kadar varsın kazsın.&quot;</p>
<p>&mdash;&quot;İnatçılığa karşı işlemez bu çare,&quot; dedi Kiesel gülümseyerek. &quot;Üstelik Kader'e neden karşı geleceksiniz?&quot; Steiner'in önünde daha fazla açılmamak için omuz silkti, sustu.</p>
<p>Brandt söylediğini kavramaya çalışarak baktı onun yüzüne, sonra Steiner'e döndü; sesi sertleşmişti. &quot;Bana bak Steiner. Bilirsin, sana karşı her zaman anlayışlı davranmışımdır.</p>
<p>Gelgelelim senin üstlerinle becelleşmenden bıktım usandım artık.&quot;</p>
<p>&mdash;&quot;Sizden anlayış istemedim ben,&quot; dedi Steiner, meydan okuyarak baktı Brandt'a. Hiç bu kadar asi davranmamıştı ona; sözler ağzından çıkar çıkmaz patavatsızlığından kendi de korktu. Yine de gözlerini Brandt'tan kaçırmadı, onun yüzünün usul usul değişişini garip bir heyecanla izledi.</p>
<p>Ayağa kalktı Brandt. Sesi boğuk çıkıyordu.</p>
<p>&mdash;&quot;Demek istemedin! Sen benden istemedin. Çılgın mısın sen? Ne dediğini kulağın duyuyor mu?&quot;</p>
<p>Steiner bir an gözlerini yumdu. Nedenini sonradan kendisinin de kavrayamadığı amansız bir öfke kabardı içinde. Aylardır biriken kırgınlıklar öylesine ansızın boşalıverdi ki, eli ayağı tutuldu. &quot;Ne söylediğimi biliyorum elbet,&quot; dedi dişlerinin arasından. &quot;Bu lanet üniformayı sırtıma geçirdim geçireli iki çeşit insan olduğunu öğrendim: Stransky ile Triebig cinsinden olanlarla öbür yüksek rütbeli subaylar. Birazcık kurcalayacak olursanız, dipten aynı bokun çıktığını görüyorsunuz. İşte nicedir bunu söylemek istiyordum size.&quot; Durdu; tirtir titriyordu. Yüzü bir gölün kıpırtılı yüzeyi gibi seğirmeler içindeydi, gözlerindeki müthiş küçümseme karşısında Brandt soluğunu tuttu. Odada derin bir sessizlik oldu. Saatin tiktağı duyuluyordu yalnızca. Kumandan burnundan soluyordu. Titreyen ellerini masasının üstüne koydu. Hırıltılı bir sesle, &quot;Çık buradan!&quot; dedi. &quot;Defol git buradan çabuk!&quot;</p>
<p>Steiner ansızın kendine geldi. Kumandanın kırgın yüzüne bakarken öyle bir pişmanlık duydu ki gözleri yaşlarla doldu; odadaki eşyalar yüzmeye başladı gözlerinin önünde.</p>
<p>Sendeleyerek kapıya doğru yürüdü, sonra döndü, çaresizlik içinde geriye baktı. Çıktı.</p>
<p>Kapı kapanınca, Brandt iskemlesine çöktü, ellerini incelemeye koyuldu; yanıbaşında bir hışırtı duyunca başını kaldırdı, kendisine garip bakışlarla bakan Kiesel'i gördü.</p>
<p>&mdash;&quot;Siz arandınız,&quot; dedi Kiesel usulca. Brandt şaşkın şaşkın baktı.'</p>
<p>&mdash;&quot;Ya ilk küstahlığını görmezden gelecektiniz, ya sonuncusunu cezalandıracaktınız,&quot; dedi Kiesel. &quot;Tutarsız davrandınız. Vahşi bir kediden minnettarlık beklenmez. Ne yapacağı belli olmaz bu tiplerin. Aslında ne kadar kaygılansak yeridir.&quot;</p>
<p>&mdash;&quot;Steiner adına mı?&quot;</p>
<p>&mdash;&quot;Hayır. Stransky adına. Son beş dakikada edindiğim izlenimlere göre, hiç de yerinde olmak istemezdim.&quot; Kumandanın rengi gelmişti; şaşkınlığı yavaş yavaş geçiyordu. &quot;Biliyorum,&quot; dedi.</p>
<p>&mdash;&quot;Öyleyse Steiner'i hemen başka bir tabura nakledin, ya da buraya Alay'a getirtin.&quot;</p>
<p>Brandt yine ellerine baktı. Başını kaldırdığında, garip bir bakış vardı gözlerinde. &quot;Böyle bir şey aklımın ucundan geçmez,&quot; dedi yavaşça. &quot;Sen kendin birkaç dakika önce Kader'e karşı gelmemek gerektiğini söylüyordun. Çok akıllıca bir saptamaydı o.&quot;</p>
<p>&mdash;&quot;Ama durum değişti şimdi,&quot; dedi Kiesel tedirginlik içinde.</p>
<p>Brandt iyiden iyiye kendini toparlamıştı. Alayla güldü. &quot;Sana katılmıyorum. Örümcek ağındaki deliği onarmaya kalkışırsan, ellerin ne kadar usta olursa olsun bütün ağı yırtarsın. Ben böyle ince işlerden kaçınırım.&quot;</p>
<p>Ayağa kalktı, dolaşmaya başladı. &quot;Belki de yanlış davrandım Steiner'e,&quot; dedi dalgın dalgın. &quot;Üst'le ast arasında kesin bir sınır olması gerekir. Ben bu sınırı kaldırmaya kalkıştım.&quot;</p>
<p>&mdash;&quot;Neden ama?&quot; diye atıldı Kiesel.</p>
<p>Brandt karşılık vermek istemedi. &quot;Ortalamayı tutturmak kolay olmuyor,&quot; dedi. &quot;Adamlarımla bağlantıyı koparmak</p>
<p>istemiyorum; öte yandan Steiner gibi ileri gitmelerini de hoş karşılayamam.&quot;</p>
<p>&mdash;&quot;Bir duyarlık meselesi bu,&quot; dedi Kiesel.</p>
<p>Brandt bir kahkaha attı. &quot;Yok canım. Duyarlıklı olmaya kalkışsaydım, verdiğim her emir için özür dilemem gerekirdi, Tümen'den emrediyorlar falan demem gerekirdi. Yok...&quot; Başını sertçe salladı. &quot;Başka bir şey bu. Sık sık kafamı kurcalayan bir şey.&quot; Kiesel'in önünde durdu; yüzü kıpkırmızı kesilmişti. &quot;Söyleyeyim sana ne olduğunu,&quot; dedi haykırırcasına, &quot;yakamızı bir an bile bırakmayan bir korku bu; zayıf yanımızın açığa çıkacağından, başımızı çevreleyen halenin yok olacağından doğan bir korku. Evet Kiesel.</p>
<p>Astlarımızla özel ilişkileri kaldıramamamız bu yüzden işte. Onlara, diyelim ki aşklarımızdan söz edecek olursak, karşılarında iç çamaşırlarımızla boy göstermiş gibi oluyoruz, bir daha göğsümüzü madalyalarla donatıp topların ağzına süremeyiz onları.&quot;</p>
<p>&mdash;&quot;Her zaman değil,&quot; dedi Kiesel. &quot;Ama haklısınız. Gerçekten bir imge yaratma hevesindeyiz -subayların ayrıcalıklı bir durumu olduğu gibisinden bir düş. Yakın ilişkilere girince, karşınızdakine insan olarak saygı gösterdiğinizi anlatmış oluyorsunuz. Böylelikle onun kendine olan güvenini beslemiş oluyorsunuz, gelgelelim o bu arada sizinle eşit hissetmeye başlayacaktır kendisini.&quot; Güldü. &quot;Sinirin kalkması da teslim bayrağını çekmekle sonuçlanabilir. Yani aslında yüzlerine boya sürmeden halkla karşılaşmaktan çekinen oyuncularız biz.&quot;</p>
<p>&mdash;&quot;O kadar da abartmıyalım canım,&quot; dedi Brandt.</p>
<p>&mdash;&quot;Sizin de aklınızdan geçenler bunlardı.&quot;</p>
<p>Birkaç dakika konuşmadılar; Brandt homurdanarak masasına oturdu. Yüzü acı içindeydi, elini kalçasına götürdü.</p>
<p>&quot;Şu kahrolası romatizma! Kurtulamayacağım galiba.&quot;</p>
<p>&mdash;&quot;Yaşlanıyoruz artık,&quot; dedi Kiesel. Brandt süzdü onu. &quot;Bana mı bu?&quot;</p>
<p>&mdash;&quot;Romatizmanıza,&quot; dedi Kiesel.</p>
<p>Konuşma yine yarıda kalmıştı. Kiesel, nedense bir türlü anlıyamıyordu Brandt'ı. Kişiliğinde açıklama götürmeyen bir takım çelişkiler buluyordu: birkaç ay önce Alay'daki askerlerin yalnızca sayılar demek olmadığını ateşle savunmuştu. Şimdi böylesi duyguları tümüyle yadsıyordu.</p>
<p>Kiesel gülümsedi. &quot;Stransky de sizin düştüğünüz yanılgıya düşmüş. O da Steiner'le tartışmaya girişirken kendine çok güveniyordu her halde.&quot;</p>
<p>&mdash;&quot;Amaçlarımız arasındaki ayrımı hesaba katmıyorsun ama,&quot; diye homurdandı Brandt.</p>
<p>&mdash;&quot;Kattım,&quot; dedi Kiesel. &quot;Stransky'nin amacını biliyorum zaten. Küstahlığının karşılığında aldığı dersi uzun bir süre unutamayacak. Bu küstahlık da Almanlara özgü bir özellik bana kalırsa.&quot;</p>
<p>Brandt elini hayır anlamında salladı. &quot;Önyargılardan hareket ediyorsun,&quot; dedi sinirli bir sesle. &quot;Biz öbür uluslardan daha kötü değiliz.&quot;</p>
<p>&mdash;&quot;Belki de başkayız biraz,&quot; dedi Kiesel. &quot;Ülkemizin sindirilmiş despotlarla dolu olduğunu kimse yadsıyamaz. Kendi gözlerinde saygın olabilmek için başkalarının sırtına basarlar bu gibi adamlar; tıpkı kısa boylu kadınların, güven kazanabilmek için uzun topuk giymeleri gibi. Üniforma giydikleri sürece, bu özellik, bastırılmış biçimde sürüp gider içlerinde.&quot;</p>
<p>&mdash;&quot;Sen anarşistsin düpedüz,&quot; dedi Brandt.</p>
<p>Kiesel omuz silkti. &quot;Anarşist olabilecek cesaret yok ki bende. Ben yalnızca yanlış yolda olduklarını bilip de hiç bir değişiklik yapmaya girişmeyen insanlardanım.&quot;</p>
<p>&mdash;&quot;Yapsak ne değişir?&quot;</p>
<p>&mdash;&quot;Kendimizi gözeterek yaparsak değişmez elbet,&quot; diye onayladı Kiesel. &quot;Yalnız başkaları için yapmalıyız. Steiner ne olacak şimdi?&quot;</p>
<p>Brandt baktı. &quot;Çok üsteliyorsun,&quot; dedi kabaca. &quot;Seninle ne ilgisi var bu işin?&quot;</p>
<p>&mdash; &quot;Sizi düşündüğüm için soruyorum,&quot; dedi Kiesel.</p>
<p>Brandt ters bir şey söyleyecekti ama kendini tuttu. Bu genç adamın, Steiner'in, kendisinin gözünde bir çeşit simge haline geldiğini anlatamazdı Kiesel'e, imkânsız anlatamazdı; ta baştan beri her çatışmada hazır bulunan, hayatlarını ya savaş alanlarından ya da daha sonraları umutsuzluğun, yıkılmış inançların pençesine düşerek yitiren bütün delikanlıların simgesiydi Steiner. Kendi oğlu da bunlardan biriydi, ölmüştü. Kiesel'e yalnızca, &quot;Steiner köylüdür,&quot; deseydi yeterdi belki ama hiç bir şey diyemedi. Elini sallayarak konuşmayı daha fazla uzatmamak istediğini anlattı.</p>
<p>Güneş, dalgaların ötesinde batmıştı. Faber oturmuş, belki de üçüncü keredir Barbara'dan gelen mektubu okuyordu.</p>
<p>Sonunda katladı mektubu, göğüs cebine koydu. Dalgın dalgın pencereye doğru yürüdü. Gözleriyle dağları, denizi tarıyarak Barbara'nın verdiği bilgilerle şehrin o günkü durumunu karşılaştırdı. Barbara, bu bilgileri kasaba öğretmeninden edinmiş olmalıydı. Geniş alnı kırıştı.</p>
<p>Gerçekten bir zamanlar 95.000 kişi mi yaşamıştı burada? Olabilir miydi? Sayıyı gözünün önüne getirmeye çalıştı, şaşkınlık içinde başını salladı. Gelgelelim Barbara'nın sözünü ettiği kocaman fabrikaları gözleriyle görmüştü.</p>
<p>Değirmenler, çimento fabrikaları, vinçler, petrol rafinerileri, hepsi yerli yerindeydi. Yalnız rıhtımda hiç de onun dediği canlılık yoktu; büyük gemilerin izine rastlanmıyordu bile. Bu iskelelerde bir zamanlar neler konuşulmuştu kimbilir! Oysa şimdi rıhtım boyu, suyu kesilmiş bir çağlayanı andırıyordu; şehir de dağların eteğinde taş kesilmiş çorak bir ülkeyi.</p>
<p>Sanki deniz altında olsaydı, bundan daha sessiz, daha cansız olamazdı. İnsansız bir şehirdi. Ağaçsız bir Kara Orman düşünün, işte onun kadar düşünülmez, mantıksız bir şeydi.</p>
<p>Faber pencereyi açtı, dışarı sarktı. Gök, yıldızlarla kaplıydı. Yalnız kendi evindeki gibi yakın gelmiyordu bu yıldızlar, ağaçların hemen tepesinde değillerdi. Ne kadar uzaktılar burada. Bir zamanlar bu saatlerde, güneş ağaçların arkasında solup giderken, dağların ötesinden gelen çıngırak seslerine kulak verip nasıl ellerini kavuşturduğunu, &quot;Ave Maria&quot;yı nasıl mırıldandığını hatırladı. Ya Barbara! O ağır, sakin yüzü, başının tepesinde görkemli bir tacı andıran sarı saçlarıyla Barbara! Sesini öylesine iyi duyabiliyordu ki, bir an yanında olduğunu sandı, dönüp baktı karanlık odaya.</p>
<p>Sonra içini çekerek pencereyi kapadı. Şu savaş çıkmasaydı, diye düşündü, çoktan evlenmiş olacaktık.</p>
<p>Yatmak için erkendi daha, gezinmeye karar verdi. Kern ile Maag Kruger'le &quot;skat&quot; oynuyorlardı. Palaskasını taktı, kasketini dağınık saçlarının üstüne yerleştirip evden çıktı. Dışarda Maag'a rasladı.</p>
<p>&mdash;&quot;Oyun bitti mi?&quot; diye sordu Faber.</p>
<p>&mdash;&quot;Yok,&quot; dedi Maag ters bir sesle. &quot;Sıkıldım, bıraktım.&quot;</p>
<p>&mdash;&quot;Tartışma mı çıktı yoksa?&quot;</p>
<p>Maag başını salladı. &quot;Tartışma değil. Şu Steiner çok sinirime dokunuyor. Yine başladı. Dün geceki olaydan sonra barut gibi mübarek.&quot;</p>
<p>&mdash;&quot;Ne zaman döndü?&quot; diye sordu Faber.</p>
<p>&mdash;&quot;Bilmem. Schnurrbart'ın dediğine göre, alay kumandanlığına gitmiş dün akşam. Schnurrbart ile Kruger ikiye kadar beklemişler, sonra yatmışlar. Bu sabah gelmiş. Ağzını açıp bir şey söylemiyor. Sen görevde misin?&quot;</p>
<p>&mdash;&quot;Bugün boşum. Yarın sabah altıda nöbet.&quot;</p>
<p>&mdash;&quot;En kötü saat ha!&quot; Maag bir cigara yaktı. &quot;Gece nöbetini bin kere yeğ tutarım. Hiç değilse ertesi gün uyuyabiliyor insan.&quot;</p>
<p>Birlikte karşıya geçtiler. Faber konuşmuyordu. Maag birkaç kere konu açtıysa da Faber bir-iki cümleyle geçiştirdi sözü. Sonunda durdu Maag, &quot;Ben eve döneyim,&quot; dedi. &quot;Bir saat sonra nöbetteyim. Biraz kestireyim bari.&quot;</p>
<p>&mdash;&quot;Değmez,&quot; dedi Faber. &quot;Serseme dönersin.&quot;</p>
<p>Maag çevresine bakındı. Bölük kumandanlığından oldukça uzaklaşmışlardı, yabancı bir bölgedeydiler. Her yerde dört katlı evler göze çarpıyordu; tek insan yoktu içlerinde. &quot;Şunları bir gezelim,&quot; dedi heyecanla. &quot;Belki yükte hafif pahada ağır bir şeye raslarız.&quot;</p>
<p>&mdash;&quot;Yağma yasak,&quot; dedi Faber. &quot;Bugün özel bir bildiri yayımlandı bu konuda biliyorsun.&quot;</p>
<p>&mdash;&quot;Böyle bir yerde yağmanın sözü mü olur?&quot; dedi Maag. &quot;Ha top ateşine tutulmuş bu eşyalar, ha ben cebime atmışım... ne farkeder yani?&quot;</p>
<p>&mdash;&quot;Farkı şu: biri yağmadır, öbürü kaderin cilvesi,&quot; dedi Faber inatla. &quot;Ben yokum bu işte!&quot;</p>
<p>Maag öfkeyle salladı başını. &quot;Ne biçim herifsin,&quot; dedi. &quot;Hiç çalmadın mı hayatında?&quot;</p>
<p>&mdash;&quot;Benim için çok gerekli olmayan bir şeyi asla,&quot; dedi Faber. &quot;Üstelik evler zifiri karanlık.&quot;</p>
<p>&mdash;&quot;Benim el fenerim var yanımda.&quot;</p>
<p>&mdash;&quot;inzibatlar da kol geziyor. Pencerede ışık görürlerse girip bakarlar; burnundan gelir. Sen beni dinle, böyle işlerden uzak dur.&quot;</p>
<p>&mdash;&quot;Alçaklar,&quot; dedi Maag inzibatları düşünerek. Faber'in haklı olduğunu biliyordu. Biraz daha yakındıktan sonra gitmeye karar verdi. Faber de yürüdü onunla.</p>
<p>&mdash;&quot;Eski mevzilerimize bir dönsek!&quot; dedi Maag. &quot;Burada çok sıkılıyorum. Cephe desen değil, cephe gerisi desen değil.</p>
<p>Subaylar da işsizlikten ne yapacaklarını şaşırdılar, bizi nasıl sinirlendireceklerini düşünüyorlar yalnız.&quot; Yere tükürdü. &quot;işler kızışınca gözüme görünmesinler daha iyi. Kafam kızarsa hiçbir şey görmem valla, kırıveririm birinin belini.&quot;</p>
<p>&mdash;&quot;Boş sözler bunlar.&quot;</p>
<p>&mdash;&quot;Ne boş sözü?&quot; diyerek parladı Maag. &quot;Sen beni tanımıyorsun galiba.&quot;</p>
<p>&mdash;&quot;Birbirimizi hiç tanımıyoruz aslında,&quot; dedi Faber donuk bir sesle.</p>
<p>Adımları yavaşlamıştı. &quot;Nasıl tanımıyoruz yani?&quot; dedi Maag şaşkın şaşkın.</p>
<p>Faber ellerini ceplerine soktu. &quot;Tabiî tanımıyoruz,&quot; dedi usulca. &quot;Hemen hemen tek bildiğimiz şey, adlarımız.&quot;</p>
<p>&mdash;&quot;Haklısın galiba,&quot; dedi Maag; iyice şaşırmıştı. Biraz durduktan sonra sordu: &quot;Evli misin sen?&quot;</p>
<p>Faber, &quot;Hayır,&quot; dedi, &quot;savaş çıkınca evlenemedim.&quot;</p>
<p>&mdash;&quot;Ben de öyle,&quot; dedi Maag. &quot;Şu lanet savaş yüzünden. Savaş çıkmasaydı çoktan...&quot; Ansızın sustu.</p>
<p>&mdash;&quot;Çoktan ne?&quot; diye sordu Faber.</p>
<p>Maag utanarak güldü. &quot;Bir şeydiyecektim de. Şey...&quot;</p>
<p>Karşıya geçene kadar tarttı söyleyeceğini. &quot;Bir sevgilim var da. Senin var mı?&quot;</p>
<p>&mdash;&quot;Var.&quot;</p>
<p>&mdash;&quot;Adı ne?&quot;</p>
<p>&mdash;&quot;Barbara.&quot;</p>
<p>&mdash;&quot;Güzel bir ad. Benimkininki de Monika.&quot; Konuşmadan yürüdüler, Maag aklına gelen şeyi söyleyip söylememek konusunda kararsızdı. Alaya alınmaktan korktuğu için iktidarsızlığını kimseye açmamıştı o güne kadar. Faber'in ağırbaşlı tavrını görünce, onun kendisine yardımcı olabileceğini düşünmüştü. Söze nasıl başlayacağını kestiremiyordu. Birkaç kere çabaladı. Sonunda Faber'in kolunu tuttu. &quot;Sana bir şey söyleyebilirim, değil mi?&quot; dedi.</p>
<p>Faber, gece karanlığında bile çilleri gözüken bu yüzü ilgiyle inceledi. &quot;Tabiî,&quot; dedi.</p>
<p>&mdash;&quot;İyi öyleyse,&quot; diyerek iç çekti Maag. &quot;Sen Barbara'yla birlikte oldun, değil mi?&quot;</p>
<p>&mdash;&quot;Birlikte olmak mı? Ne demek istiyorsun?&quot;</p>
<p>&mdash;&quot;Biliyorsun ne demek istediğimi,&quot; dedi Maag kesik bir kahkaha atarak. Güvensizliği gittikçe artıyordu, söze başladığına çoktan pişman olmuştu. Son bir denemeye girdi. &quot;Sizin oralarda nasıl derler bilmem. Yani kadınlarla yatmak söz konusu olunca.&quot;</p>
<p>Faber'in yüzü birdenbire sertleşti. &quot;Bizim oralarda bir kızla ancak evlenince yatılır,&quot; dedi sert bir sesle.</p>
<p>Maag şaşırmıştı. Yanlışını kavradı, düzeltmeye çalıştı. &quot;Ben de onu diyecektim zaten.&quot;</p>
<p>Faber hiç ses çıkarmadan süzdü onu, sonra çekip gitti. Maag, kırgın, ardından geliyordu. Hiç kimseyle konuşamazsın, diye düşündü acı acı. Hiç kimseye derdini açamazsın. Başı önünde, omuzları düşmüş, Faber'in ardından yürüdü. Çok küçülmüş, çok gülünç hissediyordu kendini.</p>
<p>Faber hızla uzaklaştı. Orduda yıllarca hizmet gördüğü halde bu konuşmalara bir türlü alışamamıştı; tiksiniyordu, öfkeleniyordu. Kadınlardan söz ederken saygılı bir dil kullansalar olmaz, diye düşündü.</p>
<p>Bölük kumandanlığına geldikleri sırada durdu Faber. Sokağın sağ yanındaki bir evden insanın içine işleyen bir ses geliyordu. Duyulmayacak, geçiştirilecek bir ses değildi bu.</p>
<p>Maag da durmuştu. Kapının önündeki karaltıyı ayırdettiler. Karaltı onlara doğru yürümeye başladı. &quot;Köpekmiş,&quot; diye fısıldadı Maag şaşkınlıkla. Gerçekten de kocaman bir bekçi köpeği, topallayarak geliyordu onlara doğru; sağ ön ayağını havaya kaldırmıştı.</p>
<p>&mdash;&quot;Pis it,&quot; dedi Maag, yumruğunu havaya kaldırdı.</p>
<p>&mdash;&quot;Bırak hayvanı,&quot; dedi Faber sertçe.</p>
<p>Hayvan durdu, inlemeye başladı. Faber elini uzattı, okşamaya koyuldu köpeği. &quot;Gel kuçu kuçu,&quot; dedi, &quot;gel bana bakayım.&quot;</p>
<p>&mdash;&quot;Ne yapacaksın o pis hayvanı?&quot; dedi Maag.</p>
<p>Faber karşılık vermedi. Hayvan güvenle kaldırdı başını, Faber'in elini yalamaya başladı. &quot;Gidiyorum ben,&quot; dedi Maag. &quot;Beş dakika sonra nöbetim var.&quot;</p>
<p>Faber dönüp baktı ona. &quot;Seni kimse tutmuyor ki.&quot;</p>
<p>Bir an Maag'ın gözleri öfkeyle parladı. Sonra kırgın uzaklaştı oradan. Köpeklere acıyorlar ama, diye düşündü öfkeyle. Altı üstü bir köpek!</p>
<p>Faber, köpeğin ayağını inceliyordu. Tüylerinin üstünde ellerini hafifçe gezdirirken bir diken geldi eline, deriye gömülmüştü iyice. Hayvan, yardım edeceğini anlamış, kıpırdamıyordu. Faber, tırnaklarıyla dikeni tutup çekince, titredi birden, yavaşça inledi. &quot;Tamam, oldu işte,&quot; dedi Faber yatıştırırcasına, ellerine sürtünen ıslak burnu hafifçe okşadı. Köpeği birlikte götürse miydi? Belki öbürleri istemezlerdi.</p>
<p>Sonra nereden yemek bulabilirdi ona. Karavana pek bol değildi burada. Öte yandan zavallı hayvanı kaderiyle başbaşa bırakmayı da içi götürmüyordu.</p>
<p>Arkasından geleceğini umarak birkaç adım yürüdü. Durup geriye bakınca hayvanın yerinden kıpırdamadığını, kendisine baktığını gördü. Derken karşıya geçti hayvan seke seke, kapının önündeki eski yerine oturdu, inlemeye başladı. Faber ona doğru yürüdü, eşiğe çömeldi. Bacaklarını toplayıp oturdu. Köpek başını dizlerine koydu, ellerini yaladı keyifle.</p>
<p>Faber sevecenlikle onun cılız sırtını okşamaya koyuldu. Karanlık sokakta oturdular. Ne kadar benzeşiyorlardı bu köpekle. Aralarındaki tek ayrım, Faber'in sıla özlemi çektiğini bilinçle kavramasıydı; köpekse sezgiyle biliyordu bunu Yanyana olmak hoşlarına gidiyordu; Kara Orman vadilerinden gelen bu askerle, özleme dayanamayıp eski, terk edilmiş evine dönen bu unutulmuş köpek gerçekten benziyorlardı birbirlerine. .</p>
<p>Köpeğin gözleri kapalıydı. Sırtının okşandığını duyunca, sesini kesmişti. Arasıra başını kaldırıp kapıya bakıyordu. Gelgelelim kimse içeri almıyordu onu. Ne bildik yüzler vardı ortalıkta, ne de sevdiği kokular. Her şey garip bir şekilde değişmişti; hayvan seziyordu bu değişikliği. Faber kalkınca, köpek dikkat kesildi. Gözleriyle yalvarıyordu sanki; Faber, içinin ezildiğini duydu. &quot;Sana yardım edemem ki,&quot; dedi usulca. &quot;Ben de senin kadar çaresizim.&quot; O yürüyüp giderken köpeğin başı ayaklarının üstüne düştü; yine ağlamaya başladı. Faber dudağını ısırıp adımlarını hızlandırdı. Büyük, umutsuz bir öfke sarmıştı içini.</p>
<p>Aylardan ekimdi; ayrılma emri' tam bir şaşkınlık yaratmıştı adamlar arasında. Geride bıraktıkları haftaların dinginliğinden bir anda çekip çıkarmıştı onları. Bu gibi değişikliklere alıştıkları için, çok geçmeden buna da uydular. Bir gece, mevzileri bir deniz birliğine bırakıp batıya doğru yürümeye başladılar. Steiner ile Teğmen Marz ikinci takımın başında yanyana yürüyorlardı; Teğmen dönüp geriye bir göz atıyordu arasıra. Pek konuşmadılar; zaten herkes kendi düşüncelerine dalıp gitmişti.</p>
<p>Steiner keyifsizdi. O sabah Fetscher'le konuşmuş, ondan kötü haberler almıştı; Fetscher'in dediğine göre, köprübaşını tutan tümenleri gözden çıkarmıştı ordu. &quot;ikinci bir Stalingrad olacak,&quot; demişti, &quot;Ruslar Melitopol'a yaklaştılar, bir iki güne kalmaz Perekop'a varırlar. Kırım elden gitti, biz de birlikte.&quot; Steiner sıkıntıyı üstünden atmaya çabaladı. Gözucuyla bölük kumandanını süzdü. Son zamanlarda hep birlikte olmuşlardı.</p>
<p>Marz'in iyi bir satranç oyuncusu olduğu anlaşıldıktan sonra Steiner sıkıntılı gecelerini onunla satranç oynayarak geçirmişti; şurdan burdan konuşmuşlardı. Bu konuşmalar sırasında teğmenin, alay emir subayının kayınbiraderi olduğu çıkmıştı ortaya. Steiner sıkılmıştı bunu duyunca, Kiesel'le son görüşmesini, Brandt'la aralarında geçen çirkin sahneyi hatırlamıştı. Haftalar geçtiği halde Brandt'tan ses çıkmamıştı; Stransky de kendisiyle uğraşmıyordu eskisi gibi, yine de nedense en zorlu günlerin önünde olduğunu hissediyordu. Teğmenin yüzüne bakarken onun alay kumandanlığında geçen olaydan hiç söz etmediği geldi aklına, oysa Kiesel mutlaka anlatmış olmalıydı. Bu sessizliğin ardında bir şeyler var, diye düşündü Steiner.</p>
<p>Döndü, geriye baktı.</p>
<p>&mdash;&quot;Daha ne kadar yolumuz var?&quot; diye sordu Schnurrbart. Ön sırada, Kruger ile Kern'in arasında yürüyordu; piposu ağzındaydı.</p>
<p>Marz omuz silkti. &quot;Bilmem. Bir ulaştırma birliği gelip bizi alacakmış.&quot;</p>
<p>&mdash;&quot;Ulaştırma birliği ha!&quot; diye homurdandı Kruger. &quot;Bu lâfı duyar duymaz midem ağzıma geliyor. Cehennemi yanıbaşımda hissediyorum.&quot;</p>
<p>Marz cigarasının izmaritini ezdi. &quot;Haklısın. Yalnız köprübaşında tam bir sessizlik hüküm sürüyor. Bizim kesimde şimdilik çıt çıkmıyor.&quot;</p>
<p>&mdash;&quot;İvan dersini aldı,&quot; dedi Schnurrbart yere tükürerek. Steiner karanlıkta yön duygusunu kazanmaya çalıştı.</p>
<p>Dört saattir yürüyorlardı; vakit, geceyarısını çoktan geçmiş olmalıydı. Bu bölgeyi hiç bilmiyordu. Batıya doğru uzanan anayoldan gitmemişler, kuzeybatıya yönelen bir köy yoluna çıkmışlardı. Yol, tepelerden, düzlüklerden aşıyordu; Krimskaya dolaylarını andırıyordu yer şekilleri. Her şey karanlık, tekdüze, uçsuz bucaksızdı, derin bir ıssızlık vardı her yanda. Kabaralı çizmelerinin altında ince kumlar fıkırdıyor, yoldan savrulan tozun, başlarının üstünde yarı saydam bir bulut haline geldiği görülüyordu; soluk almaları güçleşmişti. ilerden, Birinci Bölüğün saflarından bir şarkı yükseldi. Çok geçmeden çizme seslerine karıştı şarkı, duyulmaz oldu. Arasıra biri sıradan çıkıyor, sırtını yola verip duruyordu. Hemen yanlarına çekiyorlardı onu.</p>
<p>Bitkinlik, bacaklarından beyinlerine kadar yükselmişti; öleceklerdi uykudan.</p>
<p>Steiner'in arkasından gelen üç kişi, kollarını birbirlerine kenetlemiş, gözleri kapalı, yürüyorlardı. Gözlerini sırayla açıyor, birbirlerini usulca iteleyip yolun ortasına sürüyorlardı. Binlerce kilometrelik yolları yürürken bulmuşlardı bu yöntemi. Yarı uykuda, yarı uyanık yürüyebiliyorlardı böylelikle; bacakları gövdelerinden bağımsız organlardı, makine gibi hareket eden organlar. Steiner başını önüne eğmiş, yanında yürüyen bölük kumandanının pabuçlarına bakıyordu. Marz uzun adımlar atıyor, bir yandan da ıslık çalıyordu. Steiner yine Brandt'ı düşündü. Zaman geçtikçe pişmanlığı artıyordu. Şeytan dürtmüş beni o gece, dedi kendi kendine. Davranışının nedenini kavrayamıyordu bir türlü. Kaç kere bir özür mektubu göndermek istemişti. Ama o müthiş inadı yüzünden yapamamıştı. Kumandanın davranışına büsbütün akıl erdiremiyordu; düşündükçe karmaşıklaşıyordu bu iş.</p>
<p>Verilecek herhangi bir cezayı, küstahlığının doğal sonucu olarak çekmeye razıydı. Ama kumandanın suskunluğu dayanılır gibi değildi; bir üstün tavrıyla bağdaşmıyordu hiç. Evet, çok karmaşık bir işti gerçekten.</p>
<p>Marz'in sesini duyunca dalgınlığından sıyrıldı. &quot;Geldik,&quot; dedi teğmen.</p>
<p>&mdash;&quot;Sahi mi?&quot; dedi Steiner. Önlerinde açılan geniş yolu, kenarda duran bir dizi kamyonu ancak o zaman farketti. Tam o sırada bir ses, bölük kumandanlarının Öne çıkmalarını buyurdu. &quot;İyi haberler getir!&quot; dedi Steiner. Marz başını sallayarak koştu. Adamlar yolun kenarına bir kurşun ağırlığıyla çöktüler.</p>
<p>&mdash;&quot;Bir daha nerede şampanya içeceğiz kimbilir...&quot; dedi Schnurrbart.</p>
<p>Kruger gülümsedi. &quot;Sibirya'da tabiî. Başka nerede olacak?&quot;</p>
<p>&mdash;&quot;Saat kaç?&quot; Maag bacaklarını toplamış oturuyordu; bir parça ekmek vardı elinde, onu kemiriyordu.</p>
<p>Steiner saatine baktı. &quot;Üç buçuk. Beş saattir yürüyoruz.&quot;</p>
<p>&mdash;&quot;Otuz beş kilometre,&quot; dedi Schnurrbart, kamyonlara baktı. Şoförler direksiyonların başında uyuyup kalmışlardı. Beş dakika sonra döndü Marz.</p>
<p>&mdash;&quot;Nereye gidiyormuşuz?&quot; diye sordu Steiner. Marz, haritayı palaskasına soktu. &quot;Bulun bakalım.&quot;</p>
<p>Merakla baktılar. &quot;İtalya'ya mı?&quot; dedi Steiner umutla. Marz başını iki yana salladı.</p>
<p>&mdash;&quot;Kırım'a mı?&quot; dedi Schnurrbart.</p>
<p>&mdash;&quot;Hayır,&quot; dedi Marz. &quot;Bulamayacaksınız. Geri dönüyoruz.&quot;</p>
<p>&mdash;&quot;Bir yıldır gerilemekten başka bir şey yaptığımız yok ki,&quot; dedi Steiner öfkeyle. &quot;Yoksa Almanya'ya, sevgili vatanımıza mı dönüyoruz?&quot;</p>
<p>&mdash;&quot;Yok canım, Novorossiysk'e,&quot; dedi Marz.</p>
<p>Boş gözlerle ona baktılar. Steiner gözlerini oğuşturdu. &quot;Delirmişler bunlar.&quot; Sonra güldü ansızın. &quot;Öyleyse satranç maçına devam!&quot;</p>
<p>&mdash;&quot;Bu sefer Ruslarla çarpışacağız,&quot; dedi Marz. Bu gece rıhtımın beş yerine çıkarma yapmışlar. Biz gittikten iki saat sonra. Ne dersiniz buna?&quot;</p>
<p>&mdash;&quot;Casusluk!&quot; diye haykırdı Steiner.</p>
<p>&mdash;&quot;Öyle de diyebilirsin ama istihbarat sözcüğü kulağa daha hoş geliyor. Bu konuda Ruslardan öğreneceğimiz sürüyle şey var. Daha geçen hafta şehrin göbeğinde bir telsiz istasyonu keşfedildi. Belki başkaları da vardır.&quot;</p>
<p>&mdash;&quot;inanılır şey değil.&quot; dedi Schnurrbart.</p>
<p>Marz, acı acı güldü. &quot;İnanmaya çalışacağız... Hadi bakalım, atlayın kamyonlara.&quot;</p>
<p>Adamlar küfürler yağdırarak kamyonlara doluştular. Dakikalar sonra kamyonlar hareket etti. Schnurrbart, Steiner'in yanına oturmuştu; tüfeği ellerindeydi. &quot;Scheisse!&quot; diye homurdandı. Steiner başını salladı.</p>
<p>Banliyölere varıncaya kadar hiç konuşmadılar. Beş saatte gittikleri yolu, kamyonla bir saate kalmadan almışlardı. Gün ağarıyordu. Gök, kara duman bulutlarıyla kaplıydı; çatılardan kesik kesik silâh sesleri duyuluyordu. Adamlar, kamyonlardan atlarken yerlerin, kırılmış cam, tahta parçalarıyla, taşlarla dolu olduğunu gördüler. Kruger, kara bomba çukurlarına tiksintiyle baktı: &quot;Gören de, burada savaş yapılıyor sanır.&quot;</p>
<p>Steiner, bahçeleri çevreleyen çitlerin gerisine sığınmış izlenimini uyandıran tek katlı evlere göz attı.</p>
<p>Sonra bir şey sormak istediğini hatırladı. Araçların boşaltılmasını gözleyen Marz'e döndü. &quot;Bu mesele çıkmasaydı, nereye gidecektik?&quot;</p>
<p>&mdash;&quot;Perekop kıstağına,&quot; dedi Marz.</p>
<p>&mdash;&quot;Ne yapacaktık orada?&quot;</p>
<p>&mdash;&quot;Kırım'ı savunacaktık.&quot;</p>
<p>&mdash;&quot;öyleyse mektubu yollamış olmamın zararı yok.&quot;</p>
<p>&mdash;&quot;Ne mektubu?&quot; dedi Marz, şaşkınlıkla.</p>
<p>&mdash;&quot;Vasiyetim,&quot; dedi Steiner; adamlarına döndü. İçi rahatlamıştı artık.</p>
<p>Son askerin inmesini beklediler; sonra kamyonların çılgıncasına uzaklaştığını gördüler.</p>
<p>Kruger burnunu kaşıdı, dalgındı. &quot;Bu dünyaya bir daha gelirsem...&quot; diye başladı ama Steiner susturdu onu.</p>
<p>&mdash;&quot;Biliyorum, kamyon sürücüsü olacaksın. Ama bir daha dünyaya gelmeyi istemeyecek kadar akıllısın her halde.&quot; Bir yerlerde yaylım ateşi başlamıştı. Schnurrbart başını kaldırıp kulak verdi. &quot;Rıhtımdan geliyor. Orada işler kızışmış besbelli.&quot;</p>
<p>&mdash;&quot;Kızışmasaydı bizi çağırırlar mıydı?&quot; diye homurdandı Maag.</p>
<p>Kern içini çekti. Gözüne küçük küçük iğneler batıyordu sanki. Şu evlerden birine girip çatışma bitene kadar uyusaydı, olmaz mıydı? Birinci Bölük yürüyüşe geçmişti. Adamlar dar saflar halinde yürüyorlardı safların arasında geniş aralar vardı. Kasketlerin yerini çelik miğferler almıştı; hepsi iki büklüm, başları yukarda yürüyorlardı.</p>
<p>&mdash;&quot;Acaba gözcü koymuş mudur Ruslar?&quot; diye sordu Maag.</p>
<p>Kruger kayıtsız bir sesle, &quot;Sanmam,&quot; dedi, &quot;yoksa çoktan ateş ederlerdi.&quot;</p>
<p>&mdash;&quot;Sabırsızlanma,&quot; dedi Schnurrbart palaskasını düzeltirken. &quot;Bu sessizlik hiç hoşuma gitmiyor benim.&quot;</p>
<p>&mdash;&quot;Bu da sessizlikse!&quot; Kruger gülümseyerek rıhtımı gösterdi başıyla, birbiri ardından patlama sesleri geliyordu oradan.</p>
<p>Soğuk bir rüzgâr, barut kokusunu önüne katmış, getiriyordu. Steiner, Marz'in birinci takımın başına geçip elini havaya kaldırışını izledi. Bölük ilerledi. Yoğun bir duman bulutu içinde yüzen, taş yığınlarından ayrımı kalmamış sokaklardan geçtiler.</p>
<p>&mdash; &quot;Havan topları,&quot; dedi Schnurrbart; güzel bir günü haber veren bulutsuz göğü kuşkuyla süzdü.</p>
<p>On beş dakika sonra şehrin merkezine varmışlardı, her köşebaşından çatışmanın sağır edici gürültüsü geliyordu. Makineli tüfek ateşini, el bombalarının gürültüsünden ayırt edebiliyorlardı artık. Mermiler, evlerin çatılarından geçip büyük bir gürültüyle yere iniyordu. Bir duralama oldu önlerde. Adamlar evlere dağıldılar; Marz iki büklüm olup ileri doğru koştu,</p>
<p>&mdash;&quot;Ne oluyor?&quot; diye sordu Schnurrbart.</p>
<p>&mdash;&quot;Bilmem,&quot; dedi Steiner. &quot;Taburda brifing var herhalde. Gel ortalıktan çekilelim.&quot;</p>
<p>Bir evin merdivenlerine çöktü, cigarasını yakıp karşıdaki evleri inceledi. Üst katlar, doğan güneşin ışığını almaya başlamışlardı. Boş pervazda, bir perde hafifçe dalgalanıyordu. Evini andıran bir şey vardı bu görüntüde; Steiner'in yüreği daraldı. Belâsını versin, diye düşündü cigarasının dumanını içine çekerken. Arkasında Kern ile Kruger, evin taşlığında oturmuş, yüksek sesle konuşuyorlardı. Tüfeklerin düzenli sesini bastıran bir gümbürtü duyunca sustular; sinirlerin tellerini geren bir vınlama duyuldu gökte.</p>
<p>&mdash;&quot;Bombardıman,&quot; dedi Schnurrbart.</p>
<p>Ayağa fırlayıp kapının arkasına geçtiler. Rıhtımda patlamalar birbirini izliyordu.</p>
<p>&mdash;&quot;Perişan edecekler bizi,&quot; diye mırıldandı Kern; dudakları bembeyazdı. Hepsinin beti benzi atmıştı; sakalları uzamıştı, yüzleri bitkin görünüyordu. Çelik miğferleri gözlerini örtüyordu.</p>
<p>&mdash;&quot;Ne olacak biliyor musunuz?&quot; dedi Kruger yırtıcı bir kahkaha atarak. &quot;Harkov'da olanların aynısı, yine evden eve, odadan odaya ateş açılacak. Bir kapıdan atsak, başka kapıdan girecekler içeri; kilere girsek, bodruma yüklenecekler. Bıktım artık.&quot; Yorgun gözlerle karanlık sokağa baktı.</p>
<p>Marz hızlı hızlı o yana geliyordu. &quot;Başlıyor,&quot; dedi. Kern'e döndü. &quot;Öbür takım kumandanlarına söyle, gelsinler.&quot; Çok geçmeden Kern, Schulz ve Stober'le döndü; ikisi de çavuştular. Steiner pek az tanıyordu onları. Son grup yedeklerlegelmişlerdi; konuşacak vakit olmamıştı. Eve girdiler haritayı inceleyen Marz'e baktılar. Marz başını kaldırdı. &quot;Saldırıya geçeceğiz. Hedefimiz, rıhtımdaki makine ve gereç fabrikası. Ruslar fabrikanın kulesine kızıl bir bayrak asmışlar. Onu indireceğiz. Tabur kumandanının özel emri.</p>
<p>Sizin göreviniz, Steiner.&quot;</p>
<p>&mdash;&quot;Saçma ama,&quot; diye mırıldandı Stober.</p>
<p>Marz duymazlıktan geldi. &quot;Solumuzdan Birinci Bölük, sağımızdan da Üçüncü Bölük ilerleyecek. Saldırı, sekizde başlıyor.&quot;</p>
<p>&mdash;&quot;Fabrika uzak mı?&quot; diye sordu Steiner.</p>
<p>&mdash;&quot;Altı yüz metre ilerde. Çabuk varırız.&quot;</p>
<p>&mdash;&quot;Peki savunma hattı ne oluyor?&quot; diye sordu Schulz. Marz çenesini sıvazladı, &quot;işler karışmış. Bazı yerlerde</p>
<p>Ruslar şehrin içine kadar girmişler, kimi yerde de rıhtımdan öteye gidememişler.&quot;</p>
<p>&mdash;&quot;Hiç aklım ermiyor,&quot; diye' mırıldandı Stober. &quot;Şehre girmişlerse bizim rıhtımda ne işimiz var?&quot; Köşeli bir yüzü vardı Stober'in, elmacık kemikleri çıkıktı, gözleri camdanmış izlenimini uyandırıyordu.</p>
<p>Marz, haritayı yere yaydı; adamlar onun omuzunun üstünden bakıp incelediler, &quot;işte şurası rıhtım. Oraya vardığımızda kıyıdan giderek Rusları çevireceğiz. Öbür Birliklerle bağlantı kurmaya çalışıyorlarmış.&quot; Marz haritada bir noktayı gösterdi. &quot;Novorossiysk burası, şurası da bizim güney kanadımız.</p>
<p>Cephe hattı, rıhtımın öte yanından başlıyor. Ruslar hattı yarmayı başarırlarsa, kıyıdan Anapa'ya kadar ilerleyip nakliye gemilerine el koyabilecekler.&quot;</p>
<p>&mdash;&quot;Evet,&quot; dedi Stober. &quot;Rıhtıma inmekle bizi arkadan vurmuş oluyorlar. Gergin bir yayın kirişini koparmak gibi bir şey.&quot;</p>
<p>&mdash;&quot;Aşağı yukarı,&quot; dedi Marz. &quot;Köprübaşını tutmak istiyorsak, ne yapıp yapıp Rusları püskürtmemiz gerek. Durumu gördünüz.&quot;</p>
<p>Schulz doğruldu. &quot;Çok saçma ama,&quot; dedi dalgın dalgın.</p>
<p>&mdash;&quot;Ne saçma?&quot;</p>
<p>&mdash;&quot;Fabrika meselesi. Büyük bir yer miymiş?&quot;</p>
<p>&mdash;&quot;Bilmem,&quot; dedi Marz. &quot;O kesimi hiç görmedim. Yakında nasılsa öğreniriz.&quot;</p>
<p>Bir adam sokaktan doğru geldi. &quot;Birinci Bölük yola çıkmak üzere Teğmenim,&quot; dedi.</p>
<p>&mdash;&quot;Biliyorum. Onların yolu bizimkinden uzun.&quot; Haritayı katlayıp palaskasına iliştirdi. Steiner'e döndü: &quot;Sen ve senin takım, bölüğün önünde beni izleyeceksiniz. Bizim önümüzde birkaç denizci birliği var. Onları geçip hemen saldırıya başlayacağız. Adamlara söyle, hazırlansınlar.&quot;</p>
<p>Steiner, çavuşlarla biraz daha konuştu; Schulz ellerini ceplerine sokmuş, öfkeyle bakıyordu teğmene. &quot;Demir Haç peşinde enayi!&quot; dedi dişlerinin arasından.</p>
<p>Steiner kızgın kızgın süzdü onu. Sevmemişti bu herifi. Son derece ilkel bir yüzü vardı. Şakağından çenesine derin bir yara izi uzanıyordu; tek kaşlıydı, geniş ağzının uçlarında çirkin çizgiler vardı.</p>
<p>&mdash;&quot;Sen kendi işine bak,&quot; dedi Steiner ona, teğmenin ardından yürüdü.</p>
<p>Adamlar evlerden çıkmış, sokağın sol yanında birikmişlerdi. Steiner çevresine bakındı; Schnurrbart'la ötekilerin yakında olup olmadıklarını araştırdı.</p>
<p>Marz elini kaldırdı havaya. &quot;Aralıklı yürüyün,&quot; diye emretti. &quot;Harekât başlamadan kayıp vermek istemem, ileri!&quot; Kaldırımın içlerinden yürüyorlardı; top ateşleri artmıştı. Hiç kesilmiyordu gürültü. Şimdi vardıkları yöre, bir zamanlar şehrin ticaret merkeziydi herhalde. Sokağın iki yanında, kocaman, camsız vitrinlerin pervazları göze çarpıyordu; mağazaların içleri sıva ve kırık cam doluydu. Kaldırımlar, mermilerle delik deşikti. Steiner, Marz'in ardından toprak yığınlarını aşmaya çalışırken bir patlama oldu arkalarında; yere kapaklanıp taş yağmurunun dinmesini beklediler.</p>
<p>Neden sonra Marz ayağa kalktı, üstündeki tozu silkeledi. &quot;Başladı,&quot; dedi, &quot;araları açın!&quot;</p>
<p>Steiner emri arkaya iletti; adamlar kıpırdanıp arayı açtılar. Marz şaşılacak kadar soğuk kanlıydı. Steiner ister istemez gülümsedi, teğmen, sakin bir garnizonda pazar yürüyüşüne çıkmış gibi yürüyordu. O anda başını çeviren Marz, güldüğünü 'gördü, durdu.</p>
<p>&mdash;&quot;Ne var gülecek?&quot; diye sordu.</p>
<p>&quot;Sana gülüyorum,&quot; dedi Steiner ciddileşerek. Marz'in ağzı hayretle açılmıştı. Steiner, bombanın geldiğini ondan bir saniye önce kavrayarak yere attı kendini, onu da çekti birlikte. Sokağı bir duman bulutu kapladı. Yine bir taş yağmuru indi, yapıların duvarlarına çarptı taşlar. Kızgın demir parçaları, tahta pervazlara çarpıp garip bir gürültü çıkardı. Adamlar yerde yüzükoyun yatıyorlardı; yüzlerini kollarına gömmüşlerdi. Öbür bomba uzaklarda patladı.</p>
<p>Marz ayağa kalktı. &quot;Sana bir şey sormuştum,&quot; dedi Steiner'e; Steiner, sancıyan dirseğini oğuşturuyordu.</p>
<p>&mdash;&quot;Ne öğrenmek istiyordun acaba?&quot; diye sordu Steiner. Marz duraladı. &quot;Şeyi öğrenmek istiyordum... neden güldüğünü.&quot;</p>
<p>Steiner arkasına bir göz atınca Schnurrbart'ın şaşkın yüzüyle karşılaştı; konuşulanları duymuştu demek. Yine Marz'e döndü, &quot;övgü mü bekliyorsun yani?&quot;</p>
<p>&mdash;&quot;Boş ver öyleyse, övgünü kendine sakla.&quot; Marz yine yürüdü.</p>
<p>Bombanın açtığı çukurun kenarından dolaştılar. Kavşağa Varınca, önlerinde uzanan yolun keskin bir eğimle rıhtıma indiğini gördüler; tam karşıda geniş bir çit gözü alıyordu. Biraz daha yaklaşınca, çiti izleyen yan sokağın rıhtımın çevresinde bir eğri çizdiğini fark ettiler.</p>
<p>&mdash;&quot;Geldik,&quot; dedi Marz. &quot;Adamlar evlere girsinler. Ben tabur kumandanlığına gidiyorum.&quot;</p>
<p>&mdash;&quot;Nerede karargâh?&quot; diye sordu Steiner.</p>
<p>&mdash;&quot;Köşeyi dönünce bir yerdeymiş. Hemen gelirim.&quot; Marz köşeyi dönerken Steiner döndü, adamlara siper almalarını emretti.</p>
<p>&mdash;&quot;Ne oluyor?&quot; diye sordu Schnurrbart.</p>
<p>&mdash;&quot;Burada bekleyeceksiniz,&quot; dedi Steiner. &quot;Ortalıkta görünmeyin.&quot; Bir cigara yaktı, ağır ağır kavşağa doğru yürüdü.</p>
<p>Rıhtım yolunun bir yanı yapılmıştı, öbür tarafta bir buçuk metre yüksekliğinde bir çit vardı. Steiner köşeyi dönerken, arkasında bir ses duydu: &quot;Attığın adıma dikkat et oğlum!&quot; Başını kaldırdı Steiner, pencereden kendisine öfkeyle bakan bir yüz gördü. &quot;Derdin ne senin?&quot; diye sordu.</p>
<p>Adam, onun rütbesini farkedince, ne yapacağını şaşırmıştı. &quot;Dikkatli olmalısınız efendim. Düşman gözcüleri hep tarıyor buraları.&quot;</p>
<p>Steiner çevresine bakındı. Pencerenin hemen yanında bir kapı vardı. Girdi içeri. Basamaklarda koyu mavi üniformalı üç adam duruyordu; korktukları yüzlerinden belliydi. &quot;Hangi sınıftansınız?&quot; diye sordu Steiner.</p>
<p>&mdash;&quot;Denizci,&quot; dedi biri. &quot;Siz değiştirme birliğinden misiniz?&quot; Steiner evet deyince üçünün de yüzü aydınlandı. &quot;Tanrıya şükür!&quot; dedi biri. Duvara dayanan tüfeklerini aldılar. Steiner basamakları çıkıp sordu, &quot;Nereye?&quot; Adamlar sırıttılar. &quot;Geldiğimiz yere,&quot; dedi birincisi, &quot;bu kadar çektiğimiz yeter.&quot;</p>
<p>&mdash;&quot;Bizden fazla çekmediniz ya!&quot; dedi Steiner öfkeyle.</p>
<p>&mdash;&quot;Anlayamazsınız,&quot; dedi adam. &quot;Dün gece saldırı başladığında burada olacaktınız ki.&quot;</p>
<p>Steiner küçümseyerek baktı ona. &quot;Kilerlere sinmişsiniz baksanıza. Kaçmasaydınız, Ruslar kıyıya yanaşamazlardı. Şimdi biz sizin pisliğinizi temizleyeceğiz.&quot;</p>
<p>Adamlar kızmışlardı, birincisi, &quot;Biz piyade değiliz ki,&quot; dedi.</p>
<p>&mdash;&quot;Orası belli.&quot; Steiner'in öfkesi gittikçe artıyordu. &quot;Ne oldu dün gece?&quot;</p>
<p>&mdash; &quot;Ne olmadı ki?&quot; dedi adam. &quot;Şu fabrika var ya, orada en aşağı bir Rus alayı çöreklenmiş duruyor. Bir saldırırlarsa, bittik demektir.&quot;</p>
<p>&mdash;&quot;Çocuk oyuncağı değil bu işler,&quot; diye homurdandı Steiner. &quot;Buradan görünüyor mu fabrika?&quot;</p>
<p>&mdash;&quot;Elbette. Kuleyi görmüşsünüzdür.&quot;</p>
<p>Steiner basamakları inip kapıya çıktı. &quot;Dikkat!&quot; diye bağırdı adamlardan biri. Steiner omuz silkti. Kule hemen gözüküyordu. Tepesindeki direğe rüzgârda dalgalanan kızıl bir bez asılmıştı. Birkaç dakika baktı Steiner.</p>
<p>Denizciler ardından gelmişlerdi. Biri, &quot;Yaa,&quot; dedi. İnsana dünyasını şaşırtıyorlar!&quot;</p>
<p>&mdash;&quot;Bayrağı indirmek bize düştü,&quot; diye mırıldandı Steiner. Onların şaşkın yüzlerine gülerek baktı. &quot;Siz yardım etmez miydiniz?&quot;</p>
<p>Korkuyla başlarını salladıklarını görünce gülümsemesi, bütün yüzüne yayıldı. &quot;Yukardan nasıl görünüyor bakalım.&quot; diyerek eve girdi.,</p>
<p>Yukarda bir kapı kata açılıyordu. Pencereden bütün araziyi görebiliyordu. Fabrika, rıhtıma dönük sekiz katlı yapıların oluşturduğu bir üçgen biçimindeydi. Kule, güney kanadında kalıyordu. Baktıkça, saldırının başarısızlıkla sonuçlanacağına inancı arttı. Çitten sonra yüz elli metrelik açık bir avlu vardı ki saldıranlara hiç bir şans tanımıyordu; bütün çatışma üstünlüğü savunanların elindeydi.</p>
<p>Steiner fabrikanın güney ucuna bakmak için camdan sarktı, hemen geri çekildi. Başının üstünde bir vınlama oldu, sonra da tahta parçasının taşa çarpışını andıran bir gürültü. Bir duman bulutu yuvarlanarak geldi. Aynı anda Rus makineli tüfeğinin takırtısı duyuldu. Steiner çabucak pencereden uzaklaştı; içinden bir küfür savurdu. Düşman askerleri göz açtırmıyorlardı gerçekten. Yine de güneyden saldırıya geçmenin daha elverişli olduğunu fark etmişti; çünkü güneydeki çit hiç değilse yapının otuz metre kadar yakınına geliyordu. Dikkatle camın öte yanına geçti, sokağı kolaçan etti. İkinci Bölükten birtakım askerlerin kaldırımda koşarak yürüdüklerini, çitin oraya dağıldıklarını gördü. Marz de aralarındaydı. Çabucak odadan çıktı, merdivenleri indi.</p>
<p>Denizciler görünürde yoktular. Sokakta yine Marz'la karşılaştı; çite dayanmış, bölüğün küçük kümeler halinde karşı kaldırıma geçişini izliyordu. Steiner'i görünce elini kaldırdı. &quot;Neredeydin sen?&quot; dedi öfkeyle.</p>
<p>Steiner karşıya geçti, parmağıyla evi gösterdi. &quot;Manzara seyrediyordum.&quot;</p>
<p>&mdash;&quot;Sağ kanadın başına geç,&quot; dedi Marz telâşla. &quot;Bir dakika sonra yola çıkıyoruz. Topçular da destekleyecekler.&quot;</p>
<p>&mdash;&quot;On atımlık barutla,&quot; diye homurdandı Steiner, tüfeğini omuzundan aldı.</p>
<p>&mdash; &quot;Ne diyorsun?&quot; dedi Marz şaşkın şaşkın.</p>
<p>&mdash;&quot;On atımlık barut var,&quot; diye yineledi Steiner. &quot;Rusları kahvaltılarından kaldırmaya yetmez.&quot;</p>
<p>&mdash;&quot;Sen de çok karamsarsın,&quot; dedi Marz; cebine elini atarak bir paket cigara çıkardı, Steiner'e uzattı.</p>
<p>&mdash;&quot;Başka türlü olunabilir mi?&quot; dedi Steiner bölük kumandanının cigarasını yakarken. Kibriti fırlattı; adamların diz çöktüklerini, süngüleriyle çitin alt bölümünü delmeye uğraştıklarını gördü. Bölükteki bütün askerler işe canla başla sarılmışlardı. &quot;Ne oluyor?&quot; diye sordu Marz'e.</p>
<p>&mdash;&quot;Nasıl ne oluyor?&quot;</p>
<p>&mdash;&quot;Ne yapıyorlar bunlar?&quot; diyerek adamları gösterdi.</p>
<p>&mdash;&quot;Anlamadın mı? Çitin üstünden atlayacak değiliz ya.&quot; Steiner gözlerine inanamadan baktı ona. &quot;Yani buradan mı saldırıya geçiyoruz?&quot;</p>
<p>&mdash;&quot;Tabiî,&quot; dedi Marz.</p>
<p>Ses çıkarmadan bir süre durdular. Fabrikanın bulunduğu yönden bir Rus makineli tüfeğinin sesleri duyuluyordu.</p>
<p>Güneyde bir çatışma olduğu belliydi. Bombardıman kesintisiz sürüyordu. Dağlardan yükselen kapkara bulutlar pürüzsüz göğe yayılmadan önce, Steiner karşı kaldırımdaki evlere baktı. Beyaz cephelerinde çirkin yaralar açılmıştı, soğuk sabah ışığında çırılçıplak duruyorlardı. Bir gariplik çöktü üstüne. &quot;Çılgınca bir şey bu,&quot; dedi yavaşça. &quot;Yüzde kaç şansımız var, biliyorsun her halde.&quot;</p>
<p>&mdash;&quot;Biliyorum,&quot; dedi Marz kayıtsızca. Steiner adamlara baktı. Hepsi de çiti aşınca karşılarına erzak dolu bir depo çıkacakmışçasına canlarını dişlerine takmış, çalışıyorlardı. Yüksek sesle güldü. Marz şaşkın, gözledi onu. &quot;Nen var senin?&quot;</p>
<p>&mdash;&quot;Hiç.&quot;</p>
<p>&quot;Aklına gülünç bir şey mi geldi yoksa?&quot;</p>
<p>&mdash;&quot;Bu sefer o gelmedi. Tuzağa girmeye var gücüyle çabalayan bir fare geldi.&quot;</p>
<p>&mdash;&quot;Gerçekten gülünç,&quot; dedi Marz. Son derece ciddîydi. Steiner gitmeye hazırlanırken, koluna yapıştı. &quot;Bayrağı unutma. Kumandan istiyor.&quot;</p>
<p>&mdash;&quot;Cenazesine sardırtacak galiba,&quot; dedi Steiner. Altmış metre kadar ötede, yere oturmuş bekleyen adamlarına doğru yürüdü.</p>
<p>&mdash;&quot;İşler nasıl gidiyor?&quot; Schnurrbart, sönmüş piposunu dişlerinin arasına sıkıştırmıştı. Bezgin, umutsuz bir hali vardı. Steiner karşılık vermeden onun yanına çöktü. Çite yaslandı, sokağın öbür ucuna baktı.</p>
<p>&mdash;&quot;Buradan mı saldırıya geçiyoruz?&quot; dedi Kern korkuyla. Steiner başını salladı.</p>
<p>Kruger doğruldu, sağ dirseğinin üstüne yaslandı. &quot;Olmaz,&quot; dedi. &quot;Bu sefer hiç birimiz kurtulamayacağız.&quot;</p>
<p>&mdash;&quot;Şansımız yardım ederse...&quot; Maag'dı konuşan, söylediklerine kendisinin de inanmadığı sesinden belliydi. Faber konuşmuyordu. Tam tepelerinde, çıkardıkları rüzgarı duyabilecekleri kadar yakından birkaç mermi uçtu, arkadaki avluda büyük bir gümbürtüyle patladı.</p>
<p>&quot;Başlıyor,&quot; diye mırıldandı Steiner.</p>
<p>Karın üstü yatıp baraj ateşini gözlediler. Şimdi hedef fabrikaydı, duvarlar ortalarından ikiye yarıldı. Yapı, gittikçe yukarılara doğru yükselen kara-sarı bir duman bulutu içinde yok oldu.</p>
<p>Saçma, diye düşündü Steiner. Sapasağlam bir yapıydı bu; duvarlarda açılacak bir düzine deliğin düşmanın direncini azaltacağını düşünmek saçmaydı. Gözü, çitin altına girip küçük bir delikte yitip giden böceğe takıldı. Yutkundu. Biz de pek iriyiz, diye düşündü, sığamıyoruz, öyle gözlerini toprağa dikmiş, bir böceğe imrenir duruma düştüğünü fark edince, ansızın Anne geldi aklına; boğazına bir yumruk yerleşti.</p>
<p>Tepelerindeki cehennem gürültüsü sürdü. Mermiler çılgın bir gürültü çıkarıp çatıların üstünden geçiyor, havayı yarıp fabrikaya düşüyorlardı. Hoooeeeee-vumn, hoooeeeee-vûmn. Hiç dinmiyordu gümbürtü.</p>
<p>Başını çevirdiğinde Kern'in sarı yüzünü gördü. Kern yere yatmıştı yüzüstü, dudakları titriyordu, çelik miğferini çite sıkı sıkı bastırıyordu. Faber çömelmişti, elleriyle makineli tüfeği kavramıştı, gözleri kapalıydı. Kruger ile Schnurrbart, çitin yarıklarından fabrikanın avlusunu gözlüyorlardı; elmacık kemiklerini kaplayan deri öylesine gerginleşmişti ki dokunsalar, açılıverecekti sanki. Steiner'in öbür yanında, karın üstüne kan damlamış izlenimini uyandıran beyaz yüzü, kıpkırmızı çilleriyle Maag duruyordu.</p>
<p>Kısa bir sessizlik oldu. Bir yerlerden, kulakları yırtan bir çığlık yükseldi. Steiner, adamların ayağa fırladıklarını çitin tahtalarını sökmeye başladıklarını gördü. Tahtaların çivilerinden çıkan gıcırtı, yüzlerce kapının paslı menteşelerinde dönüşünü hatırlatıyordu insana; tahtalar hemen yere fırlatılıyordu, işte avlu önlerindeydi şimdi. Parlak güneş ışığında bembeyaz, dümdüzdü. Bir mezbaha, diye düşündü Steiner, hemen ileri atıldı. İki yüz adım sonra fabrika. Arkasında Rusların hazır bekledikleri boz duvarlara kadar iki yüz gülünç adım! Yüreği hızla atıyordu; ter, sel gibi iniyordu yüzünden aşağı. Soluk soluğa kalmıştı. İki yüz adım, yirmi saniye. Anne, doruktan kayıp düşeli iki bin yıl mı geçmişti, daha mı çok? Yirmi saniye, gülünç!</p>
<p>Soluğunun tıkandığını duydu, sağında solunda koşuşan adamların karaltılarını seçti, gözleri tozdan yandı, koştu, düştü, sendeleyerek kalktı: soluk soluğa kalmıştı. Yolun yarısına vardıklarında, makineli tüfek ateşiyle karşılaştılar. Yüz adım atmışlardı ki ayakları bir tele takılmışçasına yüzükoyun yere kapaklandılar. On saniye içinde bütün bölük, kıvranan, kıpırdayan bin bacaklı bir yaratık gibi avluda yatıyordu; her yerden birinin çığlıkları geliyordu, üç sesli bir adamdı bu. Bir saniye sonra başka biri çığlık atmaya başladı, sonra üçüncü, sonra bir sürü insan. Yerde çığlıklar atarak yatıyorlardı. Altı Rus makineli tüfeği habire kurşun yağdırıyordu üstlerine.</p>
<p>Sonra top ateşi başladı. Avlu, her yanından dumanlar yükselen karanlık bir ormana dönmüştü; toprak belki yüz yerinden yarılmıştı sanki, yaralananlarla ölenlerin çığlıkları, kulakları sağır eden patlamaların arasında duyulmuyordu bile. İki adım ötesinde, bir zamanlar hancılık eden Kern'in havaya kaldırdığı koluna baktı Steiner; parmaklar acayip bir şekilde açılmıştı. Ondan iki adım ötede Maag, çilli yüzünü toprağa gömmüştü; yeryüzünde açılan bir delikten öte yandaki masmavi göğü gözlüyordu sanki. Steiner, iki ölünün arasında yatıyordu; üstüne toprak yağıyordu tepeden, yanından geçen kurşun parçalarının sıcaklığını duyuyordu teninde; başında, avludaki cehennem gürültüsünü duymasını engelleyen bir uğultu vardı. Mezarlıktayım herhalde, diye düşündü. Gözlerini kapadı.</p>
<p>Biri sesleniyordu ama kıpırdamadı bile. Düşünceleri büyük halkalar çizerek genişledi, dönmeye başladı; derken başka bir ses çalındı kulağına: &quot;Ve bu davranışınız, kesinlikle ödülsüz kalmayacaktır...&quot; Öylesine uzak, öylesine gerçek dışı bir sesti ki bu. Kışladayım herhalde, diye düşündü. Sekiz yüz askerin yepyeni üniformaları, parlak çizmeleriyle durduğu bir kışla avlusunda çınlayan sesti bu. Ne kadar geçmişti aradan? Altı milyon adım, belki de fazla, oysa avlu iki yüz adımlık yol topu topu.</p>
<p>Başını kaldırıp baktı. Çitten yüz adımdı, diye düşündü; bunun tam yarısı. Patlayan bombaların arasından sürüyle adamın koşusunu, kendilerini yere atıp yeniden kalkışlarını, yeniden koşuşlarını, gözden kayboluşlarını izledi. Ansızın kendisini çağıranın Schnurrbart olduğunu anladı, onun sesiydi. Hemen ayağa fırladı. Yerden güçlükle kaldırdı bedenini, bir süre dimdik durdu. Dönerken Marz'i gördü.</p>
<p>Teğmen koşarak ilerliyordu avluda; gözleri dönmüştü, ağzı bir karış açıktı, kolları iki yanında sallanıp duruyordu.</p>
<p>Steiner onun bir şeyler haykırdığını duydu ama tek sözcüğü kavrayamadı. Yanıbaşında bomba patlayınca Marz'in ayakları ansızın yerden kesildi, yıkıldı. Steiner sağına soluna bakmadan ona doğru koştu. Bir an baktı, sonra teğmeni omuzladığı gibi ateşin ortasına daldı. Hiç bir şey duymadan, düşünmeden makine gibi koşuyordu: gözlerini yummuştu. Hepiniz ödüllerinizi alacaksınız, diyordu kendi kendine.</p>
<p>Hepiniz. Cesetlere takılıyor, önünde açılan çukurlara dalıyor, kara duman bulutlarını yararak ilerliyordu, sonunda çiti gördü. Sırtında Teğmen, on kat ağırlaşmıştı sanki. Steiner karşıya geçerken dizleri tutmuyordu artık. Kapıdan birileri bağırıyorlardı; Schnurrbart'ın kendisine doğru koşan yüzünü tanıdı. Sonra omuzlarındaki tonlarla ağırlık kalktı, bir evin içine attı kendini, taşlığa yıkıldı, inlemeye başladı, yarı bilinçsiz bir haldeydi. Hepiniz ödüllerinizi alacaksınız, diye düşündü, gözlerini yumdu. Müthiş bir dinginlik vardı içinde.</p>
<p>Akşama doğru Kiesel, kumandanın odasına girdi. Yarbay incelediği kâğıtları hemen bıraktı elinden. Tedirgin, kaygılı bir sesle sordu: &quot;Eeee?&quot;</p>
<p>&mdash; &quot;Şanslıymış,&quot; dedi Kiesel otururken. &quot;Sağlık merkezinde buldum. Ameliyat etmişler; ben gittiğimde ayılmak üzereydi. Bu saatlerde...&quot; Altın saatine baktı. &quot;Şu anda nakliye gemisine varmıştır. Birkaç güne kalmaz memlekette bir hastaneye yatırılmış olur.&quot;</p>
<p>&mdash;&quot;Onun adına da, senin adına da sevindim,&quot; dedi Brandt içtenlikle &quot;Kız kardeşin bu işe ne diyecek bakalım?&quot;</p>
<p>Kiesel düşünceli düşünceli yere baktı &quot;Şansına şükredecek,&quot; dedi &quot;Şansına, bir de Steiner'e.&quot;</p>
<p>Kumandan başını kaldırdı ansızın. &quot;Steiner'e mi? Ne olmuş Steiner'e?&quot;</p>
<p>&mdash;&quot;Steiner olmasaymış, orada kan kaybından ölecekmiş. Steiner taşımış götürmüş. Marz kendisi anlattı bana.&quot;</p>
<p>&mdash;&quot;Ne düşünüyorum biliyor musun?&quot; diye sordu Brandt tatlı bir sesle. &quot;Senin öğüdünü dinleyip Steiner'i buraya getirtseydim Marz'in hali nice olurdu? Nasıl düşünmem ama?&quot;</p>
<p>&mdash;&quot;Ben de düşündüm,&quot; dedi Kiesel.</p>
<p>Brandt ona baktı. &quot;Kader konusunda söylediklerini hatırlıyor musun?&quot;</p>
<p>Kiesel usulca başını salladı. Brandt bir süre kıpırdamadı, odanın bir köşesine baktı. Sonra iskemlesine oturup başını önüne eğdi.</p>
<p>Geniş camlardan, ateş gibi yanan göğe doğru yükselen yıkıntılar görünüyordu. Batan günün son ışınları pencereden giriyor, yerdeki halının ustalıklı deseni üstüne ince çubuklar çiziyordu. Kiesel, ışınların duvara yaklaşışını, beyaz boyah tahtaları aşıp duvar kâğıdından yukarı usulca tırmanışını gözledi. Antika sandığın üstünde Lenin'in alçıdan bir büstü duruyor, karşı duvardaki çin işi büfeye garip garip bakıyordu; büfenin içinde Biedermeier bir çay takımı duruyordu.</p>
<p>Yüzyılların buluşması bu, diye düşündü Kiesel tuhaf bir şekilde hüzünlenerek.</p>
<p>Kumandan bir kâğıt aldı eline, başını kaldırdı. &quot;Yüzbaşı Morlock buradaydı biraz önce.&quot;</p>
<p>Kiesel şaşırarak kaşlarını kaldırdı. Yüzbaşı Morlock, Tümen'in harekât şubesi başkanıydı. Sık sık gelmezdi alaya; geldiğinde mutlaka önemli bir haber getirirdi. Kiesel, merakını bastırmaya çalışarak bekledi. Brandt kâğıdı gözden geçiriyordu, sonunda bir çekmeceye attı, üstüne kilit vurdu. &quot;Çok gizli,&quot; dedi, &quot;yalnız kumandanların bilgisine sunuluyor.&quot; Kiesel, parlak zeki gözleriyle onu süzüyordu. Birden bire, &quot;Boşaltıyoruz burayı,&quot; dedi.</p>
<p>&mdash;&quot;Nereden biliyorsun?&quot; diye sordu Brandt.</p>
<p>&mdash;&quot;Bir varsayım. Uzun süredir bekliyordum.&quot;</p>
<p>Brandt bıkkınlıkla başını salladı. &quot;Günü belli değil henüz.&quot;</p>
<p>&mdash;&quot;Peki neden saldırıya geçiyoruz öyleyse?&quot; diye sordu Kiesel. &quot;</p>
<p>&mdash;&quot;Kamuflaj hikâyesi. Saldırıya geçtiğimiz sürece, Ruslar köprübaşını boşaltacağımızı ummayacaklar. Saçma gibi geliyor ama gerekli.&quot;</p>
<p>&mdash;&quot;Sizce ne zaman yola çıkacağız?&quot;</p>
<p>.&mdash; &quot;Belki bugün, belki yarın, belki de öbür gün. İpucunu bekliyoruz. Bütün ayrıntılar ayrı ayrı düşünülüyor. General, asıl Novorossiysk'in böyle ansızın işgal edilmesinden ürkmüş. Önce bunu temizlemek gerek.&quot;</p>
<p>&mdash;&quot;Çok zayıfız,&quot; dedi Kiesel.</p>
<p>Brandt odada gezinirken duvardaki altın çerçeveli oyma resmin önünde duraladı. Bir an baktı resme. Sonra yine Kiesel'e döndü. &quot;Morlock da aynı kanıda. Yine de denemeden vazgeçmemeliyiz. Neleri tehlikeye atmıyoruz ki? Tümen'e gelen bilgilere göre, Ruslar aylardır yığınak yapıyorlarmış. Zamanla yarışmak zorundayız ve her şey, tasarlanan boşaltma planını harfi harfine uygulayabilmemize bağlı. Novorossiysk de planın can damarı...&quot; Masaya doğru yürüdü, haritanın üstüne eğildi. &ldquo;Vogel rıhtıma ulaşmış.&rdquo;</p>
<p>Korner hâlâ şehrin merkezinde savaşıyor. Stransky fabrikanın önünde sıkıştı kaldı: Birinci ve Üçüncü Bölükler çeşitli yerlerde Ruslarla çatışmaya girmişler, telsizle kötü haberler birbirini izliyor. Ne düşüneceğimi şaşırdım.&quot; Kiesel kalktı, onun omuzunun üstünden haritayı inceledi. &quot;Stransky ne yapacak?&quot;</p>
<p>&mdash;&quot;Hava karardıktan sonra fabrikayı işgal etmesi için emir verdim. İkinci Bölüğün saldırısını Triebig yönetecek. Umarım sabahkinden daha başarılı olurlar. Ruslar fabrikayı ellerinden tuttukları sürece buradaki köprübaşında söz sahibi sayılacaklardır. Limanda dört beş tane hücumbot var.&quot;</p>
<p>&mdash;&quot;Durum umutsuz,&quot; dedi Kiesel.</p>
<p>&mdash;&quot;Ben asıl Korner'i merak ediyorum,&quot; dedi Brandt çenesini sıvazlayarak. &quot;Bir adım ileri gitmiş değil, üstelik her iki yandan da...&quot; Telefonun çalışıyla sözü yarıda kaldı. &quot;Korner olacak,&quot; diyerek kaptı almacı. Kaşları çatıldı. &quot;Vogel'miş... Ne...&quot; Dikkat kesilmişti. Kiesel, onun yüzünün allak bullak olduğunu gördü. Telefonu kapadı. Sesi bir tuhaftı: &quot;Vogel ölmüş.&quot;</p>
<p>&mdash;&quot;Ölmüş mü?&quot; Kiesel'in de benzi atmıştı.</p>
<p>&mdash; &quot;Taburu kıstırmışlar. Ruslar, evin arkasından girivermişler ansızın. Nereden geldiklerini kimse anlayamamış.&quot;</p>
<p>Eğildi, Kiesel'in solgun yüzüne baktı. &quot;Savaşı kaybedince ne yapacağız dersin?&quot;</p>
<p>Öylesine beklenmedik bir soruydu ki, Kiesel şaşırdı. Kayıtsızca omuz silkti sonra. &quot;Hayata yeniden başlayacağız,&quot; dedi yavaşça.</p>
<p>Kumandanın yüzü asıldı. &quot;Senin için olabilir ama benim için çok geç. Yeniden başlayamam.&quot; Kocaman başı önüne düştü. &quot;Değmez artık.&quot;</p>
<p>&mdash;&quot;Çeşitli yollar var,&quot; dedi Kiesel inanmadan.&quot;</p>
<p>&mdash; &quot;Tabiî,&quot; dedi Brandt dalgın dalgın. &quot;Tabiî çeşitli yollar var. Sözgelimi satıcı olmak. Kapıdan kapıya&quot; evden eve koşmak. Gözünün önüne getirebiliyor musun?&quot;</p>
<p>Kiesel, karşılık vermedi. Acı yüklü dakikalar birbirini izledi; neden sonra güldü Brandt. &quot;Belki de biz uzak bir geleceği düşünüyoruz. Başka çözüm yolları da var. Bir kahraman gibi ölmek, Sibirya'ya sürülmek, ya da General Pâulus'un Ulusal Komite'sine katılmak, yani karşı cepheye geçmek. Ne diyorsun?&quot;</p>
<p>Kiesel, onun yüzündeki öfkeyi ve acıyı gördü; kumandanın çaresizliğinden etkilenmişti. &quot;Ben ilk çözüm yolunu yeğlerim,&quot; diye karşılık verdi.</p>
<p>&mdash;&quot;Şaştım doğrusu,&quot; dedi Brandt. &quot;Benim en son aklıma gelen o.&quot;</p>
<p>Kiesel onun kavga arandığını fark etmişti, başını salladı. &quot;Yanlış anladınız dediğimi. Kendini kandırmaya bir çeşit kaçış olurdu bu yol; ilerde daha fazla aldanma olanağı kalmazdı.&quot;</p>
<p>&mdash;&quot;Peki ama ideolojin ne oluyor bu arada?&quot; diye sordu Brandt küçümsercesine.</p>
<p>Kiesel elinde tuttuğu cigaraya baktı, konuşmadı. Kumandan parmaklarını sabırsızca masaya vurunca başını kaldırdı. Sesi soğuktu. &quot;Şöyle açıklıyayım: ilke olarak, başkaları açken önüme konan güzel bir yemeğin tadına varamam ben, hele o açlar benim giydiğim üniformayı giyen, benimle birlikte and içmiş kişilerse.&quot;</p>
<p>&mdash;&quot;Bunu duyduğuma sevindim,&quot; dedi Brandt. Rahatlamıştı. &quot;Komitenin tutar yanı yok,&quot; dedi öfkeyle. &quot;Almanlar kendi soydaşlarını cepheyi terke çağırıyorlar, oysa onları orada nasıl bir sonun beklediğini kendileri de biliyorlar bal gibi. Reziller.&quot; Yanaklarını sıvazladı.</p>
<p>&mdash;&quot;Daha önce hiç kafa yormamıştım bu konuda,&quot; diye sürdürdü sözünü. &quot;Yalnız son bir kaç haftadır sık sık aklıma geliyor. Bu üniformayı şu anda çıkaracak olsam ne yaparım bilmiyorum.&quot;</p>
<p>&mdash;&quot;Yakışıklılığınızdan bir şey yitirmezdiniz,&quot; dedi Kiesel hınzırca.</p>
<p>Brandt bir kahkaha attı. &quot;Yeniden evleneyim mi demeye getiriyorsun? Delirdin mi sen? Karım öldüğünde kırk yaşındaydım. Aradan on iki yıl geçti, iflah olmaz bir bekârım artık. Bu konuyu hiç açma.&quot; Bir cigara yaktı, kibriti yere attı; halıda küçücük bir delik açana kadar yandı kibrit. İkisi ses çıkarmadan gözlediler.</p>
<p>Göz göze geldiklerinde Brandt yine güldü. Halının canlı deseni üstünde kapkara duran çirkin noktayı gösterdi parmağıyla, &quot;Evli olsaydım bunu yapamazdım işte. Evcilliğe alışabilmek için çok yaşlıyım artık. Hem çok yaşlı, hem de çok kaprisliyim.&quot;</p>
<p>&mdash;&quot;Size göre bir kadın bulmanıza bağlı,&quot; dedi Kiesel.</p>
<p>&mdash;&quot;O bir kere olur. Sen de benim kadar bilirsin bu işleri. Neden evlenmedin şimdiye kadar?&quot;</p>
<p>Kiesel ne söyleyeceğini şaşırmıştı. &quot;Bilmiyor musunuz?&quot; dedi tedirginleşerek.</p>
<p>&mdash;&quot;Biliyorum. Senin hakkında neler söylüyorlar bir bilsen. Bütün Tümen aynı dedikoduyla çalkalanıyor. Dedikleri doğruysa, dinbilimi çalışırken bir kıza âşık olmuşsun, sonradan kız başından atmış seni. Öyle mi?&quot;</p>
<p>&mdash;&quot;İyi bilgi toplamışlar,&quot; dedi Kiesel soğuk bir sesle.</p>
<p>&mdash;&quot;Şaşmamalısın,&quot; dedi Brandt. &quot;Belki de bu kadar kaba bir biçimde aktardığım için patavatsız bulacaksın beni ama, her şeyi açık açık konuşmaktan hoşlanırım ben. Konuştuğum kimsenin, hakkında neler bildiğimi bilmesini isterim. Sen de, tıpkı benim gibi, üniformayı bir kaçış olarak düşünmüşsün; şimdi üniformalarımızı yitirmek gibi bir durumla karşılaşınca başladığımız noktaya dönmüş oluyoruz. Sana açık açık söyleyeyim mi, hiç istemiyorum bu sonucu.&quot;</p>
<p>Kiesel boş gözlerle baktı ona. &quot;Kendinizi vurun,&quot; dedi kabaca.</p>
<p>Kumandanın gözleri bir an hayretle açıldı, oysa sesi son derece sakindi: &quot;Yeni bir düşünce değil bu. Belki bir gün yaparım.&quot;</p>
<p>Yüzünde, Kiesel'in daha önce hiç görmediği bir anlam gizliydi. &quot;Gerçekten mi söylüyorsunuz?&quot; dedi Kiesel şaşkınlıkla.</p>
<p>&mdash;&quot;Yalan mı söyleyecektim?&quot;</p>
<p>&mdash;&quot;Ama bu bir çözüm yolu sayılmaz ki,&quot; dedi Kiesel sertçe. Brandt omuz silkti. &quot;Öbürlerinden ne daha iyi, ne de daha kötü. Yalnızca daha kesin diyeyim.&quot;</p>
<p>&mdash;&quot;İlk bakışta,&quot; dedi Kiesel.</p>
<p>Brandt elini salladı. &quot;Ne ilk bakışı? Son bakışta. Çekiciliği de burada zaten.&quot; Masaya uzandı. &quot;Şimdi beni iyi dinle Kiesel,&quot; dedi sakin bir sesle. &quot;Senin kendi felsefen var, benim kendi felsefem. Senin kurduğun düşlere imrenebilirim ama onları ciddîye alamam.&quot;</p>
<p>Halının üstündeki güneş ışını, bu arada tavana yükselmişti; bir köşeye büzülmüş, gittikçe soluyordu. Kiesel dimdik oturuyordu iskemlesinde. Şişkin gözkapaklarının altında gözleri canlı ve zekiydi. &quot;Düşlerle neyi söylemek istiyorsunuz?&quot;</p>
<p>Brandt içini çekti. &quot;N'olur anlamazlıktan gelme beni Kiesel. Evet benim de düşlerim vardı ama belirli bir biçim ve özü olan düşlerdi onlar. Birçok meslekte gözüm vardı, sonunda üniformayı seçtim. Hayatımın en büyük deliliğiydi bu; o sıralar söyleseler inanmazdım. Başka fırsatlar da elimin altındaydı. Babadan kalan bir iş falan, anlıyorsun... yalnız bunlarla yetinemedim. Hırslıydım, bir meslek seçmek istiyordum. Başardım mı sayılır acaba?&quot; Yavaşça güldü. &quot;Umduğum gibi general olamadım, yine de alay kumandanlığına kadar yükseldim. Zaten daha fazla yükselecek vakit de yok.&quot; Sustu, ayağa kalkıp pencereye doğru yürüdü, çatıları gözlemeye koyuldu.</p>
<p>&mdash; &quot;Buna bir aşama gözüyle bakabilirsiniz,&quot; dedi Kiesel yavaşça.</p>
<p>Brandt başını iki yana salladı. &quot;Böyle şeylere aşama denilemez. Hayatım bu benim. Erişmek istediğim son basamak; üstelik elli iki yılıma patladı.&quot; Döndü, kollarını pencerenin pervazına dayadı. Yüzü allak bullak olmuştu, yine de gülümsüyordu. &quot;Elli iki yıl. Elli iki yaşında; hayata baştan başlayan birine hiç raslamadım. Hele arkasındaki bütün köprüleri yakmışsa.&quot;</p>
<p>&mdash; &quot;Örnekler verilebilir...&quot; diye başladı Kiesel.</p>
<p>Kumandan onun sözünü kesti. &quot;O örneklerle çıkma karşıma. Halk sağlığı uzmanı ya da keşiş falan olamam ben. Bana göre değil bunlar. Bıktım, bıktım usandım zaten.&quot;</p>
<p>O anda telefon çaldı. Masaya gitti Brandt, almacı kavradı. Doğruldu. &quot;Generalim, siz misiniz?&quot;</p>
<p>Dördü, hiç ses çıkarmadan masanın çevresinde oturuyorlardı. Schnurrbart'ın elinde eskimiş bir evrak çantası vardı; içindeki mektupları gelişigüzel karıştırıyordu. Odanın tek penceresine bir muşamba geçirmişlerdi; böylelikle dışarı ışık sızmıyordu. Titrek mumun ışığı duvara garip şekiller çiziyordu. Ara sıra bir makineli tüfeğin takırtısı duyuluyordu.</p>
<p>Schnurrbart başını kaldırdı. &quot;Ne yapacağız bunları?&quot;</p>
<p>&mdash;&quot;Fetscher'e verirsin&quot; dedi Steiner. Ayaklarını masaya dayamış, cigara içiyordu. Elini uzattı. &quot;Ver bakayım.&quot; Schnurrbart çantayı uzatırken, mektupların arasından bir resim düştü.</p>
<p>Kruger merakla eğildi. &quot;Ne o?&quot;</p>
<p>&mdash;&quot;Bir kız resmi.&quot; Steiner resmi mumun ışığına tuttu: buklelerle çevrilmiş neşe dolu bir genç kızın yüzüydü bu; alnı genişti, dudaklarının iki yanında gamzeler vardı.</p>
<p>&mdash;&quot;Güzel kız,&quot; diye mırıldandı Kruger. &quot;Haberi alınca ne yapar acaba?&quot;</p>
<p>&mdash;&quot;Ne yapacak?&quot; dedi Schnurrbart. &quot;Kendine güzel bir siyah giysi alır, iki hafta sonra unutur gider oğlanı.&quot;</p>
<p>Faber kızgınlıkla atıldı. &quot;Böyle şeyler söyleme. Neler hissedeceğini bilemezsin.&quot;</p>
<p>Steiner resmî çevirmişti. Çocuksu bir yazıyla yazılmış sözcükleri okudu: &quot;Sevgili Kurt için. Monika.&quot; Demek adı Kurt'muş, dedi Steiner kendi kendine. &quot;Adının Kurt olduğunu biliyor muydunuz?&quot; diye sordu.</p>
<p>&mdash;&quot;Kimin adı Kurt'muş?&quot; diye sordu Kruger.</p>
<p>&mdash;&quot;Maag'ın. Hep soyadıyla çağırıyormuşuz.&quot;</p>
<p>&mdash;&quot;Bende duymamıştım,&quot; dedi Schnurrbart. &quot;Öyle miymiş?&quot;</p>
<p>&mdash;&quot;Burada öyle yazıyor,&quot; dedi Steiner. Resmi çantaya koydu, Faber'e döndü. &quot;Kern'in eşyaları sende mi?&quot;</p>
<p>&mdash;&quot;Hayır. Ben gittiğimde kaldırmışlardı onu. Birinci Bölüktedir her halde. Yalnız Maag vardı orada.&quot;</p>
<p>&mdash;&quot;Ne korkunçtu!&quot; derken titredi Schnurrbart. &quot;Neye şaşıyorum, biliyor musunuz?&quot; Hepsi, yüzüne baktılar. &quot;Bu işi bize değil de birinci birliğe vermelerine.&quot;</p>
<p>Steiner kaşlarını çattı. &quot;Gerçekten tuhaf. Mutlaka bir şey vardır altında.&quot;</p>
<p>&mdash;&quot;Bana da öyle geliyor,&quot; dedi Kruger. &quot;Ruslar makineli tüfekleriyle taranmadık yer bırakmazken yaralılarla ölüleri toplamak intihar etmekten farksız.&quot;</p>
<p>&mdash;&quot;Herneyse, saldırıdan vazgeçtik,&quot; dedi Schnurrbart.</p>
<p>&mdash;&quot;Nereden çıkarıyorsun?&quot; Kruger başını kaşırken ansızın duraladı.</p>
<p>&mdash;&quot;Gün gibi açık. Yeniden saldırıya geçecek olsaydık, ölüleri toplamaya kalkışmazdık; fabrikaya girdikten sonra çok daha kolay olurdu bu iş.&quot;</p>
<p>Söyledikleri akla yakın geliyordu. &quot;inşallah haklı çıkarsın,&quot; dedi Kruger. &quot;Bir daha oraya adım atmak istemem. Ateş başlayınca hiç birimizin sağ kalmıyacağını sanmıştım.&quot;</p>
<p>O korkunç koşu akıllarına gelince yüzü soldu; öbürleri de sarardılar. &quot;Düpedüz çılgınlıktı,&quot; dedi Schnurrbart öfkeyle. &quot;Akılları başlarına gelsin. Pis esir tüccarları. Öbür kestirme yolu denesek olmaz mıydı?&quot;</p>
<p>&mdash;&quot;Yüksek strateji,&quot; dedi Steiner. Tam ayağa kalkacağı sırada kapı açıldı, Triebig girdi. Ayağa kalkmadan baktılar. Steiner'e döndü Triebig: &quot;Kaç adamın var?&quot;</p>
<p>Steiner tiksintiyle süzdü onu, &quot;Daha sayamadım,&quot; diye homurdandı.</p>
<p>&mdash;&quot;Öyleyse hemen say. On beş dakikaya kadar saldırıya geçiyoruz. Baskın vereceğiz, güneyden. Fabrikaya girince yeşil bir işaret mermisi ateşlersin. Ben de bölüğün geri kalan kısmıyla ardınızdan gelirim. Tabur kumandanının emri bu.&quot; Odada tam bir sessizlik oldu. Triebig, adamların maskeyi andıran yüzlerine bakıp hafifçe omuz silkti. &quot;Tabur kumandanının emri,&quot; diye yineledi usulca. Bir an duraladıktan sonra ekledi, &quot;Unutmadan söyleyeyim: bayrağı indireceksiniz. Kumandan istiyor.&quot;</p>
<p>&mdash;&quot;Kıçını mı silecekmiş?&quot; diye sordu Schnurrbart. Triebig öfkeyle döndü. &quot;Çıldırdın mı sen? Benimle konuşurken ayağa kalkacaksın.&quot;</p>
<p>Teğmenin son sözleri üstüne Steiner, ayaklarını yine masaya dayamıştı. Bir cigara yaktı, dudaklarına iliştirip konuştu: &quot;Burada gösteri yapmaya kalkışma. Üstelik sakın Schnurrbart'ın sinirine dokunacak bir şey yapma.</p>
<p>Kafasından yara alalı beri bir huy edindi, önüne gelene ateş ediyor. Hem fabrikaya senden önce varacak o.&quot;</p>
<p>&mdash;&quot;Ne ilgisi var yani?&quot; diye sordu Triebig sertçe.</p>
<p>Steiner başını ona acırmış gibi salladıktan sonra, gözleri dönen Schnurrbart'ı gösterdi. &quot;Anlaşılmayacak ne var? Biz fabrikaya sizden önce gideceksek, siz bizden sonra geleceksiniz demektir. Karanlıkta serseri bir kurşun da gelir seni bulur olur a...&quot; Hiç bozuntuya vermeden Triebig'in yüzünün sararışını izledi. Diliyle cigarayı dudağının sol yanına aktardı.</p>
<p>Triebig gözlerini ona dikmişti. Steiner, astlarının yanında kendisiyle ilk defa bu tonla konuşuyordu. Otoriteyi sağlamak için bir şey yapması şarttı. Gelgelelim Steiner'den öylesine korkuyordu ki öfkesini içine attı. &quot;Kumandana söylediklerini ileteceğim,&quot; dedi, &quot;görürsün.&quot; Sesi titriyordu; dokunsalar ağlayacak gibiydi.</p>
<p>Steiner onu tepeden tırnağa süzdü. &quot;Ne gibi bir yararı olur bilmem,&quot; dedi... &quot;Burada senin sözlerini doğrulayacak tek kişi var mı sanıyorsun?&quot; Kruger'e döndü. &quot;Biz ne konuşuyorduk hatırında mı?&quot;</p>
<p>Kruger güldü. &quot;Baskından konuşuyorduk.&quot;</p>
<p>&mdash;&quot;Yaa,&quot; dedi Steiner, Triebig'e dönerek. &quot;Sen subay değil misin? Ağabeysiz işini göremez misin?&quot; Sesinde müthiş bir küçümseme vardı.</p>
<p>Triebig birkaç kere konuşmaya yeltendi. Sonra adamları bir bir, yüzlerini ezberlercesine gözden geçirdi. &quot;Peki öyleyse,&quot; diyerek odadan çıktı.</p>
<p>Kapı kapandıktan sonra uzun bir sessizlik oldu. Sonunda Faber dayanamadı. &quot;Olur şey değil,&quot; diye fısıldadı; &quot;kendi kulağımla duymasaydım inanmazdım. Kıyamet kopacağa benzer.&quot;</p>
<p>Steiner başını salladı. &quot;Kıyamet falan kopmayacak, bambaşka bir şey olacak hem de çok yakında.&quot; Kalktı, Kruger'e döndü: &quot;Kaç kişi kaldık?&quot;</p>
<p>&mdash;&quot;Yirmi kadar.&quot;</p>
<p>&mdash;&quot;Yeter. Hazırlanın bakalım.&quot;</p>
<p>O odadan çıkarken, adamlar donanımlarını gözden geçirdiler. Kruger bir küfür savurdu. &quot;Amma bok iş ha! Bizim gibi iki-üç baldırı çıplak, o koskoca fabrikayı nasıl alır?</p>
<p>Delilik bu canım!&quot; Çantasını sırtına asmıştı; yumruklarını sıkıp masaya eğildi. &quot;Anlamıyor musunuz?&quot; Boş gözlerle baktıklarını görünce katılırcasına güldü. &quot;Önce Dietz gitti, sonra Anselm'le profesör, sonra Hollerbach'la Pasternack, bugün de Kern'le Maag. Ne düşünüyorum, biliyor musunuz?&quot; Hepsini teker teker gözden geçirdi. &quot;Hiç birimiz bu köprübaşından sağ çıkmayacağız. Tek canlı kalmıyacak.</p>
<p>Bunu düşünüyorum işte.&quot;</p>
<p>Schnurrbart başını eğdi. &quot;Ben uzun zamandır biliyorum bunu. Yeni bir şey değil.&quot;</p>
<p>&mdash;&quot;Demek değil,&quot; diye fısıldadı Kruger. Birkaç saniye kıpırdamadan durdu. Gözüne masanın üstünde duran kristal bir vazo ilişti. Kaptı onu, bütün gücüyle yere savurdu. Bin parçaya ayrıldı vazo. Derken iskemleyi tuttuğu gibi büfeye doğru fırlattı; tabaklar, camlar şangırdadı, cam parçaları dört yana sıçradı.</p>
<p>Masayı kaldırmaya davranırken Schnurrbart koştu, kollarını tuttu. &quot;Yeter artık!&quot; diye kükredi öfkeyle. &quot;Neye yarar bu öfke... deli sen de!&quot; Göğsüne bir yumruk indirdi. Yumruğu yeyince kendine geldi Kruger. İskemlesine çöktü.</p>
<p>Başını kaldırdığında, Faber ile gözgöze geldi; oduncu bu arada hiç yerinden kıpırdamamış, olan biteni kayıtsız bakışlarla gözlemişti. &quot;Karşı koyamazsın,&quot; dedi. &quot;Geldiğini görürsün, elin kolun bağlı kalır; sandığın kadar kötü değildir ayrıca!&quot;</p>
<p>&mdash;&quot;Kötü değil ha!&quot; dedi Kruger öfkeyle. &quot;Koyun gibi doğranmamızın neresi iyi?&quot;</p>
<p>&mdash;&quot;Nasıl gelirse gelsin, fark etmez,&quot; diye mırıldandı Faber, sustu.</p>
<p>Kruger onun topraksı yüzüne baktı, dudağını ısırdı. Herif, mezarcıya benziyor, diye geçirdi içinden, tam bir mezarcı. Başını önüne eğdi.</p>
<p>Steiner dönene kadar konuşmadılar. Steiner odanın haline bir göz attı, tek soru sormadan ardından gelmelerini söyledi. Ötekiler, evin önünde bekliyorlardı. Yan yana dizilmişlerdi; çelik miğferleri başlarında, sırt çantaları omuzlarındaydı, fısıldayarak konuşuyorlardı. Steiner, alçak sesle bilgi verdi onlara. Yola çıkmadan önce on bombayı bir demet halinde bağladı. Birlik yürüyüşe geçti. Adamlar çitin yakınından gidiyor, fabrika avlusunun çevresinden dolaşan yolu izliyorlardı. Saat on bir sıralarıydı. Çatıların üstünde yarım bir ay duruyordu; fabrika yapıları, iri gövdeleriyle kara, ürkünç bir biçimde yükseliyorlardı yıldızlara doğru.</p>
<p>Güneyden topçu ateşleri duyuluyordu. Büyük yangılarla ta doruklarına kadar aydınlanmış dağların beyaz yamaçlarından arasıra iz mermileri vınlayıp geçiyordu. Sıra sıra evler, soyut bir sahne dekorunu andırıyordu, beyaz badanalı duvarlarda camsız pencereler açık ağızlar gibiydi.</p>
<p>Schnurrbart, Steiner'in yanında yürüyordu. Öylesine bitkin, öylesine kayıtsızdı ki biraz sonra girişecekleri karşı saldırı bile tepki uyandıramıyordu içinde. Sağ eliyle gaz maskesini tuttu, matarasına çarpmasına engel olduktan sonra, &quot;Triebig gelecek mi dersin?&quot; dedi.</p>
<p>&mdash;&quot;Ne zorun var onunla?&quot; diye sordu Steiner. &quot;Yüzünü görmemek daha iyi alçağın.&quot;</p>
<p>&mdash;&quot;Tabiî ama ayrıntıları hiç konuşmadık. Kendisini nerede bekleyeceğimizi bile bilmiyor.&quot;</p>
<p>&mdash;&quot;Sen biliyor musun sanki?&quot; dedi Steiner. &quot;Merminin nereden ateşlendiğini görecek nasılsa.&quot;</p>
<p>Schnurrbart gözleriyle araziyi taradı. Batıya keskin bir dönemeçle kıvrılıyordu yol; saldırı bölgesi pek yakında olmalıydı. Çitin bu yanı mermilerle delik deşik olmuştu; sallanan demirlerin ardında fabrika, şaşılacak kadar yakındaydı artık. İyi ki sokak karanlıktı da çitin ötesi seçilmiyordu. Elli metre kadar sonra Steiner durdu, adamların safların arasını kapamalarını bekledi.</p>
<p>Kruger, adamları iteleyerek öne geçti fısıldadı, &quot;Ne yapıyoruz şimdi?&quot;</p>
<p>&mdash;&quot;Doğru yere geldik,&quot; dedi Steiner. Adamlara döndü, planını anlattı. &quot;İçersi nasıl bir yer bilmiyorum gerçi ama uzun bir oda olsa gerek. Belki makineler de vardır. Birinci kata girer girmez işaret mermisini ateşler, öbürlerini bekleriz.&quot; Schnurrbart'a döndü. &quot;Sen çocuklarla burada kal. Pencerenin aralığından girip şunu içeri atmaya çalışacağım.&quot; Sağ elinde tuttuğu bomba demetini gösterdi. &quot;Patlamayı duyunca yaklaşırsınız, içeri dalarız. Tamam mı?&quot;</p>
<p>&mdash;&quot;Tamam,&quot; dedi Schnurrbart isteksizce. &quot;Hep birlikte gitsek daha iyi olmaz mıydı?&quot;</p>
<p>&mdash;&quot;Olur mu hiç? Geldiğimizi fark ederlerse, hepimiz gürültüye gideriz. Hem...&quot; Ansızın yere attı kendini. Alt kat pencerelerinden birinden bir mermi yükseldi, başlarının üstünden geçip karşıki evin duvarına çarptı. Sonra yere indi, yavaş yavaş söndü. Adamlar kımıldamadan yatıyorlardı; çite sımsıkı yapışmışlardı. Her yer kararınca, Steiner başını çevirdi, &quot;Hangi pencereydi, gördün mü?&quot; diye fısıldadı Schnurrbart'ın kulağına.</p>
<p>&mdash;&quot;Gözlüksüz göremiyorum,&quot; diye mırıldandı Schnurrbart. &quot;Makineli tüfek var galiba.&quot;</p>
<p>&mdash;&quot;Herhalde,&quot; dedi Steiner. Doğruldu. Adamlar tedirginlik içinde kıpırdandılar. Fabrikanın sessiz cephesini kaygıyla gözlediler.</p>
<p>&mdash;&quot;Scheisse,&quot; dedi Kruger.</p>
<p>Steiner, tüfeğini omuzuna astı, bomba demetini sıkıca kavrayarak parçalanmış çitin arasından sıyrıldı, geçti. Emekleyerek ilerliyordu. Yarı yolda, bir bomba çukuru çıktı önüne. Usulca çukura girerek öbür merminin ateşlenmesini bekledi. Terden, gömleği bedenine yapışmıştı; dişlerini kenetledi. Daha önce hiç bu kadar korkmamıştı. Başını ellerine dayar dayamaz bütün gövdesini bir titreme alıyordu. Şu kahramanca ölümün Allah belâsını versin, diye düşündü gözlerini yumarken.</p>
<p>Steiner'le atıştıktan sonra Triebig, doğruca tabur kumandanlığına gitti. Hırstan titreyerek başından geçenleri Stransky'ye anlattı. Her zamanki dalkavukluğunu bir yana bırakarak, &quot;Katlanır şey değil!&quot; diye haykırdı.</p>
<p>Stransky, kılı kıpırdamadan masasında oturuyordu.</p>
<p>Triebig sözlerini bitirince, kayıtsızca omuz silkti. &quot;Bu oğlanın neden böyle küstahlık ettiğini sen de benim kadar biliyorsun. Resmî yoldan yapılabilecek bir şey yok. Yalnız dikkat et Teğmen Triebig, resmî yoldan dedim.&quot; Kurnaz bir gülümseme yayıldı yüzüne, &quot;iyi ki başka yollar da var. Otur.&quot; Düşünceli gözlerle tavana baktı.</p>
<p>Sessizlikte Triebig odanın döşemesini gözden geçiriyordu. Sabah girişilen başarısız karşı saldırıdan sonra elverişli bir korunak aramaya koyulmuştu Stransky, sonunda bir evin üçüncü katında karar kılmıştı; karşıda bir sıra evin açıldığı geniş bir avlu vardı. &quot;Ne kadar yüksek olursa, o kadar iyi&quot; diye düşünmüştü. &quot;İşin ne gibi bir yol izleyeceğini bilmiyoruz, o yüzden en iyisi, Ruslar karşı saldırıya girişirlerse erişemeyecekleri bir yerde olmak.&quot;</p>
<p>Sessizlik biraz fazla uzamıştı. Sonunda karar verdi Stransky. Tedirgindi. &quot;Keşke Steiner'le hiç çatışmasaydın.&quot; Triebig kendisini savunmak üzere ağzını açacağı sırada Stransky elini kaldırdı: &quot;Zarar yok canım. Olan olmuş bir kere. Hiç hoş değil ama elden ne gelir artık? Biraz daha dikkatli ol ilerde.&quot;</p>
<p>Saatine baktı. &quot;Vaktimiz yok. Steiner beş dakikaya kadar harekete geçecek, sen de onun ardından bölüğünün geri kalan kısmını alır, ilerlersin. Fabrikaya girip girmemesi kendi bileceği iş; sana düşen görev, onun fabrikadan çıkmamasını sağlamak. Bunu başarabilirsen, birkaç güne kalmaz üsteğmen olursun. Adımın Stransky olduğu kadar eminim bundan.</p>
<p>Triebig şaşkınlık içinde ona baktı. &quot;Gerçekten mi söylüyorsunuz bunu?&quot;</p>
<p>Stransky gülümsedi. &quot;Ben bir şey söyledim mi ondan kuşkulanılmaz. Hem sana şunu da söyliyeyim, Fransa'ya dönmek için gerekli adımları atmış bulunuyorum. Her an gelebilir nakil emri. Belki.&quot; Yüzü aydınlandı, &quot;seni de yanıma aldırabilirim. Yoksa bir Fransız şehrinde emir subaylığı görevini sürdürmek istemez miydin?&quot;</p>
<p>Triebig, bu habere öylesine şaşmıştı ki bir süre ağzı açık kaldı. Stransky'nin kendisini şimdiye kadar nasıl aşağıladığını bir anda unutmuştu. Nakil olanağını duyunca başı dönmüştü. &quot;Size nasıl teşekkür edeceğimi bilemiyorum,&quot; diye kekeledi sonunda.</p>
<p>&mdash;&quot;Teşekkür fırsatı elinde şu anda,&quot; dedi Stransky. Sesi değişmiş, çelik gibi sertleşmişti. &quot;Beni şu Steiner denen belâdan kurtar, söz veriyorum bu savaştan seni sağ çıkaracağım. Geri dönmemeli Steiner. Gerekirse kendi elinle öldür onu. Öldüğünü duyayım yeter ki. Mutlaka ölmeli diyorum mutlaka ölmeli.&quot;</p>
<p>Triebig üstünün yırtıcı bakışları karşısında ürktü. &quot;Elimden ne gelirse yapacağım,&quot; dedi telâşla.</p>
<p>Stransky başını öfkeyle sallıyordu. &quot;Elinden gelenden fazlasını yapmalısın. Hiç bir engel tanımamalısın, ne kadar yüreklilik gösterirsen alacağın ödül o kadar büyük olacak.</p>
<p>Yalnız iz bırakmamaya dikkat et, soğukkanlı ol. Olay öğrenildiğinde seni destekleyemeyeceğimi bil.&quot;</p>
<p>Triebig duraladı. Düşündükçe korkusu artıyordu. Gelgelelim Stransky düşünme fırsatı vermiyordu. Çabucak ayağa kalktı Yüzbaşı, omuzuna elini koydu. &quot;Kaygılanmanın gereği yok,&quot; dedi usulca. &quot;Ben, gücüm yettiğince kolaylaştıracağım senin işini. Bir kere fabrikaya gir, yüzlerce fırsat çıkacak önüne; en iyisini değerlendireceksin, o kadar.&quot; Sesi ansızın tatlılaşmıştı. &quot;Daha nice güçlükler var önümüzde, bilsen.</p>
<p>Güvenilir kaynaklardan öğrendiğime göre, köprübaşındaki askerleri gözden çıkarmış ordu. Boşaltma söz konusu değilmiş artık. İki haftaya kalmaz Kırım, ağzı kapalı bir çuvala dönecek. Ruslar, Perekop yakınındalar şu anda, Perekop'un güneyine düşen yerlerdeki bütün askerleri, Altıncı Ordunun yazgısı bekliyor. O zaman burada olmak ister miydin?&quot;</p>
<p>&quot;Bunları nereden biliyorsunuz?&quot; diye kekeledi Triebig; dudakları bembeyaz kesilmişti.</p>
<p>&quot;Biliyorum. Ordu Genelkurmayında çok yakın bir akrabam var. O uğursuz gün gelmeden ben Fransa yolunda olacağım. Fransa diyorum...&quot; Triebig'in omuzunu sarstı. &quot;Ne demek bu biliyor musun? Hayat demek Triebig! Biarritz ya Arcachon'da, Mont de Marsan'da ya da Paris'te yaşamak demek. Bir düşün! Paris, Nötre Dame, Champs Elysees, Montmartre... Ne duruyorsun hâlâ?&quot;</p>
<p>Triebig, karşısındaki adamın heyecandan kendinden geçmiş bir halde konuşuşunu izliyordu; üstüste yutkundu. Kuşkuları yavaş yavaş siliniyordu; hele Stransky, köprübaşında kalırsa kendisini ne gibi felâketlerin beklediğini anlatmaya koyulunca, elleriyle kulaklarını kapayıp ayağa fırladı.</p>
<p>&mdash;&quot;Hayır hayır!&quot; diye haykırdı.</p>
<p>Stransky hoşnut gözlerle baktı &quot;Seçme hakkını kullan,&quot; dedi. &quot;Ya Sibirya'ya sürülür köpeklere atılırsın, ya da Fransa'da şampanya yudumlarsın. Hangisini seçiyorsun?&quot;</p>
<p>&mdash;&quot;Steiner geri dönmeyecek,&quot; dedi Triebig kararlı bir sesle. &quot;Beni Fransa'ya birlikte götüreceğiniz konusunda verdiğiniz söze de inanıyorum. Yalnız bir şey sorabilir miyim?&quot;</p>
<p>&mdash;&quot;Sor bakalım.&quot;</p>
<p>Triebig sorusunu soracağı sırada gözgöze geldiler. &quot;Neden sizin için bu kadar önemli? Yani eğer bir-iki güne kadar buradan ayrılacaksanız, Steiner sizi bunca ilgilendirmemeli.&quot; Stransky, pencereye gidip karanlık avluya baktı. &quot;Steiner'in ne olacağı, savaşı kazanmamız ya da kaybetmemizden çok daha önemli benim gözümde. Ama sen bunu anlayamazsın, özel bir sorun bu Triebig. Artık gidebilirsin. Yoksa gecikeceksin. Telsizle aralıksız mesaj yolla bana.&quot;</p>
<p>Kapı kapanana kadar bekledi. Sonra telefonu açtı, irtibat subayını çağırdı. Öbür bölüklerden telsiz ya da telefonla hiç bir yeni mesaj gelmemişti. Dudağını ısırarak almacı yerine koydu. Ne belâ işti bu!</p>
<p>Triebig'in Alay Kumandanlığından döndüğü o uğursuz geceden beri Stransky ateş üstünde oturuyor gibiydi. Alay Kumandanının tehdidi öylesine belirgindi ki son haftalarda Steiner'e karşı eli kolu bağlı kalmıştı. Güçsüzlüğünün bilincine varmak oldukça yıpratmıştı sinirlerini. Uygun anı kollamaktan başka yapabileceği bir şey yoktu; o an şimdi gelmişti işte. Steiner'i iki metre derinliğinde bir çukura atmadıkça, içi rahat etmeyecekti. Bu iş bir olsun, Demir Haç'ı bile almadan Doğu'dan gitmeye razıydı. Zaten şu ana kadar ödüllendirilmemesi Steiner yüzünden değil miydi?</p>
<p>Düşünceye dalmıştı; sahra telefonunun peşpeşe çalışıyla kendine geldi. Kalktı, dalgın dalgın yürüdü telefona. Kiesel'in sesini duyunca kendini toparladı. Emir subayının söyledikleri kanını beynine çıkartmıştı. Ne diyordu herif? Bütün saldırılar şimdilik durdurulsun, erişilen noktalarda hemen mevziler kurulsun ve yeni bir emre kadar beklensin. Sonra: &quot;Triebig yola çıktı mı?&quot;</p>
<p>&mdash;&quot;Hayır,&quot; diye kekeledi Stransky. &quot;Yani...&quot; Durdu, hızla düşünmeye çalıştı.</p>
<p>Kiesel'in soğuk sesi kulaklarında çınlıyordu: &quot;Ne dediniz?&quot;</p>
<p>&mdash;&quot;Bakayım bir dakika,&quot; dedi Stransky telâşla. &quot;Bir dakika durun lütfen.&quot;</p>
<p>Almacı masanın üstüne bıraktı, odadan fırlayıp hole çıktı; sokağı gören bir pencereden baktı. Adamlar kümelenmiş duruyorlardı, karanlıkta seçilmiyorlardı doğru dürüst.</p>
<p>Triebig'in emirler verdiğini duydu. Tam çağıracaktı ki dudaklarını ısırdı, sustu; bölüğün yürüyüşe geçişini, karşı kaldırımda bir süre yürüdükten sonra gözden kayboluşunu buz gibi bir yüzle izledi. Elinin tersiyle alnını sildi, terlemişti. Gerisin geri odaya koştu, telefonu aldı.</p>
<p>&mdash;&quot;Harekât başlamış,&quot; dedi sakin olmaya çalışarak. &quot;Artık durduramam.&quot; Kiesel, biriyle telâşlı konuşuyordu.</p>
<p>Sonra o iğrenç ses yine duyuldu: &quot;İlerliyorlar mı?&quot;</p>
<p>&mdash;&quot;Henüz bilgim yok. Ayrıntıları öğrenir öğrenmez size haber veririm.&quot;</p>
<p>&mdash;&quot;Kumandan bilgi bekliyor sizden, öbür bölüklerden haber var mı?&quot;</p>
<p>&mdash;&quot;Son yarım saat içinde haber almadım hiç birinden,&quot; dedi Stransky. &quot;Postaları yolladım. Son raporlara göre, Üçüncü Bölük rıhtıma yaklaşmış; Birinci ise hiç ilerliyememiş, eski bölgelerinde savaşıyorlar.&quot;</p>
<p>&mdash;&quot;Pekâlâ Yüzbaşı Stransky. Bölüklere hemen mesajımı iletin. Sağlarında ve sollarındaki kuvvetlerle bağlantı kurmaları gerekiyor, çok önemli bu. Fabrikanın işgal edilemeyeceği anlaşılırsa, İkinci Bölüğü sokağa çeker, bize haber verirsiniz.&quot;</p>
<p>Stransky, almacı yerine bırakırken tüfek sesleri duydu. Çabucak pencereye koştu. Yanılmamıştı. Fabrikaya saldırıya geçilmişti bile.</p>
<p>Üç dakika kadar sonra Steiner, bir aydınlatma mermisinin tok sesini duydu. Gözlerini açmadan bekledi. Sonra, avlu eski karanlığına bürününce, bomba çukurundan yavaşça çıktı. Can alıcı ana birkaç saniye kaldığı için, heyecanı ansızın yitip gitmişti. Usul usul fabrika duvarına yaklaşırken, duyularına müthiş bir kesinlik gelmişti. Gözleri karanlık oyuktaydı; bu boş pencere camının berisinde olduğunu sanıyordu makineli tüfeğin.</p>
<p>Yapıya on adım kala öylesine tiz bir çığlık duydu ki. yerinde kalakaldı. Telâşlı konuşmalar birbirini izledi; Steiner'in yüreğini daraltan korkuyu üstünden atmasına kalmadan, fabrikanın avlusu çiğ bir aydınlığa boğuldu; tepesinde koskocaman bir lâmba gibi asılı kaldı aydınlık. Aynı anda bir makineli tüfeğin takırtısı duyuldu. Çelik çekirdekli mermilerin son hızla yanından ıslık çalarak geçişlerini, üstünde yattığı kuru, kumlu toprakta derin yarıklar açışlarını, tepesinde vınlayarak dolanışlarını duyunca, uyuşukluğundan iz kalmadı. Görünmeyen makineli tüfeğin kendisini biçmesini beklemeden son birkaç metreyi de koştu, fabrika duvarına çarptı; çaresizliğin verdiği o büyük güçle yetindi, birbirine bağlanmış on el bombasını tepesindeki pencereden içeri fırlattı. Sonra yere kapandı, tüfeğinin kayışını başının üstüne çekip bekledi. Makineli tüfek hâlâ tarıyordu avluyu; daha batıdaki pencerelerden birinin arkasındaydı herhalde. Birtakım bağırtılar duyuldu yukardan. Heyecandan dudaklarını kanatıncaya kadar ısırdı. Acaba fitili doğru dürüst çekmemiş miydi ki? Tam bunu düşünürken müthiş bir çatlama oldu; çatı iniyordu sanki.</p>
<p>Patlamanın son gürültüleri dinmeden, Steiner pencerenin kenarına sıçradı, pencerenin yüksekliğini tamtamına kestiremediği halde yere indiğinde, kocaman bir makineli tüfeğin yanındaydı. Uzun odanın iki ucu karanlıkta görünmüyordu. Çeşitli işlere yarayan makinelerle doluydu burası; pencerelerin içlerine torna tezgâhları konmuştu.</p>
<p>Makineli tüfek durmuştu şimdi; odanın öbür ucundan taşlara çarptıkça yankılanan kabaralı çizme sesleri geliyordu.</p>
<p>Sesler iyice yaklaşınca Steiner döndü, tüfeğini o yöne çevirip kurşunları boşalttı.</p>
<p>Tüfeğini yeniden doldururken avludan sesler duydu. Pencereden gördü onları; hepsi omuz omuza vermiş, tüfeklerini başlarının üstüne tutmuş, koşarak ilerliyorlardı, en başta Schnurrbart ile Kruger vardı. Birkaç saniye sonra pencerelerden girip içeri doluşmuşlardı; karanlıkta demirlere çarpıyor, makinelere takılıyor, birbirlerini itip kakıp bağrışıyorlardı. Steiner'in sert sesi kargaşaya bir son verdi.</p>
<p>Emirleri ardarda sıraladı. Sona kalanlar içeri girmeden holün öbür ucuna baskın verdiler. Odanın öbür yanındaki kapı, dar bir geçide açılıyordu; birkaç dakika sonra güney kanadın alt katını işgal etmişlerdi. Büyük bir dirençle karşılaşmamışlardı üstelik.</p>
<p>&mdash;&quot;Şövalye nişanı alırsın artık,&quot; dedi Schnurrbart. Steiner'in yanında eşikte duruyor, çevresine bakınıyordu. &quot;Garip bir yer burası.&quot; Makine dairesine paralel olan uzun geçidi gösterdi. &quot;Nereye gidiyor ki bu?&quot;</p>
<p>&mdash;&quot;Avluya her halde,&quot; dedi Steiner. &quot;Kule ön kısımda olmalı. Belki de bir merdiven vardır oraya.&quot; Geçidin sol yanındaki bir düzine pencereyi inceledikten sonra, birine doğru yürüdü yavaşça. Daha kapıdan birkaç adım uzaklaşmıştı ki, bir Rus makineli tüfeğinin takırtısı yükseldi. Kurşunlar boş penceerlerden giriyordu. Adamlar diz çöktüler, telâşla kapıdan geçip hole çıktılar. Öbürleri pencerelerde yerlerini almışlardı bu arada.</p>
<p>&mdash;&quot;Hiç bir yararı yok,&quot; dedi Schnurrbart sakalını sıvazlıyarak. &quot;Yalnız hiç değilse bir daha içeri giremezler.&quot;</p>
<p>&mdash;&quot;Biz de dışarı çıkamayız,&quot; dedi Steiner. &quot;Ateşleyelim şu mermiyi.&quot;</p>
<p>Mermiyi ateşlediler; ateş sönmeden odayı sıkı bir aramadan geçirdiler. İki uçta iki ayrı kapı vardı, ikisi de geçide açılıyordu. Bütün köşe bucakları yokladıkları, makinelerin altına bile baktıkları halde Rusların izine raslıyamadılar.</p>
<p>Holün sağ başında asansör de yoktu, iki kanadı da açık duran çifte demir kapının arkasında boş bir aydınlık vardı. Steiner el fenerini tutunca, iki yandan zincirle tutturulmuş bir palanga gördü. Çelik halatlarla çalışıyordu. Aydınlığın ön kısmına belli aralarla tutturulmuş basamak çubukları yukarıya ve aşağıya doğru gözalabildiğine uzanıyordu. Kalın bir toz tabakasıyla kaplıydılar. Yukarı bakınca bir şey göremedi Steiner.</p>
<p>Palangayı inceleyecek fazla zamanı yoktu, bölüğün geri kalan kısmı sökün etmişti o sırada. Teğmen, sert bir sesle işlerin nasıl gittiğini sordu.</p>
<p>&mdash;&quot;Pencereleri tuttuktan sonra geçidi gözden geçirmemiz gerek,&quot; dedi Steiner. &quot;Kaç kişiyiz?&quot;</p>
<p>&mdash;&quot;Elli kişi kadar.&quot; Triebig, sırtını pencereye vermişti, tedirgin bakışlarla odayı süzüyordu.</p>
<p>&mdash;&quot;Fazla sayılmaz,&quot; dedi Steiner. &quot;Bence, adamların yarısını holü korumakla görevlendirmeliyiz, öbürleri geçidin giriş - çıkışlarını araştırsınlar. Belki de üst katlara çıkan bir merdivene rastlarız.&quot;</p>
<p>&mdash;&quot;Saçma,&quot; dedi biri. Steiner, Çavuş Schulz'un sesini tanıdı.</p>
<p>&mdash;&quot;Daha iyi bir fikriniz var mı sizin?&quot; diye sordu ters bir sesle.</p>
<p>&mdash;&quot;Bence birbirimizden ayrılmasak daha iyi olur,&quot; dedi Schulz. &quot;Yirmi kişi ne işe yarar ki! Zaten hayat boyu uğraşsak, bu fabrikayı işgal edemeyiz.&quot;</p>
<p>&mdash;&quot;Çıkış yolunu açık tutmalıyız,&quot; dedi Steiner. &quot;Elbette elli kişiyle bu fabrikayı sürekli olarak işgal altında tutamayız. Ruslar bir kere kaç kişi olduğumuzu öğrensinler, başımıza ne işler açarlar kimbilir!&quot;</p>
<p>Schulz bir şeyler homurdandı ama Triebig'in Steiner'i desteklediğini görünce ister istemez sustu, öfkeyle bir makinenin üstüne çöküp ayaklarını sallandırdı.</p>
<p>Steiner, Triebig'e döndü. &quot;Makineli tüfeklerden birini dışarı, çitin yanına yerleştirsek. Ruslar oraya bizden önce varırlarsa, çıkış yolumuzu keserler.&quot;</p>
<p>Triebig karşı koydu. &quot;Zaten topu topu üç tane makineli tüfeğimiz var. Bir tanesini gözden çıkaramam. Üstelik Rusların böyle bir şey yapmaya kalkışacaklarını hiç sanmıyorum. Öteki katların işgalinde kullanacaklar adamlarını.&quot;</p>
<p>&mdash; &quot;Bana göre hava hoş; uyardım bir kere.&quot; Steiner Schnurrbart'a döndü; Kruger'le Faber'in yanında durmuş, tartışmayı dikkatle izliyordu. &quot;Adamları toplayın,&quot; dedi onlara. &quot;Durumu bir gözden geçirelim.&quot;</p>
<p>&mdash;&quot;Palanga ne olacak?&quot; diye sordu Schnurrbart.</p>
<p>&mdash;&quot;Onu sonra düşüneceğiz, önce merdivenlere bakalım. O da olmazsa demir çubuklara tırmanır kafamızı kırarız.&quot;</p>
<p>&mdash;&quot;Güzel fikir,&quot; diye homurdandı Kruger. Odaya bir göz attı. Bütün pencerelere gözcüler yerleştirilmişti; geri kalanlar, Çavuş Schulz'la telâşlı konuşan Triebig'in çevresini almışlardı.</p>
<p>&mdash;&quot;Peki deneyelim bakalım,&quot; dedi Schnurrbart. Kruger' le birlikte adamları toplamaya koyuldular; Steiner de sağdaki kapıya yöneldi. Geçitte çıt çıkmıyordu. Pencereden karanlık avlu görünüyordu. Avluya çekilmiş kamyonlar, kullanılır durumdaydı mutlaka; her halde fabrikanın kamyonlarıydı. Sağına döndü. Avludan görünebileceğini düşünerek fenerini yakmıyordu burada. Karanlıkta sürüne sürüne soldaki duvara yaklaştı. On metre ilerde kapalı bir kapı vardı. Steiner kapının dışarı doğru açıldığını anladı.</p>
<p>&mdash; &quot;Dikkat et,&quot; diye uyardı Schnurrbart. Onun arkasında durdu, kapı tokmağına uzanışını izledi. Öbürleri duvara yapışmış, tüfeklerini ateşlemeye hazırdılar.</p>
<p>Fabrikadaki olağanüstü sessizlik, Steiner'in sinirine dokunuyordu. Yavaşça ilerleyeceğine bir tekmede açtı kapıyı ve aynı anda kendini yana attı.</p>
<p>Sonuç beklenmedik derecede korkunçtu. Kapkaranlık odadan altı Rus tüfeği aynı anda ateşlendi. Geçit ateş içindeydi; adamlar tabanları yanmışçasına kendilerini duvardan duvara atıyorlardı. En öndekiler ölü bir açı içinde kaldıklarından korunabiliyorlardı ama arkadakilerin kaçabilecekleri bir yer yoktu. Yaralananların yabanıl çığlıkları kaplamıştı geçidi.</p>
<p>Steiner duvara yapışmıştı. Bu sonucu hesaba kattığı halde, birkaç saniye korkudan eli ayağı kesildi. Sonra alelacele bir el bombası çıkardı palaskasından, güvenlik kapsülünü açarak düğmeyi çekti. Üç saniye bekledikten sonra kapıdan içeri savurdu bombayı. Gözünün ucuyla Schnurrbart'ın da bir bomba attığını gördü. Daracık geçitte öyle müthiş bir patlama oldu ki Steiner elleriyle kulaklarını tıkadı. Arkasında neler olup bittiğine bakmadan kapıya atıldı, delicesine ateş etmeye başladı. Rus tüfekleri susmuştu. Bağırmalar geldi kulağına. Uzaklarda bir yerde ağır bir kapının kapanışını andıran bir gürültü oldu. Sonra sessizlik.</p>
<p>El fenerini yakınca, birkaç basamaklık bir eşik gördü; geçit oradan yine uzayıp gidiyordu. Önünde iki Rus'un cesedi kıvrılmış yatıyordu. Feneri biraz kaldırınca, geçidin dik bir açı çizerek avluya açıldığını ayırdetti. Bir an kararsız bekledi. Patlamalar birbirini izleyince hızla arkasına döndü; Kruger'le çarpıştılar.</p>
<p>&quot;Pencerelerden içeri el bombaları atıyorlar,&quot; diye haykırdı Kruger.</p>
<p>Schnurrbart arkadan yetişti, acele etmesini söylüyordu boyuna.</p>
<p>Steiner kapıyı çekti. &quot;Hadi, odaya dönüyoruz!&quot;</p>
<p>Avludaki Rus makineli tüfeği, pencereleri taramaya başlamıştı. Biraz ötede el bombaları patladı. Askerler, yaralıları geçitten içeri almaya çalışıyorlardı. Triebig pencerelerden birinin önündeydi, heyecandan ardarda saçma sapan emirler veriyordu. Steiner'i görünce ona doğru koştu. &quot;Ne yaptın sen?&quot; diye haykırdı. &quot;Takımının yarısı gitti, biliyor musun?&quot;</p>
<p>&mdash;&quot;Başlarında sen olsaydın, bir tanesi bile sağ kalmazdı,&quot; diye bağırdı Steiner . &quot;Sen misin takım kumandanı, yoksa ben miyim?&quot; Schnurrbart'a döndü: &quot;Faber nerede?&quot;</p>
<p>&mdash;&quot;Makineli tüfeğiyle ön kapıda. Ne yapacağız şimdi?&quot; Askerler, iki makinenin arasına yatırılan yaralılarla ilgileniyorlardı. Sekiz on kişi yatıyordu yerde.</p>
<p>&mdash;&quot;Palangayı deneyelim mi?&quot; diye sordu Schnurrbart.</p>
<p>&quot;Avluya çıkamayız nasılsa,&quot; dedi Steiner. &quot;Çılgınca bir şey ama başka çıkar yolumuz da yok. Yukardaysalar, çıkarken ateş açarlar üstümüze.&quot;</p>
<p>&mdash;&quot;Bu tabuta girmek çılgınca bir şey zaten,&quot; dedi Kruger yırtıcı bir kahkaha atarak. &quot;Bizim kahraman da telsizle mesaj yolluyor. Fabrika alındı falan diye.&quot;</p>
<p>&mdash;&quot;Kim?&quot; dedi Steiner.</p>
<p>&quot;Kim olacak, Triebig. Telsizciler de yanımızda biliyorsun. Bir köşeye çekildiler; Taburla bağlantı kurmaya uğraşıyorlar.&quot;</p>
<p>&mdash;&quot;Bilmiyordum,&quot; dedi Steiner.</p>
<p>Triebig, Çavuş Schulz'la tartışıyordu. &quot;Ne yapacağımı senden öğrenecek değilim,&quot; diyordu. &quot;Fabrikayı işgal edeceğiz, emir böyle, o kadar.&quot; Steiner'i gördü.</p>
<p>&mdash;&quot;Sen ne dersin?&quot; diye sordu Schulz Steiner'e. &quot;Bu yapıyı alabilir miyiz dersin?&quot;</p>
<p>&mdash;&quot;Elbette. Tonlarla dinamitimiz, yüz tane de Stuka'mız olsun, neden almayalım?&quot; Triebig'e döndü, &quot;Şimdi palangayı deneyeceğim. Önce dördümüz. Tepeye varırsak, işaret veririm.&quot;</p>
<p>&mdash;&quot;Ya varmazsanız?&quot; diye sordu Triebig.</p>
<p>&mdash; &quot;O zaman şanlı bir cenaze töreni hazırlatırsın bize. Yine de pek çabuk sevinme.&quot;</p>
<p>Schnurrbart ile Kruger, palanganın üstünde onu bekliyorlardı; tepedeki boşluğa dikmişlerdi gözlerini.</p>
<p>&mdash;&quot;Kim gidiyor?&quot; diye sordu Kruger.</p>
<p>&mdash;&quot;Biz üçümüz, bir de Faber. Çağırın onu.&quot; Steiner, tüfeğini boynuna astı, öbür el bombalarını da aldı. Sonra basamak çubuklarına yürüdü.</p>
<p>Palanganın çevresinde gözcülük görevi yapanlar, soluklarını tutarak onun yukarı doğru tırmanışını gözlediler. Biri arkasından seslendi: &quot;Teğmen, bayrağı unutmamanızı söylüyor.&quot;</p>
<p>&mdash; &quot;Teğmen kıçımı öpsün,&quot; dedi Steiner. Durdu, aşağıya baktı. Schnurrbart'ın palangaya çıktığını görünce yukardaki çubuğa uzandı. , Tam bir boşlukta hissediyordu kendini.</p>
<p>Çevre öylesine karanlıktı ki gözlerini yumdu, dokunma duyusuna güvenerek ilerledi. Henüz korkmaya başlamamıştı. Stransky, Kiesel'i ansızın karşısında görünce şaşırmıştı, ama çarçabuk toparlandı. Alay emir subayının kumandanlığa gelip kendisini yoklaması, en azından alışılmamış bir şeydi.</p>
<p>&mdash;&quot;Buyurun oturun,&quot; diyerek bir iskemle gösterdi. &quot;Bu onurlandırıcı ziyareti neye borçluyum acaba?&quot;</p>
<p>&quot;Size emirler getirdim,&quot; dedi Kiesel tersçe. &quot;Haritanızı görebilir miyim?&quot;</p>
<p>Stransky, harekât haritasını masanın üstüne yaydı. Kiesel bir kurşun kalem çıkardı cebinden, anlatmaya başladı. &quot;Bu sabah saat dörtte şu hatta çekileceksiniz.&quot; Kalem hattı izledi. &quot;Buranın sekiz kilometre kadar kuzeydoğusunda, büyük tünelin batı ağzında. Görüyor musunuz?&quot;</p>
<p>Stransky haritanın üstüne eğilerek başını salladı.</p>
<p>&quot;Sağınızda Üçüncü Tabur var, solunuzda İkinci Tabur,&quot; diye sözünü sürdürdü Kiesel. &quot;Buraya varır varmaz yarbayı görmeye Alaya geleceksiniz. Bölüklere haber verin. İkinci Bölük ne durumda?&quot;</p>
<p>Stransky, masasından bir tabaka kâğıt aldı. &quot;Son bülten on dakika önce geldi. Bakın.&quot; Kâğıdı Kiesel'e uzattı.</p>
<p>&mdash;&quot;Fabrika, insanca kayıp verilmeden işgal edildi,&quot; diye okudu Kiesel. &quot;Düşmanı temizliyoruz. Triebig.&quot; Hoşnutluğunu belirterek kâğıdı masanın üstüne bıraktı.</p>
<p>&mdash;&quot;Boş yere hayatlarını tehlikeye atmasınlar. Telsizle haber verin. Gücümüzü tüketmemeliyiz. Öbür bölüklerin durumu nasıl?&quot;</p>
<p>&mdash;&quot;Biraz daha durgun. Yalnız birbirleriyle bağlantı kuramıyorlar. Bölüklerin arasındaki büyük boşlukları insan gücüyle kapama olanağı yok. Hele geceleyin...&quot;</p>
<p>&mdash;&quot;Her zaman böyledir zaten. Bölgelerin büyüklüğü, asker sayısının azlığı. Bir taburumuz daha olsaydı...&quot; Telefon çalıyordu; sustu.</p>
<p>Stransky koştu telefona. Ansızın müthiş bir şaşkınlık belirdi yüzünde. Almacı elinden bıraktı. &quot;Fabrikayı dürbünle gözleyen ölçme subayı arıyor,&quot; dedi. &quot;Biraz önce fabrikanın kulesinden bayrağın indirildiğini görmüş. Hiç ummuyordum doğrusu.&quot;</p>
<p>&mdash;&quot;Efendim?&quot; diye sordu Kiesel.</p>
<p>Stransky büyük bir yanlışlık yaptığını anlamıştı. Sıkıntıyla güldü. &quot;Yani bütün bu olup bitenlere şaştım,&quot; diye geçiştirdi. &quot;Triebig'in kuleye tırmanabileceğini sanmazdım.&quot;</p>
<p>Kiesel gözlerini onun yüzüne dikmişti. &quot;Tırmananın Triebig olduğunu nereden biliyorsunuz?&quot;</p>
<p>&mdash;&quot;Bölüğün kumandanı Teğmen Triebig değil mi?&quot; dedi Stransky çekinerek.</p>
<p>&mdash;&quot;öyle mi? Peki siz bayrağın indirilmesi konusunda emir vermiş miydiniz?&quot;</p>
<p>&mdash;&quot;Çok mu garip bir emir sizce? Bayrak orada olduğu sürece fabrika, Rusların elinde sayılırdı. Gerileyeceğimizi önceden bilmediğim için bayrağın indirilmesini gerekli gördüm.&quot;</p>
<p>&mdash;&quot;Ama bu işin başarılabileceğini de pek ummuyordunuz?&quot;</p>
<p>&mdash;&quot;Kumandanlar, verdikleri emirlerin kolaylığı ya da güçlüğüyle ilgilenmezler. Sonuçları baştan hesaplamaya kalkışsaydık, hiç saldırıya geçemezdik.&quot;</p>
<p>&mdash;&quot;Haksız sayılmazsınız,&quot; dedi Kiesel. &quot;Gelgelelim stratejik önem taşıyan harekâtlarla, saygınlık kazanmak için girişilen harekâtlar arasında büyük ayrım vardır. Yoksa bayrağı indirme görevini Çavuş Steiner'e mi vermiştiniz?&quot;</p>
<p>Açıkça sorulan bu soru Stransky'yi şaşırtmıştı. &quot;Nerden aklınıza geldi bu?&quot; diye kekeledi.</p>
<p>Kiesel'in sesi sertleşmişti. &quot;Bir tahmin. Size bir şey söyleyeceğim Yüzbaşı Stransky. Bu dünyada benim gözümde büyük önem taşıyan iki kişi vardır ve Çavuş Steiner onlardan birinin hayatını kurtarmıştır.&quot;</p>
<p>&quot;Neden söz ettiğinizi anlamıyorum,&quot; dedi Stransky. &quot;Kayınbiraderinizi mi söylemek istiyorsunuz?&quot; &quot;Evet, kayınbiraderim, Teğmen Marz'i. Biliyorsunuz yaralanmıştı. Steiner sırtında taşıyıp getirdi onu. Bu olayı duymamanıza şaştım doğrusu.&quot;</p>
<p>&quot;Teğmen Triebig anlatmadı.&quot; Stransky yeni duruma bir anda uymuştu. Serinkanlı bir sesle, sözcükleri titizlikle seçerek konuştu: &quot;Bildiğime göre Çavuş Steiner, İkinci Bölükte bir takım kumandanıdır. Emirleri Teğmen Triebig'den alır.&quot;</p>
<p>&mdash; &quot;Olabilir,&quot; dedi Kiesel. &quot;Yalnız bayrağı indiren gerçekten Çavuş Steiner'se, kendisine bu görevin özel bir amaçla verilmemiş olmasını umarım.&quot; Ayağa kalktı.</p>
<p>&quot;Biraz daha açıklar mısınız?&quot; diye sordu Stransky.</p>
<p>Kiesel başını salladı. &quot;Yeteri kadar açıkladığımı sanıyorum. Yine bilinen bir şeyi yinelemekte yarar var.&quot;</p>
<p>&quot;Kime yararı var?&quot; diye sordu Stransky.</p>
<p>&quot;Orasını siz kestirin artık,&quot;, dedi Kiesel alayla. &quot;Ben Kader'in yerine geçmeyi tehlikeli buluyorum yalnızca. Kötü niyet, her zaman geri tepebilen bir silâhtır.&quot;</p>
<p>Stransky yavaşça ayağa kalktı, heyecanını bastırmaya çalıştığı yüzünden belliydi. &quot;Bir tehdit mi bu?&quot;</p>
<p>&quot;Tehdit etmek zahmetine katlanmam ben,&quot; dedi Kiesel. &quot;Hak, yerini bulur ama önceden haber vermez.&quot; Çıkarken duraladı. &quot;Yeni Alay Karargâhının nerede olacağı bildirilecek size.&quot;</p>
<p>Kapıyı hızla çarptı. Kumandanlığa döndüğünde ilk işi Brandt'la görüşmek oldu. Steiner'in hemen Alaya nakli konusunda öylesine diretiyordu ki, Brandt şaşkınlığını gizleyemedi.</p>
<p>&quot;Neden bu kadar sinirlisin anlayamıyorum,&quot; dedi usulca. &quot;Doğruyu söylemek gerekirse, bu işe karışmak istemiyorum artık. Steiner'e de Stransky'ye de birer fırsat tanıdım.</p>
<p>Bırakalım, halletsinler. Zaten senin Stransky'ye neden gittiğini anlayamadım bir türlü? Bana burada gerekliydin.&quot;</p>
<p>Kumandan, Yüzbaşı Korner'i telefonla arayıp kısaca konuştuktan sonra yine Kiesel'e döndü. &quot;Galiba rolleri değiştik,&quot; dedi öfkeyle. &quot;Hiç değilse Steiner konusunda. Sana nasıl davranacağını öğretmek istemem ama inan ki değmez. Steiner şu anda benim elli iki yıldır erişmeyi beklediğim noktaya varmış durumda. Sen de ancak benim kadar söz geçirebilirsin ona; üstelik tekmeyi yemekte de gecikmezsin, merak etme.&quot;</p>
<p>Sustu, gözlerini Kiesel'in uzağındaki bir noktaya dikmişti. Sonra doğruldu. &quot;Dört beş kişi al yanına, yeni karargâhımıza git, söyle odayı hazır etsinler. İki saat sonra yola çıkıyoruz. Arabayı geri yolla bana.&quot; Kiesel'in karşılık vermediğini görünce, &quot;Duydun mu dediğimi?&quot; diye sordu. Kiesel başını salladı, kıpırdamadı.</p>
<p>&quot;Ne bekliyorsun?&quot; dedi Brandt kaşlarını çatarak.</p>
<p>Yakında bir yerde bombalar patladı. Kiesel konuşmadan önce, seslerin kesilmesini bekledi. &quot;Bir soru sormama izin verin,&quot; dedi.</p>
<p>&mdash;&quot;Evet.&quot;</p>
<p>&mdash;&quot;Hangi noktaya vardı Steiner?&quot;</p>
<p>Brandt gözlerini ona dikmişti; yüzünde hiç bir değişiklik yoktu. Masanın üstünde duran palaskasına uzandı; tabanca kılıfı da takılıydı palaskasına. &quot;Bu noktaya,&quot; dedi meşin kılıfa vurarak. &quot;Yalnızca bu noktaya. Başka bir şey öğrenmek istiyor musun?&quot;</p>
<p>&mdash; &quot;Teşekkür ederim,&quot; dedi Kiesel, sapsarı bir yüzle odadan çıktı.</p>
<p>Steiner yüz kadar basamak çubuğu saymıştı; durdu, el yordamıyla arandı, başka çubuk bulamadı. Duvarı soluna alarak dikkatle ilerledi, eşik gibi bir şey çıktı karşısına.</p>
<p>Fısıltıyla Schnurrbart'a seslendi; onun gittikçe hızlanan soluklarını duyuyordu arkasında. Schnurrbart'ın eli çizmesini tutana kadar bekledi. Ona el fenerini yakmasını söyledi.</p>
<p>Parlak ışığa gözleri alışınca, baktı. Başının iki metre kadar üstünde palanganın tutturulduğu çatı vardı. Solunda, bir adım ötesinde demir kapının bir ayak genişliğindeki tabanını ayırdetti. Kapıyı itti; açılmıyordu. Her halde dışardan kilitlenmiş olsa gerekti. Steiner birkaç saniye ne yapacağını kararlaştıramadı.</p>
<p>&mdash;&quot;Ne var?&quot; diye fısıldadı Schnurrbart. Sağ kolunu çubuktan geçirmişti, el fenerini tutuyordu. Steiner aşağı baktı. Kruger ile Faber onun hemen ardından geliyorlardı; yirmi basamak inip beklemelerini söyledi. Sonra iki el bombası aldı palaskasından, güvenlik kapsüllerini çıkardı.</p>
<p>&mdash;&quot;Bombayla açacağız, çaresi yok,&quot; dedi. &quot;Palaskalarınızla demir çubuklara bağlayın kendinizi.&quot;</p>
<p>&mdash;&quot;Kapı uçarsa, beynimiz patlar,&quot; dedi Schnurrbart.</p>
<p>&mdash; &quot;Saçmalama. Merdivene sıkıca yapışırsanız, güven içinde olursunuz. Kapı dışarı doğru açılıyor nasılsa. Hadi bakalım.&quot; Schnurrbart homurdanarak aşağı indi. Ter içindeydi; havasızlıktan boğulacaktı nerdeyse. Altındaki derin uçurumu görünce başı döndü; gözlerini yumdu. Uyarıcı bir ses duydu; demek yanlarına varmıştı.</p>
<p>&mdash;&quot;Ne oldu?&quot; diye sordu Kruger.</p>
<p>&mdash;&quot;Bombayla açacakmış kapıyı,&quot; diye homurdandı</p>
<p>Schnurrbart, feneri yukarı tuttu.</p>
<p>Kruger bir küfür savurdu: &quot;Deli mi bu herif?&quot;</p>
<p>&mdash;&quot;Ben de öyle dedim zaten.&quot; Schnurrbart feneri ağzına aldı, palaskasını çözüp demir çubuğun çevresinden dolaştırdı.</p>
<p>Öbürleri de aynı şeyi yaptılar. Steiner aşağıya seslenip hazır olup olmadıklarını sorunca. &quot;Ne kadar hazırlanabildiysek hazırlandık,&quot; dedi Schnurrbart gücenik bir sesle. &quot;Senin bu delice planların yüzünden öbür dünyayı boylayacağız.&quot; Steiner'in hızla aşağı kaydığını, tepelerindeki demir çubuklara sıkı sıkı yapıştığını gördüler. Patlama bütün fabrikada duyulacak diye düşünecek kadar zaman bulabildi Schnurrbart. Sonra palanganın olduğu gibi çöktüğü sanısını uyandıran müthiş bir patlama oldu. Tepelerinde demir parçaları uçtu, duvarlara çarpıp parçalandı; kenetli parmakları sarsıntının şiddetiyle demir çubuklardan sıyrılıyordu az daha. Steiner'in tırmandığını gördüler; palaskalarını demir çubuklardan kurtarana kadar gözden kaybolmuştu.</p>
<p>Birkaç saniye sonra hep birlikte heyecandan soluk soluğa önlerinde uzanan geniş geçide bakıyorlardı; uzun camlarda yanan şehrin kızıllığı yansıyordu. Sol yanda yazıhanelerin kapılan vardı. Steiner çarçabuk bütün kapıları açmaya çalıştı, hepsi kilitliydi. Kruger, aydınlığın kapısını inceliyordu. Patlamanın basıncıyla kilit beton bloklardan kopmuş, kapı dışarı doğru açılmıştı. Evet, yolunda gitmişti plan; güvenleri yerine gelmişti.</p>
<p>Yalnız Kruger kuşkuluydu hâlâ. &quot;Şimdi ne yapmayı düşünüyorsun?&quot; diye sordu Steiner'e.</p>
<p>Steiner pencereden eğilmiş, karşısındaki olağanüstü manzaraya dalgın dalgın bakıyordu. Rıhtım boyunda, şehrin merkezinde alev alan evler, yıldızlarla dolu göğe dev meşaleler gibi yükseliyorlardı. Topçu ateşi kesilmişti. Yine de kırık camlardan tek tük atışlar duyuluyordu; arasıra çoğalıyordu sesler, şehrin bütün kesimlerinden geliyordu. Steiner döndü. &quot;Ötekileri de çağıralım. Onlar gelmeden bir şey yapamayız.&quot;</p>
<p>Yine palanganın başına koştular; Schnurrbart el feneriyle halkalar çizerek işaret verdi. Kruger dipsiz bir kuyunun başındaymış gibiydi. İşarete hemen karşılık geldi. Koyu karanlıkta oynayan ışık, başka bir dünyadan geliyordu sanki. &quot;Gördüler.&quot; diyerek rahat bir soluk aldı Schnurrbart. &quot;Amma şanslıymışız!&quot;</p>
<p>Merakla beklediler. Birkaç saniye geçti. Sonra anlaşılmaz bir ses geldi kulaklarına. Bunu öylesine korkunç ve tiz bir çığlık izledi ki ellerinde olmadan irkildiler, geri geri gittiler. Çeşit çeşit çığlıklar duymuşlardı o güne kadar: bir merminin ateş gibi kızmış demiri etine saplanınca bir adam nasıl böğürürdü, barsakları ya da hayaları deşilince nasıl haykırırdı biliyorlardı; Ne var ki aşağıdan gelen çığlık bunlardan hiç birine benzemiyordu. İnsan çığlığı değildi.</p>
<p>Bütün aydınlığı kapladı bir anda, sürdü, sürdü, bir Rus makineli tüfeğinin takırtısıyla kesildi ancak. Ardından, yoğun bir sessizlik bastırdı.</p>
<p>&mdash; &quot;Neydi bu?&quot; diye fısıldadı Schnurrbart. Hiç kimse karşılık vermedi.</p>
<p>Steiner gerisin geri pencereye yürüdü. Avluya baktı. Sonra adamlara döndü. &quot;Merdivenleri bulmak zorundayız. O çubuklardan dönemeyiz artık.&quot;</p>
<p>Kedi adımlarıyla geçitte ilerledi; adamlar ardından geliyorlardı. Bir sürü kapalı kapıyı geçtiler, bir duvara vardılar. Sağ yanlarında bir merdiven iniyordu aşağı.</p>
<p>Soldaki aralık kapıdan da bir - iki basamak görünüyordu; her halde kuleye çıkan merdivendi bu. Steiner kararsızdı. Sonra beş dakikanın farketmeyeceğini düşündü.</p>
<p>Hiç bir açıklamaya girişmeden daracık merdivenden yukarı tırmandı. Schnurrbart, ardından geliyordu. Yavaş yürümeye çalışıyorlardı ama ayak sesleri taş basamaklarda büyük bir gürültüyle yankılanıyordu; koyu karanlığın içinde hiç bitmeyecek gibiydi bu basamaklar. Neden sonra Steiner durdu, kendisini beklemelerini fısıldadı adamlara. Dönüp dikkatle ilerledi.</p>
<p>Ansızın yukardan belirsiz bir mırıltı geldi kulağına. Diz üstü çöküp sürünmeye başladı; ses çıkarmamaya çalışıyordu.</p>
<p>Mırıltı yükseldi, daha belirginleşti. Tek tek sözcükleri bile seçebiliyordu artık. Merdiven aralığına çiğ bir ışık sızıyordu; bir daha döndükten sonra karşısına kapalı bir kapı çıktı; dar bir çatlak vardı kapıda. Doğruldu, tüfeğini boynundan alıp kulak verdi. Bir an bayrağı unutmak geldi içinden. Ama hayır, bunca yaklaştıktan sonra olmazdı. Büyük bir dikkatle kapıyı itti.</p>
<p>Dikdörtgendi oda, oldukça boştu, üç yandan pencerelerle çevriliydi. Çoğunun camı yoktu pencerelerin. Sağda Rus üniforması giymiş dört kişi yanan şehri seyrediyorlardı. Hiç aldırmadan yüksek sesle konuşuyorlardı, içlerinden ikisi subaydı her halde; kasketleri vardı, yağmurluklarının altından uzun çizmeleri görünüyordu. Gözleri loş ışığa alışınca Steiner yerdeki iki küçük kutuyu farketti, telsizdi mutlaka. İleri hat ölçme merkeziydi burası. Patlamayı duymuş olabileceklerini anımsadı birden. Neden harekete geçmemişlerdi acaba? Sonra o korkunç gerginlik, yerini müthiş bir dinginliğe bıraktı; sevince benzer bir şeyler duydu.</p>
<p>Garip bir merakla tüfeğini kaldırdı. Bir saniye duraladı; hiç kuşkulanmadan sırtlarını dönmüş duran bu adamları vurmak istemiyordu canı; dişlerinin arasından ıslığa benzer bir ses çıktı. Onların kendisini görünce bembeyaz kesilen yüzlerini, çırpınan kollarını gördü, tetiği çekti. Elindeki cansız çelik, kükreyen, ateş saçan bir hayvana dönmüştü şimdi Ruslar sırtlarına görünmeyen bir kamçı inmişçesine yere yıkıldılar. Steiner onların sessiz sedasız ölüşlerini gözledi. Hayvanlar gibi, diye mırıldanarak tüfeğini indirdi. Midesi bulanıyordu. Tekmeyle kapıyı iterken merdivende bir patırtı oldu. Schnurrbart sesleniyordu. Bir saniye sonra yanındaydılar; tüfekleri ellerindeydi.</p>
<p>Steiner her şeyin yolunda gittiğini söyledi onlara; Kruger rahatlayarak küfürler savurdu. &quot;Hep böyle olur,&quot; dedi son basamağı çıkarken. &quot;Bizi korkutmak bunun işi gücü. Kalıbımı basarım ki...&quot;</p>
<p>Odaya girince Rusların cesetleriyle karşılaştılar. Steiner pencerelere sırtını vermiş duruyordu; gözleri, arka duvardaki dar demir kapıdaydı. Kuleye açılıyordu bu kapı.</p>
<p>Adamlar, cesetlere yaklaştılar, incelemeye koyuldular; üzüntüyle sallıyorlardı başlarını. &quot;Telsizciymişler,&quot; dedi Schnurrbart. Tüfeğini dolduran Steiner'e baktı. &quot;Temiz iş. Görmediler mi seni?&quot;</p>
<p>&mdash;&quot;Çok karanlıktı,&quot; dedi Steiner. &quot;Kendimi tanıtma fırsatını bulamadım.&quot; Demir kapıyı zorladı. Kapı açıldı. &quot;Şimdi bayrağı alalım,&quot; dedi. &quot;Schnurrbart benimle gelsin. Siz bizi beklersiniz, çıkış yolu açık olmalı.&quot;</p>
<p>&mdash;&quot;Ne yapacaksın o pis bayrağı?&quot; dedi Kruger. &quot;Ruslar olup biteni farkederlerse bir daha aşağı inemeyiz.&quot; Schnurrbart da Kruger'i destekliyordu; bir an önce dönüş yolunu arayıp bulmaları gerekiyordu.</p>
<p>Ne var ki onları dinlemedi Steiner. &quot;Önemli olan bayrak değil, başka bir şey. Korkuyorsanız, kaçabilirsiniz. Sizi zorla tutan yok.&quot; Kapıya döndü.</p>
<p>&mdash;&quot;Katır inadı,&quot; diye homurdandı Schnurrbart, onun ardından yürüdü.</p>
<p>Yine döne döne yükselen daracık bir merdivende buldular kendilerini. Merdiven kapkaranlık bir odaya gidiyordu.</p>
<p>Steiner feneri çabucak odada dolaştırdı. Penceresiz, yusyuvarlak bir yerdi; yerler toz içindeydi. Tam ortada geniş basamaklı demir bir merdiven vardı; tavandaki dikdörtgen boşluğa açılıyordu. Merdivenin tepesinde Steiner tahta bir kapak görmüştü; itince, hemen açıldı kapak. Biraz sonra fabrikanın kulesinde duruyorlardı, başlarında yıldızlar parlıyordu. Çatı dümdüzdü, dizboyu bir duvarla çevriliydi.</p>
<p>-Bir köşede, demir halkalarla duvara tutturulmuş bayrak direği göğe doğru yükseliyordu. Denizden esen, yanan yüzlerini serinleten tatlı rüzgârda kocaman, karanlık bir gölge gibi dalgalanıyordu bayrak.</p>
<p>Şehre bir sessizlik çökmüştü. Her yan durgun ve karanlıktı. Yalnız arasıra külleri soğumamış yangınlar, sokakların karanlık girintilerini aydınlatıyor, çatıları kıvılcım sağanağına tutuyordu. Kulenin tepesinden bütün bu ateşler zararsız görünüyordu; kırmızı oyuklar, küçük fenerleri andırıyordu. Dağlar, yıldızlara yükseliyor, Samanyolu bir ufuktan öbürüne parlak bir yay çizerek uzanıyordu.</p>
<p>&mdash;&quot;Acaba hangisi bizimki?&quot; dedi Schnurrbart.</p>
<p>&mdash;&quot;Nasıl hangisi?&quot; diye sordu Steiner.</p>
<p>Schnurrbart eliyle göğü gösterdi. &quot;Hangi yıldız demek istiyorum. Annem hepimizin bir yıldızı olduğunu söylerdi de.&quot; Sustu, sonra ekledi, &quot;Söylesene, bana hâlâ kızgın mısın?&quot;</p>
<p>&mdash;&quot;Ne konuda?&quot;</p>
<p>&quot;Canım şu köprüdeki tartışma yüzünden ormanda hani.&quot;</p>
<p>&quot;Neden söz ettiğini anlıyamıyorum,&quot; dedi Steiner.</p>
<p>&mdash;&quot;Bu kadarcık mı diyeceğin?&quot; dedi Schnurrbart alayla.</p>
<p>&mdash;&quot;Artık çocuk değiliz. O günden bu yana köprülerin altından çok su aktı. Unuttum bile o olayı. Bir sürü şeyi unuttum bu arada.&quot;</p>
<p>&mdash;&quot;Bak bu iyi,&quot; diye fısıldadı Schnurrbart. Sonra önüne geçemediği soruyu sordu. &quot;Anne'i de mi?&quot;</p>
<p>Steiner birkaç saniye durduktan sonra karşılık verdi. &quot;Hayır. Onu unutamam. Asla.&quot;</p>
<p>Schnurrbart gözlerini kaçırdı. &quot;Ne kadar sevmişsin!&quot;</p>
<p>&mdash;&quot;Yeter!&quot; dedi Steiner. İki eliyle asılıp bayrağı aldı. Paslı halkalar gıcırdıyordu; kumaşı telden çekip çıkarmak oldukça güç oldu. Özenle katladılar bayrağı. Steiner, onu sırt çantasına sardı, gizli kapıya doğru yürüdüler.</p>
<p>Odada' Kruger'le Faber merakla bekliyorlardı. Hep birlikte merdivenden inip alt kattaki geçide vardılar.</p>
<p>Steiner, geçidin öte ucundaki palangaya baktı. Çıt çıkmıyordu. Yavaşça merdivenlerden inip alt kata vardılar. Orada da birkaç saniye durup karanlığı dinlediler. Steiner ilerleyeceği sırada, Schnurrbart koluna yapıştı. Merdiven aralığından şiddetli çarpışma sesleri geliyordu. &quot;Avludan geliyor sesler,&quot; diye fısıldadı Steiner. &quot;Ruslar saldırıya geçmişler.&quot;</p>
<p>Schnurrbart artık kolunu bırakmıştı. &quot;Şimdi ne yapacağız?&quot;</p>
<p>&mdash; &quot;Aşağı inmeliyiz. Triebig kaçarsa burada sıkışıp kalırız. Hadi yürüyün.&quot;</p>
<p>Dikkati bir yana bırakarak koşarcasına merdivenlerden indiler. Ansızın duydukları çığlık, ayaklarının dibine taş gibi düştü. Aşağılarındaki sahanlıkta bir Rus askeri, başını kaldırmış onlara bakıyordu. Steiner hiç düşünmeden tüfeğine davrandı. Sahanlık, mermi sesleriyle doldu. Rus yere yıkıldı.</p>
<p>Dördü birden cesedin üstünden atlayıp yürüdüler; tam o anda bütün geçit gürültüye boğuldu. Kapılar açılıyor; insanlar haykırıyor, çizmeler taşların üstüne gürültüyle iniyordu; yaylım ateşi, tepelerini taradı. İki büklüm merdivenlerden aşağı koşup trabzanların köşelerini döndüler. Arkalarında kattan kata yayılan müthiş bir gürültü koptu.</p>
<p>Merdivenin sonuna varmışlardı. Avluya açılan bir kapı çıktı önlerine. Steiner tokmağa sarıldı. Ayak sesleri gittikçe yaklaşıyordu. Fenerlerin ışığı karanlığı tarıyordu; bölük pörçük Rusça sözcükler geliyordu kulaklarına. Soluk soluğa durdular; gözleriyle dışarıya açılan bir kapı arandılar.</p>
<p>Kapıyı ilk gören Kruger oldu. Merdivenlerin yanıbaşında bir köşe, köşede kocaman bir tahta sandık, sandığın yanında da daracık bir kapı, kilitlenmemiş; ardında, karanlık bir geçide inen basamaklar. Geçide atılırken karanlık, örtü gibi sardı gövdelerini. Steiner fenerini yaktı. Solunda ve sağında uzun, dar bir yeraltı geçidi uzanıyordu. Basık tavana birkaç demir boru tutturulmuştu, iki yanda da kapılar vardı. Ötesi karanlıktı.</p>
<p>Kafa yoracak vakit kalmamıştı, Ruslar mahzene girmişlerdi bile. Steiner sağa döndü. Daracık geçitte ilerlediler; fenerlerinden çıkan titrek ışıklar karanlığı yalazlayıp geçiyordu; Arkalarında patlamalar birbirini izledi. El bombaları, diye düşündü Steiner. Büsbütün eğildi.</p>
<p>Neredeyse Ruslar gelirlerdi. Geçit, hiç bitmeyeceğe benziyordu. Yan bir yol da yoktu; yalnız kapılar, kapılar, kapılar. Her kapının ardında müthiş bir tuzak vardı, biliyordu Steiner. O tuzaklara düşecek olurlarsa, Ruslar içeri bir bomba atarak işlerini bitirebilirlerdi kolaylıkla. Durum umutsuzdu. Öyle beklenmedik bir anda durdu ki, öbürleri ona çarptılar.</p>
<p>&quot;Ne var?&quot; dedi Schnurrbart soluk soluğa.</p>
<p>&mdash;&quot;Sus,&quot; diye fısıldadı Steiner. &quot;Feneri söndürün, yolunuza devam edin.&quot;</p>
<p>&mdash;&quot;Sen ne olacaksın?&quot;</p>
<p>&mdash; &quot;Ben ardınızdan gelirim, bırakın şimdi.&quot; Adamlar koşarak uzaklaşırken, kendini yere attı, karanlığa delicesine ateş etmeğe başladı.</p>
<p>Schnurrbart durmak istedi; Kruger sırtına bir yumruk indirdi. &quot;Koş!&quot; dedi, &quot;Durma, koş!&quot; Koştular, karanlıkta bir duvara çarpana kadar koştular.</p>
<p>Yürekleri hızlı hızlı atıyordu. Geçit burada dik bir açı çizerek aydınlık bir alana yöneliyordu; bir sürü adam seçiliyordu uzaktan. Kıpırdamadan duruyorlardı adamlar; başlarında çelik miğferler vardı. Alman ordusunun çelik miğferleri.</p>
<p>Schnurrbart gözlerine inanamadı, bir sevinç çığlığı kopardı. &quot;Çavuş Steiner geliyor, ateş etmeyin!&quot; diye haykırarak onlara doğru koştu. &quot;Biziz, biz... Çavuş Steiner!&quot; Karanlıktan aydınlığa büyük bir hızla koşuyordu. Attığı her adımda coşkunluğu artıyordu; tek şey düşünebiliyordu artık: Kurtulduk, hepimiz kurtulduk! Triebig'i seçebiliyordu şimdi; adamların ortasında durmuş, elini havaya kaldırıyordu.</p>
<p>Schnurrbart önemsemedi bunu. Tanıdık üniformalardan başka bir şey görmüyordu gözü, bir de yanlarında getirdikleri bayrağı düşünüyordu. Steiner gibi şanslı herif yoktu bu dünyada! İnsan onunla birlikte olduktan sonra yıldızları bile söküp alırdı gökyüzünden! Ne şanslı herif! Sevinçle iki yana açtı kollarını. Yıldızları bile, gökyüzündeki yıldızları bile, diye düşündü.</p>
<p>Ayağının dibine bir şey düşünce sendeledi. Ayakta kalmayı başardı ama, dengesini korumaya çalıştı. &quot;Verdammt!&quot; diye haykırdı dudaklarının arasından, başını geriye attı. Hiç bir şey anlamıyordu. Sonra müthiş bir korkuyla bedenine bir şeyin çarptığını hissetti. Göğsüyle karnı yarılıp açılmıştı sanki; ateşli bir sızı saçlarının dibine kadar yükseldi. Ne saçma, diye düşündü dizüstü çökerken. Gürültü kesilmişti; sayısız parlak benekler yerleşti gözlerinin önüne.</p>
<p>Yıldızlar, diye düşündü yine.</p>
<p>Ansızın annesinin sesini duydu; bu sesi nasıl tanımazdı! Yere yıkılırken hafifçe gülümsedi. Yıldızlar biraraya gelip kocaman ateş halkaları oldular, birleştiler, bir yüz çıktı ortaya. Erika'ydı bu. Yoksa annesi miydi? İkisi aynı, diye düşünebildi ancak. Sonra kapkara bir duvar çekildi beynine.</p>
<p>Onbaşı Nonnenmacher, Alaydaki muhabere birliğinin telsiz sorumlusuydu. Sağlam yapılı iri yarı bir adamdı; kırmızı yüzünde tatlı mavi gözleri fıldır fıldır bakardı dünyaya. Alay Karargâhının ikinci katındaki merkezde oturmuş, telsizi kurcalıyordu. Arkasında Birliğinin adamları horul horul uyuyorlardı. Nonnenmacher uzun bir süre dinledi onları.</p>
<p>Sonra yine telsizi kurcalamaya başladı. Ne Birinci Taburda kayda değer bir şey oluyordu, ne de öbürlerinde.</p>
<p>Nonnenmacher esnedi. Saatine baktı. Birbuçuk saat daha geçti, diye düşündü. Zaman da ne kadar çabuk geçiyordu! Diski çevirirken hava dalgalarının tekdüze uğultusunu duydu. Acaba yeni karargâh nasıl bir yerdi. Her halde bunun kadar rahat değildir diye düşünerek içini çekti. Ancak büyük şehirlerde oturursan katlanabilirdin Rusya'ya. Novorossiysk'i çok arayacaklardı besbelli. Mumun titrek ışığına bakıp yine içini çekti. Durmadan geri çekilmek olacak iş değildi!</p>
<p>Yaklaşan kışı, acı rüzgârla kamçılanan karlı dağları düşündükçe, kendiyle Karlsruhe'deki evi arasındaki iki bin beş yüz kilometre yol olduğunu aklına getirdikçe anlatılmaz bir hüzün, bir umutsuzluk kaplıyordu yüreğini.</p>
<p>Ansızın kulağına bir ses geldi; düşüncelerinden sıyrıldı. Kulaklığını taktı, ileri doğru eğilip dikkat kesildi. Parmakları diskin altındaki düğmelerin üstünde ustalıkta dolaşırken, öyle bir bağırış duydu ki ister istemez kulaklığı çekmek zorunda kaldı. Ayarladı sesi, hemen kaleme kâğıda sarıldı.</p>
<p>Verilen numaraya göre, İkinci Bölükten geliyordu mesaj. Oldukça önemli bir haberdi.</p>
<p>Ses kesildi; bir - iki dakika sonra başka bir ses aynı haberi yineleyince Nonnenmacher uyuyan adamları yataklarından uğratan bir çığlık kopardı. Adamlar uykulu gözlerle ona bakıyorlardı. &quot;Ne oluyor?&quot; dedi içlerinden biri.</p>
<p>&mdash;&quot;Oku şunu,&quot; dedi Nonnenmacher kâğıdı uzatarak.</p>
<p>&mdash;&quot;Fabrikayı elde tutamıyoruz,&quot; diye okudu adam. &quot;Çavuş Steiner öldürüldü. Emir bekliyoruz.&quot; Kâğıt, adamın parmaklarından kaydı. &quot;Tam da çekileceğimiz sırada,&quot; dedi. &quot;Ne yapmayı düşünüyorsun?&quot;</p>
<p>Nonnenmacher omuz silkti. &quot;Bizim işimiz değil bu. Doğrudan doğruya Alaya haber vermeleri gerek. Biz kumandana bildirelim de. O isterse...&quot; Ansızın sustu.</p>
<p>Deminki sesi duymuştu yine; soluk soluğa, tedirgin bir sesti bu ve Nonnenmacher'in kalemi yine kâğıdın üstünde oynamaya başladı.</p>
<p>Sonunda kulaklığını çıkarttı.</p>
<p>&mdash; &quot;Ruslar saldırıya geçmişler,&quot; dedi çevresinde bekleşenlere. &quot;Yayını kesiyorlar; Birinci Taburun aynı dalgadan yayın yapmasını istiyorlar. Hemen telsizin başına geçin, taburlarla bağlantı kurun. Bu işin sonucunu merak ettim.&quot;</p>
<p>Adamlar, arkadan başka bir telsiz getirip hazırladılar. Nonnenmacher dinliyordu. Dakikalar birbirini izliyor ama İkinci Bölükten hiç bir haber çıkmıyordu. Merakı gitgide artıyordu; acaba kumandana haber vermek, en iyi çıkar yol değil miydi? Birinci Taburdan telefonla mesajı iletmiş olmaları gerekmez miydi ama? On beş dakika sonra tiz bir ıslık sesi duyuldu.</p>
<p>&mdash;&quot;CW'ye dönüyorlar,&quot; dedi adamlara.</p>
<p>Yine kalemi eline aldı, bekledi. İşaret gelmişti: dat, dit, dit..., dit dit... dat, dat. Ses iyi gelmiyordu, yeniden ayarladı.</p>
<p>&mdash;&quot;Uyuyorlar her halde,&quot; dedi adamlardan biri. Nonnenmacher ona döndü. &quot;Sen dinliyor muydun?&quot; Adam başını salladı. &quot;Bu ayar yeter. QSA - üç falan. David, Ida, Mike - evet İkinci Taburdan karşılık gelmiyor. Dalga mı değiştirdiler acaba?&quot;</p>
<p>Nonnenmacher başını salladı. &quot;Aynı dalgadalar. Taburda ne olup bitiyor acaba?&quot;</p>
<p>Dakikalar geçti; işaret daha sık aralarla geliyordu artık. Sonunda Nonnenmacher dayanamadı. &quot;Ben karşılık vereyim,&quot; dedi. &quot;Belki de Birinci Taburun telsizinde bir bozukluk vardır.&quot; Başparmağıyla işaret parmağını kullanarak telsizi CW'ye çevirdi, sürekli işaret vermeye başladı. Sonra parmakları ustalıkla çalışmaya başladı.</p>
<p>Adamlar hayranlıkla gözlüyorlardı. Nonnenmacher gibi çabuk çalışan bir telsizci yoktu Alayda; onunla kimse başa çıkamazdı.</p>
<p>Karşılık geldi. Önce işaret, sonra sağlama, en sonunda da peşpeşe ıslık sesleri. Nonnenmacher sevinçle dinledi. &quot;Bizi buldular. Bekleyecekmişiz. AS yollayacaklar.&quot;</p>
<p>Sessiz birkaç dakika geçti. Sonra işaret yine duyuldu; adamlar, her önemli mesajdan önce verilen bildik işareti can kulağıyla dinlediler.</p>
<p>&mdash;&quot;KR&quot; Nonnenmacher kâğıdın üstüne eğildi; kaşları çatılmıştı. Bir süre Mors işaretlerinden başka bir şey duyulmadı. Sonra Nonnenmacher arkasına yaslandı. &quot;Ne olduğunu anlayamıyorum,&quot; dedi şaşkın şaşkın. &quot;Şuna bir göz atın.&quot; Telsizin başına geçti; adamlar şaşkınlık içinde mesaja bakıyorlardı.</p>
<p>&mdash;&quot;Çabuk kumandana götürün,&quot; diye emretti Nonnenmacher, &quot;Hemen, koşun!&quot;</p>
<p>Adamlardan biri koşarak çıktı; alt kata, kumandanın odasına yöneldi. Yarbay Brandt özel eşyalarını kocaman bir çantaya tıkıyordu. &quot;Ne var?&quot; diye sordu öfkeyle.</p>
<p>Adam hazırola geçti. Sesi borazan gibi çıkıyordu: &quot;İkinci Bölükten Alay'a mesaj var efendim.&quot;</p>
<p>Brandt döndü:&quot;Eee? Neymiş?&quot;</p>
<p>&mdash; &quot;İkinci Bölük, fabrikanın mahzeninde kulenin altında kıstırılmış. Teğmen Triebig- ölüymüş.&quot; Adam duraladı. Sonra ekledi: &quot;İmza, Çavuş Steiner.&quot;</p>
<p>Brandt koşar adımlarla adama yaklaştı, kâğıdı elinden çekip aldı. &quot;Başka mesaj var mı?&quot;</p>
<p>&mdash;&quot;Evet kumandanım.&quot; Adam, olanları anlattı: İlk mesajı almışlardı. Taburla bağlantı kuramayınca karşılık vermişlerdi.</p>
<p>Brandt anlatılanları sonuna kadar dinledikten sonra sordu: &quot;Birinci mesajın metni sizde mi?&quot;</p>
<p>&quot;Onbaşı Nonnenmacher'de efendim.&quot;</p>
<p>&quot;Çabuk getir onu bana,&quot; diye emretti Brandt. &quot;İkinci Bölüğe de haber verin, onları kurtarmaya geliyoruz. Hadi çabuk!&quot; Adamın kapıyı çekmesini bekledi. Sonra telefona koştu; müthiş bir öfke vardı gözlerinde. &quot;Teğmen Stroh'u çağırın bana,&quot; diye gürledi.</p>
<p>Önceden kararlaştırılan işaret mermisinin ateşlendiğini gören Çavuş Schulz döndü, &quot;Başardılar,&quot; dedi arkasında duran Triebig'e. Kendi el feneriyle işaret verirken sordu: &quot;Kaç kişi yollayacaksınız yukarı?&quot; ,</p>
<p>Teğmen Triebig tüfeğinin askısını kurcalıyordu. &quot;On adam yeter,&quot; dedi tedirgin bir sesle. &quot;Öbürleri benim yanımda kalacaklar, siz de Çavuş.&quot;</p>
<p>&quot;Peki efendim!&quot; Schulz yanındakilerle görüştü. &quot;Çabuk yukarı çıkın, acele edin!&quot; Adamlar, birbirlerinin ardısıra palangaya tırmanmaya başladılar, &quot;Daha hızlı&quot; diye bağırdı Schultz arkalarından seğirterek. Palangaya sıçradı.</p>
<p>Dördüncü adam demir çubuklara tırmanmak üzereydi ki yukardan bir gürültü duyuldu. Biri bir çığlık attı; öbürleri ellerinde olmadan gerisin geri birkaç adım attılar. Birkaç saniye sonra, yukarlardan kopup gelen bir gövde büyük bir gürültüyle yere çarptı. Schulz merdivendeki adamları çağırmak için ağzını açtığı sırada üst katlardan bir Rus makineli tüfeğinin takırtısı duyuldu; öbür üç kişi de dönerek düştüler, yere büyük bir gürültüyle çarptılar. El bombalarının ıslık çıkaran kıvılcımları dinmek bilmiyordu; dört beş bomba sesi yankılandı aydınlıkta. Sonra tam bir sessizlik oldu.</p>
<p>Schulz, Triebig'e döndü. &quot;Onları ölü sayabiliriz,&quot; dedi boğuk bir sesle. &quot;Yukardakileri de. Eğer hemen...&quot;</p>
<p>Sustu; Triebig makinelerin arkasındaki boşlukta hızla ilerlemeye başlamıştı. Schulz da ardından koştu. Telsizin bulunduğu torna tezgâhının yanında yetişti ona.</p>
<p>Triebig? telsizcilerle konuşuyordu: &quot;Tabura haber verin, beş dakika daha duramayız bu fabrikada; hemen boşaltmalıyız yoksa...&quot; Duraladı. &quot;Çavuş Steiner'in öldürüldüğünü de bildirin. Bağlantı kurabildiniz mi?&quot;</p>
<p>&mdash; &quot;Sürekli bağlantıdayız,&quot; dedi telsizcilerden biri. Boynunda bir mikrofon asılıydı.</p>
<p>Triebig çok sevinmişti buna. &quot;Hemen yollayın mesajı,&quot; dedi. &quot;Karşılığı alana kadar bekleyeceğim.&quot;</p>
<p>Telsizciler çalışırken Schulz yaklaştı yanına. &quot;Steiner'in öldüğünü haber vermek için biraz erken değil mi?&quot; Triebig omuz silkti. &quot;Rusların eline düşmüştür mutlaka. Yukarda olup bitenleri ancak Tanrı bilir.&quot;</p>
<p>Schulz pek inanmamıştı ama tartışmak da içinden gelmiyordu. Telsizcinin mikrofona söylediklerini ilgiyle izledi. Hiç düşünmeden elini cebine attı, yarısı içilmiş bir cigara çıkardı. Tam o sırada donakaldı. Pencereden ateş yağıyordu. Kulakları sağır eden bir tüfek ateşi izledi bunu. Schulz kendini yere attı. Yanında Triebig bağırıp çağırıyor, bir şeyler söylüyordu. Sayısız mavi alev dolanıp duruyordu odada. Güçlükle pencerelere doğru süründü; yerde birbirlerinin üstüne yığılmış adamlar, bir şeyler söylemeye çalışıyorlardı. Uğultu gitgide arttı. Yaralılar acıyla haykırdılar. Geçidin oradan da el bombalan patladı; Schulz nöbetçinin koşa koşa odaya girdiğini gördü.</p>
<p>Döndü, sürünerek Triebig'e doğru ilerledi. &quot;İki yandan saldırıya geçtiler!&quot; diye bağırdı kulağına. &quot;Buradan çıkmamız gerek. Kapana kıstırıldık.&quot;</p>
<p>Triebig ayağa fırlayarak odanın öbür ucuna koştu. Palanganın önünde duraladı, Schulz'u bekledi. Başkaları da koştular. Triebig eğildi. &quot;Biriniz alt kata inin,&quot; diye haykırdı titrek bir sesle. &quot;Belki de bir mahzen kapısı vardır. Hadi Çavuş!&quot;</p>
<p>Schulz duraladı; el bombaları pencerelerden girmeye başlamıştı. Ayağıyla yoklayarak kapının altındaki demir çubuğu buldu. Birkaç saniye boşlukta asılı kaldı, yukarıya baktı. Yukarda bir sessizlik sürüyordu. Dikkatle inmeye başladı, ayakları bir nesneye değdi. Elleriyle duvarı yokladı ama hiç bir şey yoktu görünürde, yalnız yüzüne temiz bir hava dalgası çarpıyordu. Önüne çıkan cesedi ayağıyla yana iterek rüzgârın geldiği yerde bir oda olup olmadığını araştırdı.</p>
<p>Evet aydınlık bir odaya açılıyordu. Çabucak tırmandı demir çubukları. Tepesinde aydınlık, boş bir ağız gibi yükseliyordu. Kata vardığında silâh sesleri geldi kulağına. Triebig, omuzuna yapıştı. &quot;Nasıl? Var mı?&quot; Soluk soluğa gördüklerini anlattı; adamlar sevinçle rahat bir soluk aldılar. &quot;Hepiniz aşağıya,&quot; dedi Triebig titrek bir sesle. &quot;Telsizciler burada mı?&quot; Biri karşılık verdi. Triebig, Schulz'a döndü o zaman. &quot;Herkes toplansın. Kilere iniyoruz&quot;</p>
<p>&mdash;&quot;Yaralılar ne olacak?&quot; diye sordu Schulz. Triebig basamaklardan inmeye başlamıştı bile. Schulz dudağını ısırdı. Pis bir iş, dedi kendi kendine. Sonra omuz silkti.</p>
<p>Koşarak geçti odayı; her yan toz - dumana boğulmuştu; korkunç bir gürültü vardı.</p>
<p>Pencerelerden birinin önünde iki adam, bir makineli tüfeğin başına geçmiş, avluya delicesine ateş açıyorlardı. Birinin sırtına yumruk indirdi. &quot;Çabuk palanganın oraya koşun, doğru mahzene!&quot; Sonra öbür pencereye koştu, sonra ötekine.</p>
<p>Ansızın kendine geldi. Odanın ön kısmında pencerelerden yansıyan kocaman gövdeler, torna tezgâhlarının üstünde dolaşıyor, hortlaksı biçimlere bürünerek her yana dağılıyordu. Bir an dondu kaldı Schulz. Geldiler, diye düşündü, Ruslar geldiler işte!</p>
<p>Döndü, makinelerin arasından delicesine koştu, bir cesede takıldı ayağı; iki el yapıştı ceketine, umutsuz, korkunç bir inleme duydu; sıyrılıp kurtardı ceketini. Yaralılar, diye düşündü. Ama başka çıkar yol yoktu artık. Yaralılar makinelerin arasında kalan dar geçitte sıralanmış yatıyorlardı. İki yana açılmış kolların üstünden yürüdü, ayağı bir şeye takılınca yüzükoyun düştü. Ansızın bir sürü el yapıştı yakasına. Bir yüz gördü önünde, bir ağız bir şeyler mırıldanıyordu. Soluğu daralmıştı, tüfeğini kaldırdı, önüne gelene delicesine vurdu. Yine ayağa fırladı; arkadan itti birileri, sendeledi.</p>
<p>&mdash; &quot;Öldürün onu, vurun!&quot; diye haykırdı bir ses; onu başka sesler izledi: &quot;Vurun, öldürün!&quot;</p>
<p>Önce vahşi bir hayvan gibi savundu kendini, sonunda tüfeğini çekti, yaralıların üstüne boşalttı. Çığlıklar yerini iniltilere, çaresiz hıçkırıklara bıraktı; parçalanmış üniformasını tutan eller teker teker gevşedi. Üç adımda son yaralıların üstünden atladı, içi acı acı yanarak palangaya doğru koştu.</p>
<p>Arkasından biri hiç durmaksızın bağırıyordu; her sözcük kafasına inen bir baltaydı sanki. &quot;Korkak, alçak, hain!&quot; Tüfeği attı, duymamak için ellerini kulaklarına kapayıp koştu. Palangaya vardığında öylesine titriyordu ki ayakta duracak hali kalmamıştı.</p>
<p>Kapının önünde bir yığın adam itişip duruyor, palangaya binmek için birbirleriyle delice yarış ediyorlardı. Bir an durdu, kanlı gözlerle onları izledi. Sonra olanca gücüyle önündeki insan duvarına yüklendi, onları da kendisiyle birlikte aydınlığa sürükledi. Dört metre kadar düştü, birbirlerine girmiş gövdeler arasına yuvarlandı, hemen kalkıp yürüdü. Sesler kesilmişti. Dar geçitten bir ışık sızıyordu, oraya koştu. Sağdaki kapıdan sert bir ses duydu; birkaç saniye sonra Triebig'le karşılaştı.</p>
<p>Schulz'u görünce Triebig usulca indirdi tüfeğini. Odada on beş kişi vardı aşağı yukarı. Bazıları fenerlerini yakmışlardı. Schulz ışığı görünce gözleri kamaştı. Rusları hatırladı sonra. &quot;Geliyorlar... Ruslar geliyorlar teğmenim.&quot;</p>
<p>Triebig ardarda emirler verdi; adamlar odanın arkasındaki başka bir kapıya doğru koştular. Bu kapıyı yeni görüyordu</p>
<p>Schulz. Peşlerinden koşarken, bölüğün geri kalan kısmının da gelmek üzere olduğunu hatırladı. Durdu.</p>
<p>&mdash;&quot;Kimi bekliyorsun?&quot; diye bağırdı Triebig.</p>
<p>Schulz ses çıkarmadan kapıyı gösterdi. İki adam daha koşarak geliyorlardı. Biri bağırdı: &quot;Durun!&quot; Triebig'e çarptı; teğmen öfkeyle itti onu.</p>
<p>&mdash;&quot;Ne bağırıyorsun?&quot; dedi çıkışırcasına. &quot;Ne var?&quot; Adam üstünü tanımıştı,&nbsp; hemen hazır ola geçti. &quot;Daha gelenler var teğmenim,&quot; dedi soluk soluğa, kapıyı gösterdi.</p>
<p>&mdash;&quot;Rusları gördün mü?&quot; diye sordu Triebig.</p>
<p>&mdash;&quot;Und wie!&quot; diye haykırdı adam. &quot;Aydınlığa varmışlardır şimdi...&quot;</p>
<p>&mdash; &quot;Neden baştan söylemedin?&quot; diyerek bir küfür savurdu Triebig, kapıya atıldı. &quot;Çabuk içeri girin!&quot; diye bağırdı. &quot;Çabuk ama, bir saniye daha bekleyemeyiz.&quot; Adamları çabucak içeri çekti. Yekpare çelik kapının iki sürgüsü vardı.</p>
<p>Triebig kapadı kapıyı, kilitledi; tam o sırada yumruklar kapıya inmeye başladı; sesler birbirini izledi, &quot;Açın kapıyı!&quot;</p>
<p>&mdash;&quot;N'olur açın şu kapıyı,&quot; diye kekeledi Schulz.</p>
<p>Öbür yandaki adamlar kabaralı çizmeleriyle vurmaya başlamışlardı bu sefer.</p>
<p>Triebig yerinden kımıldamadı. Schulz kapıya doğru koşarken, Triebig onun önüne geçti, ellerini göğsüne dayadı. &quot;Sen karışma, budala!&quot; diye bağırdı.</p>
<p>&mdash;&quot;Yapamazsın bunu,&quot; diye fısıldadı Schulz.</p>
<p>&mdash;&quot;Sus, kes sesini!&quot; diye haykırdı Triebig. &quot;Ben ne yaptığımı bilirim. Hepimiz birden gürültüye gideceğimize onları gözden çıkarırız, daha iyi.&quot; Döndü, koşarak öbür askerlerin ardından gitti. Schulz da koşuyordu. Geçit, dik bir açı çizerek kıvrılıyor, on adım ötede, tepesine kadar sandık dolu bir odada son buluyordu. Fenerlerini odanın her köşesine tuttular; bir kapı daha vardı.</p>
<p>&mdash;&quot;Arkamızı sağlama almalıyız,&quot; dedi Schulz soluk soluğa. &quot;Şu köşeye bir makineli tüfek dikersek, kimse giremez; biz de rahat rahat araştırmamızı sürdürebiliriz.&quot;</p>
<p>Triebig kabul etti bunu. Telsizcilere telsizi kurmalarını emretti. Bu arada Schulz içleri yedek parça dolu ağır sandıklardan dördünü dik açının köşesine çektirmiş, üstüste dizdirmişti. &quot;Bundan kurşun geçmez, göreceksiniz,&quot; dedi sevinçle. &quot;Bu sandıkların arkasında tanktaymış gibi güven içindedir insan.&quot;</p>
<p>Makineli tüfekçiler, kurulan barikatın gerisinde yerlerini aldılar. Hiç ses çıkmıyordu. Dışarda bıraktıkları askerler gerisin geri geçide koşmuşlardı besbelli, geçit nereye varıyorsa oraya. Belki de Rusların eline düşmüşlerdi. Schulz çok tedirgindi, Triebig yazgılarıyla başbaşa bırakmıştı onları. Yaralılar yeteri kadar sıkmıştı zaten canını.</p>
<p>Hatırladıkça içi utanç ve korkuyla doluyordu. Birdenbire artık tüfeği olmadığı geldi aklına. Aydınlıktaki sürüyle tüfekten birini almadığı için kendine küfretti. Ama o karışıklıkta bu kadarını kim akıl edebilirdi ki? Çıplak hissediyordu kendini. Adamlara soracaktı; belki birinin fazla bir tüfeği vardı yanında. Depo olarak kullanılan odaya döndü, adamlar küfelerin üstüne çökmüş, cigara içiyorlardı.</p>
<p>Fabrikanın neresine düşüyordu burası? Kulenin altına her halde.</p>
<p>Triebig, telsizcilerin yanında durmuş, onların anteni kuruşlarını gözlüyordu. &quot;Burada iyi bir yayın yapamayacağız galiba,&quot; dedi içlerinden biri. &quot;Mahzende tek pencere yok, artık bilmem.&quot;</p>
<p>&mdash; &quot;Pencere şart mı sizin için?&quot; diye sordu Triebig kaygıyla. Adamlar başlarını salladılar. &quot;Bu çeşit telsizler için şart.</p>
<p>Bunlar açık araziden başka yerde kullanılmaz pek. Bakalım.&quot; Diski çevirdi. &quot;Fısıltı bile yok,&quot; dedi üzülerek. &quot;En iyisi hemen CW'yi deneyeyim.&quot; Düğmeye uzandı.</p>
<p>Schulz adamların arasında dolaşıyordu, bu arada tüfeğinden başka bir de tabanca taşıyan birine rasladı. &quot;Sana sonra geri veririm,&quot; dedi tabancayı incelerken.</p>
<p>Asker elini salladı. &quot;Neden vereceksiniz ki? Bu mezardan kurtulacağımızı sanıyor musunuz?&quot;</p>
<p>Schulz omuz silkti. Triebig'in yanına gitti; Teğmen sinirliydi, ayak değiştirip duruyordu. &quot;Bence boşuna vakit harcıyoruz,&quot; dedi Schulz. &quot;Önce şu geçidin nereye vardığını bir araştıralım. Durumumuz iyice belli olsun.&quot;</p>
<p>Triebig başını salladı ama yerinden kıpırdamadı. Adamlar küçümseyerek, ağızlarını buruşturarak ona bakıyorlardı; kendine geldi birden. &quot;Yanına birkaç kişi al,&quot; dedi Schulz'a. &quot;Önemli bir şey görürsen adamlardan birini bana yolla.&quot; Çavuş başını sertçe salladı. &quot;Siz gelseniz daha iyi olur,&quot; dedi yüksek sesle. &quot;Önemli bir karar vermek zorunda kalabilirim: bölük kumandanı varken bu sorumluluğu benim üstlenmem doğru olmaz.&quot; Sesinde açık bir başkaldırma havası vardı.</p>
<p>Adamlar hep birden ayağa kalkmışlardı; Triebig onların düşmanca bakışlarını görünce ne kadar büyük bir yanlışlık yaptığını kavradı. Onları daha fazla öfkelendirmeyi göze alamadı. Şu yarım saat içinde hayatını kurtarmak için hepsinin yardımı gerekebilirdi. Öfkesini içine atarak, &quot;Tabiî eğer korkuyorsanız sizinle gelirim Çavuş,&quot; dedi.</p>
<p>&mdash;&quot;Korkmak meselesi değil,&quot; diye iğneledi Schulz. &quot;Buradakiler kimin korkup kimin korkmadığını biliyorlar nasılsa.&quot; Döndü, hepsinin kendisini desteklediğini gördü. Alayla güldü: &quot;Gözümüz kör değil teğmenim. Burada olanları gözlerimizle gördük.&quot;</p>
<p>Triebig kesin karar vermesine karşın öfkesini zaptedemiyordu. Tek kelime söylemeden kapıdan çıktı. On metre kadar ilerde yine bir dönemeç vardı. Triebig durdu, pusulasına baktıktan sonra Schulz'a döndü. &quot;Biri burada kalsın,&quot; diye emretti. &quot;Çabuk dönmek zorunda kalabiliriz.&quot; Schulz başını salladı. &quot;Mahzende neden pencere yok, anlamıyorum,&quot; dedi. &quot;Bir pencere bulabilseydik, dışarı çıkabilirdik.&quot;</p>
<p>&mdash;&quot;Varsa da demir çubuklarla kaplıdır zaten,&quot; dedi Triebig. &quot;Şu anda geçidin nereye açıldığını anlasak, yeter.&quot; Yürüdüler, karşılarına çıkan kapıyı açınca, makineler, kazanlarla dolu bir odaya girdiler; koca koca borular yüksek tavana doğru yükseliyordu.</p>
<p>&mdash;&quot;Enerji merkezi,&quot; dedi Schulz bir mühendis tavrıyla. Fenerini köşelere tuttu. Arkada tavana kadar kok kömürü yığılmıştı. Duvardaki bir delikten kömürlüğe giriliyordu.</p>
<p>&mdash; &quot;İş romantikleşiyor,&quot; diye mırıldandı Schulz.</p>
<p>Triebig Schulz'un kömürlerin üstüne tırmanışını, delikte kayboluşunu izledi. &quot;Dikkat et!&quot; diye haykırdı; tam kendisi de tırmanmaya başlayacağı sırada bir ses duydu. Mahzende bir sürü adam koşuyor, daha önce farkına varmadığı bir kapıya doğru ilerliyorlardı. Sesler arttı. Bir tüfek ateşi duyuldu.</p>
<p>Kömürlerin üstünden atlayıp adamların peşine takıldı. Karanlık bir geçidin önünde birikmişlerdi.</p>
<p>Fenerlerini yakmaları için emir vermesine kalmadan bir ses geldi kulağına. Triebig, ansızın yumruk yemiş gibi oldu. &quot;Çavuş Steiner geldi, ateş etmeyin! Biziz, biz &mdash;Çavuş Steiner!&quot; Gördüklerine inanamıyordu Triebig, korku içindeydi; karanlıktan kollarını iki yana açmış bir adamın koşarak onlara doğru geldiğini gördü; arkasında tüfek atışları hâlâ kesilmemişti.</p>
<p>Triebig'in kafası karmakarışıktı. Şimdilik yaklaşan adamın yalnızca dış çizgilerini seçebiliyordu &mdash; Tabura ölümünü bildirdiği Steiner'di. Fabrikanın kulesine tırmandıktan sonra şimdi de mahzende karşısına çıkan bir hortlaktı bu; hayatında en çok kin duyduğu kişiydi; Stransky'nin söz verdiği mutlu günlerle arasına giren, Biaritz, Arcachon, Mortde</p>
<p>Mersan, Paris, Montmartre düşlerini silen Steiner'di... Triebig nerede olduğunu unuttu. İki yanında duran, şaşkınlık içinde geçide bakan askerleri unuttu. Kendini unuttu.</p>
<p>Tüfeğini kaldırıp tetiği çekti. Adam on adım yakına gelmişti. Triebig onun sendelediğini, diz üstü çöktüğünü, yere kapaklandığını gördü. Kollarına eller yapıştı, haykıran sesler duydu, biri yumruk indirdi sırtına. &quot;Bizden biri!&quot; diye haykırdı bir ses.</p>
<p>Triebig hiç ses çıkarmadı. Garip bir duyguyla, adamların yerde yatan askere doğru koşuşlarını izledi; yutkundu.</p>
<p>Vurduğu ilk adamdı bu. İlk. Garip bir coşku duydu içinde, sendeledi; sırıtkan, çarpık bir maskeye döndü yüzü.</p>
<p>Arkasında Schulz'un durduğunu fark etti ve o anda &quot;Rus ateşlerinin kesildiğini sezdi.</p>
<p>Çavuş yanına yaklaştı iyice. &quot;Ne oldu?&quot;</p>
<p>Triebig omuz silkti, karşılık vermedi. Geçitte üç kişi daha belirmişti, hızla vurduğu adama doğru koşuyorlardı. Ölünün üstüne eğildiklerini gördü; yüreği öylesine hızla atıyordu ki ellerini göğsüne bastırdı.</p>
<p>Schulz yan gözle onu süzdükten sonra iterek öbürlerine doğru yürüdü. &quot;Ne oldu?&quot; diye sordu onlara. Yerde yatan adamın üstüne eğilen Steiner ilişti gözüne. Ölünün ceket düğmelerini çözmüştü; dudakları kenetli, yatan adamı gözlüyordu.</p>
<p>Başını kaldırdı. &quot;Nasıl oldu?&quot; diye sordu Kruger'e. Sesi öyle güçsüz çıkıyordu ki duyulmuyordu bile.</p>
<p>&mdash;&quot;Bilmem ki,&quot; dedi Kruger sersem sersem. &quot;Köşeyi döndüğümüzde ışığa doğru koşmaya başladı. Peşinden koşmak istedim, Faber engel oldu. Sonra...&quot; Omuzlarını kaldırdı; çaresizlik içindeydi.</p>
<p>&mdash;&quot;Sonra?&quot; diye sordu Steiner.</p>
<p>Kruger karşılık vermeyince Faber aldı sözü. &quot;Sonra biri ateş etti&quot;. Yere kapanıp ateşin kesilmesini bekledik.&quot; Başını salladı. &quot;Aklım ermiyor,&quot; dedi. &quot;Biz olduğumuzu anlamamış olamazlar.&quot;</p>
<p>Steiner başını salladı. Olup biteni birdenbire kavramıştı. Uzun süre Schnurrbart'ın yüzüne baktı; eski bir taş yontu gibi biçimini yitiriyordu yüzü. Sonra yavaşça doğruldu. &quot;Kim ateş etti?&quot; diye sordu; karşılığın ne olacağını biliyordu.</p>
<p>Adamlar ses etmediler, yalnız hepsi aynı yöne bakıyorlardı. Steiner el fenerini kaldırdı. Fenerin ışığı kanı çekilmiş bir yüzü aydınlattı, sinirli bir çift gözde karar kıldı. Mahzende bütün gürültüler kesilmişti.</p>
<p>&mdash; &quot;Birkaç adam al yanına,&quot; dedi Steiner Kruger'e. &quot;Köşeyi tutun; Ruslar neredeyse gelirler.&quot;</p>
<p>Teğmene doğru yürüdü. Adamlar pabuçlarına cam kesikleri dolmuşçasına tedirgin adımlarla yürüyerek ardından geldiler. &quot;Neden ateş ettin?&quot; diye sordu Steiner. Triebig'in önüne dikilmişti; onun kaçak, hınzır gözlerine dikmişti bakışlarını.</p>
<p>Triebig karşılık vermedi. Steiner soruyu yineleyince, fenerin ışığından kaçınmak için gözlerini kırpıştırdı. &quot;Kes artık!&quot; diye bağırdı.</p>
<p>Steiner yüzünün gerildiğini duydu Duyduğu büyük acı, kocaman bir ilmek olmuş boğazını sıkıyordu; soluk soluğa haykırdı: &quot;Seni domuz seni!&quot; Tam o sırada geçidin öbür ucundan tüfek sesleri yükseldi. Daracık yerde büyük yankılar çıkarıyordu sesler.</p>
<p>Adamlar kendilerine geldiler. Steiner'i itip arka tarafa geçmeye çalıştılar ama o önlerine dikildi. &quot;Durun!&quot; diye bağırdı. Tüfeğini üstlerine doğrultmuştu, hepsi korkuyla duvara yapıştılar. &quot;Durun!&quot; diye yineledi Steiner.</p>
<p>Triebig'in kaçmak üzere olduğunu fark etti. Bir adımda teğmenin yanına vardı, sıkıca yapıştı koluna. Triebig tüfeğini attı, yumruklarıyla saldırdı Steiner'e. Steiner beklemiyordu bunu, sendeledi. El feneri kolaylıkla hareket etmesine engel oluyordu; cebine attı. Karanlıkta adamlar yanından geçip geçip gidiyorlardı. Bağırdı, yine de söz geçiremedi onlara.</p>
<p>Triebig deli gibi soluyordu, çırpınıyor, önüne gelen yere yumruk sallıyordu.</p>
<p>Vakit kalmamıştı artık. Steiner iki eliyle tüfeğinin kabzasını kavradı; bir, iki, üç kere şiddetle indirdi teğmenin başına.</p>
<p>Cebinden el fenerini çıkarınca Triebig'in yerde yattığını gördü. Sağ gözünden çenesine kadar bir yarık açılmıştı; ağzı kanla doluydu. Steiner onu üniformasından çekip ayağa kaldırdı. &quot;Yürü!&quot; dedi.</p>
<p>Teğmeni köşeye doğru itti, o sırada Kruger'le yanındakiler geri geri onlara doğru geliyorlardı.</p>
<p>&mdash;&quot;Geliyorlar!&quot; diye bağırdı Kruger. Durdu; burnundan kanlar fışkıran, çığlıklar atan teğmene baktı. - &quot;Ne yapıyorsun?&quot; diye sordu korkuyla.</p>
<p>Steiner bir itişte yana savurdu onu, aynı anda teğmeni de tekmeledi. Kruger kolunu tutmaya çalıştı ama o büyük bir atiklikle eğildi, kaçındı ve tüfeğinin kabzasıyla Kruger'in karnına öyle bastırdı ki Kruger dengesini kaybedip yere yuvarlandı.</p>
<p>Doğrulduğunda Steiner'i gördü; Triebig'i önüne tutmuş, Ruslara doğru iteliyordu.</p>
<p>&mdash;&quot;Delirdi!&quot; diye haykırdı adamlardan biri; köşeden Steiner'i gözlüyordu; korkudan ne yapacağını şaşırmıştı. Steiner'e seslendiler; aldırmadı bile. Top tekmeler gibi tekmeliyordu Triebig'i. Bacaklarına, kabalarına, sırtına tekmeler, yumruklar indiriyordu üstüste. &quot;Yürü!&quot; diyordu, &quot;Durma!&quot; Tüfek ateşleri duvarları yalıyor, sıvaları söküp indiriyordu. Mermiler kulaklarının dibinde vınlıyordu.</p>
<p>Dönemece üç-dört metre yaklaştıklarında, tam önlerinde müthiş bir patlama oldu.</p>
<p>Steiner, Triebig'in ellerini havaya kaldırdığını, yalpalayıp yere kapaklandığını gördü. Durdu, bu görüntünün kafasına iyice yerleşmesini bekledi. Sonra koşarak uzaklaştı oradan. Hiç durmadan koşuyordu; karanlıkta yumuşak bir cesede takıldı, yüzüstü yere kapaklandı. Bir küfür savurdu yüksek sesle. Derken aklına, bunun Schnurrbart olabileceği geldi.</p>
<p>Büyük bir güç harcayarak cansız gövdeyi omuzlarına aldı, yine koşmaya başladı; soluk soluğa kalmıştı. Öbürleri enerji merkezinde bekliyorlardı onu.</p>
<p>&mdash;&quot;Nereye gidiyoruz?&quot; diye sordu Kruger. Schulz parmağıyla karşı kapıyı gösterdi.</p>
<p>Kruger, Steiner'e döndü. &quot;Bana ver onu&quot; dedikten sonra cansız gövdeyi geniş omuzlarına aldı.</p>
<p>Öteki odada, geride kalanlar bekliyorlardı; heyecanla karşıladılar gelenleri. Schulz elini salladı. &quot;Fazla lâf istemez. Bu yana da sandık dizmeliyiz. Ruslar geliyorlar.&quot;</p>
<p>Büyük bir telâşla ikinci geçide de barikat kurmaya başladılar.</p>
<p>Savunmaya çok elverişli bir odaydı burası. İçeri girebilmek için her iki yanda hiç korunması olmayan bir geçit boyunca koşmak zorundaydılar Ruslar; ağır makineli tüfek ateşiyle dışardan atılacak el bombalarından korunmak olanağı vardı. Steiner, bir köşeden Öbürüne koşarken, adamların aralarında fısıldaştıklarını, kendisini anlamlı bakışlarla süzdüklerini sezdi, Kruger ile Faber, bir sandığın üstüne çökmüş, sapsarı yüzlerle gözlüyorlardı onu. Arkalarında Schnurrbart yatıyordu. Korktular, diye düşündü Steiner küçümseyerek. Üç buçuk atıyorlar! Bir köşede duran telsizciler ilişti gözüne.</p>
<p>Yanlarına yaklaşırken içlerinden biri başını kaldırdı. &quot;Alayla bağlantı kurabildik,&quot; dedi.</p>
<p>&mdash;&quot;Ya Taburla?&quot; diye sordu Steiner.</p>
<p>Adam omuz silkti. &quot;Karşılık vermiyorlar. Bir bit yeniği var ama.&quot;</p>
<p>&mdash;&quot;Ben size söyliyeyim bit yeniğinin ne olduğunu,&quot; dedi Schulz. &quot;Bizi öldü sayıyorlar domuzlar. Onların gözünde öldük biz.&quot; Tepelerini bir tabut kapağı gibi örten kirli gri tavana baktı.</p>
<p>&mdash;&quot;Kes sesini,&quot; dedi Steiner öfkeyle; telsizcilere döndü. &quot;Siz nasıl girdiniz buraya?&quot;</p>
<p>Adamlardan biri anlatırken, Steiner gözlerini kapamış, mahzenin durumunu gözlerinin önüne getirmeye çalışıyordu. Sonunda başını salladı: &quot;Bir kare çizip yine kulenin altına gelmişiz demek ki. Bizi çıkarmaya çalışmak için saldırıya geçmezlerse, kendi işimizi kendimiz görmek zorundayız.</p>
<p>Çabuk arayın Alayı.&quot;</p>
<p>Telsizciler kulaklıklarını taktılar.</p>
<p>Triebig'den gelen son ürkünç mesajdan sonra Stransky masasında dalgın dalgın oturuyordu. Steiner'in öldüğünü duyunca hiç de sandığı kadar büyük bir sevinç duymamıştı; bunun nedenini düşünüyordu. Tepesinin üstünde müthiş bir tehlike bulutunun toparlandığı duygusuna kapılmıştı nedense. Ruslar onları silip süpürecek olurlarsa, burada da işler kötüleşir, diye düşündü. Bir an, Birinci ya da Üçüncü Bölüğü mevzilerinden çağırıp kendi korunağının savunmasıyla görevlendirmeyi düşündü. Ne var ki Brandt'ın hiç hoşuna gitmeyecekti bu.</p>
<p>Sonunda telefonu açtı, muhabere birliği kumandanıyla konuştu. &quot; Elinizdeki adamları alın, benim korunağın önünde mevzilenin,&quot; diye emretti. &quot;Bir değişiklik olursa, posta yollayın bana.&quot;</p>
<p>Bir an, hatta bir sessizlik oldu. Sonra Hüser üzülerek bildirdi: &quot;Telsiz başında en az dört adam gerekiyor, kumandanım.&quot; Stransky öfkeyle dudağını ısırdı. &quot;Tek muhabereci yeter,&quot; dedi sert bir sesle. &quot;Ruslar neredeyse tepemize çöreklenecekler. Sokaktaki adamları bile kumandanlık karargâhının önünde toplamak gerek. Tehlike geçer geçmez size haber veririm; adamlarınızı geri çekip gerekli bağlantıları kurarsınız. Kaç kişisiniz şu anda?&quot;</p>
<p>&mdash;&quot;Yalnızca altı kişi,&quot; dedi Hüser; tedirginliği sesinden belliydi.</p>
<p>Stransky kaşlarını çattı. &quot;Nasıl oluyordu? Sizin birlik onbeş kişi değil miydi?&quot;</p>
<p>&mdash;&quot;Öbürleri Birinci ve Üçüncü Bölüklere telefon hattı çekiyorlar.&quot;</p>
<p>&mdash;&quot;Öyleyse postaları da görevlendirin, çabuk olun anladınız mı?&quot;</p>
<p>Telefonu kapayıp bir cigara yaktı. Bir iki kere çektikten sonra yere attı tiksintiyle, çizmesiyle ezdi. Odanın sessizliği sinirine dokunuyordu. Fransa'ya nakli işini düşünmeye başladı. Eğer yeğenimin yazdığı doğruysa, bugün yarın tamamdı iş. Yeğeninin sözüne güvenilirdi üstelik; sevindi.</p>
<p>Arasıra sabırsızlıkla saatine bakıyordu. Tabur bir saate kadar çekilecekti, ikinci Bölük dışında bütün bölüklere haber salınmıştı; plana göre boşaltacaklardı bulundukları bölgeleri. Teğmen Moninger, Üçüncü Bölükle bağlantı kurduğunu bildirmişti; bütün kesimlerde sessizlik egemendi. Sessizlik mi? diye güldü Stransky acı acı. Bu sessizliğe güvenilmezdi, sinirleri yıpratan, çatışma gürültüsünden bin beter bir sessizlik.</p>
</body>
</html>