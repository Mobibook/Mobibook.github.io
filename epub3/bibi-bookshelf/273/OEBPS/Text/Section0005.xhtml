<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ilk250ki2</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre4">
    <h1 class="calibre13"><span class="calibre14"><span class="calibre15"><br /></span></span></h1>

    <h1 class="calibre13"><span class="calibre14"><span class="calibre15"><br /></span></span></h1>

    <h1 class="calibre13"><span class="calibre14"><span class="calibre15"><br /></span></span></h1>

    <h1 class="calibre13"><span class="calibre14"><span class="calibre15">5</span></span></h1>

    <div>
      <span class="calibre14"><span class="calibre15"><br /></span></span>
    </div>

    <div>
      <span class="calibre14"><span class="calibre15"><br /></span></span>
    </div>

    <div>
      <span class="calibre14"><span class="calibre15"><br /></span></span>
    </div>

    <div class="chapter">
      <span><span class="calibre8"><br class="calibre3" /></span></span>
    </div>

    <p class="calibre16"><span><span class="calibre8">Baytar, Kadri Kaptanın teknesinden indi. Poyraz Musa onu tekne uzaklardayken tanımış, iskeleye inmişti. Kırk yıllık dost</span></span><span><span class="calibre8">muş gibi kucaklaştılar. Bu sırada da adadakiler de iskeleye indiler, Poyraz Baytarı onlara tanıttı. Hep birden "Hoş geldin," dediler, Poyraz Musayla Baytar önde, yürüyüp çınarların altındaki sedirlere oturdular.</span></span></p>

    <p class="calibre16"><span><span class="calibre8">"Geleceğini biliyordum," dedi gülümseyerek Poyraz.</span></span></p>

    <p class="calibre16"><span><span class="calibre8">"Çok dolaştım," dedi Baytar.</span></span></p>

    <p class="calibre16"><span><span class="calibre8">Poyraz onu tepeden tırnağa süzüyordu. Zayıflamış, avur</span></span><span><span class="calibre8">du avurduna geçmiş, boynu uzamış, gözleri çukura kaçmıştı. Giyitleri de eprimişti. Beyaz gömleği kir içindeydi.</span></span></p>

    <p class="calibre16"><span><span class="calibre8">"Vana gittin mi?"</span></span></p>

    <p class="calibre16"><span><span class="calibre8">"İki kere gittim. Bomboştu."</span></span></p>

    <p class="calibre16"><span><span class="calibre8">"Daha dönmemişler, öyle mi? Ya Sofi?"</span></span></p>

    <p class="calibre16"><span><span class="calibre8">"Dönmemişler. Önce Orta Anadoluyu, Kayseriyi, Sivası, Konyayı, Ankarayı, Yozgatı dolaştım. Vanlılar, öteki Doğu Anadolulular nereye göçmüşlerse oraları hep aradım. Köy köy, kasaba kasaba, el el, ova, dağ aramadık, sormadık yer bırakmadım. Vana da gittim. Sofi daha caminin içindeydi."</span></span></p>

    <p class="calibre16"><span><span class="calibre8">Çok yorgundu. Konuşmak, içini dökmek istiyor, konuşa</span></span><span><span class="calibre8">mıyor, ağzında dili diline dolaşıyordu.</span></span></p>

    <p class="calibre16"><span><span class="calibre8">Poyraz durumu anladı:</span></span></p>

    <p class="calibre16"><span><span class="calibre8">"Sen çok yorgunsun," dedi, telaşlı, "haydi kalk eve gidelim. Eve gidelim de..."</span></span></p>

    <p class="calibre16"><span><span class="calibre8">Koluna girdi eve gittiler. Onlar gidince çınarların altındaki kalabalık da dağıldı.</span></span></p>

    <p class="calibre16"><span><span class="calibre8">Biraz sonra Kadri, Baytarın öteberisini getirdi: Ağzına kadar dolu üç halı heybe, bir Alman filintası, üç sırma işleme fişeklik, iki tabanca, birkaç çok güzel örülmüş, büyüklü küçüklü hezaran sepet, sandık, bir eyer, bir dizgin.</span></span></p>

    <p class="calibre16"><span><span class="calibre8">Kaptan öteberiyi getirdi, köşeye yerleştirdi.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Gel Kaptan," dedi, cebine davrandı.</span></span></p>

    <p class="calibre16"><span><span class="calibre8">Kadri Kaptan:</span></span></p>

    <p class="calibre16"><span><span class="calibre8">"Olmaz Poyraz Reis, Baytar Efendiden hiçbir şey alamam. Beni bağışla," dedi, "o senin arkadaşın değil mi?"</span></span></p>

    <p class="calibre16"><span><span class="calibre8">Çıktı gitti.</span></span></p>

    <p class="calibre16"><span><span class="calibre8">Baytar, Kaptanın bu davranışına öylesine sevindi ki, bütün yorgunluğunu, acılarını, çektiklerini unuttu, cana geldi, yüzü güldü.</span></span></p>

    <p class="calibre16"><span><span class="calibre8">"Reis, haydi gidip dolaşalım şu senin cennet adan</span></span><span><span class="calibre8">ı</span></span><span><span class="calibre8">." Bu reis sözü de Poyraza nasıl da yakışmıştı. Balıkçılar reisi, kaptanı, adanın başkanı.</span></span></p>

    <p class="calibre16"><span><span class="calibre8">"Olmaz, şimdi sen dinlen. Lena Ana şimdi sana bir büyük kazan su ılıtacak, bir güzel yıkanacaksın, sonra da karnını do</span></span><span><span class="calibre8">yuracak, tertemiz çamaşırlar giyecek, sonra da yatacak bir güzel uyuyacaksın."</span></span></p>

    <p class="calibre16"><span><span class="calibre8">Yanlarında duran Lena hemen hamamlığa koştu.</span></span></p>

    <p class="calibre16"><span><span class="calibre8">"Dur Lena Ana. Acelen ne!"</span></span></p>

    <p class="calibre16"><span><span class="calibre8">"Baksana çocuk ayakta duramıyor. Ben acele etmeyeyim de kimler etsin."</span></span></p>

    <p class="calibre16"><span><span class="calibre8">"Acele et ya, dur azıcık. Sana söyleyeceklerim var. Hüsmenin büyük kızını, yeni gelen kadınlardan o dikiş dikmesini bilenini çağır da sana yardım etsinler."</span></span></p>

    <p class="calibre16"><span><span class="calibre8">"Etsinler."</span></span></p>

    <p class="calibre16"><span><span class="calibre8">"Benim yeni iç çamaşırlarımdan, gömleklerimden ver Baytar kardeşe."</span></span></p>

    <p class="calibre16"><span><span class="calibre8">"Veririm."</span></span></p>

    <p class="calibre16"><span><span class="calibre8">"Ben akşam gelirim. Birkaç balık tutayım Baytar kardeşime."</span></span></p>

    <p class="calibre16"><span><span class="calibre8">Baytar, onun hemen çıkıp gitmesini hiç istemiyordu. İçi dolmuş taşıyordu. Önce ona ıpıssız, insansız Vanı, sonra çocukları, sonra biltekmil başından geçenleri anlatacaktı.</span></span></p>

    <p class="calibre16"><span><span class="calibre8">"Dur gitme. Ben hemen yıkanırım." Arkasından koştu. "Yemeği de beraber yeriz. Bugün balık da istemem, yarın."</span></span></p>

    <p class="calibre16"><span><span class="calibre8">"Hemen gelirim. Açlıktan ölmezsin."</span></span></p>

    <p class="calibre16"><span><span class="calibre8">"Ölmem," dedi Baytar döndü, küskün, gitti koltuğa çöktü, yüzünü pencereye çevirdi. Poyraz kürekleri hızla çekerek, yukarı doğru adadan uzaklaşıyordu.</span></span></p>

    <p class="calibre16"><span><span class="calibre8">Hüsmen livarın yan</span></span><span><span class="calibre8">ın</span></span><span><span class="calibre8">a yem kovasını dopdolu koymuştu. En güzel yemleri seçti oltaya taktı, saldı. Bugünlerde denizle arası iyiydi, balık hemen vurdu. Güçlü bir balıktı, zor çekti. Güneşe gelen mercan çaktı çaktı söndü. Bir de canlı, sağa sola var gücüyle atlıyor, nerdeyse ipi koparacak. Balığı zokadan alıncaya kadar canı çıktı. İkinci aldığı balık büyücek bir levrekti. Üçüncüsü lüfer.</span></span></p>

    <p class="calibre16"><span><span class="calibre8">Balıklar</span></span><span><span class="calibre8">ı</span></span> <span><span class="calibre8">yedileyince küreğe asıldı, adaya döndü koşarak eve geldi. Lena, parmağın</span></span><span><span class="calibre8">ı</span></span> <span><span class="calibre8">dudaklarına götürdü, sus, uyuyor, yaptı.</span></span></p>

    <p class="calibre16"><span><span class="calibre8">Poyraz fısıldadı:</span></span></p>

    <p class="calibre16"><span><span class="calibre8">"Yemek yemedi mi?</span></span></p>

    <p class="calibre16"><span><span class="calibre8">"Yemek yiyecek hali mi kalmış fıkaranın ayakta uyuyordu."</span></span></p>

    <p class="calibre16"><span><span class="calibre8">Elindeki çevaleyi Lenaya uzattı:</span></span></p>

    <p class="calibre16"><span><span class="calibre8">"Kızlardan, kadınlardan birini çağır da balıkları temizlesin. Baytar ne zaman uyanırsa o zaman pişiririz."</span></span></p>

    <p class="calibre16"><span><span class="calibre8">"Onlar dağlı, onlar ne bilsin balık temizlemeyi. Ben temizlerim oğlusu."</span></span></p>

    <p class="calibre16"><span><span class="calibre8">Lena balıkları aldı denizin kıyısına gitti, az sonra da çevalede temizlenmiş balıklarla geriye döndü.</span></span></p>

    <p class="calibre16"><span><span class="calibre8">"Temizledim oğlusu."</span></span></p>

    <p class="calibre16"><span><span class="calibre8">"Tuzlayalım onu."</span></span></p>

    <p class="calibre16"><span><span class="calibre8">"Sen otur, ben tuzlarım."</span></span></p>

    <p class="calibre16"><span><span class="calibre8">Hemencecik de tuzladı.</span></span></p>

    <p class="calibre16"><span><span class="calibre8">"Şu arkadaş uyansın da ateşi yakalım."</span></span></p>

    <p class="calibre16"><span><span class="calibre8">"Çınarların altında mı?"</span></span></p>

    <p class="calibre16"><span><span class="calibre8">"Çınarların altında."</span></span></p>

    <p class="calibre16"><span><span class="calibre8">O gün akşama kadar Poyraz eve girdi çıktı, narlığı dolaştı, incirliğe indi. İncirler neredeyse olgunlaşacaktı. Şeftaliler de öy</span></span><span><span class="calibre8">le. Amma da iri şeftalilerdi. Eli kulağında, olgunlaştı olgunlaşacak. İncirler, şeftaliler olgunlaşınca ne yapacaklardı, bir araya gelip satmaları gerekti. Şunun şurasında hiç kimsenin parası yok. Zeytinler, narlar, bahçelerdeki domatesler, patlıcanlar, soğanlar, biberler. Her evin bir bahçesi vardı, hepsinin de bahçesine sebze ekilmişti. Sebzelerin de eli kulağında. Sebzeler de toplanıp satılmazsa toprakta çürüyecekti.</span></span></p>

    <p class="calibre16"><span><span class="calibre8">Eve geldiğinde karanlık basmış, Lena karpuzu mavi büyük lambayı yakmış bekliyordu. Poyrazı merdivenlerde karşıladı:</span></span></p>

    <p class="calibre16"><span><span class="calibre8">"Bu çocuk ölmüş mü, kalmış mı, nedir bu Poyrazimu?"</span></span></p>

    <p class="calibre16"><span><span class="calibre8">"Daha uyanmadı mı?"</span></span></p>

    <p class="calibre16"><span><span class="calibre8">"Uyanmadı."</span></span></p>

    <p class="calibre16"><span><span class="calibre8">Poyraz, Baytarın yattığı odaya girdi. Baytar, küsmüş bir ço</span></span><span><span class="calibre8">cuğun üzüntüsünde dudaklarını sündüre sündüre uyuyordu.</span></span></p>

    <p class="calibre16"><span><span class="calibre8">"Ana bu uyanmayacak."</span></span></p>

    <p class="calibre16"><span><span class="calibre8">"Sana ne yapayım?"</span></span></p>

    <p class="calibre16"><span><span class="calibre8">"Balık yapalım. Yarın erkenden balığa çıkar, Baytar için ta</span></span><span><span class="calibre8">zesini yakalarım."</span></span></p>

    <p class="calibre16"><span><span class="calibre8">"Sen onu seviyorsun?"</span></span></p>

    <p class="calibre16"><span><span class="calibre8">"Seviyorum. Bu yaşta çok çekmiş. Onun çektiği acıyı biz çekmedik. Onun gördüklerini biz görmedik. Yarın her şeyi anlatacak."</span></span></p>

    <p class="calibre16"><span><span class="calibre8">Çınarların altına ateş yaktılar, baş başa balıklarını yediler, savaştan önceki günleri konuştular. Lena bir iki damla gözyaşı döktü. Ardından da tıkandı, konuşamadı.</span></span></p>

    <p class="calibre16"><span><span class="calibre8">Erken yattılar, sabahleyin erken uyandılar, vardılar baktılar, Baytar daha olduğu gibi dudaklarını sündüre sündüre uyuyor. Gün kuşluğa kadar beklediler, Baytar daha öyle olduğu gibi uyuyor.</span></span></p>

    <p class="calibre16"><span><span class="calibre8">"Bunun uyanacağı yok. Balığa çıkıyorum ana."</span></span></p>

    <p class="calibre16"><span><span class="calibre8">"Çabuk gel. İnsan da bu kadar çok uyur mu?"</span></span></p>

    <p class="calibre16"><span><span class="calibre8">"Uyumaz ya, bu çok, çok yorulmuş. Koca bir savaş. Yüz bin kişiden kalan bir avuç insandan birisi. Bütün Anadoluda anasını babasını aramış."</span></span></p>

    <p class="calibre16"><span><span class="calibre8">"Vay yavrum vay!"</span></span></p>

    <p class="calibre16"><span><span class="calibre8">Poyraz, Nişancı Velinin öğrettiği taşlardan birisine gitti, burada balık kaynıyordu. Çabucak bir yığın balık tuttu, geriye döndü. Merdivenleri ikişer üçer atlayarak çıktı. Baytara koştu, o daha öyle uyuyordu. Yüzünde de ne kadar çok acı vardı, in</span></span><span><span class="calibre8">sanlar böyle uyurken bütün acıları, sevinçleri yüzlerine mi vuruyor acaba?</span></span></p>

    <p class="calibre16"><span><span class="calibre8">Baytarın yüzüne baktı, onu uyandırmaya kıyamadı.</span></span></p>

    <p class="calibre16"><span><span class="calibre8">"Bu adam hasta olmasın oğlusu. Hiç, bir adam bu kadar uyur mu? Dudaklarını uzatıp, ağzını açmasa ben bu adam ölmüştür derdim. Hasta mı?"</span></span></p>

    <p class="calibre16"><span><span class="calibre8">"Hasta değil, yorgun."</span></span></p>

    <p class="calibre16"><span><span class="calibre8">"Uyandır onu yazıktır. Belki hasta."</span></span></p>

    <p class="calibre16"><span><span class="calibre8">"Hasta değil ana, yorgun. Ya da ölü."</span></span></p>

    <p class="calibre16"><span><span class="calibre8">"Sen uyandır onu, o hasta."</span></span></p>

    <p class="calibre16"><span><span class="calibre8">"Niçin hasta olsun Lena anam. Çakı gibi delikanlı."</span></span></p>

    <p class="calibre16"><span><span class="calibre8">"Ne iş yapar bu?"</span></span></p>

    <p class="calibre16"><span><span class="calibre8">"Baytar."</span></span></p>

    <p class="calibre16"><span><span class="calibre8">"Baytar ne iş?"</span></span></p>

    <p class="calibre16"><span><span class="calibre8">Poyraz gülümsedi.</span></span></p>

    <p class="calibre16"><span><span class="calibre8">"Bu adam doktor. Ama insan doktoru değil."</span></span></p>

    <p class="calibre16"><span><span class="calibre8">"Ya neyin doktoru?"</span></span></p>

    <p class="calibre16"><span><span class="calibre8">"Atların, öküzlerin, eşeklerin, kedilerin, köpeklerin doktoru. Bilcümle hayvanatın doktoru. Yani hepsinin..."</span></span></p>

    <p class="calibre16"><span><span class="calibre8">Lena şaşırdı. Poyraz onu tanıdı tanıyalı hiç böyle şaşkın görmemişti.</span></span></p>

    <p class="calibre16"><span><span class="calibre8">"Demek, demek, onlar hep böyle uyurlar, demek hiç ölmezler," dedi Lena.</span></span></p>

    <p class="calibre16"><span><span class="calibre8">"Ölmezler," dedi Poyraz gülerek. "Bu adam az sonra uyku</span></span><span><span class="calibre8">sunda da gülecek."</span></span></p>

    <p class="calibre16"><span><span class="calibre8">Başı önünde merdivenleri ağır ağır indi, zeytinliğe yürü</span></span><span><span class="calibre8">dü, tepeye çıktı yazılı taşın üstüne oturdu. Uzaktan apak büyük bir vapur geçiyor, dumanı uzayıp gidiyor, dimdik göğe çıkıyordu.</span></span></p>

    <p class="calibre16"><span><span class="calibre8">Baytarı aklından çıkaramıyordu. Küçücük bir çocuk o, sa</span></span><span><span class="calibre8">vaşa, bu kadar acıya nasıl dayanmış, dayanıyor? Birden aklına düştü, ben nasıl dayandım, daha da dayanıyorum. Lena, Vasili nasıl dayanıyorlar? Bizim yaşadıklarımıza, gördüklerimize insanoğlu dayanabilir mi, insanoğlu dayanıyor. Köyünü, anasını babasını düşünüyor, hemencecik de aklından kovuyordu. Aklına hep gitmediği, köyünün yakınlarındaki Çerkes köyleri takılıyordu. O köylere gitmek istemiş, korkmuş, bir türlü gidememişti. Kesin, onlar evlerinin nereye gittiğini bilirlerdi. Gerçekle karşılaşmaktan mı korkmuştu?</span></span></p>

    <p class="calibre16"><span><span class="calibre8">Bedeviler adayı bulmuşlar mıydı, gelen sarışın genç onu öldürmek için mi gönderilmişti? Öyleyse onun, elini kolunu sallayarak gitmesine niçin izin vermişti? Kan içinde, korkuda delirmiş, ölüme teslim olmamak için çırpınan, gözleri şaşkınlıktan dışarı uğramış insanların öldürülmesi kendini de öldürü</span></span><span><span class="calibre8">yordu. Belki de o genç adam başka bir iş için gelmişti adaya Suçsuz insanı öldürmek ölümlerin en zalimi, insanoğlunu en aşağılayanı, en iğrenci, en rezilidir. Dünyanın bütün savaşlarında öldürülenler suçsuz insanlar değil mi? O bıraktığı genç, sağlam, Bedevi şeyhinin tetikçisiydi, öldürmeye gelmişti, onu bırakmak ölümü bile bile kabul etmek demekti. Tepeden tırnağa ürperdi, tüyleri diken diken oldu. Bir daha gelirlerse kesin öldürmeye geliyorlardır. Suçsuz muçsuz değildir. Bir iki demeden hemen öldürülmesi gerekir. Yeşil gözlü, temiz, saf bakışlı delikanlıyı hemen aklından kovdu. Ölümleri, zulümleri, kötülükleri, savaşları çok görmüş çok yaşamış kişiler kafalarındaki kötü düşünceleri kovmanın uzmanı olmuşlardır. Poyraz da çabucak kafasındakileri kovdu. Baytarı düşünmeye başladı. Belki şimdiye uyanmış, giyinmiş kuşanmış beni bekliyordur dedi, ayağa kalktı, yukardan aşağı yürüdü. Deniz dümdüzdü, yüzü silme ışık içindeydi, her bir yanı parlıyordu. Işığa batmış çıkmıştı. Zeytinli koyağa girdi. Onu şu pınara götürmeliyim. Pınarı bir görsün, o, yurdunu da unutur, Van denizini de...</span></span></p>

    <p class="calibre16"><span><span class="calibre8">Çınarların altına geldiğinde Lena'nın sevinç içindeki sesi onu karşıladı:</span></span></p>

    <p class="calibre16"><span><span class="calibre8">"Uyandı, uyandı! Gör bak neler oldu!"</span></span></p>

    <p class="calibre16"><span><span class="calibre8">"Neler oldu Ana?"</span></span></p>

    <p class="calibre16"><span><span class="calibre8">"Gör bak. Baytar uyandı, uyanınca eline sabunu, usturayı aldı doğru çeşmeye gitti, tıraş oldu, senin kokulu suyundan süründü. Sonra çamaşırlarını, giyitlerini verdim. Sonra da benden çizme boyası istedi, verdim, balkonda daha çizmelerini boyuyor."</span></span></p>

    <p class="calibre16"><span><span class="calibre8">Poyrazı görünce Baytar ayağa kalktı:</span></span></p>

    <p class="calibre16"><span><span class="calibre8">"Bak, bitirdim. Yepyeni çizmenin konçları bile çatlamıştı. Bak çizmelere, bak, yepyeni oldu. Bütün boyalarını da yuttu.</span></span></p>

    <p class="calibre16"><span><span class="calibre8">"Sahiden yepyeni çizmeler."</span></span></p>

    <p class="calibre16"><span><span class="calibre8">Çizmeleri orada bıraktı Baytar içeriye koştu.</span></span></p>

    <p class="calibre16"><span><span class="calibre8">"Ben seni çınarın altında bekliyorum, giyin gel."</span></span></p>

    <p class="calibre16"><span><span class="calibre8">Tahta sedirlere oturdu, gözleri kamışlığa takıldı. Vasili şu kamışın içine oturmuş, parmağı tetikte ne kadar çok onu öldürmeye çalışmış, ne kadar çok dizlerinin bağı, ne kadar çok bedeni çözülmüş, elleri de ne kadar titremiş, bir türlü de tetiğe basamamıştı. O sarışın delikanlı, şeyhin tetikçisi bir daha gelirse, "elim titremez." Kurbanlık koyun değiliz. Bu düşünceyi de kafasından kovarken, Baytarın sesi geldi, Poyraz arkaya döndü, hemen ayağa kalktı, ona koştu, kucakladı, geriye çekildi, tepeden tırnağa şöyle bir süzdü.</span></span></p>

    <p class="calibre16"><span><span class="calibre8">"Cemil kardeş, bu giyit sana amma da yakıştı yahu."</span></span></p>

    <p class="calibre16"><span><span class="calibre8">"Sayende."</span></span></p>

    <p class="calibre16"><span><span class="calibre8">"Kahvaltı yaptın mı?"</span></span></p>

    <p class="calibre16"><span><span class="calibre8">Arkadan Lena, "Yapmadı, yapmadı," diye bağırdı. "Yalvardım yakardım yapmadı, seni bekledi."</span></span></p>

    <p class="calibre16"><span><span class="calibre8">Lena yemekleri hazırlamıştı. Hüsmenin kızlarıyla anaları sofrayı çınarların altına taşıdılar.</span></span></p>

    <p class="calibre16"><span><span class="calibre8">"Sen balansından anlar mısın?"</span></span></p>

    <p class="calibre16"><span><span class="calibre8">"Baytarım ya, ondan da anlarım. Arıların hastalıklarından da anlarım. Bizim bağda çok arımız vardı. Canın bal mı istedi?"</span></span></p>

    <p class="calibre16"><span><span class="calibre8">"Bizim arılarımız var da."</span></span></p>

    <p class="calibre16"><span><span class="calibre8">"Nerede?"</span></span></p>

    <p class="calibre16"><span><span class="calibre8">"Şu tepenin güne gelen yanında. Kovanlar ne zaman kesilir?"</span></span></p>

    <p class="calibre16"><span><span class="calibre8">"Daha çok sonbaharda."</span></span></p>

    <p class="calibre16"><span><span class="calibre8">"Bir bakar mısın, belki petekler dolmuştur."</span></span></p>

    <p class="calibre16"><span><span class="calibre8">"Olur bakarım, bir elek bulursak."</span></span></p>

    <p class="calibre16"><span><span class="calibre8">"Arıları mı eleyeceksin?"</span></span></p>

    <p class="calibre16"><span><span class="calibre8">"Yok, maske olarak kullanacağım. Yoksa kovanın kapağını açamam."</span></span></p>

    <p class="calibre16"><span><span class="calibre8">"Ne olur?"</span></span></p>

    <p class="calibre16"><span><span class="calibre8">"Ne mi olur, bütün arılar yüzüme, başıma sıvanırlar. Allah göstermesin, arıların böyle sıvanarak sokmasından çok insan ölmüştür."</span></span></p>

    <p class="calibre16"><span><span class="calibre8">"Allah Allah, bir yaşıma daha girdim."</span></span></p>

    <p class="calibre16"><span><span class="calibre8">"Sen eleği bul, görünce anlarsın."</span></span></p>

    <p class="calibre16"><span><span class="calibre8">"Şu arkadaki yel değirmenini gördün mü?"</span></span></p>

    <p class="calibre16"><span><span class="calibre8">"Gördüm."</span></span></p>

    <p class="calibre16"><span><span class="calibre8">"İşte bu değirmenin her bir şeyi tamam. Yalnız buradaki hiç kimse yel değirmeni görmemiş. Sen onu çalıştırırsan, ben de sana bir elek alırım."</span></span></p>

    <p class="calibre16"><span><span class="calibre8">"Şimdiye kadar hiç yel değirmeni görmedim ya, bir yolunu buluruz."</span></span></p>

    <p class="calibre16"><span><span class="calibre8">"Buluruz," diye güldü Poyraz. "Haydi tepeye çıkalım."</span></span></p>

    <p class="calibre16"><span><span class="calibre8">Tepeye çıktılar, yazılı taşa sırtlarını verip oturdular, bir süre konuşmadan yöreyi seyrettiler. Her şey çok güzeldi. Üstlerinden ak bulutlar geçiyordu, gölgeleri denizin üstünden kayarak.</span></span></p>

    <p class="calibre16"><span><span class="calibre8">"Eeee, ne var ne yok adada, yeni gelenler, gelip geri gidenler?"</span></span></p>

    <p class="calibre16"><span><span class="calibre8">"Çok şey yok. Altı kızı, tek karısıyla Hüsmen geldi. Sonra küçük kabilesiyle Nişancı Veli geldi. Ben bu yaşa geldim, Ni</span></span><span><span class="calibre8">şancı Veli gibi bir adam görmedim. Üç oğlan torunu var, askere gidip de dönmemiş üç oğlundan. Torunlarının üçü de hık demiş Nişancının burnundan düşmüş. Karısı onlarla birlikte kasabaya kadar gelmiş. Kasabada yitmiş. Aramış taramış, hanımı koydunsa bul."</span></span></p>

    <p class="calibre16"><span><span class="calibre8">"Nereye gitmiş. Nişancı söylemedi mi?"</span></span></p>

    <p class="calibre16"><span><span class="calibre8">"Ağzından kaçırdı. Boşalmış köyüne geri dönmüş. Boşalmış köyde tek başına, üçünün de künyesi gelmiş oğullarını bekliyormuş."</span></span></p>

    <p class="calibre16"><span><span class="calibre8">"Biliyorum, boş köy bekleyen ben de çok kadın gördüm, hepsinin de, bekledikleri oğullarının künyesi gelmişti. Oğulla</span></span><span><span class="calibre8">rının öldüğüne onları hiç kimse inandıramıyor, bir gün oğullarının dönüp geleceği inancını hiç kimse yüreklerinden söküp alamıyor. Nişancı ne yapıyor, hanımı almaya gitmiyor mu?"</span></span></p>

    <p class="calibre16"><span><span class="calibre8">"Hiçbir şey söylemiyor, kendini torunlarına vermiş, yalnız onlarla uğraşıyor. Yeni geldiğinde konuşuyordu, birden kapan</span></span><span><span class="calibre8">dı. Dalgın, düşünüyor."</span></span></p>

    <p class="calibre16"><span><span class="calibre8">Baytar adadan ayrıldıktan sonra çok dolaşmış, iki at eskit</span></span><span><span class="calibre8">miş, üçüncüsüyle de buraya dönebilmişti. Vanlıların göçü Konyaya, Manisaya, İzmire kadar inmişti, oraları dolaştı, çok Vanlı, Muşlu, Erzurumlu, Bitlisliyle karşılaştı, anasını babasını, nişanlısını bir türlü bulamadı. Belki Vana dönmüşlerdir, diye düşündü. Konyada askerden dönmüş bir kapı komşusu subayla karşılaştı, o da anasını, babasını, kardeşlerini, akrabalarını bulamamış, son umudu gitmediği Konyadaymış, burada da bulamamış, Vana bir daha gitmiş, orada, bomboş kalmış şehirde Sofiyi, birkaç da kadın görmüş. Sofi, görkemli şehrini bırakmayacağını, ölene dek bekleyeceğini ona da söylemiş. Kadınlarsa geri dönmüşler, Allahuekber dağından gelecek oğullarını bekliyorlarmış. Hiç yiyecekleri yokmuş. Sofi onlara yiyecek de vermiş. Yollarda çok da çocuk sürüsü, köpek sürüsü görmüşler. Çocukların da, köpeklerin de kaburgaları biribirine geçmiş, ayakta duramıyorlarmış. Batıdaki kasabaları dolaşırken yanmış yıkılmış köyler, kasabalar, bağlar bahçeler görmüş, insanlar, bir deri bir kemik kalmışlar. Bozulmuş Yunan askeri kaçarken önüne gelen köyü, kasabayı yerle bir etmiş. Baytar, bu köylerin insanları açlarından ölüyorlar, bir de göçmen mi besleyecekler, diyen Batı Anadoludan, Orta Anadoluya dönmüş.</span></span></p>

    <p class="calibre16"><span><span class="calibre8">"Bunca ay buna nasıl dayandın Sofi! Bu insansız şehir bi</span></span><span><span class="calibre8">zim şehrimiz mi Sofi? Söyle Sofi, şu kalenin burcuna çıkan yüzlerce kavalcıyı, meyciyi, hep birden söyler, çalarken gördün mü? Görkemli şehirleri yıkılmasın, diye, yetmiş iki dilde, şehirlerine son ağıtlarını yakıp, bağırlarına taş basıp gittiklerini de görmedin mi Sofi? Haydi gel biz de gidelim Sofi. Bizim şehrimiz ölmüş Sofi."</span></span></p>

    <p class="calibre16"><span><span class="calibre8">"Ölmüş şehrin bekçileri kadınlar ve Sofiler."</span></span></p>

    <p class="calibre16"><span><span class="calibre8">"Öyle, kadınlar, hem de Sofiler, sen eleği bulmadan, bana yardım eder misin, şu topal zabite? Ben işte aşağıdaki evlerden büyük bir ev istiyorum. Belki... Ne olur, ne olmaz."</span></span></p>

    <p class="calibre16"><span><span class="calibre8">"Sizinkileri bulacaksın."</span></span></p>

    <p class="calibre16"><span><span class="calibre8">"Bulacağım. Sen de sizinkileri bulacaksın."</span></span></p>

    <p class="calibre16"><span><span class="calibre8">"Bulacağım. Haydi kalk eve gidelim. Belki Nişancı balık tutmuş eve getirmiştir. Bak, Van şehri de şenleniyor, kadınlar dönmüşler, oğullarını bekliyorlar."</span></span></p>

    <p class="calibre16"><span><span class="calibre8">"Lena gibi."</span></span></p>

    <p class="calibre16"><span><span class="calibre8">İkisinin de yüreğine bir acı çöktü. İskeleye kadar konuşma</span></span><span><span class="calibre8">dılar. İskeleye yaklaşır yaklaşmaz Lena onları karşıladı:</span></span></p>

    <p class="calibre16"><span><span class="calibre8">"Nişancı misafirlerimiz olduğunu biliyormuş, erkenden balığa çıkmış, bir çuval levrek getirdi az önce. Burada, çınarın altında mı istersiniz sofrayı?"</span></span></p>

    <p class="calibre16"><span><span class="calibre8">"Burada, çınarın altında, haydi Baytar, Lena Anaya kuru odun toplamaya gidelim, zeytinliğe."</span></span></p>

    <p class="calibre16"><span><span class="calibre8">Zeytinliğe çabucak vardılar, birer kucak odunla döndüler</span></span></p>

    <p class="calibre16"><span><span class="calibre8">Lena onlara közde balık kızarttı. Aç kurtlar gibi yediler.</span></span></p>

    <p class="calibre16"><span><span class="calibre8">Ertesi gün kasabaya gittiler, Baytara iki katlı büyük bir ev aldılar. Baytarın parası vardı, evi eksiksiz donattılar. Araya ara</span></span><span><span class="calibre8">ya çok küçük, telleri yeşile boyanmış bir elek de buldular, hemencecik de adaya döndüler. Öteberileri, başta Lena, elbirliğiyle eve yerleştirdiler. Sonra oda oda dolaşıp yerleştirdiklerini seyrettiler, beğendiler.</span></span></p>

    <p class="calibre16"><span><span class="calibre8">"Güzel," dedi Lena, "her şey yerli yerince."</span></span></p>

    <p class="calibre16"><span><span class="calibre8">"Güzel," dedi Baytar.</span></span></p>

    <p class="calibre16"><span><span class="calibre8">"Güzel," dedi Poyraz.</span></span></p>

    <p class="calibre16"><span><span class="calibre8">Orada bulunan herkes, "güzel" dedi.</span></span></p>

    <p class="calibre16"><span><span class="calibre8">Baytar:</span></span></p>

    <p class="calibre16"><span><span class="calibre8">"Elek nerede?" diye sordu Poyraza.</span></span></p>

    <p class="calibre16"><span><span class="calibre8">Poyraz güldü:</span></span></p>

    <p class="calibre16"><span><span class="calibre8">"Bak, işte orada, duvara asılı."</span></span></p>

    <p class="calibre16"><span><span class="calibre8">Baytar gitti, eleği duvardan aldı getirdi. Başörtüsünü kar</span></span><span><span class="calibre8">yolanın üstüne koymuştu, onu da oradan aldı. "Haydi gidelim Poyraz."</span></span></p>

    <p class="calibre16"><span><span class="calibre8">Merdivenleri indiler. Poyraz arkasını döndü:</span></span></p>

    <p class="calibre16"><span><span class="calibre8">"Baksana ev yepyeni," dedi, hayranlıkla eve bakıyordu. Baytar, Poyrazı böyle kıvanç içinde görünce mutlu oldu.</span></span></p>

    <p class="calibre16"><span><span class="calibre8">"En iyisini seçmişsin," dedi. "Çok da büyük. On beş kişiyi bile barındırır bu ev."</span></span></p>

    <p class="calibre16"><span><span class="calibre8">"İnşallah yakında ev dolacak."</span></span></p>

    <p class="calibre16"><span><span class="calibre8">"İnşallah," dedi Baytar.</span></span></p>

    <p class="calibre16"><span><span class="calibre8">Zeytinlikten yukarıya yürüdüler, tepeye yaklaşınca kulaklarına derinden bir uğultu geldi. Yaklaştıkça uğultu büyüyordu. Arı evinin yanına gelince uğultu birden patladı.</span></span></p>

    <p class="calibre16"><span><span class="calibre8">"Çok mu kovan var?"</span></span></p>

    <p class="calibre16"><span><span class="calibre8">"Çok."</span></span></p>

    <p class="calibre16"><span><span class="calibre8">Oysa Poyraz, adaya geldi geleli arı evine hiç bu kadar yaklaşmamıştı.</span></span></p>

    <p class="calibre16"><span><span class="calibre8">"Haydi şimdi eleğimizi takalım."</span></span></p>

    <p class="calibre16"><span><span class="calibre8">Baytar, büyük beyaz başörtüsüyle önce boynunu, kulaklarını sardı, eleği yüzüne koydu, alttan, üstten başörtüsünün uç</span></span><span><span class="calibre8">larıyla dolandırarak sardı, arkaya götürerek iki ucu bağladı. Elek yüze yapışmıştı.</span></span></p>

    <p class="calibre16"><span><span class="calibre8">"Elekten maske yaptın, anladık. Yüzünde arıların sokacağı açık bir yer kalmadı. Yalnız burnun kocaman, dışarı çıktı çıka</span></span><span><span class="calibre8">cak. Bir arı konmasın burnuna, tellerin üstünden sokar."</span></span></p>

    <p class="calibre16"><span><span class="calibre8">"Sokamaz. Arının o kadar aklı olsaydı, bir yıl çalışarak ürettiği balı başkasına kaptırır da kendisi aç kalır mıydı?"</span></span></p>

    <p class="calibre16"><span><span class="calibre8">"Hırsızlar, onlara da azıcık bir şeyler bırakırlar. Biz de bırakacak mıyız?"</span></span></p>

    <p class="calibre16"><span><span class="calibre8">"Biz daha çok bırakacağız."</span></span></p>

    <p class="calibre16"><span><span class="calibre8">"Bu kovanlar bizim olsun, ikimizin."</span></span></p>

    <p class="calibre16"><span><span class="calibre8">"Ada dolunca kıyamet kopar, herkes baldan ister."</span></span></p>

    <p class="calibre16"><span><span class="calibre8">"Haklısın. Biz de hemen gider, Vahap Beyden satın alırız kovanları."</span></span></p>

    <p class="calibre16"><span><span class="calibre8">"Böylesi daha iyi. Hele bir kovanları açıp da bakalım, için</span></span><span><span class="calibre8">de ne var, ne yok." Baytar sakınarak kovanların bir adım önüne geldi, arkasına döndü, "Sen oradan biraz uzağa gider misin?"</span></span></p>

    <p class="calibre16"><span><span class="calibre8">"Ben uzağa giderim ya senin halin duman."</span></span></p>

    <p class="calibre16"><span><span class="calibre8">"Nedenmiş o?"</span></span></p>

    <p class="calibre16"><span><span class="calibre8">"Çünkü ellerin çıplak. Kovandan boşanan arılar senin elle</span></span><span><span class="calibre8">rini davul gibi şişirmezler mi?"</span></span></p>

    <p class="calibre16"><span><span class="calibre8">Baytar elini gösterdi:</span></span></p>

    <p class="calibre16"><span><span class="calibre8">"Bunlar ne?"</span></span></p>

    <p class="calibre16"><span><span class="calibre8">Sol elinde bir çift sarı yün eldiven vardı.</span></span></p>

    <p class="calibre16"><span><span class="calibre8">"Nerden buldun?" dedi Poyraz. Şaşırmıştı.</span></span></p>

    <p class="calibre16"><span><span class="calibre8">"Biz eski balcıyız ağam."</span></span></p>

    <p class="calibre16"><span><span class="calibre8">Eldivenleri ellerine taktı, eğildi en alttaki kovanın kapağını kolaylıkla açtı. Birkaç arı ok gibi dışarı fırladı, uçtu gitti. Kapağa yakın peteğin üstünde üst üste arılar ağır ağır dolaşıyorlardı. Petek yarı yarıya ancak dolmuştu. Kovanda üç peteklik daha yer vardı, ancak sonbahara kadar dolardı.</span></span></p>

    <p class="calibre16"><span><span class="calibre8">"Biz de balı sonbahara keseriz."</span></span></p>

    <p class="calibre16"><span><span class="calibre8">Ayağa kalktı, üstten de iki üç kovan açtı Baytar, bu kovanlar da alttaki kovan gibiydi. Kapakları kapattı.</span></span></p>

    <p class="calibre16"><span><span class="calibre8">"Bu kovanların hepsi bir adamınmış. Kovanların hepsini bir günde kesmişler."</span></span></p>

    <p class="calibre16"><span><span class="calibre8">"Satın alalım mı?"</span></span></p>

    <p class="calibre16"><span><span class="calibre8">"Alalım," dedi Baytar, "petekler sütbeyaz. En küçük bir leke yok. Arılar çok sağlıklı."</span></span></p>

    <p class="calibre16"><span><span class="calibre8">"Biz satın alalım da adalılara da baldan veririz."</span></span></p>

    <p class="calibre16"><span><span class="calibre8">"Veririz," dedi Baytar. "Sağlıklı, genç arılar."</span></span></p>

    <p class="calibre16"><span><span class="calibre8">"Birkaç gün sonra kasabaya iner, arıları satın alırız. Saysana kaç kovan var?"</span></span></p>

    <p class="calibre16"><span><span class="calibre8">Baytar, arı evinin dört bir yanını dönerek üst üste uzatıl</span></span><span><span class="calibre8">mış kovanların hepsini saydı.</span></span></p>

    <p class="calibre16"><span><span class="calibre8">"Tamam," dedi. "Tam yüz yirmi bir kovan."</span></span></p>

    <p class="calibre16"><span><span class="calibre8">"Sen baytar değil misin?"</span></span></p>

    <p class="calibre16"><span><span class="calibre8">"Arılar hayvan değil mi?"</span></span></p>

    <p class="calibre16"><span><span class="calibre8">"Arılar böcek."</span></span></p>

    <p class="calibre16"><span><span class="calibre8">"Arıların da hastalıklarından anlar mısın?"</span></span></p>

    <p class="calibre16"><span><span class="calibre8">"Anlarım."</span></span></p>

    <p class="calibre16"><span><span class="calibre8">"Al sana bir iş. Bu arılar senin olacak, bakarsın."</span></span></p>

    <p class="calibre16"><span><span class="calibre8">Az daha aralarında senin olacak, benim olacak, ikimizin olacak, diye bir tartışma çıkacak, tatsızlık olacaktı. Baytar bunu çaktı:</span></span></p>

    <p class="calibre16"><span><span class="calibre8">"Doğru, bana güzel bir iş çıktı. Bir de arı doktorluğu."</span></span></p>

    <p class="calibre16"><span><span class="calibre8">"Kızma," dedi Poyraz, "küçük iş mi arı doktorluğu, keşki ada büyük olsa da bin kovanlık bir arı..."</span></span></p>

    <p class="calibre16"><span><span class="calibre8">"Kıyılar da uzak. Kıyılar birkaç kilometre daha yakın olsay</span></span><span><span class="calibre8">dı... birkaç evi değil, bir köyü geçindirirdi bu adadaki arıcılık."</span></span></p>

    <p class="calibre16"><span><span class="calibre8">Deneriz. Belki bu durumda da senin dediğin gibi olur. Kı</span></span><span><span class="calibre8">yılar o kadar da uzak değil."</span></span></p>

    <p class="calibre16"><span><span class="calibre8">"Uzak. Arılar bu kadar yolu gidip dönemez."</span></span></p>

    <p class="calibre16"><span><span class="calibre8">"Belki adanın çiçekleri iki yüz, üç yüz, beş yüz kovan arıya yetebilir. Burada yer gök çiçek."</span></span></p>

    <p class="calibre16"><span><span class="calibre8">"Doğru, yer gök çiçek. Belki bu yıl kovanların çoğu oğul verir. İşte o zaman kovanlarımız daha da çoğalır."</span></span></p>

    <p class="calibre16"><span><span class="calibre8">"Çoğalacak," dedi Poyraz, "bak, bahar çoktan geldi geçti bile, bak, ada daha ağzına kadar çiçekle dolu. Burada deniz bile çiçek açıyor. Gel sana ne göstereceğim." Elinden tuttu, arı uğultuları daha kulaklarında, çalılığa indiler.</span></span></p>

    <p class="calibre16"><span><span class="calibre8">Poyraz bir çalı kümesinin önüne diz çöktü, çalının dallarını kaldırdı köklerine baktı, "Gel," diye bağırdı. "Gel de yanıma diz çök. Gel de şu çalının altına bak. Ne kadar çok, ne kadar çok." Coşkuyla ayağa kalktı. Baytarı elinden tuttu, onunla bir</span></span><span><span class="calibre8">likte diz çöktü. Baytar onu hiç böyle görmemişti, coşkusu, sevinci bedeninin her bir yerinden taşıyordu.</span></span></p>

    <p class="calibre16"><span><span class="calibre8">"Eğil de bak, mor menekşe. Gerçek boynu eğri mor me</span></span><span><span class="calibre8">nekşe."</span></span></p>

    <p class="calibre16"><span><span class="calibre8">Baytar, onun kaldırdığı çalıların altına başını soktu, çalılı</span></span><span><span class="calibre8">ğın dibine taptaze mavi ipiltiler serilmişti. Bir buğu gibi başının yöresini alan menekşe kokusu bir an onun başını döndürdü. Bir süre sonra başını kaldırdı, çalıların altından çıkardı.</span></span></p>

    <p class="calibre16"><span><span class="calibre8">"Demek bu," diye sordu, "boynu eğri mor menekşe dedik</span></span><span><span class="calibre8">leri, türkülerde geçen, demek bu!"</span></span></p>

    <p class="calibre16"><span><span class="calibre8">"Bu," dedi ayağa kalkan Poyraz, mutluluktan uçuyordu.</span></span></p>

    <p class="calibre16"><span><span class="calibre8">"İşte bu ada böyle arkadaş. Varsın gelmesinler, daha iyi."</span></span></p>

    <p class="calibre16"><span><span class="calibre8">"Gelmesinler," diye meydan okudu Baytar, "adamızdaki insanlar bize yeter de artar bile. Karınca Adası prensliği kura</span></span><span><span class="calibre8">cak değiliz ya."</span></span></p>

    <p class="calibre16"><span><span class="calibre8">"Değiliz," dedi Poyraz. "Yarın öbür gün kasabadan dön</span></span><span><span class="calibre8">dükten sonra bu çalılıkların altını bir bir koklarız. Tam öğleyin, güneş tepedeyken, ince ılık yeller eserken, nerdeyse bütün adayı yoğun bir menekşe kokusu alır."</span></span></p>

    <p class="calibre16"><span><span class="calibre8">Birkaç çalının önüne daha diz çöküp menekşeleri kokladı</span></span><span><span class="calibre8">lar, kokular azalmıştı ya gene de hafiften başları dönüyordu.</span></span></p>

    <p class="calibre16"><span><span class="calibre8">İskeleye geldiler. Daha kendilerine gelememişler, mestolmuşlar, kokular, sevinçler, mutluluklar içinde yüzüyorlardı.</span></span></p>

    <p class="calibre16"><span><span class="calibre8">"Bak Baytar, iskelenin üstünde birtakım insanlar var."</span></span></p>

    <p class="calibre16"><span><span class="calibre8">"Teknenin içindeki Kadri Kaptan değil mi?"</span></span></p>

    <p class="calibre16"><span><span class="calibre8">"İyi bildin, teknenin içindeki Kadri Kaptan. İskelenin üstündekiler de..."</span></span></p>

    <p class="calibre16"><span><span class="calibre8">Kadri Kaptan, onları görünce tekneden atladı, yanlarına kadar koştu, soluk soluğa:</span></span></p>

    <p class="calibre16"><span><span class="calibre8">"Bunlar Girit muhacirleri," dedi. "Ellerinde de evlerinin tapusu. Evlerinin hangi ev olduğunu Vasili bilir."</span></span></p>

    <p class="calibre16"><span><span class="calibre8">Hep birlikte çınarların altına yürüdüler.</span></span></p>

    <p class="calibre16"><span><span class="calibre8">"İşte bu efendi adamızın Kaptanı, Reisi. Bu da yeni geldi, arkadaşı Baytar Efendi. Poyraz Reis Baytar Efendiye bir ev aldı ki, değil bu adada, hiçbir adada, kasabada, şehirde böyle ev bulamazsın."</span></span></p>

    <p class="calibre16"><span><span class="calibre8">"Bizim evimiz hangisi," diye tapuyu Poyraza uzattı, yaşlı adam.</span></span></p>

    <p class="calibre16"><span><span class="calibre8">"Onu biz bilmeyiz, Vasili bilir."</span></span></p>

    <p class="calibre16"><span><span class="calibre8">"Vasili bilir," dedi Poyraz. "Buyurun, şuraya, sedirlerin üstüne."</span></span></p>

    <p class="calibre16"><span><span class="calibre8">"Hoş geldiniz."</span></span></p>

    <p class="calibre16"><span><span class="calibre8">"Hoş bulduk."</span></span></p>

    <p class="calibre16"><span><span class="calibre8">"Buyurun oturun."</span></span></p>

    <p class="calibre16"><span><span class="calibre8">Baytar da:</span></span></p>

    <p class="calibre16"><span><span class="calibre8">"Hoş geldiniz," dedi.</span></span></p>

    <p class="calibre16"><span><span class="calibre8">Yorgun, utangaç, yılgın çınarların altına çöktüler. Yorgun</span></span><span><span class="calibre8">luktan gözleri kapanıyor, dik duramıyorlardı.</span></span></p>

    <p class="calibre16"><span><span class="calibre8">Poyrazla Baytar Cemilin arasına oturan yeşil gözlü, kırçıl sakallı, uzun boylu yaşlı adam gözlerini oradakilerin gözlerine dikti, her birinin üstünde uzun uzun durarak baktı.</span></span></p>

    <p class="calibre16"><span><span class="calibre8">Öndeki kırmızı kuşaklı, şalvarlı, ipek mintanlı adam:</span></span></p>

    <p class="calibre16"><span><span class="calibre8">"Bizler Giritten geldik. Biz adadan ayrılırken köylülerimiz, kasabalılarımız hep arkamızdan ağladılar. Bizi göndermek iste</span></span><span><span class="calibre8">mediler ya hükümet dinlemedi."</span></span></p>

    <p class="calibre16"><span><span class="calibre8">Vapur küçük, eski, çürük bir vapurdu. En ince bir dalgada bile her bir yanından çatırtılar geliyordu. Ağzına kadar göç</span></span><span><span class="calibre8">menlerle doluydu. Yolda sıtmadan, ishalden çok çocuk, çok yaşlı öldü. Genç kızlardan, delikanlılardan da ölen oldu. Ölenleri, törenle denize attılar. İmam, denizin topraktan hiçbir farkı yok, dedi. Denizdekilerin de ruhu topraktakilerin ruhu gibi göklere uçar, orada yaşarlar. Karada ölenleri toprağa gömerler, denizde ölenleri de suya gömerler. Topraktakileri yılanlar, çıyanlar, böcekler yerler, denize gömülenleri de balıklar...</span></span></p>

    <p class="calibre16"><span><span class="calibre8">Son üç günde yiyecekleri tükendi. İzmirde karaya ayak ba</span></span><span><span class="calibre8">sar basmaz çeşmelere koştular. Önce hastalara su verdiler. Ardından çocuklar, yaşlılar su içtiler. Sonra da ötekiler.</span></span></p>

    <p class="calibre16"><span><span class="calibre8">Birkaç ay içinde Giritten İzmir rıhtımına gelen göçmenler, yolda çok zayiat vermişlerdi, vapurda ağlamayanlar karaya ayak basar basmaz hemencecik hep bir ağızdan hüngürdemeye başlıyorlardı. Ağıt faslı bittikten sonradır ki yöreye şaşkınlıkla bakıyorlardı. İzmirliler onlarla konuşmaya çalışıyor, göçmenler karşılık veremiyorlardı. Bir kısmı da Türkçe bilmiyordu.</span></span></p>

    <p class="calibre16"><span><span class="calibre8">Göçmenler uzun bir süre İzmirde bekletildikten sonra Anadoluya dağıtılıyorlardı.</span></span></p>

    <p class="calibre16"><span><span class="calibre8">Giritliler, geç gelmişlerdi. Daha önce Yunanistandan gelen</span></span><span><span class="calibre8">lerin, karınca kararınca, bir kısmı mesleklerine göre Rum, Ermeni köylerine yerleştirilmişlerdi.</span></span></p>

    <p class="calibre16"><span><span class="calibre8">"Giritten gelenlerin bir kısmı İzmir yörelerine, bozulmuş Yunan askerlerinin yakıp yıktıkları köylere yerleştirildiler. Bu köylerde yaşamanın mümkünü yoktu. Herkes dağıldı. Birer ikişer şehirlere, kasabalara yerleştiler. Beş kasaba, dokuz köy dolaştık. Bağlarda, tütünde, pamukta çalıştık. Hem karnımız doydu, hem de biraz bir para biriktirdik. Yorgan döşek, kap ka</span></span><span><span class="calibre8">cak, çamaşırlar, giyitler, ayakkabılar aldık. Sonunda yerleşecek bir yer, başımızı sokacak bir ev bulamadık. Bu adayı söylediler. Biz de geldik. Buradan birer ev verdiler. Biz de işte buradayız." Tapuları Poyraz Musaya uzattılar.</span></span></p>

    <p class="calibre16"><span><span class="calibre8">"İşte bu evler."</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Vasili balıkta, yakında gelir, siz hoş geldiniz. Başımız üs</span></span><span><span class="calibre8">tünde yeriniz var. Vasili bu adalı. Evlerinizi size gösterir."</span></span></p>

    <p class="calibre16"><span><span class="calibre8">Önde oturan kırmızı kuşaklı, kırmızı gür bıyıklı uzun adam ayağa fırladı, sağ elini göğsüne bastırdı:</span></span></p>

    <p class="calibre16"><span><span class="calibre8">"Zatınızın da, hepinizin de bizim başımız üstünde yeriniz var," dedi, yerine geri oturdu.</span></span></p>

    <p class="calibre16"><span><span class="calibre8">"Vasili gelince, kimlerin evini size yazmışlar o bilir. O, bu adanın yerlisi."</span></span></p>

    <p class="calibre16"><span><span class="calibre8">"Olur, olur, olur. Başımız üstüne. Hoş bulduk." Yaşlı adam gene sağ elini göğsüne götürdü, "Hoş bulduk. Bizi berhudar kıldınız."</span></span></p>

    <p class="calibre16"><span><span class="calibre8">"Kadri Kaptan!"</span></span></p>

    <p class="calibre16"><span><span class="calibre8">"Buyur Poyraz Reis."</span></span></p>

    <p class="calibre16"><span><span class="calibre8">"Arkadaşlara yardım et de, teknedeki öteberileri iskelenin üstüne alsınlar."</span></span></p>

    <p class="calibre16"><span><span class="calibre8">"Baş üstüne Poyraz Reis."</span></span></p>

    <p class="calibre16"><span><span class="calibre8">Kalktı. İskeleye yürüdü. Arkasından da ötekiler.</span></span></p>

    <p class="calibre16"><span><span class="calibre8">"Oraya tahtaların üstüne... Az sonra Vasili gelir."</span></span></p>

    <p class="calibre16"><span><span class="calibre8">Vasili ikindiüstü geldi. Şaşkınlıkla gelen göçmenlere baktı, hemen kayığını kumların üstüne çekti, Poyrazın yanına gitti.</span></span></p>

    <p class="calibre16"><span><span class="calibre8">"Bunlar Girit göçmenleri," dedi Poyraz, "tapuları ellerinde. Git de göster evlerini."</span></span></p>

    <p class="calibre16"><span><span class="calibre8">Vasili, tekneden yataklarını, yorganlarını, kap kacakların</span></span><span><span class="calibre8">ı dışarıya çıkaranların yanına gitti:</span></span></p>

    <p class="calibre16"><span><span class="calibre8">"Gelin buraya," dedi, "size evlerinizi göstereyim de önce temizleyin. Ben Vasili," dedi, ardından da Rumca konuşarak evlere yürüdüler. Vasili herkesin evini, elindeki tapuları okuya</span></span><span><span class="calibre8">rak gösterdi. Evler yan yanaydı. Yeni, büyük, güzel evlerdi.</span></span></p>

    <p class="calibre16"><span><span class="calibre8">Vasilinin de yardımıyla öteberileri evlere taşımaya başladı</span></span><span><span class="calibre8">lar. Hüsmen de, Nişancı Veli de çıkıp geldiler. Onlar da taşıma işine koyuldular. Öteberilerin içinde üç tane çok güzel servi ağacından işlemeli sandık ilk bakışta gözü alıyordu. Kızlar sandıklarını kendileri taşıdılar. Bu kadar yolculuktan, oradan oraya sürüklendikten sonra bile sandıklarda küçük bir çizik bile yoktu. Böyle sandıklar ancak saraylarda olabilirdi. Sedirin öbür ucundaki kadınlar, çocuklar, genç kızlar da, öteberileri evlere yerleştirmek için kalktılar. Kırmızı kuşaklı yaşlı adam da Poyrazların yanına geldi. Ayağa kalkarak, onu saygıyla karşıladılar. Yaşlı adamın gözleri yaşardı. Otururken: "Bu kadar itilip kakıldıktan sonra sizin gibi insanlarla karşılaşmak ne iyi" dedi.</span></span></p>

    <p class="calibre16"><span><span class="calibre8">"Sizin gibi nur yüzlü bir insanı da görmek bizim için ne bahtiyarlık."</span></span></p>

    <p class="calibre16"><span><span class="calibre8">"Allah sizi bahtiyar kılsın oğullar. Allah kimseyi de gördüğünden geriye koymasın."</span></span></p>

    <p class="calibre16"><span><span class="calibre8">Yaşlı adam çok kederlenmişti, dokunsan ağlayacak.</span></span></p>

    <p class="calibre16"><span><span class="calibre8">Poyraz Musa, yaşlı adamı daha çok üzmemek için konuyu değiştirmek istedi.</span></span></p>

    <p class="calibre16"><span><span class="calibre8">"Sandıklar," dedi, "onlar öyle ne güzel sandıklar. Böyle sandıklar herhalde ancak saraylarda bulunur. Sizin Giritte ne güzel sandıklar yaparlarmış!"</span></span></p>

    <p class="calibre16"><span><span class="calibre8">"Bunlar çok eski sandıklar, bunlar Girit değil, Edirne işi. Giritte değil, hiçbir yerde, hiçbir usta sandığın bu kadar güzelini yapamaz."</span></span></p>

    <p class="calibre16"><span><span class="calibre8">"Demek Edirne işi."</span></span></p>

    <p class="calibre16"><span><span class="calibre8">Yaşlı adam utanarak, sıkılarak, yutkunarak:</span></span></p>

    <p class="calibre16"><span><span class="calibre8">"Bizim Giritin Beyleri böyle sandıklarını Edirnedeki baş ustalara ısmarlarlar, aylar sonra da bu sandıklar elimize ulaşır</span></span><span><span class="calibre8">dı. Bu sandıklar kızlara ninelerinden kaldı. Kızlar, buraya ayak basar basmaz..."</span></span></p>

    <p class="calibre16"><span><span class="calibre8">Yaşlı adamın sesi karıncalandı, boğazına bir yumruk geldi tıkandı, başını önüne eğdi, dudakları büzüldü. Bir süre öyle kaldı. Başını kaldırdığında kırışık içindeki yüzü gerilmiş, örümcek ağı gibi olmuştu.</span></span></p>

    <p class="calibre16"><span><span class="calibre8">"Aaaah," dedi, içini çekti, "Allah kimseyi vatanından etmesin. Biz böyle olacak insanlar mıydık! Allah kimseyi gördüğünden geriye koymasın. Biz buraya gönderilirken komşularımız bize dediler ki, hiç korkmayın, yakında geriye döneceksiniz. Bu çok büyük haksızlık. Bu, insanlığa yakışmaz. Buna, düpedüz sürgünlük derler. Buna işkence, buna zulüm derler. Biz yakında Giritimize döneceğiz. Kızlar daha sandıklarını açmadılar. Ben de onlara sandıklarınızı açın demeyeceğim. Girite dönünce açacaklar. Ben onlara, dönmeyeceğiz, sandığınızı açın, diye nasıl derim. Dersem bile açmazlar. Son umutları da tükenince belki açarlar. Belki de ölünceye kadar hiç açmazlar. Allah kimseyi yurdundan yuvasından etmesin. Bir insanı yurdundan koparmak, o insanın yüreğini koparmaktan daha çok acı veriyor."</span></span></p>

    <p class="calibre16"><span><span class="calibre8">Yaşlı adam bir hüzün heykeli gibi ayağa kalktı, bir iki adım attı geriye döndü:</span></span></p>

    <p class="calibre16"><span><span class="calibre8">"Bundan sonra, artık ninelerinden torunlarına böyle sandıklar kalmayacak. Allah sizden razı olsun, bu gurbet elde beni bahtiyar kıldınız. Daha gençsiniz, Allah sizi de o kendi güzel, insanı güzel yurdunuza kavuştursun."</span></span></p>

    <p class="calibre16"><span><span class="calibre8">Poyrazla Baytar ayağa kalkmışlar, yaşlı adamı uğurluyorlardı. Sağ elleri yüreklerinin üstündeydi. O uzun boylu, kırmızı kuşaklı genç adam geldi, yaşlı adam</span></span><span><span class="calibre8">ın koluna girdi, aldı, yeni eve götürdü. Poyrazla Baytar, kendiliğinden onların arkasından yürüdüler. Birkaç adım sonra da durdular. Elleri daha yüreklerinin üstündeydi. Çınarların altına döndüler. Bir süre ağızlarını açıp konuşmadılar. Vasili gelip de, "Balıkları temizledim, öyle çok balık tutmuşum ki, temizlemekten belim bıkınım kırıldı. Ne zaman ateşi yakayım, zeytin odunları hazır, hem de kuru odunlar," deyince kendilerine geldiler.</span></span></p>

    <p class="calibre16"><span><span class="calibre8">Yaşlı kırçıl sakallı adam onları çok etkilemişti. Görmüş geçirmiş bir adama benziyordu.</span></span></p>

    <p class="calibre16"><span><span class="calibre8">"Misafirler," dedi Poyraz, "yorulmuşlardır, acıkmışlardır uzak yollardan gelmişler." Eli gene yüreğinin üstündeydi.</span></span></p>

    <p class="calibre16"><span><span class="calibre8">Vasili, tanıdı tanıyalı Poyrazın sesini hiç böyle bitkin, üzün</span></span><span><span class="calibre8">tülü, küskün, kırgın duymamıştı. Ne oldu bu adama, diye düşündü, yanlarından uzaklaştı. Bu adamın yüreği de kelebek kanadı gibi, bir yel fisilese örseleniyor.</span></span></p>

    <p class="calibre16"><span><span class="calibre8">Vasili, odunları üst üste koydu, ocağı hazırladı. Ötekiler daha yan yana sedirin üstüne yumulmuş, çenelerini göğüsleri</span></span><span><span class="calibre8">ne dayamışlar, biribirlerinin yüzlerine bakamıyorlardı.</span></span></p>

    <p class="calibre16"><span><span class="calibre8">Vasili hışımla onlara yürüdü:</span></span></p>

    <p class="calibre16"><span><span class="calibre8">"Ne oluyor size be!" diye bağırdı. "Balıkları temizledim, tuzladım. Ateşi yakayım mı?" diye öfkeyle sordu.</span></span></p>

    <p class="calibre16"><span><span class="calibre8">Poyraz başını kaldırdı, acı acı gülümseyerek, "Yak," dedi, "yak." aklından da Amele Taburu geçti ve Dumlupınar ovasın</span></span><span><span class="calibre8">da serili kalmış on binlerce asker ölüsünün kokusu... Kokudan ölen Amele Taburu askerleri. Kim bilir Vasili ne güçlü bir insanmış ki, günlerce sırtında ölü taşımış da kokudan ölmemiş. Rum Amele Taburu askerlerinden sırtlarındaki ölü kokusundan delirmeyenler, kokulardan sapır sapır dökülmüşler.</span></span></p>

    <p class="calibre16"><span><span class="calibre8">Az bir sürede zeytin odunları tutuştu, gür yalımlar savrul</span></span><span><span class="calibre8">du, büyük bir yığın köz oluştu. Vasili uzun bir değnekle közleri serdi. Bu arada Lena, Melek Hatun, Sabiha da gelmişlerdi.</span></span></p>

    <p class="calibre16"><span><span class="calibre8">Sofrayı geniş bir hasırın üstüne serdiler. Nereden bulmuş</span></span><span><span class="calibre8">larsa yufka ekmek de bulmuşlardı. Pişen balıkların yarısını evlerdeki kadınlara, çocuklara gönderdiler, öbür yarısını da sofradakilerin önüne koydular. Yeni gelenler kurt gibi yiyorlardı. Poyraz, ne kadar da çok acıkmışlar, diye aklından geçirdi. Lokmaları çiğnemeden yutuyorlar. İyi ki bol bolamadı, yetecek kadar balık getirdi Vasili. Çok düşünceliydi. Önündeki sahanı aldı ayağa kalktı, közlerin üstünden nar gibi kızarmış birkaç balık aldı, elindeki büyük sahana koydu. Giritlilerin evlerine doğru hızla yürüdü. Poyrazı böyle görünce Vasili de kalktı, elindeki sahanı o da balıkla doldurdu, sofradan yufka da aldı, Poyrazın ardına düşdü.</span></span></p>

    <p class="calibre16"><span><span class="calibre8">"Yaşlı kişi hangi evde Vasili?"</span></span></p>

    <p class="calibre16"><span><span class="calibre8">Vasili evi gösterdi, girdiler, yaşlı adam salonun köşesine, ocaklığın yanına bir hasır koymuş, yer sofrasının başına oturmuştu. Onları görünce ayağa kalktı.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Estağfurullah beyim," dedi, "rica ederim, oturunuz."</span></span></p>

    <p class="calibre16"><span><span class="calibre8">Kolundan tuttu oturttu. Yaşlı adam gene kalktığı yere bağ</span></span><span><span class="calibre8">daş kurdu.</span></span></p>

    <p class="calibre16"><span><span class="calibre8">"Çor yordular bizi oğul," dedi.</span></span></p>

    <p class="calibre16"><span><span class="calibre8">"Biliyorum, çok yoruldunuz. Bunların yaptıkları ne Allaha, ne insanlığa yakışır. Bizi de perişan ettiler, insanlıktan çıkardılar, ocağımızı söndürdüler."</span></span></p>

    <p class="calibre16"><span><span class="calibre8">Lena bir büyük sahanda birkaç levrek, bir sürahi su, iki üç tas getirdi, sofranın ortasına koydu, "Çok balık var, daha ne ka</span></span><span><span class="calibre8">dar isterseniz alır getiririm, size taze ekmek de getireyim," dedi çıktı.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Sağ ol Lena Ana."</span></span></p>

    <p class="calibre16"><span><span class="calibre8">Lena gittikten sonra Poyraz Lenayı anlattı yaşlı adama. Bir yandan da Vasili Rumca konuşuyordu.</span></span></p>

    <p class="calibre16"><span><span class="calibre8">Yemek boyunca ağzını bıçaklar açmayan yaşlı adam "şu ellerimi yıkayım da geleyim," diye ayağa kalktı. Vasili de onunla birlikte kalktı, koluna girdi. Önce yaşlı adam çeşmede ellerini pembe bir kokulu sabunla köpürdeterek yıkadı, ardından da Vasili çabucak... Gene Vasili yaşlı adamın koluna girdi, eve yollandılar. Yaşlı adamın yüzü ışımıştı. Poyraz Musa onları ayağa kalkarak karşıladı, kendi evine çağırdı.</span></span></p>

    <p class="calibre16"><span><span class="calibre8">"Haydi gidelim," dedi yaşlı adam.</span></span></p>

    <p class="calibre16"><span><span class="calibre8">Poyraz onu koltuğa oturttu. Vasiliyle kendi de karşısına, sedire oturdular.</span></span></p>

    <p class="calibre16"><span><span class="calibre8">Yaşlı adam mutlu, aydınlık güldü:</span></span></p>

    <p class="calibre16"><span><span class="calibre8">"Bir adadan başka bir adaya..."</span></span></p>

    <p class="calibre16"><span><span class="calibre8">Poyrazla Vasili de güldüler:</span></span></p>

    <p class="calibre16"><span><span class="calibre8">"Bizim ada avuç içi kadar, sizin ada bir memleket."</span></span></p>

    <p class="calibre16"><span><span class="calibre8">"Ah," dedi yaşlı adam, hemen de sözü değiştirdi. "Benim adımı bilmiyorsunuz değil mi? Kimse de size söylemedi, bili</span></span><span><span class="calibre8">yorum. Bana hep Ağa derler. Benim adım Musa Kazım. Seninkinin Poyrazı var, Poyraz Musa. Bu da Vasili. O da Lena."</span></span></p>

    <p class="calibre16"><span><span class="calibre8">Hep birden gülüştüler.</span></span></p>

    <p class="calibre16"><span><span class="calibre8">Ağa doluydu, boşalacak iki akıllı, okumuş delikanlı da bulmuştu, soluksuz, anlatmaya başladı. Giritin taşından toprağından, güzelliğinden, insanların iyiliğinden, savaştan, göçten söz ediyordu da, bir cümlecik olsun kendinden konuşmuyordu. Kızların anaları yolda ölmüştü. Bunu ağzından kaçırdı. Bu yüzden de bir süre sustu.</span></span></p>

    <p class="calibre16"><span><span class="calibre8">"Biz çabucak geriye döneceğiz. İyi ki bu adayı, iyi ki sizin gibi iyi insanları bulduk. Giritte, benim bir arkadaşım vardı, kardeş gibiydik. Bütün Yunanistanda, Avrupada çok ünlüydü. Bizim Anadoluya, Anadoludaki Rumların da Yunanistana sür</span></span><span><span class="calibre8">gün edileceğini duymuş, sabah sabah bizim konağa geldi, ateş püskürüyordu. Olamaz, böyle bir canavarlık olamaz, diyordu. İnsanlar beş yüz yıllık, bin yıllık topraklarından zorla koparılıp da nasıl sürgün edilirler, bunu insan yüreği taşıyan hiçbir insan kabul edemez.</span></span></p>

    <p class="calibre16"><span><span class="calibre8">"Ve Lozanda bütün Avrupa bunu kabul etti. Ve kimse gelip de hiçbir kimseye, sen yurdundan ayrılıp Anadoluya gidecek misin, sen Yunanistanı istiyor musun, demedi. Ve perperişan, aç susuz, yağmur altında... Çarkıt, miadını doldurmuş vapurla</span></span><span><span class="calibre8">ra bindirdiler ve onları Yunanistanın kıraç dağ yamaçlarına, Anadolunun sıtmalı ovalarına indirdiler. Bu bir çılgınlıktı. İnsanlara sorsalar, belki hepsi topraklarından kopmayı kabul edeceklerdi, belki yarısı kabul etmeyecekti. Belki on kişi...</span></span></p>

    <p class="calibre16"><span><span class="calibre8">"Böyle güzel bir adayı, sizin gibi insanları Allah bize bul</span></span><span><span class="calibre8">durdu. Çok geçmeden, Avrupa yeni kanun çıkaracak, biz de geriye döneceğiz. Belki de aramızdan dönmek istemeyenler de çıkacak. Onlar da varsın kalsınlar burada. Buradan giden Rumlara gelince belki onların çoğu, belki de hepsi döner. Gördüğüm, Yunanistana gelen göçmenlerin çoğu, aaah, yurdumuz, diye ağlaşıyorlardı."</span></span></p>

    <p class="calibre16"><span><span class="calibre8">Vasili:</span></span></p>

    <p class="calibre16"><span><span class="calibre8">"Doğru," dedi, "onlar ağlaşırlar. Hele bir yerleşsinler, hepsi geriye döner."</span></span></p>

    <p class="calibre16"><span><span class="calibre8">"Atı alan Üsküdarı geçti," dedi Poyraz. Der demez de pişman oldu, dudaklarını ısırdı.</span></span></p>

    <p class="calibre16"><span><span class="calibre8">Musa Kazım Ağaefendi onu duymazlıktan geldi.</span></span></p>

    <p class="calibre16"><span><span class="calibre8">"Beni, Giritte, söylemesi ayıp, Rumu olsun, Müslümanı ol</span></span><span><span class="calibre8">sun çok severlerdi. Arap atı ve Girit kırması atların en güzellerini her zaman ben yetiştirdim. Ben, yalnız Giritin değil, bütün Yunanistanın en güzel atlarını yetiştirmişim. Bütün generaller, çiftlik sahipleri, İngiliz lordları hep benim atlarıma hayrandı."</span></span></p>

    <p class="calibre16"><span><span class="calibre8">Vasili dayanamadı sordu:</span></span></p>

    <p class="calibre16"><span><span class="calibre8">"Ne oldu atlara?"</span></span></p>

    <p class="calibre16"><span><span class="calibre8">"Hiçbir şeyimi satmadım. Ne çiftliğimi, ne konağımı, ne de atlarımı, ne de büyük baş, küçük baş hayvanlarımı sattım. Dostlarıma emanet ettim. Dönünce elimle koymuş gibi her şeyi yerli yerince bulurum. Çiftliğime, mallarıma benden iyi bakar</span></span><span><span class="calibre8">lar. Çok uzun sürmez dedi benim general arkadaş... Bu ada da çok güzel bir yere benziyor."</span></span></p>

    <p class="calibre16"><span><span class="calibre8">"Çok güzeldir," dedi Poyraz, coşkuyla. "Dünya cennetidir bizim adamız. Sen de yurduna, erken olsun, geç olsun gidece</span></span><span><span class="calibre8">ğin zamana kadar, bu ada seni başına taç edecektir."</span></span></p>

    <p class="calibre16"><span><span class="calibre8">"Sağ olun yavrularım, berhudar olun. Gideceğim ya, gide</span></span><span><span class="calibre8">mezsem bile şu kıyılardan bir yerden bir çiftlik alırım. Varsın küçük olsun, burada da yeni, soylu kısrakları soylu atlarla aşılar yeni bir at türü yetiştiririm ki, Osmanlının ve hem de dünyanın parmağı ağzında kalır."</span></span></p>

    <p class="calibre16"><span><span class="calibre8">"Olur," dedi Poyraz kurularak, güvenli bir sesle: "Bu aklı</span></span><span><span class="calibre8">ma yattı. Bir icabına bakarız. Sen yeter ki iste."</span></span></p>

    <p class="calibre16"><span><span class="calibre8">Musa Kazım Ağaefendinin yüzü sarardı:</span></span></p>

    <p class="calibre16"><span><span class="calibre8">"Gerçek mi bu söylediğin Poyraz Efendi oğlum?"</span></span></p>

    <p class="calibre16"><span><span class="calibre8">"Gerçek efendim."</span></span></p>

    <p class="calibre16"><span><span class="calibre8">"Demek şu yakınlarda, deniz kıyısında bir çiftlik kurup at yetiştireceğiz, öyle mi?"</span></span></p>

    <p class="calibre16"><span><span class="calibre8">"Gerçek," dedi Poyraz, gene o güvenli sesiyle. "Gerçek. Biz de atları çok severiz. Biz Çerkesiz. Bizim de işimiz gücümüz at</span></span><span><span class="calibre8">lardır."</span></span></p>

    <p class="calibre16"><span><span class="calibre8">"Biliyorum" diye ağız dolusu, mutlu güldü Kazım Efendi.</span></span></p>

    <p class="calibre16"><span><span class="calibre8">"Çerkesler dünyanın her yerinde soylu atlarıyla ünlüdürler."</span></span></p>

    <p class="calibre16"><span><span class="calibre8">"Efendim, ben de şu karşı kıyılarda bir köy biliyorum. Köylüler gidince orasını kimse beğenip oturmadı. Orada çok derin bir koyak, koyağın önünde de büyücek bir düzlük var, atçılığa çok uygun. Dedem Vasili de atçıymış."</span></span></p>

    <p class="calibre16"><span><span class="calibre8">Birkaç sözcükle dedesinin macerasını anlattı.</span></span></p>

    <p class="calibre16"><span><span class="calibre8">Musa Kazım Efendi bir anda canlandı. Güzel konuşuyordu. Az önceki yorgun, bitkin halinden hemen hiçbir şey kalma</span></span><span><span class="calibre8">mıştı. Atları, at soylarını, at renklerini anlatmaya başladı. Her don atın ayrı ayrı biçimleri, huyları vardı. "Örneğin doru at üstündeki insana hemen uyar, onunla bütünleşir, o üzüntülüyse üzüntülü olur, sevinçliyse sevinir. Yaralıysa, eyerden düşmüşse başını bekler, kişneyerek yöreden yardım ister. Kır atlar, demirkırlar başlarına buyruktur. Kişiliklerine düşkündürler. İnatçıdırlar, kolay kolay, güçleri yettiğince önlerine kimseyi geçirmezler. Abeş atlar, zaten abeş donlu at binde bir çıkar, bin yılkılık bir sürüde ancak bir iki tane... Huyları değişkendir. Al atlar, atların şahıdır. Büyük İskenderin atı da aldı. Yağız derler ya doğru değil, aldı."</span></span></p>

    <p class="calibre16"><span><span class="calibre8">Kazım Efendi kendinden geçmiş, yöresini, dinleyicilerini unutmuş, atlar üstüne neler neler anlatmıyordu! Karanlık bası</span></span><span><span class="calibre8">yordu ki kendine geldi, sesini kirp, diye kesti. Yanına yöresine bir baktı ki, çocuklar, herkes yere, taban tahtalarının üstüne çökmüşler kendisini dinliyorlar. Buna çok sevindi, içi gene aydınlandı, ayağa kalktı. Poyraz da ayağa kalktı, koluna girdi. Ötekiler de ayağa kalktılar, onunla merdiveni indiler. Bu sırada Lena önlerini kesti.</span></span></p>

    <p class="calibre16"><span><span class="calibre8">"Gitme," dedi, "sana çok güzel yemekler yaptım. Karnını doyur da öyle git. Allah beni yurduma kavuşturdu bu yaşım</span></span><span><span class="calibre8">da. Allah seni de yurduna kavuşturacak, er ya da geç. Senin evine de yemeklerden götürdüm. Kızlara bize gelin dedim, gelmediler."</span></span></p>

    <p class="calibre16"><span><span class="calibre8">Poyraz Musa Kazım Ağayı geriye döndürdü.</span></span></p>

    <p class="calibre16"><span><span class="calibre8">"Lena Anayı kırmak olmaz. O, bütün adanın sevgili anasıdır."</span></span></p>

    <p class="calibre16"><span><span class="calibre8">Öteki koluna da Melek Hatun girdi. "Bana da Melek derler, bak şu karlı dağdan olurum. O dağa bizler bin p</span></span><span><span class="calibre8">ınarlı Kaz dağı, Rumlar İda dağı derler. Hoş geldin, safalar getirdin Musa Kazım Efendimiz. Bizim de o, bin pınarlı dağdaki pirimizin adı Musa Kazım Ağaefendidir, seyittir."</span></span></p>

    <p class="calibre16"><span><span class="calibre8">Merdiveni çıktılar, Kazım Efendi koltuğa oturdu. Sohbet daha koyulaştı, şimdi konuları bin p</span></span><span><span class="calibre8">ınarlı İda dağıydı.</span></span></p>

    <p class="calibre16"><span><span class="calibre8">Onlar, evlerine yerleştiler. Çok az şeye gereksinmeleri var</span></span><span><span class="calibre8">dı. Poyraz onlara salt birer çinko kova, birer de büyük su küpü getirtti. Kasabadan.</span></span></p>

    <p class="calibre16"><span><span class="calibre8">Üçüncü gün Musa Kazım Efendi gece yarısına kadar adalı</span></span><span><span class="calibre8">larla oturdu. Sevinçten taşan, alçakgönüllü bir insandı. Eski sevinci, bu insanlar arasında bir daha depreşti. Hem konuşuyor, hem de durmadan gülüyordu. Yüreği sevinç kaynağı olan kişiler, her zaman, ne kadar kötü durumlarda kalırlarsa kalsınlar, hiçbir şey olmamış gibi sıcacık konuşurlar, hem de bir sevgi seline kapılıp ağız dolusu gülerler.</span></span></p>

    <p class="calibre16"><span><span class="calibre8">Musa Kazım Efendi o gece deliksiz bir uyku çekti, kalktı, odasından dışarıya çıktı. Büyük kız salona tezgahını kuruyor, küçük kız da omuzunda havlusu, elinde kokulu pembe sabunu çeşmeye gidiyordu.</span></span></p>

    <p class="calibre16"><span><span class="calibre8">"Kızım sana yardım edeyim mi?"</span></span></p>

    <p class="calibre16"><span><span class="calibre8">"Yok baba, ben kurarım. Sen yorulma."</span></span></p>

    <p class="calibre16"><span><span class="calibre8">"Çok iyi insanlar, öyle değil mi kızım."</span></span></p>

    <p class="calibre16"><span><span class="calibre8">"Ne iyi ki bu adaya düştük. Çok iyi insanlar baba."</span></span></p>

    <p class="calibre16"><span><span class="calibre8">"İyi ki bu adaya."</span></span></p>

    <p class="calibre16"><span><span class="calibre8">Kız, babasının başına bir hal gelecek, diye korkuyordu. Bu sabah babasını böyle sevinçli görünce içi ısındı. Babası bu in</span></span><span><span class="calibre8">sanlar içinde sevincini yitirmeden, Girite kadar, burada bir yıl da, iki yıl da kalsa özlemden ölmeden, hem de mutlu yurduna kavuşabilirdi. O zamana kadar kendi de sandığını açmayacak, kız kardeşi de... Babaları da onların bu tutumlarından dolayı mutlu olacak ve umudunu taze tutacaktı.</span></span></p>

    <p class="calibre16"><span><span class="calibre8">"Kolay gelsin kızım."</span></span></p>

    <p class="calibre16"><span><span class="calibre8">"Sağ ol baba."</span></span></p>

    <p class="calibre16"><span><span class="calibre8">Dışarıya çıktı, çınarların alt</span></span><span><span class="calibre8">ına gitmeli, canı, bu sabah o kadar Poyrazla karşılaşmak istiyordu ki. Derinden bir sevgi duydu. Onurlu, vakur bir kişilik. Böyle bir oğlunun olmasını isterdi. Zehra da dünya güzeli, yüreği de öyle iyilik, öyle cömertlikle dolu bir kızdır ki... Çok güzeldir. Sarı saçlar, duru, büyük, derin mavi gözler... Uzun, ince yapısı, uzun boynu... Anası da bu yaştayken bu kadar güzeldi. Giritin en güzel kızı, diye ün salmıştı.</span></span></p>

    <p class="calibre16"><span><span class="calibre8">Ç</span></span><span><span class="calibre8">ınarın altına oturdu, gözlerini denize dikti. Aydınlık deniz içini yudu arıttı. Evlerden yana bakmıyordu. Poyraz, onu beklediğini bilmesin, diye.</span></span></p>

    <p class="calibre16"><span><span class="calibre8">Beklemesi uzun sürmedi, omuzuna bir elin değdiğini duyumsadı, başını çevirdi Poyrazı gördü, sevincini belli etmemek elinden gelmedi, yüzü güldü, ayağa fırladı.</span></span></p>

    <p class="calibre16"><span><span class="calibre8">"Estağfurullah efendim, rahatsız olmayın. Size iyi bir haberim var."</span></span></p>

    <p class="calibre16"><span><span class="calibre8">Elinden tuttu sedire oturdular.</span></span></p>

    <p class="calibre16"><span><span class="calibre8">"Bizim burada bir baytar var, adı Cemil, biz ona Baytar deriz. Sarıkamışta, Rus cephesinde çarpışmış. Sizi, sizin at yetiştiriciliğinizi ona anlatınca çok sevindi. Şimdi gelecek," derken Baytar köşeden çıktı.</span></span></p>

    <p class="calibre16"><span><span class="calibre8">Baytar, onlara doğru hızla geldi, eğildi Musa Kazım Ağa</span></span><span><span class="calibre8">nın elini öptü. Musa Kazım Ağaefendi kıvanç duydu.</span></span></p>

    <p class="calibre16"><span><span class="calibre8">Biraz sonra da evinin kapısında Melek Hatun gözüktü. Elindeki tepsinin üstünde bakır bir cezve, üç fincanla geliyor</span></span><span><span class="calibre8">du. Tepsiyi masanın üstüne koyan hatun, Musa Kazım Ağa efendinin önüne diz çöküp niyazda bulundu. Ağaefendi de onun elini öptü. Poyrazla Baytar bundan bir şey anlamadılar.</span></span></p>

    <p class="calibre16"><span><span class="calibre8">Melek Hatun kalktı, kahveleri dağıttı, orada, el kavuşturup divan durdu.</span></span></p>

    <p class="calibre16"><span><span class="calibre8">Musa Kazım Ağaefendi:</span></span></p>

    <p class="calibre16"><span><span class="calibre8">"Gel, şöyle yanımda otur," dedi.</span></span></p>

    <p class="calibre16"><span><span class="calibre8">Melek Hatun geldi sağ başına oturdu.</span></span></p>

    <p class="calibre16"><span><span class="calibre8">Baytar, Musa Kazım Efendiye döndü:</span></span></p>

    <p class="calibre16"><span><span class="calibre8">"Adamızı ve bizi şereflendirdiniz," dedi.</span></span></p>

    <p class="calibre16"><span><span class="calibre8">"Estağfurullah evladım. Siz de zabit misiniz?"</span></span></p>

    <p class="calibre16"><span><span class="calibre8">"Zabitim efendim."</span></span></p>

    <p class="calibre16"><span><span class="calibre8">"Ne kadar da gençsiniz."</span></span></p>

    <p class="calibre16"><span><span class="calibre8">"O kadar değil efendim."</span></span></p>

    <p class="calibre16"><span><span class="calibre8">"Nerede çarpıştınız?"</span></span></p>

    <p class="calibre16"><span><span class="calibre8">"Rus cephesinde."</span></span></p>

    <p class="calibre16"><span><span class="calibre8">Poyraza döndü:</span></span></p>

    <p class="calibre16"><span><span class="calibre8">"Siz de zabittiniz değil mi?"</span></span></p>

    <p class="calibre16"><span><span class="calibre8">"Zabittim efendim. Rus cephesinde ve Urfada, İstiklal Harbinde."</span></span></p>

    <p class="calibre16"><span><span class="calibre8">"Ne kadar da çok gençsiniz. Sizi askere çocuk yaşlarında aldılar, öyle mi?"</span></span></p>

    <p class="calibre16"><span><span class="calibre8">"Çocuk yaşımızda efendim. Bizim kuramızın adı da..."</span></span></p>

    <p class="calibre16"><span><span class="calibre8">"Kuraların adı da mı var sizin memlekette?"</span></span></p>

    <p class="calibre16"><span><span class="calibre8">"Sadece bizim kuranın adı var, Vay Anam Kurası."</span></span></p>

    <p class="calibre16"><span><span class="calibre8">"O da ne demek?"</span></span></p>

    <p class="calibre16"><span><span class="calibre8">"O kadar küçüğüz ki hepimiz, vay anam, diye ağlayarak ayrıldık evimizden. Adımız da böyle kaldı. Geriye çok azımız döndük. Bütün Anadolu daha üstümüze çıkarılan türkülerle, ağıtlarla inliyor."</span></span></p>

    <p class="calibre16"><span><span class="calibre8">"Vah vah," dedi Kazım Ağaefendi, "vah vah! Demek Osmanlıda hiç asker kalmamış."</span></span></p>

    <p class="calibre16"><span><span class="calibre8">"Kalanımız da Yunanla savaştık."</span></span></p>

    <p class="calibre16"><span><span class="calibre8">"Vah, vah!"</span></span></p>

    <p class="calibre16"><span><span class="calibre8">Kazım Ağaefendi çok üzüldü.</span></span></p>

    <p class="calibre16"><span><span class="calibre8">Melek Hatun, benimkisi Çanakkalede toz oldu havaya uçtu, diyecekti vazgeçti, onun yerine:</span></span></p>

    <p class="calibre16"><span><span class="calibre8">"Bin p</span></span><span><span class="calibre8">ınarlı Kazdağında da hiç delikanlı kalmadı. Bütün atlar da öldü."</span></span></p>

    <p class="calibre16"><span><span class="calibre8">"Niçin öldü atlar?" diye heyecanlandı Kazım Ağaefendi. "Ne oldu atlara."</span></span></p>

    <p class="calibre16"><span><span class="calibre8">"Bütün, bin pınarlı Kazdağının atları bakımsızlıktan, bir de açlıktan öldü. Bakımı olmayınca hiç atlar yaşar mı? Çoğu salgında yitti atların."</span></span></p>

    <p class="calibre16"><span><span class="calibre8">"Vah, vah!" dedi gene Kazım Ağaefendi, "Çok mu güzel atlardı, hepsi de soylu muydu?"</span></span></p>

    <p class="calibre16"><span><span class="calibre8">Melek Hatun, Ağaefendiyi üzdüğünü anladı, sustu, ancak başıyla bir evet yaptı.</span></span></p>

    <p class="calibre16"><span><span class="calibre8">"Efendim, sizin bir at yetiştiricisi olduğunuzu öğrenince çok bahtiyar oldum. Ben de çocukluğumdan beri hep at yetişti</span></span><span><span class="calibre8">ricisi olmak istedim. O yüzden de baytar oldum. Sizi duyunca sevincimden bütün gece gözlerime uyku girmedi."</span></span></p>

    <p class="calibre16"><span><span class="calibre8">"Ben de bu adaya gelmekle, sizleri görmekle bahtiyar ol</span></span><span><span class="calibre8">dum. Poyraz bey oğlumuzla konuştuk, belki bir at çiftliği kurarız. Kurarız da dünyaya soylu atlar salarız. Ve hem de kanatlı. Duydum ki Anadoluda soylu atlar yetişirmiş. Urfada, Kilikyada. Buralarda da yetişir biliyorum. Biliyorum, atlar Akdenizde gelişmiş, işte şimdiki gibi kanatlı hale gelmiştir. Buraya yakın bir kıyıda çiftlik kuracak bir yer varmış."</span></span></p>

    <p class="calibre16"><span><span class="calibre8">Onlar, konuşmalara dalmışlarken Vasili sessizce gelmiş se</span></span><span><span class="calibre8">dire çökmüştü.</span></span></p>

    <p class="calibre16"><span><span class="calibre8">"Karşı kıyılarda bir değil, belki yüz tane çiftlik kurulacak yer var. Benim dediğim yer," eliyle gösterdi, "işte şurada. Ora</span></span><span><span class="calibre8">ya köy yeri derler ya köy möy yok ama çok güzel bir yer."</span></span></p>

    <p class="calibre16"><span><span class="calibre8">"Bir çiftlik kuracak bir şeyler getirdik. Biz hemen yeri satın alır, çiftliği kurarız, ben Girite geri dönersem, o zaman siz çiftli</span></span><span><span class="calibre8">ği işletir, atları siz yetiştirir misiniz?"</span></span></p>

    <p class="calibre16"><span><span class="calibre8">"Biz atlardan hiçbir şey anlamayız," dedi Poyraz. "Ben ata binmekten başka bir şey yapamam. Soylu Arap atımı da Uzunyaylada bir Türkmen Beyine verdim de geldim. Gözüm bu adaya yerleşmekteydi. Çok şükür yerleştim. Çok şükür adaya sizin gibi insanlar da geldi, hepimizi bahtiyar kıldınız." Poyraz bu sözleri söylerken gözlerini de Kazım Ağaefendinin gözleri</span></span><span><span class="calibre8">nin içine dikti.</span></span></p>

    <p class="calibre16"><span><span class="calibre8">"İçinizde Baytar Efendi de var. Ondan daha iyi atçılıktan kim anlar."</span></span></p>

    <p class="calibre16"><span><span class="calibre8">Ötede, deniz kıyısında Musa Kazım Ağaefendinin büyük kızı gözükünce başlar o yana çevrildi. Kız çınarın altındakilerin kendisiyle ilgilendiklerini görünce oraya yöneldi. Yeşil bir fistan giyinmiş, beline altın bir kemer, kulaklarına inci küpeler takmıştı. Çınarın altına geldi durdu. Gözlerini teker teker oradakilerin üstünde dolaştırdı. Poyraza gelince durdu, göz göze geldiler, Zehra gözlerini kaçırmadı. Mavi, iri derin gözleri parlıyor, yumuşak kadife gibi bakışıyorlardı.</span></span></p>

    <p class="calibre16"><span><span class="calibre8">Musa Kazım Ağaefendi:</span></span></p>

    <p class="calibre16"><span><span class="calibre8">"Otursana kızım, bak, sana ne güzel haberlerim var, bir çiftlik kurup, memleketteki gibi at yetiştireceğiz," dedi.</span></span></p>

    <p class="calibre16"><span><span class="calibre8">"Ne güzel baba, hepimiz için iyi olacak. Gene atlarımız dünyanın her yerinde koşularda birinci gelecek. Ne güzel."</span></span></p>

    <p class="calibre16"><span><span class="calibre8">"Otursana kızım."</span></span></p>

    <p class="calibre16"><span><span class="calibre8">"Oturamam baba, tezgahımı, çalıştım çabaladım bir türlü kuramadım."</span></span></p>

    <p class="calibre16"><span><span class="calibre8">Poyraz ayağa kalktı:</span></span></p>

    <p class="calibre16"><span><span class="calibre8">"Bizim köyde de tezgahlar kurulurdu, belki ben kurarım."</span></span></p>

    <p class="calibre16"><span><span class="calibre8">Zehra ikirciklendi. Yüzü belli belirsiz kızardı.</span></span></p>

    <p class="calibre16"><span><span class="calibre8">"Zehra, haydi gidin Poyraz Reisle, inşallah tezgahı kurarsın</span></span><span><span class="calibre8">ız."</span></span></p>

    <p class="calibre16"><span><span class="calibre8">Zehra, daha olduğu yerde durup kalmıştı. Poyraz önüne düştü. Üst kata çıktılar, tezgah kurulmuştu. Poyraz şaşırmadı. Üstünde de çok durmadı. Zehranın her iki yanağında da birer gamzesi vardı. Kız güldükçe gamzeler daha çukurlaşıyor, yüzü güzelleşiyor, yüz büyüleyici bir hal alıyordu. Poyraz, hiç far</span></span><span><span class="calibre8">kında olmadan durmuş ona bakıyor, baktıkça bakmaya doyamıyordu. Allah, övmüş de yaratmış, diye içinden geçiriyordu. Boyuna yineliyordu, Allah, övmüş de, övmüş de yaratmış, övmüş de...</span></span></p>

    <p class="calibre16"><span><span class="calibre8">"Yün, ip, iplik, bir şeyler gerekecek mi?"</span></span></p>

    <p class="calibre16"><span><span class="calibre8">Konuşurken yere bakıyor, yüreği titriyordu.</span></span></p>

    <p class="calibre16"><span><span class="calibre8">"Gerektiğinde sana söylerim iyi Reis."</span></span></p>

    <p class="calibre16"><span><span class="calibre8">Poyraz, fazla dayanamadı, eli ayağı boşanmış aşağı indi. "Ne oluyor bana, ne oluyor hay Allahım!" yüreğinin titremesi durmuyordu.</span></span></p>

    <p class="calibre16"><span><span class="calibre8">Biraz sonra öteki kız da geldi Melek Hatunun yanına otur</span></span><span><span class="calibre8">du. Babası ona Melek Hatunun yabancı olmadığını, ona her zaman güvenebileceklerini söylemişti. O da bir Ali dostu, mutlu yolun yolcusuydu. Kızlar her şeyi anlamışlardı. Melek Hatun hiç de yaşlı sayılmazdı. Boylu poslu, güzel, güleç yüzlü, sevgi dolu iri kara gözleriyle alımlıydı.</span></span></p>

    <p class="calibre16"><span><span class="calibre8">Atlar, Girit, Toros dağları, Urfa, Kilikya, haralar, at çiftlikle</span></span><span><span class="calibre8">ri, sohbet koygunlaşarak sürüyordu.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Musa Kazım Ağaefendi, hiç üzülme, yarın öbür gün Kadri Kaptan adaya gelince bizi köy yerine götürür. Biz de ona göre davranırız. Bizde de bir çiftlik kuracak kadar bir şeyler bulunur."</span></span></p>

    <p class="calibre16"><span><span class="calibre8">"Berhudar ol oğlum. Allah sana dilediğini versin.</span></span></p>

    <p class="calibre16"><span><span class="calibre8">"İnşallah," dedi Melek Hatun, "inşallah pirim, sultanım. Sen bir şey dilersin de yerine gelmez mi..."</span></span></p>

    <p class="calibre16"><span><span class="calibre8">Kızlar, biribirlerine bakıp belli belirsiz gülümsediler.</span></span></p>

    <p class="calibre16"><span><span class="calibre8">"Bir tekne geldi iskeleye yanaşıyor," dedi Vasili. "Bu gidişle adamız yakında dolacak."</span></span></p>

    <p class="calibre16"><span><span class="calibre8">"Hele bir gidelim de bakalım," dedi Poyraz, ayağa kalkar</span></span><span><span class="calibre8">ken öteden Hüsmen geldi.</span></span></p>

    <p class="calibre16"><span><span class="calibre8">"Gel Hüsmen, nerelerdesin yahu! Bak kim gelmiş Giritten, Musa Kazım Ağaefendi. Sen otur Ağaefendinin yanına, biz Vasiliyle gidip hemen geliriz."</span></span></p>

    <p class="calibre16"><span><span class="calibre8">Hüsmen hemen koştu, Ağaefendinin elini iki eli arasına aldı sıktı.</span></span></p>

    <p class="calibre16"><span><span class="calibre8">"Hoş geldiniz bre!" dedi. "Beni çok sevindirdiniz. Giritliler soylu insanlardır, hem Yunanlısı, hem de Türkü. Hem de çok kahraman, hem de çok yiğit olurlar, hem de dört yürekli. Hoş geldiniz. Benim adım Hüsmen."</span></span></p>

    <p class="calibre16"><span><span class="calibre8">Musa Kazım Ağaefendi onu elinden tutup yanına oturttu. Ötekileri unutup Rumca konuşmaya vurdular.</span></span></p>

    <p class="calibre16"><span><span class="calibre8">Poyrazla Vasili iskeleye doğruldular. İskelenin ucuna var</span></span><span><span class="calibre8">dılar, orada beklediler. İskeleye yanaşmış Kaptan ipi attı Vasiliye, Vasili ipi babaya bağladı.</span></span></p>

    <p class="calibre16"><span><span class="calibre8">Teknenin içinde üç kadın, birisi büyücek bir kız, üçü erkek dört çocuk, biri yaşlı, ak sakallı, üçü genç dört erkek vardı. Poy</span></span><span><span class="calibre8">razın gözü genç erkeklerden sarışın, bıyıklı, uzun boylu delikanlıya değer değmez, şöyle bir sarsıldı, tepesinden bir şimşek girdi ayaklarının ucundan çıktı. Vasili, ona bir şey olduğunu anladı, hemen yanına geldi, onun gözünü dikip baktığı yere baktı. Bu adam o adamdı. Vasili can gözüyle bir daha baktı, teknenin içinde put gibi donup kalmış kıpırtısız adama. Kesinlikle o adam. Poyrazı öldürmeye gelen Arap şeyhinin gönderdiği o adam.</span></span></p>

    <p class="calibre16"><span><span class="calibre8">Poyraz da o adam gibi donmuş kalmıştı ve gözleri ayrılmamasıya biribirlerine kenetlenmişti.</span></span></p>

    <p class="calibre16"><span><span class="calibre8">"O adam," dedi Vasili, "bu sefer sağlama işi bitirmeye geldi."</span></span></p>

    <p class="calibre16"><span><span class="calibre8">Poyraz konuşmuyor, hep öyle duruyordu.</span></span></p>

    <p class="calibre16"><span><span class="calibre8">Genç adam tetikteydi ve durumundan onun da ikircikli olduğu belliydi.</span></span></p>

    <p class="calibre16"><span><span class="calibre8">"Kendine gel Poyraz," dedi Vasili onun önüne geçti. Boyu Poyrazdan daha uzundu, önünü kapattı. Böylelikle de kenet</span></span><span><span class="calibre8">lenmiş gözler biribirinden koptu.</span></span></p>

    <p class="calibre16"><span><span class="calibre8">"O adam," dedi Poyraz.</span></span></p>

    <p class="calibre16"><span><span class="calibre8">"Tabancan dolu mu?" diye başını geriye döndürüp fısıldadı Vasili.</span></span></p>

    <p class="calibre16"><span><span class="calibre8">"Seninki?"</span></span></p>

    <p class="calibre16"><span><span class="calibre8">"Benimki de dolu."</span></span></p>

    <p class="calibre16"><span><span class="calibre8">Önce çocuklar atladı iskeleye, arkalarından kadınlar, kadınlardan sonra da erkekler. Donmuş kalmış delikanlı yerinden hiç kıpırdamamış, gözleri Vasilinin sırtında kalmıştı. Erkeklerin bir kısmı tekneye dönmüşler, başucuna, güverteye yığılmış eş</span></span><span><span class="calibre8">yaları iskeledekilere veriyorlardı.</span></span></p>

    <p class="calibre16"><span><span class="calibre8">"Bunlar da kim?"</span></span></p>

    <p class="calibre16"><span><span class="calibre8">"Kim olduklarını şimdilik ancak Allah bilir."</span></span></p>

    <p class="calibre16"><span><span class="calibre8">"Biz de bilsek iyi olur. Baksana şu adama, insan gibi değil, bir alıcı kurt gibi. Gözleri çıldırmış, öyle bakıyor."</span></span></p>

    <p class="calibre16"><span><span class="calibre8">"Önümden çekil Vasili!"</span></span></p>

    <p class="calibre16"><span><span class="calibre8">Vasili istemeyerek önünden çekildi. Poyrazla sarışın, saç</span></span><span><span class="calibre8">ları kızıla çalan, sert yüzlü, sarkık bıyıklı gencin bakışları gene biribirlerine kenetlendi. Delikanlının gözleri cam gibiydi, hiçbir şey söylemiyordu. Poyraz böyle cam gibi bakan gözlerden korkardı, tepeden tırnağa ürperdi. Bu adam şimdi hemen geriye gönderilemezdi. Bakışıyla, duruşuyla meydan okuyordu. Ama şimdi, şu anda ne yapılabilirdi? Vurulamazdı ya. Öteki de vazgeçmiş gibi olmuş, yüzü azıcık yumuşamıştı ya gene de ona güvenilemezdi. Ne olur ne olmaz, insanoğludur bu, birden değişebilirdi. Vasili de bunu bildiği için bu kadar tedirgindi. İskele tahtalarının tam ucunda durmuş, eli belindeki çıplak tabancasındaydı. O daha silahına davranmadan Vasili onu alnından çivileyebilirdi. O, böylesi can pazarı anlarında başa kurşun sıkmaz, bir sekme, bir kıpırdanma olursa... Tam yüreğinin ortasından...</span></span></p>

    <p class="calibre16"><span><span class="calibre8">Nişancı Veliyse kötü bir şeyler olduğunu sezinlemiş, bir geliyor Poyrazın önüne dikiliyor, az sonra da telaşla yanında dolaşıyor, bir şeyler arıyor, gidiyor Vasilinin yan</span></span><span><span class="calibre8">ında iskelenin ucunda duruyor, orada teknenin içinde donmuş kalmış, hiç kıpırdamayan adamı tepeden tırnağa süzüyordu. Bunda bir iş var, diyor, ne yapabileceğini düşünüyordu.</span></span></p>

    <p class="calibre16"><span><span class="calibre8">Poyrazın gözlerinin önünden dumana batmış, arada bir pul pul uçuşan maviler geçiyordu. Dumanların, pul pul mavi</span></span><span><span class="calibre8">lerin arkasındaki ışıltıların ortasında da o delikanlı duruyordu, her an tetikte.</span></span></p>

    <p class="calibre16"><span><span class="calibre8">Tekne boşaldı bitti, teknenin kaptanı geldi, "sağlıcakla kal Reis," dedi Poyraza. "Bir emrin var mı?"</span></span></p>

    <p class="calibre16"><span><span class="calibre8">Delikanlı gerilmiş, tek başına orada öylecene duruyordu. Motor gürültüyle çalıştı, pervanesinde köpükler kaynadı, döndü, delikanlı daha ayakta öyle duruyordu. Poyraz Musaya göre kızıl saçlı delikanlının sırtı bile göz olmuş ona bakıyordu.</span></span></p>

    <p class="calibre16"><span><span class="calibre8">Tekne gözden yitip gidinceye kadar tekneden inenler ne Poyraz Musaya, ne Vasiliye, ne ortada dönüp duran Nişancı Veliye yaklaşabilmişlerdi. Tekne gözden yitip gidince, ortalık durulunca, Vasiliyle Nişancı Veli de Poyrazın yan</span></span><span><span class="calibre8">ına gelince yaşlı kişi Poyraza geldi:</span></span></p>

    <p class="calibre16"><span><span class="calibre8">"Efendi Ağa oğlum, burası Poyraz Musa Ağaefendinin adasıymış. Biz o kişi için geldik. Nerede bulunur o?"</span></span></p>

    <p class="calibre16"><span><span class="calibre8">"Burada bulunur," dedi Poyraz gülümsedi. "Poyraz Musa benim."</span></span></p>

    <p class="calibre16"><span><span class="calibre8">"Poyraz Musa kardeş, biz nereye yerleşeceğiz? Al işte tapu, öteki kağıtlar. Üzeyir Han, Allah razı olsun, her bir işimizi gör</span></span><span><span class="calibre8">dü, sana da selam söyledi, bizi de sana emanet etti."</span></span></p>

    <p class="calibre16"><span><span class="calibre8">"Pekiyi, senin işin kolay baba. O teknenin içindeki başı açık genç, hani dönüp geriye gitti ya, kimdi o? Niçin tekneden inmeden dönüp gitti?"</span></span></p>

    <p class="calibre16"><span><span class="calibre8">"Vallahi oğul, ben onun kim olduğunu, kimin nesi olduğunu bilmiyorum. Kasabanın iskelesindeki motorcuya, nereye gideceğini sordum. Karınca Adasına, dedi. Biz de oraya gidiyoruz, dedim. Atlayın tekneye, dedi. Atladık. O adam teknenin içinde, tam orta yerinde öyle dimdik dikilmiş duruyordu. Selam verdik, oralı bile olmadı. O kadar dalgındı ki, belki sesimizi duymadı ya da selamımızı almadı. Yüzünün gerginliği gözlerinin kısılmasından belliydi. Tekne kalkınca gitti bir köşeye, sırtını bize döndü oturdu. O kadar zaman geçti, dönüp de bize bir çift söz söylemedi. Adaya yaklaşınca ayağa kalktı, çıplak tabancasını belinden çıkardı, namluya kurşun sürdü. Tabancası güneşe gelince bir ışıldadı, bir ışıldadı, sonra beline soktu. Ayakta öyle durdu. Sizi görünce, yüzü önce sapsarı, sonra kıpkırmızı kesildi, sonra da ter içinde kaldı, terler damla damla suratından yere düşüyordu. O kaptan da, inşallah, o teknenin de, bizden aldığı paranın da hayrını görmez. Ne kadar paramız varsa hepsini elimizden aldı. İnşallah tez günde o kafir kaptan, o suratsız kırmızı adamla denizin dibini boylar da bizim de yüreğimiz soğur.</span></span></p>

    <p class="calibre16"><span><span class="calibre8">"Sağ ol Ağa, adamıza hoş geldiniz."</span></span></p>

    <p class="calibre16"><span><span class="calibre8">Adam koyu bir Kürt ağzıyla konuşuyordu Türkçeyi.</span></span></p>

    <p class="calibre16"><span><span class="calibre8">"Vasili, arkadaşlarla birlikte git de evlerini göster. Nişancı sen de gelenlere yardım et, sen yardım etmeyi seversin. Çoluk çocuk Hüsmeni de alın yanınıza. Bunlar çok yorgun duruyor</span></span><span><span class="calibre8">lar. Melek Ana da bunları aç koymasın, karınlarını bir iyice doyursun."</span></span></p>

    <p class="calibre16"><span><span class="calibre8">Yaşlı adam ne yapacağını ne edeceğini bilemiyor, Kürtçe, Arapça, Türkçe dualar okuyup duruyordu.</span></span></p>

    <p class="calibre16"><span><span class="calibre8">"Vasili, evi gösterir göstermez tepeye gel. Nişancı, istersen sen de gel. Çok mühim bir şeyler konuşacağız."</span></span></p>

    <p class="calibre16"><span><span class="calibre8">"Vasiliyle gelirim, hemen geliriz."</span></span></p>

    <p class="calibre16"><span><span class="calibre8">"Vasiliden bir saat sonra gel. Bunları yerleştirdikten sonra."</span></span></p>

    <p class="calibre16"><span><span class="calibre8">Zeytinliğin içinden yukarıya yürüdü. Çalıların içine, kalın zeytin ağaçlarının arkasına ürküntüyle bakıyor, en küçük bir çı</span></span><span><span class="calibre8">tırtı duysa irkiliyor, çıtırtının geldiği yere temkinli yürüyor, ya çalının birinden birkaç kuş uçuyor, ya da aşka gelmiş bir kaplumbağa önündeki dişinin kabuğuna burnuyla sert vuruyor, kabuk tak tak ediyor, dişinin üstündeki erkekse bir hoş inliyordu. Kendi kendine çıkışıyor, düşünüyor, niçin ben böyle oldum ki, diyordu. Niçin ben böyle oldum, diye durmadan yineliyordu. Yandaki yabangülü oylumundan büyük bir çatırtı gelince Poyraz irkildi ya çalılara gitmedi. Korkmuştu. Yüreği de hızlı hızlı atıyordu. Onca savaşta böylesine diken üstünde oturmamış, toplar gümbürderken bile irkilmemişti. Birden gözlerinin önüne çifte örgülü uzun sarı saçlı, mavi derin gözleri, derin gamzesi, ince uzun boyuyla, bebeler gibi gülümsemesiyle Zehra geldi dikildi. Bedeni şimdiye kadar hiç duymadığı bir tat içinde kaldı, tepeden tırnağa çımgıştı. Bana böyle ne oluyor, dedi kendi kendine. İçine bir aydınlık doğdu, içinden bir sevinç koptu, hafifledi, tüy gibi oldu, düşler, renkler, çocukluğu, görmediği Kafkas dağları, Binboğalar, Binboğaların ak mermerler gibi, kar gibi turuncu çizgili kayalıklarının altından çıkan, su yerine ışık kaynayan pınarları, kayalıkların üstünde dönen, kiminde de kanatlarını hiç kıpırdatmadan, göğsünü esen yele veren kırmızı kartalları. Onlar ne öyle zır kızıl, ne öyle mor kızıldı! Parlatılmış bakır kırmızısından daha koyu, kırmızıyla mor arası bir kırmızıydı. Bütün bu kayalık, dumanı tüten, orası Kafkasya, Allahuekber dağları, gökte durmadan ardından ak, mavi, turuncu, yeşil ışık çizgileri bırakarak uçan top gülleleri, yamaçlarda kilometrelerce uzayıp giden, dünyayı sarıya boğan salep çiçekleri... Sarı çiçeklerin yöresinde düşü katmerledi, zenginleşti. Ak bir bulut indi üstüne, bir gün vurdu karşı dağın yamacına. Ölüm korkunçtu, ormanlar top gülleleri düştükçe yanıyor, esen sert yelin önüne düşmüş, bütün orman yangının önüne düşmüş inliyor, çığlık çığlığa, binlerce bebek ağlar gibi. Gülleler akıyor gökyüzünden turuncu... Arka arkaya. Yarası kanıyor, barut kokuyor bütün yöre. Damarlarından kanı akıyor, yakında damarları boşalacak. Böylesi ölümler rahat olurmuş, insan mutlu bir düş içinde kendinden geçer, mest, bir cennetin içine düşermiş.</span></span></p>

    <p class="calibre16"><span><span class="calibre8">Az ilerisinde büyük bir kuşun parlamasıyla gözlerini açtı. Poyraz irkildi, durdu. Kuş kanatlarını telaşla açıp kapatıyor, göğe ağır ağır çıkmaya çabalıyordu. Kuş, az bir sürede de ken</span></span><span><span class="calibre8">dini toparladı, tepenin üstüne yukarı uçtu gitti. Bu kuşun bu adada ne işi var, diye düşündü Poyraz. Kocaman bir kartal. Belki kayalıkta yuvası var. Kuşlar civcivlerini yumurtadan bugünlerde çıkarırlar. Tezgahta ne dokuyacak o zengin kızı? Şimdiye kadar niçin o tezgahta çalışmış? Musa Kazım Ağaefendinin söyledikleri doğru değil mi yoksa? Hiç de öyle bir insana benzemiyor Musa Kazım Ağaefendi. Melek Hatun onun kim olduğunu anlamış, önünde diz çöküp niyaza durmuştu. Uzun yayladaki Alevi Kürtler dedelerine, sağ dizlerini yere koyup elini öperek niyazda bulunurlar. Dede de niyazcıların kadın olsun, erkek olsun, çocuk olsun ellerini öperdi. Musa Kazım Ağaefendi Alevi dedesi olacak. Aleviler kızlarını Alevi olmayanlara vermezler. Giritte Alevi ne gezer? Ne mi gezer, dünyanın her yerinde Alevi var, Azerbaycanda, İranda, Arabistanda bile. Şu Kazdağında bile. Melek Hatuna yarın sormalı, onlar da kimseye Alevi olduklarını söylemezler ya.</span></span></p>

    <p class="calibre16"><span><span class="calibre8">Teknenin içinde dimdik ayakta durup hiç kıpırdamayan tekneden inmeyen, niçin geldi de, tekneden inmeden geri gitti? Korktu mu? Bu gelişi bir yoklama mıydı? Yüzündeki hiçbir çizgi kıpırdamıyordu. O kadar sürede gözlerini bile yedi kere kıptı. Boynunda yara izleri vardı. Duruşunu hiç bozmadı. Yalnız, sağ elinin şahadet parmağı, durmadan inip inip kalkıyordu. Sol elinin üstüne bir arı kondu, uzun bir süre orada durdu kaldı. Delikanlı farkında olmadı. Arı kalktı, üç kez başının yöresinde döndü, vızıldadı, vızıltısı iskeleden bile duyuldu da o aldırma</span></span><span><span class="calibre8">dı. Çizmelerinde yer yer su damlaları parlıyor, hemencecik de sönüyordu. Bacakları ancak bir kezcik titredi. Saymadı, birçok kez göz göze geldiler, yeşil gözleri telaşsız, korkusuz, meraksızdı. Sanki donmuştu. Tekneden öteberilerini indiren yolculara, kaptana da bir kere olsun bakmadı. Motor çalışır çalışmaz eli tabancasına gitti, kızgın demire değmişçesine geri çekti. Niçin gitti, hazır eline geçmişken? Niçin geldi, niçin gitti? Tekne geriye dönüp ada arkasında kalınca, bir kez olsun arkasına dönüp bakmadı. Boynunu omuzlarının içine çekmişti. Bu umarsızlığın, pişmanlığın, avını elinden kaçırmanın işaretiydi. Her şey bir iyice anlaşıldı, bu adam gene gelecek. Niçin gitti? Bu adamlar fedailer, öldürecekleri adam için yer kollamazlar. Nerede karşılaşır, nerede bulurlarsa orada öldürürler. Sıkışırlarsa, arkasından da kendilerini öldürürler. Daha tekne iskeleye yanaşır yanaşmaz tabancasını çekse karşısında kapı gibi duran adamı vuramaz, vurup da tekneyi geriye döndüremez miydi? Karşısındaki insanın da kim olduğunu biliyordu. Av avlayanındır, kim elini çabuk tutarsa onundur, bunu da biliyordu.</span></span></p>

    <p class="calibre16"><span><span class="calibre8">Gene gelecek.</span></span></p>

    <p class="calibre16"><span><span class="calibre8">Tepeye çıktı, sırtını yazılı taşa verdi oturdu, uzaktan büyük bir yolcu gemisi geçiyordu. Bir de martılar, adanın güneyindeki denize üst üste konmuşlar, denizin yüzünde koskocaman ak bir tarla oluşturmuşlardı.</span></span></p>

    <p class="calibre16"><span><span class="calibre8">Aşağıdan, zeytinlerin arasından Vasilinin başı göründü. Bir ara durdu denizdeki martı tarlasına baktı. Gelirken tökezliyor, duruyor düşünüyor, sonra yürüyordu. Belki de şimdi, bu ada</span></span><span><span class="calibre8">mı nasıl kaçırdık, diye yeriniyor, aaah aah, Poyraz kardeşim, sen ettin bu işi, başımıza sen sardın bu belayı, hazır ayağımıza gelmişken öldürsek de kurtulsaydık ya. Şimdi ne yapacağız, nereye gideceğiz, biz onu öldürmezsek, o bizi öldürecek. Onu nerede bulup da öldürürüz, diyor, üzülüyordu.</span></span></p>

    <p class="calibre16"><span><span class="calibre8">Poyraz güldü, alimallah böyle düşünüyor, içi içini yiyordur, dedi kendi kendine.</span></span></p>

    <p class="calibre16"><span><span class="calibre8">Vasili, geldi yanına oturdu, sırtını yazılı taşa verdi.</span></span></p>

    <p class="calibre16"><span><span class="calibre8">Nişancı gelinceye kadar enine boyuna Arap şeyhinin fedaisini düşündüler, çareler aradılar, bir yol bulamadılar. Bir tek yol gözüküyordu onlara, adayı bırakıp başka, kuytu bir yere gitmek. Nereye gideceklerdi, bu ıssız adada onları bulan nereye giderlerse gitsinler, er geç bulamayacak mıydı?</span></span></p>

    <p class="calibre16"><span><span class="calibre8">Nişancı da geldi, sorunu o da biliyordu. O da düşüncelerini söyledi. Sonunda da işi bağladı attı.</span></span></p>

    <p class="calibre16"><span><span class="calibre8">Bu adadan hiçbir yere gidilemezdi. Burası kadar sığıncalı bir yer bulunamazdı. Gelecek adam nereden çıkardı adaya, is</span></span><span><span class="calibre8">kelelerden değil mi, iskeleye çıktı, diyelim, o sarı oğlan çıkabildi mi? Çıksaydı, silahına davransaydı, alnının ortasından kurşunu yemez miydi? Bir de diyelim ki, gelen adam iskeleden çıkmadı, başka bir yerden çıktı, onu bir gören olmaz mı? Gece de çıksa, gündüz de çıksa, bu adadan daha muhkem bir yer olamaz. Hem bizim ellerimiz armut mu topluyor, bunca yıl askercilik yaptık, kurşun yağmurları altında kaldık.</span></span></p>

    <p class="calibre16"><span><span class="calibre8">Düşünceli Poyrazı elinden tuttu çekti kaldırdı:</span></span></p>

    <p class="calibre16"><span><span class="calibre8">"Sen bana bir tabanca bulsana. İşte ondan sonra da başka hiçbir şeye aldırma. Göreceksin, kimdir o, uçan turnayı gözünden, kaçan tavşanı art ayağından vuran! Siz bilemezsiniz, bir has nişancıyı gözünden anlayamazsınız. Bir tabanca..."</span></span></p>
  </div>

  <div class="calibre4">
    <p class="calibre16"><span><span class="calibre8">Güldü:</span></span></p>

    <p class="calibre16"><span><span class="calibre8">"Vasili," diye gürledi, "kalk oradan, ne oturmuş kalmışsın orada öksüz oğlanlar gibi."</span></span></p>

    <p class="calibre16"><span><span class="calibre8">Vasili yayma basılmışcasına hemen ayağa fırladı:</span></span></p>

    <p class="calibre16"><span><span class="calibre8">"Ne var, kalktım işte."</span></span></p>

    <p class="calibre16"><span><span class="calibre8">"Poyraz, bana bu tabancayı üç gün içinde bulacaksın. Hem de tabanca Bulgar beyliği olacak. Yüz de mermi alacaksın. Da</span></span><span><span class="calibre8">ha da çok olsa daha iyi olur. Korkma, tabancanın da, mermilerin de parasını sana öderim. Bizim gibiler, bunca yıl savaş yaşamışlar, ölümden kolay kolay korkmazlar."</span></span></p>

    <p class="calibre16"><span><span class="calibre8">Yüzü karardı, biraz daha kırıştı.</span></span></p>

    <p class="calibre16"><span><span class="calibre8">"Savaşı yaşamışlar ölüme kanıksarlar, insanlıklarını yitirirler. Bizim bölükte bir Adanalı vardı, ne zaman bir çatışmaya girsek, üstümüze yağmur gibi kurşun, şarapnel, top gülleleri voli yağmaya başlasa bir türkü tuttururdu, ölümden korkup da sen geri durma, yiğidin alnına yazılan gelir. Ben de onunla birlikte söylemeye başladım sonunda, süngüye kalkarken bile bu türkü dilimizde olurdu." Poyrazın kolundan tuttu çekiştirdi.</span></span></p>

    <p class="calibre16"><span><span class="calibre8">"Sen bana üç gün içinde bir Bulgar beyliği tabanca, yüzden de fazla mermi bulacak mısın? Niye bu kadar çok mermi istiyo</span></span><span><span class="calibre8">rum biliyor musun?"</span></span></p>

    <p class="calibre16"><span><span class="calibre8">"Bilmiyorum."</span></span></p>

    <p class="calibre16"><span><span class="calibre8">"Bil ki bana bir tek kurşun yeter. Çok uzun yıllardan bu yana tabanca kullanmıyorum da, el alışkanlığımı yitirdim de ondan. Bu atıcılık başka bir iştir, on gün bile tabancayı kullanmasan melekeni yitirirsin. Onun için senden çok mermi istiyorum. Sen bana tabancayı, mermileri alırsan, sonra ben kendime bir Alman filintası alırım, bu adaya kuş kanadıyla bile giremez."</span></span></p>

    <p class="calibre16"><span><span class="calibre8">"Biliyorum," dedi Poyraz, "giremez."</span></span></p>

    <p class="calibre16"><span><span class="calibre8">"Tabanca?"</span></span></p>

    <p class="calibre16"><span><span class="calibre8">"Söz, üç gün içinde..."</span></span></p>

    <p class="calibre16"><span><span class="calibre8">"Fürengi fürengistanda, Kürdü Kürdistanda, çöl Arabistanda olsa da bulur getirir misin?"</span></span></p>

    <p class="calibre16"><span><span class="calibre8">"Üç gün içinde..."</span></span></p>

    <p class="calibre16"><span><span class="calibre8">"Ben de sizi yarın balığa götüreceğim. Görmüyor musunuz, adanın nüfusu çoğalıyor. Allah artırsın."</span></span></p>

    <p class="calibre16"><span><span class="calibre8">"Bir çoğalsınlar da onları gör sen. Avuç içi kadar bir ada</span></span><span><span class="calibre8">cık. Aç yoksul kalmışlar. Biribirlerini yerler. Üstüne de seni beni yerler."</span></span></p>

    <p class="calibre16"><span><span class="calibre8">"Korkmayın, kör kurdun kısmetini veren Allah. Söyleyin bakalım, yarın balığa var mısınız?"</span></span></p>

    <p class="calibre16"><span><span class="calibre8">"Seninle balığa çıkmak her kula nasip olmaz Reis."</span></span></p>

    <p class="calibre16"><span><span class="calibre8">"Sağ ol Nişancı Reis, senin gibi bir adamdan böyle güzel sözleri duymak da her kula nasip olmaz. Öyleyse yarın sabah erkenden, daha balıklar derin uykulardayken..."</span></span></p>

    <p class="calibre16"><span><span class="calibre8">"Bütün balıklar daha gözlerini açmamışken."</span></span></p>

    <p class="calibre16"><span><span class="calibre8">"Açmadan," dedi Vasili.</span></span></p>

    <p class="calibre16"><span><span class="calibre8">"Bana bir de tekne almanın tam sırası. O kadar balık tutarım ki, borcumu üç ay içinde öderim. Balık tutmasını nasıl biliyorsam balık satmasını da öyle bilirim. Şu ağzı dili kulağı, gözü, tepeden tırnağa apak çiçeğe durmuş ağaca bile, ağzından girer burnundan çıkar, balık satarım."</span></span></p>

    <p class="calibre16"><span><span class="calibre8">"Ne güzel ağaç değil mi," diye konuştu Vasili.</span></span></p>

    <p class="calibre16"><span><span class="calibre8">"Ne güzel," dedi Poyraz, o bir tek ağaç değil, o kadar çiçek açmış ki, yeri göğü apak çiçekler almış, o, bin ağaç. İlk gördüğümde çok şaşırdım, ta uzaklardan derin uğultular geliyordu. Bir orman uğultusu gibi. Ağaca yaklaştım baktım ki her çiçek arı kanatlarının ipiltisine kesmiş, ipiltiler, çiçekler, dev bir yumak olmuş kaynaşıyorlar."</span></span></p>

    <p class="calibre16"><span><span class="calibre8">"Arı kanatları</span></span> <span><span class="calibre8">da, çiçekler de iç içe girer ipiltilerde kaynaşırlar."</span></span></p>

    <p class="calibre16"><span><span class="calibre8">"Bu adadan gidilmez, anladınız mı? Arıların da deniz ko</span></span><span><span class="calibre8">kusundan başları döner. Yalpalayan sarhoş arı gördünüz mü? Ne yana gideceğini bilemez. Kendi yöresinde sallanır, durur, boşlukta kalmış, sonra yordamlayarak bir çiçek bulur, ipiltiye kesmiş kanatları titreyerek durur."</span></span></p>

    <p class="calibre16"><span><span class="calibre8">"Arı</span></span><span><span class="calibre8">lar çiçeklerin içinde uyurken üstlerine çiy düşer, şuradaki ulu yıldız dağın üstünde balkırken."</span></span></p>

    <p class="calibre16"><span><span class="calibre8">"Balkırken."</span></span></p>

    <p class="calibre16"><span><span class="calibre8">"İstersen o yıldız doğmadan..."</span></span></p>

    <p class="calibre16"><span><span class="calibre8">"Gece yarısından az sonra doğar."</span></span></p>

    <p class="calibre16"><span><span class="calibre8">"Aydan sonra en büyük yıldız odur. Mavidir, sarıdır."</span></span></p>

    <p class="calibre16"><span><span class="calibre8">"Sarıdır, mavidir," dedi Vasili.</span></span></p>

    <p class="calibre16"><span><span class="calibre8">Dedikleri saattan da önce üçü de iskeledeydi. Nişancı yemleri dünden hazırlamıştı. Açıldılar. Vasili dümeni Kaba Adaya kırdı.</span></span></p>

    <p class="calibre16"><span><span class="calibre8">"Nereye Vasili?"</span></span></p>

    <p class="calibre16"><span><span class="calibre8">"Kaba Adaya Reis."</span></span></p>

    <p class="calibre16"><span><span class="calibre8">"Nişancı Reis Kaba Adayı hiç gördü mü?"</span></span></p>

    <p class="calibre16"><span><span class="calibre8">"Gördüm ya sayılmaz."</span></span></p>

    <p class="calibre16"><span><span class="calibre8">"Oraya gidiyorum. Nişancı da gizli adamızı görsün."</span></span></p>

    <p class="calibre16"><span><span class="calibre8">"Hızır Aleyhisselamın keçilerini de..."</span></span></p>

    <p class="calibre16"><span><span class="calibre8">"Masmavi," dedi Vasili. "Kutsal."</span></span></p>

    <p class="calibre16"><span><span class="calibre8">"Hızır Aleyhisselam çoban mı?"</span></span></p>

    <p class="calibre16"><span><span class="calibre8">"Çoban değil ama sürüsü var. Onun keçilerine kimse do</span></span><span><span class="calibre8">kunamaz. Keçileri çalanların gemileriyle dolu şu denizin dibi. Keçilerin sütünü içenler uzun yaşarlar ya sonunda da şu kayanın üstünden düşer paramparça olurlar."</span></span></p>

    <p class="calibre16"><span><span class="calibre8">Kaba Adanın önüne geldiler. Yıldızlar denize düşmüş, deniz, bir altın ışıltısında, alacakaranlığın menekşe rengiyle çalka</span></span><span><span class="calibre8">lanıyordu.</span></span></p>

    <p class="calibre16"><span><span class="calibre8">"Bakın şuraya," diye, eliyle batıdaki denizin yüzünü gös</span></span><span><span class="calibre8">terdi Nişancı heyecanla: "Çabuk, çalıştır motoru. Bakın, balık kaynıyor orası. Aaaah bir ağımız olsaydı. Bir volide doldururduk kayığı. Oltaları hazırlayalım. Vasili, ben senin oltaya da yem takarım. Lüfer oltaları nerede?"</span></span></p>

    <p class="calibre16"><span><span class="calibre8">"Orada önünde işte, al!"</span></span></p>

    <p class="calibre16"><span><span class="calibre8">"Çabuk, doğru. Dur dediğim yerde hemen duracaksın."</span></span></p>

    <p class="calibre16"><span><span class="calibre8">Kayık suları yardı, Kaba Ada alacakaranlığın arkasında kaldı, silindi. Sular, kayığın burnunda yakamozladı.</span></span></p>

    <p class="calibre16"><span><span class="calibre8">"Dur."</span></span></p>

    <p class="calibre16"><span><span class="calibre8">Vasili gaz kesti, dümen kırdı. Kayık kendi yöresinde ağır ağır üç kez döndü, durdu. Üçü üç yerden oltaları saldılar. Olta</span></span><span><span class="calibre8">sını denize salar salmaz ilk balığı Nişancı çekti. Oltanın ucunda delirmişçesine çırpınan büyük balık, donuk yıldız ışığında ortalığı menevişledi.</span></span></p>

    <p class="calibre16"><span><span class="calibre8">"Yahu ne duruyorsunuz, çekin oltaları, balığı alın, oltaya yem takıp hemen, hemen atın. Bu sıralar balığın vurup vurma</span></span><span><span class="calibre8">dığı belli olmaz. Vurur da biz duyumsayamayız. Oltayı atın, hemen çekin."</span></span></p>

    <p class="calibre16"><span><span class="calibre8">Kendisi balığı oltadan alır almaz, göz açıp kapayıncaya ka</span></span><span><span class="calibre8">dar yemi taktı, oltayı denize attı, atmasıyla çekmesi bir oldu. Karşı dağların doruğuna gün vuruncaya kadar, durmadan olta attılar balık çektiler.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Yeter artık," dedi, "kollarımı kaldıramaz oldum. Kayık da doldu. Nerdeyse batacağız."</span></span></p>

    <p class="calibre16"><span><span class="calibre8">"Benim de kollarım kalkmaz oldu," diye bitkin söylendi Vasili.</span></span></p>

    <p class="calibre16"><span><span class="calibre8">"Haydi, öyleyse gidelim. Öğleye kalmadan adada oluruz," dedi Poyraz. "Bunca balığa çıktım, böyle bir iş gelmedi başıma: Bu Nişancı var ya, en karanlık gecede, kara taşın üstünde kara karıncayı gören adamdır. Buna inandım, iman ettim."</span></span></p>

    <p class="calibre16"><span><span class="calibre8">"Öyledir," dedi Vasili. "Kim bilir, Nişancı, belki denizin al</span></span><span><span class="calibre8">tını karanlık gecede bile görüyor."</span></span></p>

    <p class="calibre16"><span><span class="calibre8">"Altını değil, üstünü," diye güldü Nişancı.</span></span></p>

    <p class="calibre16"><span><span class="calibre8">"Denizi büyülüyorsun, öyle mi Nişancı?"</span></span></p>

    <p class="calibre16"><span><span class="calibre8">"Her zaman beni o büyüledi kardeş. Çölde o kadar askerci</span></span><span><span class="calibre8">lik yaptım, çöl de beni büyüledi. Bir gün deniz kıyısında bir kasabada bir insan da beni büyüledi. Ardına takıldım, o insan, zır kayalık bir köye götürdü beni, bu sefer de çakmaktaşı, turuncu damarlı ak kayalar, kara kartallar, şahinler, kırmızı, bakır kanatlı küçük kartallar, ulu ceviz ağaçları büyüledi beni. Şimdi de bu ada, bütün dünyanın çiçeklerini yüklenmiş o dev armut ağacı, bu ince dalgalı deniz de büyülüyor beni. Ben tepeden tırnağa büyülenmiş bir insanım kardeş. Bütün büyülerden bir şey, bir tek bir şey öğrendim ki büyü insandadır. Büyü insanın gözündedir. Büyü insanın kulağında, burnunda, yüreğindedir. Dünyanın en güzel büyücüsü, o sevgiyle dopdolu olan insanın gözünde, burnunda, yüreğinin kökündedir."</span></span></p>

    <p class="calibre16"><span><span class="calibre8">Poyraz, düşünceye dalmış, büyünün daha neler olduğunu düşünüyor, kendi kendime büyülendim de yüreğimden habe</span></span><span><span class="calibre8">rim mi yok, diyordu. Büyü insanın yüreğinde olduğuna göre, beni yüreğim mi büyüledi? Büyü, insanın yüreğindeki sevgi mi, acıma mı, büyü, insanın yüreğini dolduran bir tanyerleri ışığının, seher yelinin insanı sevinçten deli eden, dünyaya olan tutkusu, karasevdası mı?</span></span></p>

    <p class="calibre16"><span><span class="calibre8">Konuşmadan, öğleye doğru adaya geldiler. Çoluk çocuk, kadın erkek, yeni gelenler de içlerinde onları iskelede karşıladı</span></span><span><span class="calibre8">lar. Kayıktaki balıkları görenler şaşkınlık çığlıkları attılar.</span></span></p>

    <p class="calibre16"><span><span class="calibre8">"Hey çocuklar, çocuklar," diye bağırdı Melek Hatun, "de</span></span><span><span class="calibre8">nizde balık koymamış, hepsini torlamış toplamış almış getirmişsiniz."</span></span></p>

    <p class="calibre16"><span><span class="calibre8">Kayıktan ilk Nişancı atladı, arkasından da Poyrazla Vasili. Karşılayıcılar, el değer etek değmez kovalar, tepsiler, çuvallar, leğenler dolusu balıkları çakılların üstüne taşıdılar. Kadınlar, başta Melek Hatun, Lena, Sabiha, Zehra, Nesibe ellerinde bı</span></span><span><span class="calibre8">çaklarla balıkları ayıklıyor, kaplara dolduruyorlardı.</span></span></p>

    <p class="calibre16"><span><span class="calibre8">Poyraz, denizden adaya vurmuş mavi ışığın ortasında Zehrayı görünce bütün bedeni çımgışınca, yüreği de çarpınca büyülendiğini anladı. Zehrayla göz göze geldiler, kız gülümser gibi etti. Etti mi acaba? Belki ona öyle geldi. Bedeni bir daha çımgıştı, şimdiye kadar yaşayabildiği en büyük bir tadın içine girdi çıktı. Oradan ayrıldı, kamışlığın içine girdi. Burada, onu öldürmek için Vasili günlerce beklememiş miydi? Şimdi, şu an</span></span><span><span class="calibre8">da o Arap, elinde çıplak tabancası, ağzına kurşun sürülmüş onu beklemiyor muydu, ne yapmalıydı? Kızı alsa Girite götürse orada onları nasıl bulurlardı? Bu iyi işte, diye sevindi. Biraz kendine gelince, böyle bir olasılığın aklına bile gelmemesi gerektiğini düşündü. Kızı alsa Emir Selahaddinin yanına gitse. Birçok yer, birçok sığınca düşündü. Kafkasyaya gitti geldi. Orada akrabalarını buldu. Araplar onu orada bulabilirler miydi? Kafkasın keskin kartallarına kim yaklaşabilirdi. Bir Bedevi kabilesi değil, isterse tüm Arabistan ayağa kalksın ne yazardı ki... Burada, bu adada kalmaktan başka umar yoktu. Nişancı Veli çok deneylerden geçmiş hünerli, büyücü bir kişi. Bir kişiye, dostumsun derse onun için her zaman canını ortaya koyabilecek bir kişiydi. Kül yutmaz, dünyanın kaç bucak olduğunu bilendi. Bulgar beyliğini hemen bulmalı. Ona bir de çok güzel, büyük tekne almalı. Şimdi tekneler o kadar ucuz ki parayla bile değil.</span></span></p>

    <p class="calibre16"><span><span class="calibre8">Kamışlıktan çıktı, tepeye kadar otların sardığı her çukura, her çalı kümesinin içine, her kayanın arkasına baktı. Birden ak</span></span><span><span class="calibre8">lına geldi, böyle ne arıyordu, güldü, geriye döndü, yamaçtan aşağı inerken gözleri daha çalıların içinde bir şeyler arıyordu. Gene geldi, usullacık kamışların içine girdi, sarmaşıklar, böğürtlenler, yaban asmaları, dikenler sarmış, adını bilmediği çalı köklerinin arkalarına baktı. Bir yeşil yılan gördü, aldırmadı, yılan aktı gitti. Birkaç da kuş yuvası gördü. Oradan evlerin arkasına geçti. Vasilinin evinin oralara kadar gitti, denizin kumluklarından yükselen pas rengi kayalıkları dolaştı, sinerek elinde tabancası, narlığın yöresini dolaştı, bahçenin içinden en küçük çıtırtı gelse irkiliyordu. Önünden, o lacivert ak benekli uzun yılanlardan üç tanesi geçti. Onu gören yılanlar otları yararak uçarcasına kaçtılar. Yılanları görmedi bile, çekinerek, ürkerek, kollayarak narlığın içine girdi. Orada da bir süre arandı. Ortalıkta hiçbir iz bile yoktu. Şeftalilikte de hiçbir iz yoktu. Önünden bir büyük kuş parladı, hemen tabancasını çekti tetiği basacakken kuşu gördü, tabancayı yerine geri soktu. Yardan aşağıya, kıyıya indi, kıyıdaki kayaların kovuklarına baktı. Armut ağacının altında buldu kendisini, ağacı üç kez dolandı. Yel değirmeni yukardaydı, küçük bir sel yarığından yürüdü. Değirmene salt kapıdan baktı. İçi götürmedi. Yoldan geriye döndü kapıdan değirmenin içine bir daha baktı, gene içeriye giremedi Oralarda, armut ağacından değirmene, değirmenden armut ağacına gitti geldi, kapıdan baktı, gitti, dolaşıp geldi.</span></span></p>

    <p class="calibre16"><span><span class="calibre8">İskeleye gelince, balıkların ayıklanıp yığılmış, kuru zeytin odunlarının yanına koyulduğunu gördü. Bütün gözler ona çev</span></span><span><span class="calibre8">rilmişti. Çocuklar gözlerini kocaman açmışlar ona bakıyorlardı. Erkekler, kadınlar da... Zehranın mavi kadife gözleri de şaşkınlıkla açılmış onu okşuyordu.</span></span></p>

    <p class="calibre16"><span><span class="calibre8">Poyraz, cebinden bir kibrit çıkardı, çömeldi, odunların al</span></span><span><span class="calibre8">tındaki çalı çırpıyı tutuşturmak için çaktı, çalılar alışmadı. Bir kibrit daha çıkardı, çakacakken birden, sağından başdöndürücü bir koku geldi, başını çevirdi, Zehra yanındaydı, kibritini çakmış, yığının altına uzatmıştı. İncecik kuru çalılar tutuştu, onlar daha kendilerine gelip ayağa kalkamadan yalımlar yığının yarısına kadar geldi. Zehra ayağa kalkarken ona gülümsedi. Gözleri mavi bir sevgi ışığında çaktı söndü. Poyrazın başı döner gibi oldu, ürperdi, ayağa kalkarken iki yanına sallandı. Kalabalığın arasından geçip çınarların altına, sedirin üstüne kendini zor attı. Olanı biteni kaçırmayan Nişancı Veli sevindi, bizim oğlanın hali duman, dedi, zokayı yutmuş. Kızın da durumu ona yakın ya, şaşkınlık içinde, ne yapacağını, nasıl davranacağını bilemiyor. Millet şimdilik hiçbir şeyin farkında değil. Ateş yakında bacayı saracak, ateş bacayı sarınca da herkes işin farkına varacak. Bu iş çok sert başladı. Bereket versin ortada çok bir zorluk yok gibi gözüküyor. Bir tek engel var, o da bizim oğlanın Bedevi şeyhi korkusu. İyi ki bana güveniyor, yoksa bu korku onu buradan şimdi uçururdu. Bizim oğlanı sarı kız öyle hışımla vurmuş ki, bizimki sersem sepet, allak şallak. Gelen fırtınayı görecek halde değil. Şimdilik aklında o sarı, çıyan gözlü oğlan. Yakında onu düşünmekten bıkacak, yalnız Zehrayla cebelleşecek. Allah vere de kız bir aksilik çıkarmasa. Yoksa bizimkinin derdine çare bulunamaz.</span></span></p>

    <p class="calibre16"><span><span class="calibre8">Nişancı yanına gitti oturdu. Poyraz terlemişti. Belli belirsiz de titriyordu.</span></span></p>

    <p class="calibre16"><span><span class="calibre8">"Terlemişsin Reis," dedi.</span></span></p>

    <p class="calibre16"><span><span class="calibre8">Poyraz, onun yanına gelmesinden dolayı kıvançlıydı. Gü</span></span><span><span class="calibre8">lümsedi. Sağ elini uzatıp Nişancının elini sıcacık sıktı.</span></span></p>

    <p class="calibre16"><span><span class="calibre8">Nişancı:</span></span></p>

    <p class="calibre16"><span><span class="calibre8">"Ne mutlu sana, böylesi ancak binde bir erkeğin başına gelir. Biliyorsun, benim başıma geldi de."</span></span></p>

    <p class="calibre16"><span><span class="calibre8">"Biliyorum."</span></span></p>

    <p class="calibre16"><span><span class="calibre8">"Allahına şükret ki, böyle bir cenneti Allah sana bahşetti. Bir insan boş kovan olup bin yıl yaşayacağını, böyle bir gün yaşasın yeter."</span></span></p>

    <p class="calibre16"><span><span class="calibre8">Poyraz, elindeki onun elini sıcacık birkaç kez daha sıktı.</span></span></p>

    <p class="calibre16"><span><span class="calibre8">Böyle el ele, hiç konuşmadan, biribirlerine hiç bakmadan çorbacıların konaklarına kadar yürüdüler.</span></span></p>

    <p class="calibre16"><span><span class="calibre8">"Bak Nişancı, bu evlerin sahipleri çok zengindiler, adaları</span></span><span><span class="calibre8">nı da seviyorlardı. Amerikada, İngilterede, Atinada köşkleri, sarayları, büyük işleri, gemileri vardı ama adalardan ayrılamıyor, yurtlarını yüreklerinden atamıyorlardı. Savaş çıkınca, ortalık da ana baba günü olunca adalarını bıraktılar da kaçtılar. Belki bir daha yurtlarını hiç göremeyecekler, hasretlikten ölecekler. Belki de birkaç çok yaşlı kişi bir yolunu bulacak, bir iki günlüğüne, çekinerek, ürkerek doğdukları yere hasret gidermeye gelecekler, çocukluklarının, gençliklerinin, en güzel düşlerinin adalarını bulamayacak, düş kırıklığıyla evlerine geri dönecekler, bundan sonra da, ölene kadar mutsuz kalacaklar. İnsan, düşleri öldüğü gün ölür."</span></span></p>

    <p class="calibre16"><span><span class="calibre8">"Kendisine daha iyi bir yurt bulamazsa..."</span></span></p>

    <p class="calibre16"><span><span class="calibre8">"Bulsa da."</span></span></p>

    <p class="calibre16"><span><span class="calibre8">"Ben buldum."</span></span></p>

    <p class="calibre16"><span><span class="calibre8">"Sen bulmadın, yurdundaydın. O köyde, dağın doruğuna çıksaydın denizini görürdün."</span></span></p>

    <p class="calibre16"><span><span class="calibre8">"Görürdüm," dedi gözleri parlayarak Nişancı Veli. "Öteki yurdum da yanımda. Benim yurdum denizimdi, ben onun için denizimi hiç bırakmadım..."</span></span></p>

    <p class="calibre16"><span><span class="calibre8">"Sahi, unuttuk gittik, sen ne zaman gideceksin hatunu almaya? Köye mi gitti dersin, çocuklarının yolunu gözlemeye mi gitti?"</span></span></p>

    <p class="calibre16"><span><span class="calibre8">"O gün bu gündür bizim sevdamız arttı da eksilmedi. Beni, torunlarını bırakır da nereye gider bizim hatun. Köyde tek başı</span></span><span><span class="calibre8">na oğullarını bekliyor Sultan."</span></span></p>

    <p class="calibre16"><span><span class="calibre8">"Şimdi, şimdi sen ne zaman gideceksin köye?"</span></span></p>

    <p class="calibre16"><span><span class="calibre8">"Yakında."</span></span></p>

    <p class="calibre16"><span><span class="calibre8">"Hangi yakında," diye sert sordu Poyraz. "Senin perişanlı</span></span><span><span class="calibre8">ğın gece gündüz hatunu düşünmendendir."</span></span></p>

    <p class="calibre16"><span><span class="calibre8">Nişancı başını önüne eğdi. Bir süre düşündü, bana bir giyit yaptır, beni tepeden tırnağa donat desem, hemen yaptırırsın. Bana bir de at, dizgini, eyeri sırma işleme olsun, dersem, gene alırsın. Bir de filinta al desem, alırsın. Sevdiğim şu Çerkes çocu</span></span><span><span class="calibre8">ğunu korumak için olduğunu anlarsın. Şu kırmızı bıyıklı canavarın gözü hiç göz değildi. Belki bugün yarın demez hemen gelir. Belki de üç, beş ay, beş gün, bir yıl sonra gelir. Amma mümkünü yok, bir gün mutlaka gelir. Onu, ölüm canavarının önüne yem olaraktan bırakıp gidemem. O kocaman delikanlı, savaşlara girmiş canını kurtarıp çıkmış ya, o, yedi yaşında bir çocuk, saf, pırıl pırıl, aklı hiçbir kötülüğe çalışmamış. Bunca savaşa girmiş çıkmış, Yezidi kıyımına katıldım, diye neredeyse kendini öldürecek. İyi ki bu kız çıktı karşısına. Bu çocuk, bizim bebek, bu kıza karasevda bağlamış ki, o kızla evlenmekten başka yolu yok. O da bunu biliyor. Bir de çocuk huylular, belanın altından nasıl olsa kalkarlar, her belayı kolaylıkla savuştururlar. Belalarında bunalırlar ya can vermezler. Kızıl bıyıklının onu öldüreceğinden korkuyor. Evlendikten sonra ya öldürülürse, bu düşünceden onu kurtarmak zor. Yalnız öyle bir sevdaya düşmüş ki, ondan da kurtulmanın hiç mümkünü çaresi yok. Şimdi bizimki tek başına, bensiz ne yapıyor ki? Belki de hiç yalnız değil. Burada, taaa Yunanistandan kaçmış da gelmiş Lena dört oğlunu burada bekliyor. Bekledikleri kiminde dört, kiminde iki oğul oluyor, hangisi doğru? Belki ikisi de doğru. Bizimki o dağın başında kaç yıl sırtında toprak taşıyacak, inşallah toprak taşımaz da belini bıkınını kırmaz, cevizleri toplayıp satarsa bütün yıl kendisine yeter de artar bile. Üç de keçi alır cevizlerin parasıyla. Beş on tane de tavuk alır. Tavuk yemini nereden bulur, sırtında bir ömür toprak taşıyan bir insan, yarım çuval yemi de sırtında köye kadar taşır. Karısına daha körkütük aşıktı, gençliğinden daha çok. Aklına kötü şeyler geliyordu, özellikle bir kayadan düşüp öldüğü, boynunda sarı beşibiryerdeler vardı, kaç tane olduğunu anımsamıyor, şimdi, yalnız çok olduğunu biliyordu. O kadar aç yoksul, perişan kaldılar, karısının yalvarmasına, yakarmasına karşın, altınların bir tanesini bozdurup da harcayamadı. Biri onu yakalayıp soymak için üstünü ararsa altınları bulamaz mıydı? Bulunca da onu öldürüp çalıların içine atmaz mıydı? Bu kötü düşünceyi aklının köşesine bile yaklaştırmıyordu. Hele karısı üstüne aklına tek kötü sözcük gelmeye görsün, o sözcük bir daha aklının köşeciğine bile yaklaşamıyordu. Askerlikteki ölüm kalım savaşlarına hemen atlıyor, ondan sonra da torunlarıyla oynamaya başlıyor, kıvanç içinde kalıyordu. Bir de şu çocuk adamı düşünüyor, mutlu oluyor, ardından da korkuyor, sonra da yüreği kararıyor, bir karanlığa düşüyor acıdan kıvranıyor, birden de içinde bir güven, bir sevinç patlaması oluyor, Poyraza dokuz kanatlı kızıl Azrail bile yaklaşamaz, deyip öfkeleniyordu. Yaklaşamaz, değil o sümüklü kızıl bıyık, Arap şeyh taa çöl Arabistandan kızıl bıyık askerleriyle kendisi gelsin gene adamıza yaklaşamaz. O Arap şeyhi önce karnını doyursun da ondan sonracığıma efendim, adamlarını gönderip bir aslanı öldürtsün. Kızıl bıyıklı belki de adaya yerleşmek istiyor, bizimkiler de ona öldürecek gibi gözlerini pörtleterek bakınca korkusundan geri kaçıyordur. Bütün bunları Poyraza söyleyemiyordu. Bir adam yatmış al çiçekli nar ağacının altına uyuyor, güneşin altında terliyor, bir alaca yılan geliyor uykucunun üstünde, karnında, boynunda dolaş ha dolaş ediyor, seninkinde bir kıpırdama bile yok, ölü gibi. Böyle bir adam hiç adam öldürebilir mi, taa cehennemin dibinden gelip burada adam öldürebilir mi, öldürüp de ardından kendini öldürebilir mi? Dünya güzel, can tatlıdır, bu insan hiç tatlı canına kıyabilir mi?</span></span></p>

    <p class="calibre16"><span><span class="calibre8">Kıyamaz ya, Poyrazımız bu kadar korktuğuna göre bunun altında, kimsenin bilmediği, onu bu ıssız adaya kaçırtacak ka</span></span><span><span class="calibre8">dar bir sebep olmalı. Yoksa bu çatal yürekli Poyraz oğlum... savaş ödleği mi olmuş?</span></span></p>

    <p class="calibre16"><span><span class="calibre8">"Bana üç gün içinde tabancayı getir, sizinle yarın denize çıkmayacağım. Başka çare yok. Şu tepenin arkasında ateş talim</span></span><span><span class="calibre8">leri yapacağım. Ondan sonra seyret sen, karşımdaki gözünü kırpıp açamadan kurşunu alnının ortasından nasıl yiyecek."</span></span></p>

    <p class="calibre16"><span><span class="calibre8">"Sağ ol Nişancı."</span></span></p>

    <p class="calibre16"><span><span class="calibre8">"Sana, ben sağken kimse yaklaşamayacak. Yüz mermiden aşağı olmaz. Bana bir de motorlu balıkçı teknesi satın al, bu köylerde, kasabalarda, yakın şehirlerde balık satılır mı?"</span></span></p>

    <p class="calibre16"><span><span class="calibre8">"Hem de çok satılır. Rumlar gittikten sonra buralarda he</span></span><span><span class="calibre8">men hiç balıkçı kalmamış. Onun için de balık kıymete binmiş Çok da pahalı. Bugünlerde iyi bir balıkçı balık tutup satsa bir yılda servet sahibi olur."</span></span></p>

    <p class="calibre16"><span><span class="calibre8">"Ben de Vasiliyle birlikte çıkarım. O motorun dilinden an</span></span><span><span class="calibre8">lar, ben de balıkların."</span></span></p>

    <p class="calibre16"><span><span class="calibre8">"Bana da bir iş bul. Ben de..." Güldü.</span></span></p>

    <p class="calibre16"><span><span class="calibre8">Nişancı da güldü:</span></span></p>

    <p class="calibre16"><span><span class="calibre8">"Sana da bir pay ayırırız."</span></span></p>

    <p class="calibre16"><span><span class="calibre8">"Bana bir pay yetmez."</span></span></p>

    <p class="calibre16"><span><span class="calibre8">"Yeter. Çalışmana bakarım, işe yarıyorsan tamam, bir bu</span></span><span><span class="calibre8">çuk pay alırsın."</span></span></p>

    <p class="calibre16"><span><span class="calibre8">"Tamam, oldu. Yarın balığa... Öbürsü gün kasabaya. Üçün</span></span><span><span class="calibre8">cü günün sabahı tabanca elinde. Ben gelinceye kadar siz de adayı bir iyice beklersiniz. Baytarla birlikte. Ha, tabancanın yanında bir çuval da mermi."</span></span></p>

    <p class="calibre16"><span><span class="calibre8">"Bekleriz ki, hem de ne bekleriz, adada kuş uçurtmayız. Anladın mı?"</span></span></p>

    <p class="calibre16"><span><span class="calibre8">"Anladım. Sen kuş uçurtmazsan adada, ben de adaya içi kereste, boya kokan, yepyeni, parıl parıl bir tekneyle gelirim."</span></span></p>

    <p class="calibre16"><span><span class="calibre8">"Ben bu gece içki içeceğim. Bir yerlerde bir içkin var mı?"</span></span></p>

    <p class="calibre16"><span><span class="calibre8">"Var," dedi Poyraz, "ama birlikte. Baytarı da çağıralım."</span></span></p>

    <p class="calibre16"><span><span class="calibre8">"Musa Kazım Ağaefendiyi de."</span></span></p>

    <p class="calibre16"><span><span class="calibre8">"Çağıralım."</span></span></p>

    <p class="calibre16"><span><span class="calibre8">"Ama o bu yaşta içki içer mi?"</span></span></p>

    <p class="calibre16"><span><span class="calibre8">"Sana bir şey söyleyim de başkası duymasın. Musa Kazım Ağaefendi Alevi dedesidir. Melek Hatun da Alevidir."</span></span></p>

    <p class="calibre16"><span><span class="calibre8">"Onlar mı söyledi sana?"</span></span></p>

    <p class="calibre16"><span><span class="calibre8">"Yoook, ben bildim."</span></span></p>

    <p class="calibre16"><span><span class="calibre8">"Nereden bildin?"</span></span></p>

    <p class="calibre16"><span><span class="calibre8">"Melek var ya, Kazım Ağaefendinin elini öptü ya ondan bildim. Aleviler, bir dedeye, bir babaya niyaz ederlerken sağ dizlerini yere koyarlar, onun elini öyle öperler. Dede de niyaz edenin elini öper. Melek Hatunla Musa Kazım Ağaefendi böyle yaptılar. Bir çocuk bile elini öpse bir dedenin, o da çocuğun elini öper. İsteyen Alevi içki içebilir, günah değildir. Hele de Giritli! Gavur içinde büyümüş Alevi."</span></span></p>

    <p class="calibre16"><span><span class="calibre8">"Öyleyse bütün erkekleri çağıralım, çok içki var."</span></span></p>

    <p class="calibre16"><span><span class="calibre8">"Melek Hatunu da çağıralım."</span></span></p>

    <p class="calibre16"><span><span class="calibre8">"Çağıralım," dedi Nişancı.</span></span></p>

    <p class="calibre16"><span><span class="calibre8">Akşamüstü ateşler yakıldı, masalar donatıldı. Köyün bütün erkekleriyle Melekle Lena da çağrıldı. Onlara eski mor şarap açtılar. Musa Kazım Ağaefendi de mor şaraplardan içti, Poyraz Musa çok çabuk sarhoş oldu, Vasili onu kaldırdı, eve götürüp geriye döndü. Masada bir mutluluk yeli esiyordu. Az bir sürede Nişancı da sarhoşladı, dili tekledi. Vasili onun da koluna girdi eve götürdü.</span></span></p>

    <p class="calibre16"><span><span class="calibre8">Sohbet gece yarısına kadar sürdü. Herkes evine çekildi. Ka</span></span><span><span class="calibre8">zım Ağaefendiyi de gene Vasili evine götürdü. Gün görmüş vakur adam derinlere dalmış düşünüyor, konuşmuyordu.</span></span></p>

    <p class="calibre16"><span><span class="calibre8">Poyraz Musa deniz daha beyazken uyandı, önce çeşmeye gitti, yüzünü yıkadı, saçlarını taradı, kalpağını başına geçirdi. Kalpağı astragandı. Adaya geldi geleli adada, bugüne kadar kalpağını giymemişti. Simsiyah kalpağın kendisine yakıştığını biliyordu. Bu sabah en güzel lacivert giyitlerini giymiş, parlak körüklü çizmelerini ayağına çekmişti. Çeşmeden iskeleye, ora</span></span><span><span class="calibre8">dan da çakılların üstünden kıyıya vurdu. Ortalık ışıyacağına gittikçe kararıyordu. Denizin yüzü de önce birden karardı, sert bir yel esti, deniz kabardı, ak köpüklü dalgalar, kabararak geldi kıyıya yayıldı. Poyraz Musa çakılların üstünden, Musa Kazım Ağaefendinin evlerinin önünden gelip gidiyordu. Zehra da uyanmış, evlerinin önünden, çakıltaşlarını şakırdatarak dolaşan Poyrazı görmek için çeşmeye gidip geliyordu.</span></span></p>

    <p class="calibre16"><span><span class="calibre8">Önce sıcacık, ardından soğuk yeller dönerek esti. Sonra da birden ağır damlalar tek tek döküldü. Az sonra da birden yağ</span></span><span><span class="calibre8">mur hışımladı, çıvgınlar sağdan soldan, önden arkadan saldırdı. Ortalık karardı. Şimşekler sağıldı arka arkaya denizin üstüne. Dünya apaydınlık gündüz gibi oldu, o anda da göz gözü görmedi. Gökler çatladı, deniz gürledi, sular çakıltaşlarını aştı, çınarların altına kadar geldi. Poyraz hiçbir şeyin farkında değildi. Çınarların gövdelerine vuran, dizlerine kadar çıkan suların içinde yürüyordu. Zehra pencerenin camına alnını dayamış titriyordu. Şunun koluna girip eve getirmek, cıcığı çıkmış, omuzlarını düşürmüş, yumulmuş, dört bir yandan savura savura yağan yağmurun altında dalmış gitmişi ocağın başına oturtmak, bir ateş yakıp sıcacık bir çay kaynatmak... Yapamayacağını bile bile veryansın ediyordu düşlemeye. Onu çırılçıplak soyup yumuşak havlularla her yerini ovmak... Yoksa, bu gidişle hasta olacak, hasta olacak. Kapıya kadar gidiyor, kapıyı açıyor, kapı aralığından Poyraza bakıyor, pencereye gidiyor, geriye dönüyordu. Poyrazın da yağmur altındaki yürüyüşü gittikçe hızlanıyor, dört yandan kuşatan, ona göz açtırmayan, gittikçe kabaran dalgalar çakıllığı geçmiş yarlara, iskeleye, çeşmeye yükleniyordu.</span></span></p>

    <p class="calibre16"><span><span class="calibre8">Tanyerleri atıncaya kadar Zehra pencereden kapıya, kapıdan pencereye kadar mekik dokudu, bir yüreklilik gösterip de aşağı inemedi. Gün ışıyıp indiğinde de, bu delilik olur, büyük bir deli</span></span><span><span class="calibre8">lik olur, dedi yukarıya döndü, geldi pencerenin önünde mahzun durdu. Beyni durmuş, hiç başka bir şey düşünemiyordu.</span></span></p>

    <p class="calibre16"><span><span class="calibre8">Vasili Poyrazı gördüğünde, Poyraz gittikçe hızını artırıyor, nerdeyse, bir yandan da üstüne üstüne gelen denizin içine yü</span></span><span><span class="calibre8">rüyordu. Giyitleri olduğu gibi bedenine yapışmıştı.</span></span></p>

    <p class="calibre16"><span><span class="calibre8">Vasili, önce bu yumulmuş, boynunu omuzları arasına çek</span></span><span><span class="calibre8">miş kişinin kim olduğunu anlayamadı, alıcı gözle bakınca şaşkınlık içinde kaldı, ona koştu, koluna girdi, odasına çıktılar, Lena Ana onu görünce dili tutuldu, olduğu yerde kalakaldı.</span></span></p>

    <p class="calibre16"><span><span class="calibre8">"Lena Ana, öyle şaşırıp kalma, azıcık yağmurda kalmış."</span></span></p>

    <p class="calibre16"><span><span class="calibre8">Lenanın dili çözüldü:</span></span></p>

    <p class="calibre16"><span><span class="calibre8">"Ne azıcık kalmış! Baksana titriyor. Baksana ayaklarının durduğu yer göl olmuş."</span></span></p>

    <p class="calibre16"><span><span class="calibre8">Poyraz titriyor, hem de üstünden süzülen sular tahtaların üstünde gölleniyordu.</span></span></p>

    <p class="calibre16"><span><span class="calibre8">"Soy onu Vasilimu, soy onu. Hastalanıp ölecek. Aaah aaaah! Benim akılsız, ermiş, iyi yavrunu."</span></span></p>

    <p class="calibre16"><span><span class="calibre8">İçeriye koştu, iki tane büyük hamam havlusu aldı getirdi, "Soy onu," dedi, "çabuk soy. Bak nasıl titriyor, ölecek. Bu deli sabaha kadar yağmur altında kalmış."</span></span></p>

    <p class="calibre16"><span><span class="calibre8">Bir yandan söyleniyor, bir yandan da sandıktan çamaşır çıkarıyordu. "Sarhoş olmuş, evin yolunu şaşırmış, sabaha kadar yağmurun ortasında kalmış, işte böyle titriyor, ölmüş. Çabuk çı</span></span><span><span class="calibre8">kar onun üstündekileri. Ben de bir yere gitmiş sanmıştım da..."</span></span></p>

    <p class="calibre16"><span><span class="calibre8">Vasili Poyrazın çizmelerini, giyitlerini el çabukluğuyla çı</span></span><span><span class="calibre8">kardı, onu havlulara sardı, odasına götürdü, iki havluyla onu ovarak kuruladı, yeni çamaşırlarını giydirdi, yatağa götürüp yatırdı:</span></span></p>

    <p class="calibre16"><span><span class="calibre8">"Ana çay kaynatalım. Çaydan önce de kaynamış bal şerbeti verelim mi?"</span></span></p>

    <p class="calibre16"><span><span class="calibre8">"Verelim," dedi Lena, bir kavanozdan üç kaşık bal aldı, suyla özedi. Vasili ocağı çabucak yakmıştı. Küçük bir tencereye koyduğu balı ocağa sürdü. Bal kaynadı. Bal şerbetini sıcak sıcak Poyraza içirdiler. Poyrazın titremesi sıcak sıcak bal şerbetini, çayları içince durdu.</span></span></p>

    <p class="calibre16"><span><span class="calibre8">"Yarın senden üç tane dişi keçi, bir de teke istiyorum," diye buyurdu Lena.</span></span></p>

    <p class="calibre16"><span><span class="calibre8">"Olur Ana, baş üstüne Ana."</span></span></p>

    <p class="calibre16"><span><span class="calibre8">"Olur Ana, baş üstüne Ana. Hep söylersin ya keçi yok. Süt olsaydı evde ben de sütü balla özeseydim, senin de titremen daha çabuk geçerdi. Hem de sen dağ çocuğusun, sana her sa</span></span><span><span class="calibre8">bah süt, tereyağ gerek. Hep çay, çay, çay. Çay insanı kurutur, hem de öldürür. Üç tane keçi, bir de teke. Ben oğlakları çok severim."</span></span></p>

    <p class="calibre16"><span><span class="calibre8">"Ben de Ana. Üç tane keçi, bir de teke."</span></span></p>

    <p class="calibre16"><span><span class="calibre8">Merdivenden gelen ayak sesine başını çevirince Poyraz, kapıdan giren Nişancıyı gördü, yattığı yerden doğruldu:</span></span></p>

    <p class="calibre16"><span><span class="calibre8">"Ben iyiyim," dedi, "çocukluğumdan beri yağmur altında yürürüm. Kış kıyamet, fırtına, tufan olsun, ben gene yağmur al</span></span><span><span class="calibre8">tında yürürüm. Dışarısı nasıl, daha yağmur yağıyor mu?"</span></span></p>

    <p class="calibre16"><span><span class="calibre8">"Kesildi," dedi Nişancı. "Ortalık günlük güneşlik. Deniz ışıktan sanki. Denizin mavisi gökyüzüne ağmış, gökyüzü yo</span></span><span><span class="calibre8">ğun bir kadife mavisi."</span></span></p>

    <p class="calibre16"><span><span class="calibre8">"Dışarıya çıkın, ben giyiniyorum."</span></span></p>

    <p class="calibre16"><span><span class="calibre8">Vasili, "Aman, ne yapıyorsun, hastasın," diyecek oldu.</span></span></p>

    <p class="calibre16"><span><span class="calibre8">"Amanı mamanı yok," dedi Poyraz, "azıcık yağmur altın</span></span><span><span class="calibre8">da dolaştık, çocukluğumuzdaki gibi."</span></span></p>

    <p class="calibre16"><span><span class="calibre8">Çabucak giyindi, dışarda, evin bahçesinde Nişancıyla Vasili onu bekliyorlardı. İskeleye yürüdüler. Poyraz, çocukluğunda Uzunyayladaki yağmurları gülerek anlatmaya başladı. "Çukurovanın yağmurlan başka türlü olur, hışım gibi yağar," dedi. "Bir yel eser, tozlar kalkar, sonra da yere tap tap diye iri damlalar dü</span></span><span><span class="calibre8">şer. Ortalık baş döndürücü bir toprak kokusuyla kokar. Yağmur başlangıcı toprak her yerde böyle yoğun, böyle mis gibi kokmaz."</span></span></p>

    <p class="calibre16"><span><span class="calibre8">Poyraz, hem yürüyor, hem konuşuyor, hem de gözleri dört açılmış, bir Kazım Ağaefendinin evine bakıyor, bir en ince ay</span></span><span><span class="calibre8">rıntısına kadar adayı tarıyordu. Onlar çınarların altına, çeşmenin başına gelince kamışlığın içinden bir ince hışırtı geldi, arkasından da ortaya Zehra çıktı. Kız, onları görünce olduğu yerde durdu. Poyrazınsa sözleri boğazında kaldı. Bu arada da Nişancı, sözü Poyrazın ağzından almış gibi yaptı, elini onun omuzuna koydu. Sanki hiçbir şey olmamış, her şey olağanmış gibi soğukkanlı, Zehraya döndü:</span></span></p>

    <p class="calibre16"><span><span class="calibre8">"Kızım, sen hangisisin, büyüğü mü, küçüğü müsün?"</span></span></p>

    <p class="calibre16"><span><span class="calibre8">"Ben Zehrayım efendim, büyüğü."</span></span></p>

    <p class="calibre16"><span><span class="calibre8">"Maşallah," diye güldü Nişancı, kıvanç içinde kalaraktan. "Allah seni babana..." durdu, bekledi, "Allah seni adamıza, de</span></span><span><span class="calibre8">nizimize bağışlasın. Çok güzelsin, melek gibisin."</span></span></p>

    <p class="calibre16"><span><span class="calibre8">Kız gülümsedi, yanakları çukurlaştı, yüzü pespembe oldu, bir şeyler söylemeliydi:</span></span></p>

    <p class="calibre16"><span><span class="calibre8">"Siz de çok iyisiniz, yurdumuzdan uzakta bize can verdiniz, babamı, hepimizi dirilttiniz, sağlıcakla gidin, sağlıcakla gelin. Avınız da bereketli olsun."</span></span></p>

    <p class="calibre16"><span><span class="calibre8">Yanlarından yürüdü geçti gitti. Poyraz arkasından baka</span></span><span><span class="calibre8">madı bile, sesi kadife gibi, mavi, derin, sevgiyle dolup taşan gözleri de kadife gibi. Bunları düşünürken, bütün bedeni sevgiye kesmiş, bir tüy gibi de hafiflemişti. "Kızım bugün çok, çok balık tutacağız," diye söylendi. Poyraz mutluydu. İnsan hiç bu kadar mutlu olabilir miydi! Bu kadar acı çektikten sonra, bu kadar mutluluk...</span></span></p>

    <p class="calibre16"><span><span class="calibre8">"Çok balık tutacağız," dedi Nişancı. "Bugün deniz bize çok cömert davranacak. Ortalıkta da çok cömert bir ışık var."</span></span></p>

    <p class="calibre16"><span><span class="calibre8">Bu sözleri hiç duymadı Poyraz. Kendi içine kapanmış dalmış gitmişti gene.</span></span></p>

    <p class="calibre16"><span><span class="calibre8">Tekne ne zaman hazırlandı, tekneye ne zaman bindi, Kaba Ada önlerine ne zaman geldiler, ne zaman oltaya yem taktı, de</span></span><span><span class="calibre8">nize ne zaman saldı, farkında değildi.</span></span></p>

    <p class="calibre16"><span><span class="calibre8">"Vurdu, vurdu, Poyraz, Poyraz senin oltaya balık vurdu. Balık ilk senin oltaya vurdu."</span></span></p>

    <p class="calibre16"><span><span class="calibre8">Poyraza hem konuşuyor, hem onu dürtüklüyordu. Poyraz derin cennetinden uyandı, kendine geldi, çektiği balık oltanın ucunda sallanıyor, her gün değip çakışında mavi ışıklar salıyordu ortalığa.</span></span></p>

    <p class="calibre16"><span><span class="calibre8">"Bakın çocuklar, bu balığı istiyor musunuz?" diye sordu. "Burada yalnız lüfer var. Üstüne güneş çökmüş ışığın altında, bu toprağın üstüne çökmüş şu dünya kadar ağır su, bakın nasıl ağırdan sallanıyor. Ne de çok rengi, ne de çok ışığı, ne de çok ışıklı balığı. Lüfer oltalarını alın elinize."</span></span></p>

    <p class="calibre16"><span><span class="calibre8">Toprak bu kadar zengin, böylesine çiçekli, böylesine milyonlarca ışıklı, renkli, balıklı mıdır ki...</span></span></p>

    <p class="calibre16"><span><span class="calibre8">Bir süre oradan ayrılmadılar, epeyce lüfer tuttular.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Yeter mi artık Nişancı, başka tarlaya, öyle mi?"</span></span></p>

    <p class="calibre16"><span><span class="calibre8">"Ha senin ballar akan diline kurban Nişancı."</span></span></p>

    <p class="calibre16"><span><span class="calibre8">Ayağa kalktı, elini alnına siper etti, döne döne dört yana baktı. Poyraz da onunla birlikte kalkmış, o da elini alnına siper etmiş, o da hiçbir yeri kaçırmadan döne döne onun baktığı yere bakıyordu.</span></span></p>

    <p class="calibre16"><span><span class="calibre8">"Oraya," dedi Nişancı, eliyle Kaba Adanın tam batısında bir yer gösterdi, "oraya." Otururken Poyraz, onu kolundan tuttu:</span></span></p>

    <p class="calibre16"><span><span class="calibre8">"Dur Nişancı, oturma! Vasili sen de dur, bekle."</span></span></p>

    <p class="calibre16"><span><span class="calibre8">Nişancı ona bir tuhaf baktı.</span></span></p>

    <p class="calibre16"><span><span class="calibre8">"Bana öyle bakma Nişancı. O gösterdiğin yeri bana bir daha göster."</span></span></p>

    <p class="calibre16"><span><span class="calibre8">Nişancı kolunu uzattı, parmağıyla gösterdi.</span></span></p>

    <p class="calibre16"><span><span class="calibre8">"İşte orası, gördün mü? İyi bak bakalım."</span></span></p>

    <p class="calibre16"><span><span class="calibre8">"İyi baktım, hiçbir şey göremiyorum."</span></span></p>

    <p class="calibre16"><span><span class="calibre8">"Bir incecik dalga kıpırtısı?" Parmağıyla gösteriyordu. Ayrı bir renk, belli belirsiz bir yeşil. Yeşil mi değil mi, belli belirsiz uçuk bir yeşil, uçuk bir mor, uçuk bir turuncu?"</span></span></p>

    <p class="calibre16"><span><span class="calibre8">"Sen istediğin kadar say Nişancı, ben, serilmiş, taaa dünyanın öte ucuna kadar giden ışık buğusuna batmış, maviden başka hiçbir şey görmüyorum."</span></span></p>

    <p class="calibre16"><span><span class="calibre8">"Işık görüyor musun?"</span></span></p>

    <p class="calibre16"><span><span class="calibre8">"Görüyorum."</span></span></p>

    <p class="calibre16"><span><span class="calibre8">"Bu çok iyi işte. Şimdi işimiz kolay. İş anlaşıldı. Şimdi bak parmağımın ucuna bak, tam orasının ışığı bambaşka. İyi bak gözün yalnız orada olsun."</span></span></p>

    <p class="calibre16"><span><span class="calibre8">"Tam oraya baktım. Bütün ışıklar aynı."</span></span></p>

    <p class="calibre16"><span><span class="calibre8">"Olamaz."</span></span></p>

    <p class="calibre16"><span><span class="calibre8">"Yahu Vasili sen de bak."</span></span></p>

    <p class="calibre16"><span><span class="calibre8">"Baktım. Denizdeki bütün ışıklar oynuyor."</span></span></p>

    <p class="calibre16"><span><span class="calibre8">Nişancı kızdı, köpürdü, küstü, yerine oturdu, yumuldu.</span></span></p>

    <p class="calibre16"><span><span class="calibre8">"Yahu Nişancı niçin kızıyorsun ağam, paşam, canım. Göre</span></span><span><span class="calibre8">medim. Orada denizdekinden başka, ayrı ışık göremedim."</span></span></p>

    <p class="calibre16"><span><span class="calibre8">"Allah size göz yerine iki boş delik vermiş."</span></span></p>

    <p class="calibre16"><span><span class="calibre8">"Yahu Nişancı Veli Ağam, orada başka, ayrı nasıl bir ışık var, onu söyle de biz de bilelim, öğrenelim."</span></span></p>

    <p class="calibre16"><span><span class="calibre8">"O ışık bilinemez. O ışık bir sezgidir gözünün bebeğinde, yüreğinin başında, ciğerinde, teninin altında. Bakınca, o ışık ba</span></span><span><span class="calibre8">lığın ışığıdır, hemen anlarsın."</span></span></p>

    <p class="calibre16"><span><span class="calibre8">Poyraz da, Vasili de ayakta durdular, uzun uzun Nişancı</span></span><span><span class="calibre8">nın parmağının gösterdiği yere baktılar.</span></span></p>

    <p class="calibre16"><span><span class="calibre8">Poyraz, yerine otururken:</span></span></p>

    <p class="calibre16"><span><span class="calibre8">"Haydi Vasili, oraya gidelim bakalım, ışık bize ne gösterecek?"</span></span></p>

    <p class="calibre16"><span><span class="calibre8">"Balık gösterecek," dedi Nişancı, kendine güvenmiş kesin bir sesle.</span></span></p>

    <p class="calibre16"><span><span class="calibre8">Oltalara yem taktılar, denize saldılar, merakla beklediler, balıklar, üç oltaya da birden vurdular. Oltayı en çabuk Nişancı çekti. Büyük bir mercan oltanın ucunda çakıp sönüyor, Nişancı tuttuğu balığı oltadan alıp livara atmıyor, gün ışığında sallanan balık pembesini denizin yeşilinin üstüne dağıtıyordu. Az sonra ötekiler de denizden aldılar oltalarını, onlar da bir süre oltada sallandırdılar balıklarını, hayranlıkla baktılar, onların balıkları da Nişancının mercanı kadar büyük mercanlardı, kıvançlandılar.</span></span></p>

    <p class="calibre16"><span><span class="calibre8">Gene attılar. Attılar çektiler, attılar çektiler, livarın biri ağzına kadar irili ufaklı mercanla doldu.</span></span></p>

    <p class="calibre16"><span><span class="calibre8">Poyrazın şaşkınlığı arttıkça, Nişancıya hayranlığı da, sevgisi de artıyordu. Bu adam denizi iliklerine kadar, bütün yüreğiyle seviyor, deniz de onu seviyor. Denizi bu kadar çok seven bir adam nasıl olur da bir kız uğruna denizini bırakır da, bir dağın başına, kayalıkların arasına kendini hapseder, diye düşündü. Belki de, dedi, kızı denizden çok sevdi. Meraktan patlıyordu ya, ona bunu soramıyordu.</span></span></p>

    <p class="calibre16"><span><span class="calibre8">Oltasını sudan çekti, balığı aldı, öteki livara koydu.</span></span></p>

    <p class="calibre16"><span><span class="calibre8">"Haydi Nişancı bir balık tarlası, bir balık ocağı daha bulalım."</span></span></p>

    <p class="calibre16"><span><span class="calibre8">Nişancıyla Vasili de oltalarını çekip balıklarını livara attılar.</span></span></p>

    <p class="calibre16"><span><span class="calibre8">Nişancı ayağa kalktı, güneş karşıdan vuruyordu, sağ elini gözlerine siper etti. Ötekiler de onun gibi yaptılar.</span></span></p>

    <p class="calibre16"><span><span class="calibre8">Nişancı denizi bir baştan bir başa tarıyordu. Deniz yeşildi. Koyu mor, bir tarla gibi dalgasız yere gözleri takılınca, bir süre oraya baktı, düşündü. Dümene geçti. Denizin ortasında mor ışıktan halkanın yöresinde döndüler, morluğu yararak öte yana geçtiler. Mor halkanın ortasında derin bir ışık çizgisi kaldı.</span></span></p>

    <p class="calibre16"><span><span class="calibre8">"Nerelere gider bir anda bu balıklar," diye söylendi Nişancı. Sağa sola, öne arkaya dönerek araştırmasını sürdürdü. Asılmış yüzü şaşkındı.</span></span></p>

    <p class="calibre16"><span><span class="calibre8">Sonunda:</span></span></p>

    <p class="calibre16"><span><span class="calibre8">"Tamam." dedi, yüzü açıldı. "Tamam. Haydi Vasili." Dümeni Vasiliye verdi. Kaba Adanın güneyinde bir yer gösterdi. Vasili dümenin başına geçti. Poyraz da yanına, Nişancı da karşılarına oturdu. "Dedim ki bende bir kabahat yok, dedim ki kendime, yaşlandın ulan Nişancı, gözlerin de görmez oldu dedim. Sonradan anladım ki gözlerimin hiç kabahati yok. Bu deniz ışıklı bir deniz, insanın gözlerini alıyor. Böyle ışıklı bir deniz de Arabistanda gördüm. O deniz Kızıldenizdi, hem de daha usluydu. Çok aydınlık günlerde denizin dibini, dipte akıp giden renk renk balık sürülerini görürdün. Kızıldenizin dibi bahar günü hep birden açmış yüzlerce renk renk çiçek bahçeleriyle dolardı."</span></span></p>

    <p class="calibre16"><span><span class="calibre8">Nişancı konuşmasını kirp diye kesti, ayağa kalktı, "İşte burası, burada bence balık kaynıyor."</span></span></p>

    <p class="calibre16"><span><span class="calibre8">Durdular, oltaları attılar çektiler.</span></span></p>

    <p class="calibre16"><span><span class="calibre8">"Sizin deniz de Kızıldeniz kadar verimli bir deniz ya, onun kadar bin türlü balığı yok."</span></span></p>

    <p class="calibre16"><span><span class="calibre8">"Belki balığı yok ya dünyanın en lezzetli balığı bizim denizde olurmuş," dedi Vasili alçakgönüllü, "ben ne bileyim, öyle diyorlar işte."</span></span></p>

    <p class="calibre16"><span><span class="calibre8">"Öyledir," dedi Poyraz, şaşkın bir sesle. "Herkes bizim de</span></span><span><span class="calibre8">nizin balıklarının dünyanın en lezzetli balıkları olduğunu söylüyor."</span></span></p>

    <p class="calibre16"><span><span class="calibre8">"Doğrudur," dedi Nişancı. "Şu denizdeki nişanları bir bu</span></span><span><span class="calibre8">lalım da, o zaman görelim bakalım, ne kadar balık türü var. Belki burada da çok balık cinsi var. Belki buranın da dibi, ağzına kadar çiçekle dolmuş bir balık, bir çiçek bahçesidir. Baharda denizlerin dibi de hep çiçek açar."</span></span></p>

    <p class="calibre16"><span><span class="calibre8">"Öyle olmalı," dedi Vasili.</span></span></p>

    <p class="calibre16"><span><span class="calibre8">Burada da çok balık tuttular, öteki livar da doldu, balıkları alttaki tahtaların üstüne attılar. Balıklar üst üste çırpınıyorlardı.</span></span></p>

    <p class="calibre16"><span><span class="calibre8">Nişancı birkaç balık ocağı daha gösterdi. Balık tutmaktan yoruldular.</span></span></p>

    <p class="calibre16"><span><span class="calibre8">Bugün deniz çok değişkendi. Yeşilin yanında ışıklı bir mor, onun yanında bir mavi, az ötede, çok uzaklara kadar kıvrılarak akan ak, ışıklı bir çizgi. Ak ışıklı çizgi bir açık mavinin, bir belli belirsiz turuncunun, birçok yeşilin, bir ak köpüklü dalgaların üstünden aşıp gidiyordu.</span></span></p>

    <p class="calibre16"><span><span class="calibre8">Denizin hiçbir devinimini kaçırmayan Nişancı:</span></span></p>

    <p class="calibre16"><span><span class="calibre8">"Bu kadar çok ışıklı, bu kadar çok renkli bir denizi hiç görmedim. Bakınsana şuna, denizin şu kadarcık yüzünde yan yana bu kadar çok renk gördünüz mü? Bakın, az sonra bu renkler, bir ışık dönmesiyle değişecek."</span></span></p>

    <p class="calibre16"><span><span class="calibre8">Deniz, bir değil, bin ışık dönmesiyle her an değişiyordu.</span></span></p>

    <p class="calibre16"><span><span class="calibre8">Poyraz, denizdeki renklerin değişmesini, azalıp çoğalmasını, uçmasını, kırmızı, turuncu, mor, keskin yeşil ışıkların bir baştan bir başa uçmasını gördü. Nişancının yüzüne bakarak, deniz topraktan daha mı zengin, diye içinden geçirdi.</span></span></p>

    <p class="calibre16"><span><span class="calibre8">Gün batmadan adaya döndüler. Bu güzel günde bütün ada halkı iskeledeydi. Yağmur denizi de, göğü de yıkamıştı.</span></span></p>

    <p class="calibre16"><span><span class="calibre8">Kayık geldi kumların üstünde durdu. Hüsmenle birlikte adaya en son ayak basan iki erkek de geldi. Kayığı hep birlikte çakılların üstüne çektiler.</span></span></p>

    <p class="calibre16"><span><span class="calibre8">Poyraz, kalabalığın içinde Zehrayı aradı. Sağa bakındı, ora</span></span><span><span class="calibre8">da çınarların altında Kazım Ağaefendiyi gördü. Bir yanında bir kızı, bir yanında öbür kızı, orada durmuşlar onlara bakıyorlardı. Zehraya bakınca yüreği titredi, çözüldü, yere düşecek gibi oldu, başını önüne eğdi, az bir sürede toparlandı. Elinden geldiğince Zehraya bakmamaya çalışıyordu. İskeledekilere arkasını döndü, Vasiliye bir şeyler söyledi.</span></span></p>

    <p class="calibre16"><span><span class="calibre8">Vasili:</span></span></p>

    <p class="calibre16"><span><span class="calibre8">"Adalılar," diye bağırdı, "adalılar, Nişancı Ağa yüzünden bugün bir kayık dolusu balık tuttuk, bilin ki dünyanın hiçbir yerinde Nişancı Veli gibi bir balıkçı yoktur. O, buradayken bu adalıların sırtı hiçbir zaman yere gelemez. Şimdi size ne diyeceğim, o kadar çok balık, o kadar çok balık tuttuk ki, burada, çınarların altında pişirmemize imkan yok. Onun için şimdi herkes kabını, sepetini alsın gelsin. Alsın gelsin de kabına ağzına kadar balık dolduralım. Kabı olmayanlar da komşudan kap alsın. Hiç kap bulamayanlar da çınarın altına gelsinler. Gene hep birlikte..."</span></span></p>

    <p class="calibre16"><span><span class="calibre8">Poyraz sıkılgan:</span></span></p>

    <p class="calibre16"><span><span class="calibre8">"Balık pişirmesini bilmeyenlere de, Lena Ana ustadır, balık pişirmesini öğretecek."</span></span></p>

    <p class="calibre16"><span><span class="calibre8">Bu sırada Zehra babasının yanından ayrılmış, evlerine doğ</span></span><span><span class="calibre8">ru çabuk çabuk gidiyordu. Poyraz kuşkuyla yöreye bir göz attıktan sonra Zehraya baktı, kız kapıyı açıp içeriye girinceye kadar gözlerini ondan ayırmadı. Zehra elinde bir tencereyle çıkıncaya kadar da gözleri kapıya çivilenmiş kaldı.</span></span></p>

    <p class="calibre16"><span><span class="calibre8">Zehra kapıdan çıktı, o peri kızı yürüyüşüyle kayığa kadar geldi. Vasili onu gördü ya görmezlikten geldi. Kız orada uzun kalsın, diye balığı en son kızın tenceresine koydu ya Poyraz bir daha kızdan yana bakamadı, arkasını döndü, Musa Kazım Ağaefendinin yanına gitti.</span></span></p>

    <p class="calibre16"><span><span class="calibre8">Musa Kazım Ağaefendi, bütün incelik ve candanlığıyla:</span></span></p>

    <p class="calibre16"><span><span class="calibre8">"Allah sizden razı olsun," dedi, "fakir fıkaranın derdine derman oluyorsunuz. İnsanları en makbul, en sağlıklı, en güzel yiyeceklerle doyuruyorsunuz."</span></span></p>

    <p class="calibre16"><span><span class="calibre8">"Estağfurullah efendim, biz kim, karın doyurmak kim. Yakında efendim, bütün bu bahçelerde sebzeler çıkacak. Şeftaliler oluştu oluşacak. Narların, zeytinlerin, bağların da oluşmasına çok az kaldı. Şu tepenin," eliyle gösterdi, "batı yamacındaki arı damında da çok arı kovanı var. Birkaç ay sonra kovanların hepsi balla dolacak. O kovanları maliyeden satın aldım efendim."</span></span></p>

    <p class="calibre16"><span><span class="calibre8">"Allah sizden razı olsun evladım, biz göçmenler çok çektik. Siz bizden daha iyi biliyorsunuz ya. Biliyor da bizim için eliniz</span></span><span><span class="calibre8">den geleni yapıyorsunuz ya. Siz bilmiyorsunuz, siz burada olmadığınız zamanlar, hepimiz çınarların altında toplanıyor, hep sizi, hep sizin insanlığınızı, iyiliğinizi konuşuyoruz."</span></span></p>

    <p class="calibre16"><span><span class="calibre8">"Estağfurullah efendim."</span></span></p>

    <p class="calibre16"><span><span class="calibre8">Kazım Ağaefendi böyle konuştukça onun eli ayağı biribirine dolaşıyor, utancından yerin dibine geçiyordu. Bu telaş içinde kayığın oraya bakınca, balığını almış giden Zehranın doğrudan doğruya kendisine baktığını gördü, şöyle bir sarsıldı, sallandı.</span></span></p>

    <p class="calibre16"><span><span class="calibre8">Dünyanın en iyi davranışı, en kutsal güzelliği, insanın in</span></span><span><span class="calibre8">sana cömert bir sevgiyle yaklaşımıdır. Dünyada her iyilik unutulur, unutulmaz ya unutulur diyelim, hiçbir zaman, hiçbir insanın unutamayacağı bir güzellik var, o da bir insanın bir insandan gördüğü yürekten bir sevgidir.</span></span></p>

    <p class="calibre16"><span><span class="calibre8">Poyrazın koluna girdi:</span></span></p>

    <p class="calibre16"><span><span class="calibre8">"Haydi, bize doğru gidelim de bir kahve içelim," dedi Musa Kazım Ağaefendi.</span></span></p>

    <p class="calibre16"><span><span class="calibre8">"Baş üstüne efendim."</span></span></p>

    <p class="calibre16"><span><span class="calibre8">Yürürken durdu.</span></span></p>

    <p class="calibre16"><span><span class="calibre8">"Vasili!"</span></span></p>

    <p class="calibre16"><span><span class="calibre8">"Buyur."</span></span></p>

    <p class="calibre16"><span><span class="calibre8">"Bizim balıkları da ayırdın mı?"</span></span></p>

    <p class="calibre16"><span><span class="calibre8">"Ayırdım."</span></span></p>

    <p class="calibre16"><span><span class="calibre8">"Geriye kalanların hepsini dağıt."</span></span></p>

    <p class="calibre16"><span><span class="calibre8">"Hiç kalmadı, hepsini dağıttım."</span></span></p>

    <p class="calibre16"><span><span class="calibre8">"Onlara söyle ki, balıkların hepsini pişirsinler. Yoksa kokar pişirince yarın da, öbür gün de yiyebilirler."</span></span></p>

    <p class="calibre16"><span><span class="calibre8">"Allah sizden razı olsun evladım."</span></span></p>

    <p class="calibre16"><span><span class="calibre8">"Sağ olasınız efendim."</span></span></p>

    <p class="calibre16"><span><span class="calibre8">Yukarıya çıktılar. Evin içi çok güzeldi. Mavi bir dağ, dağın önünde bir ceren resmi vardı ocaklığın üstünde. Oymalı dolaplar, pencere kapakları, oya gibi işlenmiş tavan, cilalanmış tahta merdivenler, taban tahtaları...</span></span></p>

    <p class="calibre16"><span><span class="calibre8">"Çok güzel bir ev," dedi Poyraz.</span></span></p>

    <p class="calibre16"><span><span class="calibre8">"Allah razı olsun Vahap Beyden. Bize bu evi layık görmüş, çok kıvançlandık."</span></span></p>

    <p class="calibre16"><span><span class="calibre8">Nesibe, daha onlar merdivenleri çıkarken, yere bir hasır serdi, üstüne de bir döşek, uzun, her iki ucu da dantelli iki yas</span></span><span><span class="calibre8">tık attı döşeğin üstüne. Pencerelere de sakız gibi uçları dantelli, köşelerine mor menekşe işlenmiş perdeler asılmıştı.</span></span></p>

    <p class="calibre16"><span><span class="calibre8">Eşikte ayakkabılarını çıkarıp geldiler, döşeğe oturdular. Az sonra arkalarından Zehra girdi. Yüzü ter içinde kalmış, pes</span></span><span><span class="calibre8">pembe olmuştu. Belli etmeden, tepeden tırnağa, bir göz açıp kapayıncaya kadarlık bir sürede Poyrazı süzdü:</span></span></p>

    <p class="calibre16"><span><span class="calibre8">"Hoş geldiniz efendim," dedi başı önünde.</span></span></p>

    <p class="calibre16"><span><span class="calibre8">Poyraz ayağa kalktı:</span></span></p>

    <p class="calibre16"><span><span class="calibre8">"Hoş bulduk," dedi.</span></span></p>

    <p class="calibre16"><span><span class="calibre8">Zehra öbür odaya geçti. Poyrazın başı döner gibi oldu. Heyecanını belli etmemek için elinden geleni yapıyordu. Ama, Zehranın davranışlarından her şey anlaşılıyordu. Bir süre Kazım Ağaefendinin yüzüne bakamadı.</span></span></p>

    <p class="calibre16"><span><span class="calibre8">Musa Kazım Ağaefendi de onun yüzüne bakamıyordu. Belli ki bir şeylerden sıkılıyordu.</span></span></p>

    <p class="calibre16"><span><span class="calibre8">Toparlanan Poyraz:</span></span></p>

    <p class="calibre16"><span><span class="calibre8">"Efendim, yarın kasabaya gidiyorum, bir emriniz var mı?"</span></span></p>

    <p class="calibre16"><span><span class="calibre8">"Evet evladım, bir şey isteyeceğim ya sizden, sıkılıyorum. Nasıl söylesem bilmem."</span></span></p>

    <p class="calibre16"><span><span class="calibre8">Köskeldiği yastıktan doğruldu. Onunla birlikte Poyraz da doğruldu.</span></span></p>

    <p class="calibre16"><span><span class="calibre8">"Aman efendim, rica ederim efendim, buyurun efendim. Size hizmet etmek bizim vazifemiz efendim."</span></span></p>

    <p class="calibre16"><span><span class="calibre8">Nesibe küçük bir gümüş tepside kahveleri getirdi, önce Poyraza tuttu, Poyraz Kazım Ağaefendiye gönderdi. O ona, o ona derken, Kazım Ağaefendi baskın çıktı.</span></span></p>

    <p class="calibre16"><span><span class="calibre8">Yeni kavrulup çekilmiş kahve kokusu bütün odayı aldı.</span></span></p>

    <p class="calibre16"><span><span class="calibre8">"Beni bu dünyada en çok memnun eden taze kavrulmuş kahvedir. Güzel kokar."</span></span></p>

    <p class="calibre16"><span><span class="calibre8">"Belli Sultanım. Fincanlar da çok güzel."</span></span></p>

    <p class="calibre16"><span><span class="calibre8">Kazım Ağaefendi, Sultanım sözüne mim koydu. Sultanım sözünü çokça Aleviler kullanırlardı.</span></span></p>

    <p class="calibre16"><span><span class="calibre8">Birden:</span></span></p>

    <p class="calibre16"><span><span class="calibre8">"Nerelisiniz?" diye sordu.</span></span></p>

    <p class="calibre16"><span><span class="calibre8">Poyraz dilinin döndüğünce, kısaca, nereli olduğunu, Uzun- yaylaya nereden geldiklerini, girdiği savaşları, adaya gelişini, Vasiliyle ilişkilerini, Vasilinin onu nasıl ölümden kurtardığını bir çırpıda anlattı. En çok üstünde durduğu da Allahuekber kırımı oldu.</span></span></p>

    <p class="calibre16"><span><span class="calibre8">Musa Kazım Ağaefendi çok acındı:</span></span></p>

    <p class="calibre16"><span><span class="calibre8">"Vah evladım vah," dedi.</span></span></p>

    <p class="calibre16"><span><span class="calibre8">Öteki odadan onların konuştuklarını kızlar da dinliyorlar</span></span><span><span class="calibre8">dı. Poyraz Allahuekber kırımını anlatırken bir yumruk geldi Zehranın boğazını tıkadı. Nerdeyse boşanacaktı. Bereket versin Poyraz o korkunç olayı çabuk söylemiş bitirmişti. Nesibe onun durumunu anlayınca onu sevmiş, bağrına basmıştı.</span></span></p>

    <p class="calibre16"><span><span class="calibre8">"Efendim, bir liste hazırladınız mı?"</span></span></p>

    <p class="calibre16"><span><span class="calibre8">"Hazırladım evladım ya."</span></span></p>

    <p class="calibre16"><span><span class="calibre8">"Verin efendim bana."</span></span></p>

    <p class="calibre16"><span><span class="calibre8">Kazım Ağa kıvranıyordu, "zahmet olacak, size çok zahmet olacak. Ama ben burada hiçbir yer bilmiyorum ki, size çok zahmet olacak."</span></span></p>

    <p class="calibre16"><span><span class="calibre8">"Ne zahmeti, ne zahmeti efendim. Siz buyurun efendim.</span></span></p>

    <p class="calibre16"><span><span class="calibre8">Kazım Ağaefendi elleri titreyerek, İngiliz kumaşından özenle dikilmiş ceketinin cebinden uzun bir liste çıkardı. Çok güzel, inci gibi bir yazıyla yazılmıştı. Bu yaşta böylesine güzel bir yazıyı hiç kimse yazamaz, diye düşünen Poyrazın Musa Kazım Ağaefendiye saygısı daha da arttı, listeyi okuyup bitirdikten sonra ayağa kalktı:</span></span></p>

    <p class="calibre16"><span><span class="calibre8">"Efendim evi bir dolaşabilir miyim?"</span></span></p>

    <p class="calibre16"><span><span class="calibre8">Musa Kazım Ağaefendi de onunla birlikte ayaktaydı:</span></span></p>

    <p class="calibre16"><span><span class="calibre8">"Buyurun efendim."</span></span></p>

    <p class="calibre16"><span><span class="calibre8">Önüne düştü. Bu katın odalarını dolaştıktan sonra aşağı indiler, orasını da dolaştılar, yukarı çıkıp yerlerine oturdular.</span></span></p>

    <p class="calibre16"><span><span class="calibre8">"Efendim, bu evde rahat etmeniz için size epeyi eşya gerek olacak."</span></span></p>

    <p class="calibre16"><span><span class="calibre8">"Olacak oğlum ama, ya yarın Atinadan izin haberi gelirse, bu kadar eşyayı ne yaparız?"</span></span></p>

    <p class="calibre16"><span><span class="calibre8">"Bugünlerde her şey çok ucuz, yok pahasına. Bugün aldığı</span></span><span><span class="calibre8">mızı yarın daha pahalı satarız."</span></span></p>

    <p class="calibre16"><span><span class="calibre8">"Öyle mi?"</span></span></p>

    <p class="calibre16"><span><span class="calibre8">"Öyle efendim."</span></span></p>

    <p class="calibre16"><span><span class="calibre8">"Ev çok güzel ya böyle çıplak bir evde oturulmaz değil mi?"</span></span></p>

    <p class="calibre16"><span><span class="calibre8">"Oturulmaz."</span></span></p>

    <p class="calibre16"><span><span class="calibre8">"Öyleyse..."</span></span></p>

    <p class="calibre16"><span><span class="calibre8">Kuşağını çözdü, epeyce dolalı kuşağı açtı, dürdü büktü. Yanına koydu. Kuşağın altından altın kakmalı, sırma işleme güzel, kahverengi deriden, biçimli bir kubur çıktı, kuburun kapağını küçücük bir anahtarla açtı Kazım Ağaefendi. İçinden mor ipekten bir kese çıkardı. Kesenin büzgü ipini çekti, elini soktu, altınların şıngırtısı duyuldu. Az sonra elini çekti, avucunda beş tane altın parıldadı.</span></span></p>

    <p class="calibre16"><span><span class="calibre8">"Buyurun Poyraz Bey oğlum, yeter mi?"</span></span></p>

    <p class="calibre16"><span><span class="calibre8">Altınları uzattı.</span></span></p>

    <p class="calibre16"><span><span class="calibre8">"Aman efendim, bu beş Napolyon. Beş Napolyon çok bü</span></span><span><span class="calibre8">yük paradır. Beş Napolyon altınıyla değil böyle bir evi donatmak, o sizin dediğiniz çiftlik gibi bir çiftlik bile alınır. Çiftliğe para bile vermeyebiliriz. Bu paraya bu günlerde birçok küheylan, seklavi bile alırız. Napolyon altını şimdi çok para. Hüsmen bana epeyce altın teslim etti."</span></span></p>

    <p class="calibre16"><span><span class="calibre8">"Kasan mı var evladım?"</span></span></p>

    <p class="calibre16"><span><span class="calibre8">Poyraz güldü:</span></span></p>

    <p class="calibre16"><span><span class="calibre8">"Kasa gibi bir sandığım var."</span></span></p>

    <p class="calibre16"><span><span class="calibre8">"Benim altınları da sizin kasaya..."</span></span></p>

    <p class="calibre16"><span><span class="calibre8">"Yok efendim, sizin kasa daha sağlam. Ben evden çıkınca, Lena Ana da çıkıyor, çoğu zaman, eve giren bizim kasayı sırtlar götürür."</span></span></p>

    <p class="calibre16"><span><span class="calibre8">"Ben de bu yaşımda, yalnız başıma bir yere kuburumla gidemem."</span></span></p>

    <p class="calibre16"><span><span class="calibre8">"Yalnız gitmezsiniz efendim, nereye giderseniz yanınızda ben olacağım."</span></span></p>

    <p class="calibre16"><span><span class="calibre8">"Sağ ol evladım, ama bu dolu kubur bana ağır geliyor."</span></span></p>

    <p class="calibre16"><span><span class="calibre8">O böyle söylerken Poyrazın da Yezidi kırımını yaşadığı hiç aklından çıkmıyordu. Hele kızların kesilip kumların üstüne atılmış kanlı memelerinin seğirmesi... Böyle bir insana güveni</span></span><span><span class="calibre8">lebilir miydi? Bunu düşündüğünden dolayı kendine kızdı. Poyraz Yezidi kırımını anlatırken o kadar üzülmüş, kahrolmuş, sesi öylesine ağlamış, bir insanın kendi ağlamadan sesinin ağlaması onun ne kadar acı çektiğini gösterir, utanmış, konuşmayı kesmek istemiş, onu da kendine yedirememiş, sözü sonuna kadar götürmek mecburiyetini yüreğinde duymuş, ona ölümden beter gelen bu olayı anlatıp bitirince bitkin, yüzü safran sarısı, sırtını duvara dayamış, öyle cansız kalakalmıştı. Elbette, bu kadar acı çeken bir insana güvenilebilirdi. Gene de büyük, bağışlanmaz bir suç işlemişti. Savaş, en büyük suç değil miydi, o, daha dünyasına doymamış gencecik insanları zorla biribirlerini öldürmeye göndermek insan soyunun icat ettiği iğrenç, en alçak, insan soyuna hiç yakışmayan, insanı insanlıktan çıkaran en büyük bir suç değil midir? Gariban Poyraz, Allahuekberde donan, bitlerin yediği askerleri anlatırken başını kaldırıp da insanın yüzüne bakamıyordu. Sanki savaşı kendisi icat etmişti, sesi o kadar utanç doluydu, acılıydı. Bu çocuğun azıcık üstüne var, bir iki demez kendini öldürür. Elbette böyle bir insana güvenilir. İnsan böyle bir insana canını da, malını da, ırzını da, insanlığını da güvenebilir. Böylesi insanlar, Yezidi kırımı gibi insanı utancından yerin dibine batıracak bir kırımdan dolayı değil, bir küçük savaşa girdi diye bile kendini öldürür, Allah korusun.</span></span></p>

    <p class="calibre16"><span><span class="calibre8">Kuburu belinden çıkardı, Poyraza uzattı. Poyraz eliyle kar</span></span><span><span class="calibre8">şıladı, geri itti.</span></span></p>

    <p class="calibre16"><span><span class="calibre8">"Olmaz efendim, hiç olamaz, benim sandığım sizin beliniz kadar güvenli değil. Bir yere giderken de kuburu Zehra Hanı</span></span><span><span class="calibre8">ma bırakırız. Ondan kimse alamaz."</span></span></p>

    <p class="calibre16"><span><span class="calibre8">Musa Kazım Ağaefendi boynunu büktü, hüzünlendi. Elleri titreyerek kuburu beline bağladı. Kubur, ipek gibi yumuşaktı. Böyle kuburlar ancak Osmanlı paşaları ve Kafkas beylerinde bulunurdu.</span></span></p>

    <p class="calibre16"><span><span class="calibre8">"Kusura bakmayın efendim."</span></span></p>

    <p class="calibre16"><span><span class="calibre8">"Estağfurullah."</span></span></p>

    <p class="calibre16"><span><span class="calibre8">"Herhalde bir bildiğiniz var."</span></span></p>

    <p class="calibre16"><span><span class="calibre8">"Zehra Hanımdan kimse alamaz."</span></span></p>

    <p class="calibre16"><span><span class="calibre8">Kazım Ağaefendi gülümsedi.</span></span></p>

    <p class="calibre16"><span><span class="calibre8">"Kimse alamaz ondan."</span></span></p>

    <p class="calibre16"><span><span class="calibre8">Poyraz da gülümsedi.</span></span></p>

    <p class="calibre16"><span><span class="calibre8">"Yarın kasabaya ineceğiz, öyle mi efendim?"</span></span></p>

    <p class="calibre16"><span><span class="calibre8">"İnelim efendim."</span></span></p>

    <p class="calibre16"><span><span class="calibre8">Ertesi sabah Kadri Kaptan aşağıdan bağırdı:</span></span></p>

    <p class="calibre16"><span><span class="calibre8">"Hazır mısın Poyraz Reis?"</span></span></p>

    <p class="calibre16"><span><span class="calibre8">Poyraz hızla merdivenlerden aşağıya indi, dört bir yanına bakındı.</span></span></p>

    <p class="calibre16"><span><span class="calibre8">"Haydi gidelim Kadri Kaptan. Ağaefendi nerede?"</span></span></p>

    <p class="calibre16"><span><span class="calibre8">"İskelede."</span></span></p>

    <p class="calibre16"><span><span class="calibre8">"Niçin bana daha önce haber vermedin?"</span></span></p>

    <p class="calibre16"><span><span class="calibre8">"Az önce geldi."</span></span></p>

    <p class="calibre16"><span><span class="calibre8">İskeleye koşarcasına yürüdü. Önce Zehrayı gördü çınarların altında, çeşmenin yanında. Baktı ki Kazım Ağaefendi teknenin içinde dimdik dikilmiş durur, ağırbaşlı, Melek Hatun da yanında. Poyraz, aklından geçirdi, ateş bacayı sarmış. Melek Hatun pirine çarpılmış, eninde sonunda onu alıp kırk pınarlı İda dağına kaçıracak.</span></span></p>

    <p class="calibre16"><span><span class="calibre8">Az sonra Vasili de geldi.</span></span></p>

    <p class="calibre16"><span><span class="calibre8">"Ohhooo, burda mısınız cümbür cemaat? Ben de geldim." Nerden çıktıysa Hüsmen de çıktı ortaya.</span></span></p>

    <p class="calibre16"><span><span class="calibre8">"A be daha gün doğmadan böyle nereye?"</span></span></p>

    <p class="calibre16"><span><span class="calibre8">"Kasabaya," dedi Vasili.</span></span></p>

    <p class="calibre16"><span><span class="calibre8">"Ben de geliyorum." Poyraza baktı.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Gel Hüsmen," dedi. Hüsmen tekneye atladı. Bu sırada da Melek Hatun pirinin eline sarıldı öptü. Kazım Ağaefendi de onun elini öptü, iskeleye çıkarken Poyraz onu elinden tuttu, yukarıya çekti. Kaptan motor kolunu üç kez çevirdi motor ça</span></span><span><span class="calibre8">lıştı, tekne zıngırdadı yol aldı.</span></span></p>

    <p class="calibre16"><span><span class="calibre8">Kasabaya geldiklerinde vakit öğleyi geçiyordu. Vasili önde, ötekiler arkada iskeleden Hayri Efendinin mağazasına yürüdü</span></span><span><span class="calibre8">ler. Onları köşe başını dönerken gören Hayri Efendi caddede karşıladı:</span></span></p>

    <p class="calibre16"><span><span class="calibre8">"Hoş geldiniz efendim, safalar getirdiniz."</span></span></p>

    <p class="calibre16"><span><span class="calibre8">Poyraz, Kazım Ağaefendiyle Hayri Efendiyi tanıştırdı.</span></span></p>

    <p class="calibre16"><span><span class="calibre8">"Hayri Efendi, bu mağazanın sahibi."</span></span></p>

    <p class="calibre16"><span><span class="calibre8">"Maşallah, maşallah."</span></span></p>

    <p class="calibre16"><span><span class="calibre8">"Girit eşrafından Musa Kazım Ağaefendi. Kendileri Giritte çiftlik sahibidirler ve de efendim soylu atlar yetiştirirler. Bizim adamıza gelmişler, şimdilik adamıza yerleşmişlerdir."</span></span></p>

    <p class="calibre16"><span><span class="calibre8">Hayri Efendi koltuğuna Kazım Ağaefendiyi buyur etti, kendi de yanına oturdu. Ötekiler de oraya buraya çöktüler. Mağazadaki çırak koşarak karşıdaki kahveye gitti kahve söyledi geldi.</span></span></p>

    <p class="calibre16"><span><span class="calibre8">Poyraz, ne aradıklarını Hayri Efendiye anlattı, Hayri Efendi:</span></span></p>

    <p class="calibre16"><span><span class="calibre8">"Tamam," dedi. "Siz istirahat buyurun, sonra Cafere gideriz. Caferde aradığınız her şey bulunur. İstanbulda, Atinada, Pariste ne varsa Caferde de hepsi var."</span></span></p>

    <p class="calibre16"><span><span class="calibre8">Kahvelerini içtiler.</span></span></p>

    <p class="calibre16"><span><span class="calibre8">Cafer onları büyük mağazasının önünde karşıladı.</span></span></p>

    <p class="calibre16"><span><span class="calibre8">"Buyurun efendim, buyurun mirim efendim." Ortaya kon</span></span><span><span class="calibre8">muş masanın yöresine türlü koltuklar sıralanmıştı.</span></span></p>

    <p class="calibre16"><span><span class="calibre8">"Buyurun efendim, oturunuz. Ne içersiniz?"</span></span></p>

    <p class="calibre16"><span><span class="calibre8">"Kahve."</span></span></p>

    <p class="calibre16"><span><span class="calibre8">"Nasıl olsun?"</span></span></p>

    <p class="calibre16"><span><span class="calibre8">"Orta şekerli."</span></span></p>

    <p class="calibre16"><span><span class="calibre8">Mağazanın arkasına geçerken:</span></span></p>

    <p class="calibre16"><span><span class="calibre8">"Efendim kahveleri elimle pişirmeliyim. Halis dibek kahvesidir. Biraz önce kahveyi ben kavurdum, dibekte de ben dövdüm. Kokusu gitmesin diye de kavanozun kapağının yöresine balmumu çektim. Şimdi geliyorum." Kapıdan içeriye girdi, yitti. Poyrazla ötekiler yumuşak koltuklarına kurulmuşlar, bir alan kadar büyük mağazayı şaşkınlıkla, hayranlıkla seyreyliyorlardı. Mağazada neler yoktu ki, böyle bir yer, içinde bu kadar çeşidi olan bir mağaza doğrusu Londrada, Amerikada bile zor bulunurdu.</span></span></p>

    <p class="calibre16"><span><span class="calibre8">Hayri Efendi de büyümüş gözlerle, burayı ilk görüyormuşcasına mağazanın her yerine, kıyı bucak, en küçük ayrıntıyı bi</span></span><span><span class="calibre8">le kaçırmadan, kendinden geçmiş bakıyordu. Tavandan sarkan, usta işi büyük küçük, sayısız, biçim biçim altın yaldızlı kesme</span></span></p>

    <p class="calibre16"><span><span class="calibre8">camdan ve kristalden avizeler, geniş maroken, renk renk kadife koltuklar, kanepeler, hezaran koltuklar, sandalyalar, altın yaldızlı demir karyolalar, perdeler, perdelikler... Bir yanda top top kumaşlar, bir yanda kadın ve erkek ayakkabıları... Çocuk giyitleri. çocuk arabaları, işlenmiş beşikler... Orta yerde de yan yana konmuş deniz motorları.</span></span></p>

    <p class="calibre16"><span><span class="calibre8">Musa Kazım Ağaefendi, bir köşede eyerler, dizginler, keçe Hsllemeler, gümüş savatlı başka koşumlar gördü, ayağa kalktı, o yana yürüdü, vardı kılaptan işleme bir eyeri önce okşar gibi etti, ardından kaldırdı, altına baktı. Turuncu işlemeli keçeydi eyerin altı. Bu eyer bir Türkmen eyeriydi. Öteki Çerkes, Arap eyerlerine teker teker hayranlıkla bakarken bir ses duydu, "kahveler." Elindeki eyeri istemeyerek yerine koydu, çabucak masaya yöneldi. Cafer ona kahvesini verdi. Ortalığı taze kahvenin kokusu almıştı. Elinde kahve koltuğa oturdu, ilk yudumu aldı, gözlerini kapadı, kendisini Giritte çiftliğinde sandı. Kahve kokusu başını döndürüyordu. Çoktandır böyle, kokulu bir kahve içmemişti. İlk olaraktan, üstünde sersem sepet dolaştığı, sözümona bu ana vatan toprağına hiç yabancılık duymamış, horlanmamış, it yerine konmamıştı sanki. Giritten bu yana anasından emdiği süt burnundan getirilmemişti sanki. Bir yudum kahve onu anasından yeni doğmuş gibi etmişti.</span></span></p>

    <p class="calibre16"><span><span class="calibre8">Musa Kazım Ağaefendi mest, gözleri kapalı, kahveyi bitirdi, fincanın dibindeki telveye gözlerini bir süre dikti, baktı, güldü, ayağa kalkarak elindeki kırmızı çizgili ağzı geniş fincanı masa</span></span><span><span class="calibre8">nın üstüne koydu, yanındaki Cafere döndü, uzun boylu, uzun boyunlu Caferin uzun yüzü bir mumyanın yüzü gibi kurumuş, pörtlemiş kocaman gözleri çıra gibi yanıyor, o gözlere takılanı kolay kolay bırakmıyor, tuhaf bir dünyaya usulca, belli belirsiz alıp götürüyordu uzaklara bir yerlere. Caferin elini tuttu:</span></span></p>

    <p class="calibre16"><span><span class="calibre8">"Bana," dedi, "bir dibek bul, işlemeli, eski zaman işi, içinde çok kahve döğülmüş."</span></span></p>

    <p class="calibre16"><span><span class="calibre8">Cafer sevindi. İlerde dikilmiş duran iki delikanlıdan birine: "Haydi çabuk, eve koş, o eskiden kalma nakışlı dibeği kol demiriyle al getir."</span></span></p>

    <p class="calibre16"><span><span class="calibre8">Çocuk bir anda yitti gitti, az sonra da geldi nakışlı, elden ele geçe geçe koyu bir kırmızıya dönüşmüş dibeği içindeki kol demiriyle birlikte Cafere uzattı. Cafer de Musa Kazım Ağaefendiye saygıyla sundu.</span></span></p>

    <p class="calibre16"><span><span class="calibre8">"Ne güzel, ne güzel, sağ ol, sağ ol."</span></span></p>

    <p class="calibre16"><span><span class="calibre8">Gözlerini dibekten alamayarak, durmadan, "ne güzel, ne güzel," diyor, ardından da, birkaç kez, "sağ ol sağ ol," sözcük</span></span><span><span class="calibre8">lerini söylüyor, gözlerini dibekten ayıramıyor, o yanına bu yanına döndürüyor, ışığa tutuyor bakıyor, okşarcasına herkese gösteriyordu.</span></span></p>

    <p class="calibre16"><span><span class="calibre8">"Efendim, bu benim size yadigarımdır."</span></span></p>

    <p class="calibre16"><span><span class="calibre8">"Sağ olun sağ olun."</span></span></p>

    <p class="calibre16"><span><span class="calibre8">Gözlerini dibekten ayırmadan durdu, başını kaldırdı, Cafe</span></span><span><span class="calibre8">rin çıra gibi yanan gözlerine baktı:</span></span></p>

    <p class="calibre16"><span><span class="calibre8">"Bu dibek ne ağacındandır?"</span></span></p>

    <p class="calibre16"><span><span class="calibre8">"Çok kimseye sordum, hiçbir kimse ne ağacından olduğunu söyleyemedi."</span></span></p>

    <p class="calibre16"><span><span class="calibre8">"Gül ağacından," dedi Kazım Ağaefendi. "Böyle güzel bir kırmızı olsa olsa gül ağacından dibekte olur. Bizim Giritte en değerli dibekler gül ağacından yapılırdı."</span></span></p>

    <p class="calibre16"><span><span class="calibre8">Hiç kimse bu sözlerin ciddi mi, şaka mı olduğunu anlayamadı.</span></span></p>

    <p class="calibre16"><span><span class="calibre8">Musa Kazım Ağaefendi sözlerini bitirir bitirmez kalktı. Ar</span></span><span><span class="calibre8">kasından Poyraz da kalktı, Cafer de... Mağazanın en dibine, yaldızlı karyolaların olduğu yere yürüdüler. Ardından da bütün mağazayı dolaştılar. Kazım Ağaefendi her karyolayı, koltuğu teker teker inceledi, altına üstüne, yanına yönüne uzun uzun baktı, ağzını açıp da bir tek sözcük söylemedi. Döndüler geldiler, gene herkes oturduğu koltuğa oturdu. Kazım Ağaefendi oturur oturmaz başını önüne eğdi düşüncelere daldı. Ötekiler hiç konuşmadılar, Kazım Ağaefendi başını kaldırıncaya kadar. Herkes onun yüzüne bakıyordu.</span></span></p>

    <p class="calibre16"><span><span class="calibre8">"Cafer Efendi oğlum bir kalem kağıt al eline..." Kalktı. "Sen gel benimle."</span></span></p>

    <p class="calibre16"><span><span class="calibre8">Ötekiler de saygıyla ayağa kalktılar.</span></span></p>

    <p class="calibre16"><span><span class="calibre8">Kazım Ağaefendi eliyle bir, siz oturun işareti yaptı, oturdu</span></span><span><span class="calibre8">lar. Yan yana mağazanın içine gene daldılar. Kazım Ağaefendi söylüyor, Cafer yazıyordu. Çalışmaları çok sürmedi. Yazmayı bitirdiler, Kazım Ağaefendi geriye döndü, oturanlar gene saygıyla ayağa kalktılar, o, ayaktakilere:</span></span></p>

    <p class="calibre16"><span><span class="calibre8">"Rica ederim efendiler, rahatsız olmayın, oturun," dedi.</span></span></p>

    <p class="calibre16"><span><span class="calibre8">Cafer iki adamını yanına çağırdı, koltukları, kanepeyi, halıları, yorganları, döşekleri, çarşafları, Kazım Ağa neleri göstermişse, delikanlılar onları mağazanın ortasındaki boşluğa yığdılar.</span></span></p>

    <p class="calibre16"><span><span class="calibre8">Hep birden ayağa kalktılar, öteberilerin yanına gittiler.</span></span></p>

    <p class="calibre16"><span><span class="calibre8">"İyi mi, beğendiniz mi?" diye sordu Musa Kazım Ağaefendi.</span></span></p>

    <p class="calibre16"><span><span class="calibre8">Başta Hayri Efendi:</span></span></p>

    <p class="calibre16"><span><span class="calibre8">"Çok güzel, çok güzel. Hayırlı uğurlu olsun," dedi. "Sizinle birlikte eskisin."</span></span></p>

    <p class="calibre16"><span><span class="calibre8">"Çok güzel, hepsi de çok güzel," dedi Poyraz.</span></span></p>

    <p class="calibre16"><span><span class="calibre8">"Çok güzel," dediler ötekiler de.</span></span></p>

    <p class="calibre16"><span><span class="calibre8">Poyraz, masasında hesap yapmakta olan Caferin yanına gitti karşısına oturdu. Uzun bir süre Caferle cebelleştikten son</span></span><span><span class="calibre8">ra ayağa kalktılar. Poyraz, iç cebinden çıkardığı kesesinden para aldı, Cafere verdi. Cafer biraz mırın kırın etmiş olacak ki Poyraz elini bir daha cebine soktu, kesesini çıkardı. Bir daha elini Cafere uzattı, Caferin yüzü güldü. Poyraz da kıvanç içinde bir yüzle Kazım Ağaefendilerin yanına döndü.</span></span></p>

    <p class="calibre16"><span><span class="calibre8">"Cafer, eşyaları hemen iskeleye, Kadri Kaptanın teknesine götürün. Hemen şimdi. Şu elindeki listeyi de bana ver."</span></span></p>

    <p class="calibre16"><span><span class="calibre8">Cafer listeyi hemen getirdi.</span></span></p>

    <p class="calibre16"><span><span class="calibre8">Hayri Efendiyle Kazım Ağaefendi önde, ötekiler arkada bir mağaza, üç dükkan daha dolaştılar, yeterince alışveriş ettiler, tekneye döndüler.</span></span></p>

    <p class="calibre16"><span><span class="calibre8">Kadri Kaptan, ne aldılarsa hepsini tekneye taşımıştı, beklemeden tekneye atladılar.</span></span></p>

    <p class="calibre16"><span><span class="calibre8">Sabahleyin erkenden bütün adadakiler uyandılar, iskeleye geldiler, tekneyi boşaltıp eve taşıdılar. Başta Melek Hatun, Lena, Sabiha, öteki kadınlar, Zehra, Nesibe ikindiye kadar evi yer</span></span><span><span class="calibre8">leştirdiler. Kazım Ağaefendinin çok beğendiği yaldızlı aynayı da cümle kapısının yanına koydular.</span></span></p>

    <p class="calibre16"><span><span class="calibre8">İkindiüstü Kazım Ağaefendi eve geldi, evi baştan sona birkaç kez dolaştı. Masasının, birkaç sandalyanın, koltuğun yerini değiştirdi, küçük Isparta halısını kendi odasına koy</span></span><span><span class="calibre8">durdu.</span></span></p>

    <p class="calibre16"><span><span class="calibre8">Eve herkes giriyor çıkıyor, ev arı kovanı gibi işliyordu.</span></span></p>

    <p class="calibre16"><span><span class="calibre8">Nişancı da eve durmadan girip çıkanlar arasındaydı. Bıkıp usanmadan eve giriyor çıkıyor, evin içini dışını hayranlıkla seyrediyordu.</span></span></p>

    <p class="calibre16"><span><span class="calibre8">Çorbacı Dimitri çok zengindi. Şu kilisenin aşağısından başla</span></span><span><span class="calibre8">yan çarşının ilk mağazası Çorbacı Dimitrinindi. Mağaza Avrupadan getirilen kumaşlar, ayakkabılar ve öteki eşyalarla doluydu. Ne ararsan bulunuyordu. Arı kovanından balık oltasına, tekne motorundan ağlara, ağ iplerine, ağ mantarlarına kadar. Bu mağazanın dışında Atinada, Venedikte, Marsilyada da mağazalan vardı Çorbacı Dimitrinin. Bu kasabadan başka yöredeki illerle de alışverişi vardı. Çorbacının bir de vapurları vardı Akdenizde çalışan, Amerikaya kadar gidip gelen. Amerikada iki kardeşi, üç de oğlu, kalabalık akrabaları yaşıyordu. Burundaki, baştan üçüncü köşk Çorbacı Dimitrinindi. Oradaki evlere adalılar Çorbacı Köşkleri diyorlardı. Çorbacı mahallesi diyenler de vardı. Çorbacıların hepsi de küçük, büyük armatörlerdi. Gemileri bütün Akdenizde çalışıyor, İngiltere, Skandinavya, Amerikaya gidiyorlardı.</span></span></p>

    <p class="calibre16"><span><span class="calibre8">Birinci Dünya Savaşı başlar başlamaz Çorbacılardan birkaç ay içinde kimsecikler kalmadı, o güzelim köşkler has bahçe gibi çiçek bahçeleriyle bomboş kaldı. Adaya gelenler, Hüsmenin dı</span></span><span><span class="calibre8">şında köşkleri dolaşmadılar bile. Oturmayı da akıllarından geçirmediler. Belki de bu çiçekler ortasında kalmış köşkler onları ürküttü.</span></span></p>

    <p class="calibre16"><span><span class="calibre8">Cafer, çocukluğundan bu yana Çorbacı Dimitrinin yanında çalışıyordu. Çorbacılardan en son giden Dimitri oldu. Dimitri bir sabah erkenden, her zamanki gibi mağazaya geldi. Cafer, katipler, öbür satıcılar da gene gün doğmadan gelmişler, Çor</span></span><span><span class="calibre8">bacıyı bekliyorlardı. Her zaman güleç yüzlü olan, şakalaşan Çorbacının yüzü zehir zemberekti. Onların yüzlerine bakmadan mağazanın kapısını açtı, anahtarları da kapıda bekleşenlere uzattı, kepenkler sabahın alacasının ıssızlığında büyük gürültüyle kaldırıldı. Dirseklerini masasına dayamış, iki eli yüzünde, dalmış gitmiş Çorbacı gün ikindine kadar konuşmadı. Yüzü taş, duvar olmuştu.</span></span></p>

    <p class="calibre16"><span><span class="calibre8">Başını kaldırdı:</span></span></p>

    <p class="calibre16"><span><span class="calibre8">"Gelin çocuklar," dedi ölgün bir sesle. "Savaş başladı. Bu savaş şimdiye kadar görülmemiş bir savaş olacak. Ben kaçıyorum.</span></span></p>

    <p class="calibre16"><span><span class="calibre8">Bari son günlerimi rahat geçireyim. Hiç olmazsa ölüm rahat bir mezar yüzü görsün. Biz Osmanlılar çok savaş gördük. Tanrı hiç</span></span><span><span class="calibre8">bir kuluna savaş göstermesin. Savaş göstereceğine öldürsün."</span></span></p>

    <p class="calibre16"><span><span class="calibre8">Gözlerini karşısında duranların yüzlerine dikti, ağlamaklı bir yüzle onlara baktı. "Yaaa, işte böyle," dedi sustu. Gözleri Caferin üstünde durdu, bekledi.</span></span></p>

    <p class="calibre16"><span><span class="calibre8">"Gel Cafer!"</span></span></p>

    <p class="calibre16"><span><span class="calibre8">Cafer öne bir adım attı:</span></span></p>

    <p class="calibre16"><span><span class="calibre8">"Buyur."</span></span></p>

    <p class="calibre16"><span><span class="calibre8">Önündeki anahtar destesini masanın ucuna, Caferin önüne sürdü.</span></span></p>

    <p class="calibre16"><span><span class="calibre8">"Al bunları Cafer, ben dönünceye kadar mağazayı sen işleteceksin. Gene bugünkü maaşını alacaksın. Paraları çok iyi saklayacaksın ki, şeytan bile aramakla bulamayacak. Öldürseler bile paranın yerini kimseye söylemeyeceksin. Mağazadaki mallar bitince de evinde oturacak benim dönmemi bekleyeceksin."</span></span></p>

    <p class="calibre16"><span><span class="calibre8">Katip, katibin yardımcısı, satıcılar Rumdu. Onlara döndü:</span></span></p>

    <p class="calibre16"><span><span class="calibre8">"Sizler de bana hakkınızı helal edin. Mağazada mallar bitinceye kadar Cafere yardımcı olur, maaşınızı alır, ondan sonra evinize gider, benim gelmemi beklersiniz. Savaş biter bitmez dönerim. Cesedimin yaban ellerde kalmasını istemem."</span></span></p>

    <p class="calibre16"><span><span class="calibre8">Anahtarları masanın üstünden aldı, Cafere uzattı.</span></span></p>

    <p class="calibre16"><span><span class="calibre8">Başta katip, öteki çalışanlar, Dimitri anahtarları Cafere verince sessizce oradan ayrıldılar.</span></span></p>

    <p class="calibre16"><span><span class="calibre8">"Nereye, çocuklar nereye?"</span></span></p>

    <p class="calibre16"><span><span class="calibre8">Katip:</span></span></p>

    <p class="calibre16"><span><span class="calibre8">"Biz şimdiden evlerimize gidiyoruz."</span></span></p>

    <p class="calibre16"><span><span class="calibre8">"Alacaklarınızı Cafer efendiden alın."</span></span></p>

    <p class="calibre16"><span><span class="calibre8">"Biz alacağımızı aldık, biz gidiyoruz."</span></span></p>

    <p class="calibre16"><span><span class="calibre8">Dimitri onların bu tutumlarına çok şaşırdı, sesi titreyerek:</span></span></p>

    <p class="calibre16"><span><span class="calibre8">"Artık benimle çalışmayacak mısınız?"</span></span></p>

    <p class="calibre16"><span><span class="calibre8">"Çalışmayacağız."</span></span></p>

    <p class="calibre16"><span><span class="calibre8">"Uğurlar ola."</span></span></p>

    <p class="calibre16"><span><span class="calibre8">Çorbacı Dimitri evini alıp gittikten sonra Cafer birkaç hafta daha adada kaldı. Gene eskisi gibi, daha gün ışımadan her gün Mağazayı açıyor, kepenkleri gürültüyle kaldırıyor, anahtar destesini büyük masanın üstüne, Dimitrinin yaptığı gibi, şangırtıyla atıyordu. Sabahlardan akşamlara kadar, boynunu kapıya uzatmış, bir alıcı gelecek diye özlemle bekliyordu. Aradan üç av geçti, ne gelen ne giden var, çarşıdaki tekmil mağazalar da kapanmış, çarşıdan çıt çıkmıyordu.</span></span></p>

    <p class="calibre16"><span><span class="calibre8">Cafer bir gün baktı ki, demirci dükkanından çekiç sesleri de gelmiyor. Oysa Yani ustanın çekiç sesleri ala şafaktan gün atıncaya kadar kesilmez, bütün adada çınlar dururdu. Bu ada</span></span><span><span class="calibre8">ya bir şeyler olmuştu ya ne olmuştu? Gene balıkçılar denize çıkıyor, gene kadınlar, erkekler şehre iniyor, herkes işinde gücünde, yalnız bir kişi bile Caferden alışveriş etmiyordu. Oysa bu mağaza birkaç ay öncesine kadar dolup taşardı. Oysa mağaza ağzına kadar mallarla doluydu. Ve Cafer, sabahlardan akşamlara kadar sinek avlıyordu.</span></span></p>

    <p class="calibre16"><span><span class="calibre8">Köyün içine çıktı, önüne gelenle neler olup bittiğini konuş</span></span><span><span class="calibre8">tu. Hiç kimsenin ağzından savaştan başka bir sözcük çıkmadı. Herkesin ağzında bir savaş sözüdür gidiyordu. Mağazayı kapatıp adadan kasabaya göçtü. Kasabada da herkesle konuştu, gene herkes savaştan söz etti. Ne yapacağını bilemez, o dükkan senin, bu kahve benim dolaşırken Hayri Efendiye uğradı. Hayri Efendi onu iyi karşıladı:</span></span></p>

    <p class="calibre16"><span><span class="calibre8">"Demek Dimitri mağazasını sana bıraktı?"</span></span></p>

    <p class="calibre16"><span><span class="calibre8">"Bana güvendi."</span></span></p>

    <p class="calibre16"><span><span class="calibre8">"Seni sevmiş, seni kutlarım, seni sevmiş de bütün malını sana bırakmış. Kadrini bil, sana bırakılan büyük bir servettir."</span></span></p>

    <p class="calibre16"><span><span class="calibre8">"Bana hiçbir şeyini bırakmadı."</span></span></p>

    <p class="calibre16"><span><span class="calibre8">"Ya ne yaptı?"</span></span></p>

    <p class="calibre16"><span><span class="calibre8">"Bana anahtarları verirken, malları satacaksın, sattıklarını bir bir deftere yazacaksın, paralarımı da muhkem, kimsenin bulamayacağı bir yere saklayacaksın. Sakladığın paralar içinden de her ay sana verdiğim maaşını alacaksın. Dönünce seninle hesaplaşırız, dedi. O gitti gideli de ne maaş aldım ne bir şey."</span></span></p>

    <p class="calibre16"><span><span class="calibre8">"Neden almadın?"</span></span></p>

    <p class="calibre16"><span><span class="calibre8">"Hiçbir şey satılmadı ki. Onun gittiğinden bu yana her şey kapandı. Bir iğne iplik bile satamadım."</span></span></p>

    <p class="calibre16"><span><span class="calibre8">Hayri Efendi dirseklerini masaya dayayıp yüzünü iki eli arasına aldı, uzun bir süre düşündükten sonra gözlerini Caferin gözlerine dikerek:</span></span></p>

    <p class="calibre16"><span><span class="calibre8">"Yok" dedi, "bu adam seni çok sevmiş, seni çocuğu yerine koymuş. Beni iyi dinle, o mağaza, adadaki köşk, buradaki, ağzına kadar dolu depo da senin. Aklını başına al. Bu mallar senin."</span></span></p>

    <p class="calibre16"><span><span class="calibre8">"Benim değil. Giderken bana dedi ki, döneceğim. Ölüm, yani cesedim yaban ellerde kalmayacak, döneceğim, kendi adamda ölecek, kendi toprağıma, babamın, dedemin, anamın mezarlarının yanına gömüleceğim."</span></span></p>

    <p class="calibre16"><span><span class="calibre8">"Bu mallar senin. Bak sana ne söyleyeceğim, beni iyi dinle. Adadaki mağazayı buraya taşıyacak, depoyu mağaza yapacaksın. Evini de getireceksin. Orada alışveriş olmaz bundan sonra. Adadaki mağazanın alıcıları şu kıyılardaki vilayetlerdi. İstanbuldan, İzmirden, Bursadan bile alışverişe gelenlerdi. Ben bile, biliyorsun, büyük alışverişlerimi sizin adadan ediyordum. Onlar gemileriyle Amerikadan, Avrupadan en nadide mallar getiriyorlardı, sen de biliyorsun. Onların adadaki köşkleri gibi cennet bahçeleri içindeki köşkler İstanbulda, Bursada, İzmirde yok. O ada bitti. Sen mallarını hemen taşı. Depoyu da dediğim gibi mağaza yap, az da olsa alışveriş yapanlar olur. Gittikçe de alışverişin artar. Uğurlu olsun. Allah seni bahtiyar kılsın, kazancını yemeyi Allah sana nasibetsin."</span></span></p>

    <p class="calibre16"><span><span class="calibre8">Caferin gözlerinin içi gülüyordu. Ne demek istiyordu Hay</span></span><span><span class="calibre8">ri Efendi, demek istiyordu ki Çorbacı dönmeyecek, o çok uzaklara, Amerikalara gitti. Amerikaysa dünyanın öbür ucunda.</span></span></p>

    <p class="calibre16"><span><span class="calibre8">Birden Caferin yüzü karardı, boynu büküldü. Bu da Hayri Efendinin gözünden kaçmadı.</span></span></p>

    <p class="calibre16"><span><span class="calibre8">"Ne oldu Cafer, bir şey mi var?"</span></span></p>

    <p class="calibre16"><span><span class="calibre8">"Bir şey yok," dedi Cafer ayağa kalktı.</span></span></p>

    <p class="calibre16"><span><span class="calibre8">"Dur Cafer, gitme, otur yerine."</span></span></p>

    <p class="calibre16"><span><span class="calibre8">Önündeki çekmeceyi açtı:</span></span></p>

    <p class="calibre16"><span><span class="calibre8">"Senin paran yok. Bu durumda sana para bırakamazdı Dimitri. Al şunları!"</span></span></p>

    <p class="calibre16"><span><span class="calibre8">Paraları Caferin önüne bıraktı.</span></span></p>

    <p class="calibre16"><span><span class="calibre8">Cafer ayağa kalktı, Hayri Efendinin elini aldı öpüp alnına götürdü. Zangır zangır titriyordu. Elleri titreyerek parayı aldı cebine koydu.</span></span></p>

    <p class="calibre16"><span><span class="calibre8">"Otur evladım, otur Cafer. Burada alışveriş yaparsın. Ben de sana yardım ederim."</span></span></p>

    <p class="calibre16"><span><span class="calibre8">"Savaş var."</span></span></p>

    <p class="calibre16"><span><span class="calibre8">Olsun. Kıyamet kopsun isterse, hiçbir zaman paralı adam bu dünyadan eksik olmaz."</span></span></p>

    <p class="calibre16"><span><span class="calibre8">Cafer iki gün içinde bütün malları kasabaya taşıdı. Aylarca çalışarak depoyu güzel bir mağaza yaptı. Ve ağır da olsa alışveriş başladı. Günler geçtikçe de arttı. Cafer kıvançlıydı.</span></span></p>

    <p class="calibre16"><span><span class="calibre8">Yalnız, Dimitrinin dediklerini, olduğu gibi yerine getirdi. Eline geçen paraları muhkem, şeytanın bile bulamayacağı bir yere saklıyor, saklamadan önce de paraların içinden maaşını alıyordu. Aylar geçiyor, gittikçe alışveriş artıyor, maaşını artır</span></span><span><span class="calibre8">mak Caferin aklına gelmiyordu.</span></span></p>

    <p class="calibre16"><span><span class="calibre8">Değiş tokuş günlerinde, mallarını satmak isteyen yöre köy</span></span><span><span class="calibre8">lerinin, kasabanın Rumları da mallarını Cafere getiriyorlar, yok pahasına veriyorlardı.</span></span></p>

    <p class="calibre16"><span><span class="calibre8">Onlar kasabadan dönünce Nişancı çınarın altına geldi, öte de dimdik durdu, konuşmadan Poyraza baktı.</span></span></p>

    <p class="calibre16"><span><span class="calibre8">Biraz sonra Poyraz:</span></span></p>

    <p class="calibre16"><span><span class="calibre8">"Buyur Nişancı," dedi, "ne durdun kaldın orada?"</span></span></p>

    <p class="calibre16"><span><span class="calibre8">Nişancı hiçbir karşılık vermeden arkasını döndü kamışlığa yürüdü.</span></span></p>

    <p class="calibre16"><span><span class="calibre8">"Vasili, gördün mü Nişancıyı?"</span></span></p>

    <p class="calibre16"><span><span class="calibre8">"Gördüm."</span></span></p>

    <p class="calibre16"><span><span class="calibre8">"Yarın sabah erkenden, deniz daha beyazken yola çıkmalı</span></span><span><span class="calibre8">yız Kadri Kaptan..."</span></span></p>

    <p class="calibre16"><span><span class="calibre8">"Hazırım Reis. Yarın deniz daha beyazken... Kıyı köylüleri</span></span><span><span class="calibre8">ne Rumlardan çok tekne, kayık, motor kaldı. Motoru kalanların çoğu da balıkçı değilmiş. Çoğu da geriye dönemeyeceğini biliyormuş."</span></span></p>

    <p class="calibre16"><span><span class="calibre8">Kadri Kaptan, deniz daha beyazken motoru çalıştırdı.</span></span></p>

    <p class="calibre16"><span><span class="calibre8">Gün ışırken döndüler adadan yana baktılar, ada artık gözükmüyordu. Tekne batıya yöneldi.</span></span></p>

    <p class="calibre16"><span><span class="calibre8">"Ne o Kaptan, kasabaya gitmiyor muyuz?"</span></span></p>

    <p class="calibre16"><span><span class="calibre8">"Şu aşağıda Reis, büyük Rum köyleri vardı, hepsi de balıkçı, birçok Rum, teknesini güvendiği köylülere bıraktı. Kıyı köylerde ne kadar tekne istersen o kadar tekne var."</span></span></p>

    <p class="calibre16"><span><span class="calibre8">Köyün iskelesine ikindiüstü geldiler yanaştılar. İskelede onları nerdeyse bütün köy karşıladı. Önce tahta bacak Ali Çavuş, "Hoş geldiniz," dedi, arkasından da köylüler... Ali Ça</span></span><span><span class="calibre8">vuş onları aldı köyün alanına götürdü. Alanın ortasında geniş dalları, üç adam el ele verse çeviremez gövdesiyle ulu bir çınar ağacı yükseliyordu. Çınarın altındaki çeşmeden de bol bir su akıyor, mor çiçekli yarpuzların arasından denize gidiyordu.</span></span></p>

    <p class="calibre16"><span><span class="calibre8">Köy çok güzeldi, ahşap evlerin aşağı yukarı hepsi renk renk boyanmış, hepsinin önünde de bir çiçek bahçesi vardı.</span></span></p>

    <p class="calibre16"><span><span class="calibre8">Ağzı geniş, kırmızı çizgili fincanlarda kahveler geldi.</span></span></p>

    <p class="calibre16"><span><span class="calibre8">"Bizim köyün dörtte üçü Rumdu," dedi Ali Çavuş. "Onlar gidince köy bomboş kaldı. Onların yerine de Yunanistandan gelen Türkleri yerleştirdiler. Onlar gelir gelmez de evlerine ka</span></span><span><span class="calibre8">pandılar, bir daha da dışarıya çıkmadılar. Türkler geleli çok oldu. Daha hiçbirinin yüzünü görmedik. Onlar gelmeden köy ne kadar boşsa şimdi de o kadar boş. Çocukları bile köyün içine çıkmıyor. Bir adam bile gelip bu çınarın altına şu sedirlere oturmadı. Dünyaya küsmüşler. Ne yerler ne içerler kimsecikler bilmiyor. Sizin ada nasıl?"</span></span></p>

    <p class="calibre16"><span><span class="calibre8">"Bizim adayı hiçbir muhacir beğenmedi. Gelen adaya bir ba</span></span><span><span class="calibre8">kıyor, hemen de, hiç durmadan, yangından kaçar gibi geldikleri tekneye doluşarak arkalarına bakmadan kaçıp gidiyorlar."</span></span></p>

    <p class="calibre16"><span><span class="calibre8">"Kara insanlarının adalardan ödü kopar."</span></span></p>

    <p class="calibre16"><span><span class="calibre8">"Kopuyor," dedi Poyraz.</span></span></p>

    <p class="calibre16"><span><span class="calibre8">Kara, ada insanları üstüne bir sohbet aldı yürüdü.</span></span></p>

    <p class="calibre16"><span><span class="calibre8">Ali Çavuşun önüne bir delikanlı dikildi, eğildi kulağına bir şeyler söyledi.</span></span></p>

    <p class="calibre16"><span><span class="calibre8">"Yemek hazırlanmış, buyurun eve," dedi Ali Çavuş.</span></span></p>

    <p class="calibre16"><span><span class="calibre8">"Aman Ali Çavuş, yemeğin sırası mı şimdi, bizim seninle bir işimiz var. Karanlık kavuşmadan."</span></span></p>

    <p class="calibre16"><span><span class="calibre8">"İşiniz başım üstüne komşu..."</span></span></p>

    <p class="calibre16"><span><span class="calibre8">Poyraz Musa, tekne işini kısaca anlattı.</span></span></p>

    <p class="calibre16"><span><span class="calibre8">"Çok tekne var, çok tekne var, ne yapacağımızı bilemiyo</span></span><span><span class="calibre8">ruz. Kız gibi tekneler nerdeyse çürüyecek. Giden komşuların çoğu balıkçıydı, bizse çiftçi. Onlar bize balık, balık yumurtası, çiroz, salamura, lakerda verirlerdi, biz de onlara tereyağı, yoğurt süt, kuru fasulye, nohut mercimek, unluk buğday, kavun karpuz verirdik. Haydi kalkın teknelere gidelim."</span></span></p>

    <p class="calibre16"><span><span class="calibre8">Hep birden sevinç içinde kalktılar. Ali Çavuş sevincinden ne yapacağını bilemiyordu. Göçmenlerin evleri arasından geçerlerken Ali Çavuş: "Bakın," dedi, "hiçbir canlı, hiçbir açık kapı gözüküyor mu? Bakın, şu ağaçlara bakın, üstlerinde öten, cıvıldaşan bir kuş görünüyor mu?"</span></span></p>

    <p class="calibre16"><span><span class="calibre8">"Nereye gitmişler bunlar?"</span></span></p>

    <p class="calibre16"><span><span class="calibre8">"Evlerinin içindeler."</span></span></p>

    <p class="calibre16"><span><span class="calibre8">"Tuhaf."</span></span></p>

    <p class="calibre16"><span><span class="calibre8">"Küsmüşler. Dünyaya küsmüşler bunlar."</span></span></p>

    <p class="calibre16"><span><span class="calibre8">"Ne yer, ne içerler?"</span></span></p>

    <p class="calibre16"><span><span class="calibre8">"Bilinmez. Bunlar geldikleri gün biz koşuştuk, yemekler yaptık. Her ev birkaç tür yemek yaptı, götürdük. Hiç, hiç yüz vermediler, bir tek söz bile söylemediler, tepsileri, boş sahanla</span></span><span><span class="calibre8">rı, tencereleri almaya gittik, baktık ki yemeklerin hiçbirisine el sürülmemiş. Şaşırdık kaldık. Bir daha da yüzlerini göremedik, şaşırdık kaldık."</span></span></p>

    <p class="calibre16"><span><span class="calibre8">"Ben de şaşırdım."</span></span></p>

    <p class="calibre16"><span><span class="calibre8">"Bir insanın vatanından ayrılması zulüm. Herhal insanın yüreği kökünden koparılmış gibi oluyor. Bunlar da küsmüşler. Herhalde bunlara, geceleri Yunanistandan yiyecek içecek getiren cinler var! inşallah yakında yumulmaktan bıkacak, bizim gibi insan yüzüne çıkacaklar. Zulüm."</span></span></p>

    <p class="calibre16"><span><span class="calibre8">"Zulüm," dedi Poyraz, "zulmü kebir."</span></span></p>

    <p class="calibre16"><span><span class="calibre8">"Tahta ayağımı sorarsanız, Çanakkaleye kurban gitti. Bir karanlığa battım çıktım. Baktım, diz kapağımın üstünden bacağım kesilmiş. Küstüm kaldım. Baktım, biraz düşündüm, ben böyle nasıl yürürüm? Baktım, küsmüşüm. Baktım, gece açılmış, gün doğmuş. Baktım Çanakkale denizinin üstü dümdüz, bomboş. İngiliz zırhlıları denizin dibini boylamışlar. Köye döndüm- Sabahtan gecenin karanlığına kadar köyün dışında bekledim. Ses çıkarmadan eve girdim. Evdekilere, susun, ses etmeyin, ben eve gelmedim. Saklanmalıyım. Ben ölünceye kadar şu pis insanların yüzlerine bakmayacağım. Baktım, bu dünyanın her şeyine, börtü böceğine küsmüşüm, itine kurduna da. Bunlar da bir gün..."</span></span></p>

    <p class="calibre16"><span><span class="calibre8">Ali Çavuş içini çekti.</span></span></p>

    <p class="calibre16"><span><span class="calibre8">Küçük koya geldiler. Köyün kıyılarının kumlarına, yan yana kayıklar, irili ufaklı tekneler çekilmişti. Ali Çavuş yepyeni, mavi çizgili bir teknenin yanına gitti, bu işte, dedi, bakın, yukarıya çıkın içine de bakın. Sağ bacağı kalın bir ağaç kütüktü. Küskünlüğü ağır kütüktendi. Yoksa dünya topal kaynıyordu. Bu dünya körlerin, topalların dünyası olmuştu. Hristo çok konuştu onunla. Topallık, körlük, şu bacak yerine bağlanmış kütük neydi ki, bu kadar ağır olmasa. Hristo olmasa Ali Çavuş daha evin içindeydi. Daha gün yüzü görmemişti. Küsmüştü ki zalim küsmüştü. Küsmüştü ki yüreğindeki bağlar kopmuştu. Hristo onu gün yüzüne, insan arasına nasıl, ne demişti de çıkarmıştı, hiç mi hiç anımsamıyor. Şimdi Hristo gibi biri olsa bu köyde, o da bu muhacirlerin huylarını bilse, bunları bir iki demez deliklerinden çıkarıverirdi.</span></span></p>

    <p class="calibre16"><span><span class="calibre8">Teknenin yanına gittiler, yöresini uzun uzun dolaştılar, üs</span></span><span><span class="calibre8">tüne çıktılar. Tekne yepyeni bir tekneydi, daha el değmemiş. Çok beğendiler.</span></span></p>

    <p class="calibre16"><span><span class="calibre8">"Yok," dedi Ali Çavuş, "Öbür teknelere de bakın teker te</span></span><span><span class="calibre8">ker, Nişancıya belki daha iyisini bulursunuz."</span></span></p>

    <p class="calibre16"><span><span class="calibre8">Dolaşmaya başladılar, her tekneyi inceden inceye gözden geçirdiler, karanlık kavuşunca Ali Çavuşun yanına döndüler.</span></span></p>

    <p class="calibre16"><span><span class="calibre8">"Hepsi de satılık mı?"</span></span></p>

    <p class="calibre16"><span><span class="calibre8">"Satılık."</span></span></p>

    <p class="calibre16"><span><span class="calibre8">"Teknelerin hepsini birden niçin satıyorlar?"</span></span></p>

    <p class="calibre16"><span><span class="calibre8">"Tekne sahiplerinin hiçbirisi balıkçı değil de ondan."</span></span></p>

    <p class="calibre16"><span><span class="calibre8">Köye döndüler, çınarın altına oturdular. Ortaya bir büyük masa, sandalyalar geldi. Sahanlarla yemekler taşındı. Çınarın alt dallarından birine büyük gemici feneri asılmıştı, ortalığı iyice ışıtıyordu.</span></span></p>

    <p class="calibre16"><span><span class="calibre8">Yemek yedikleri sürece hiç konuşmadılar.</span></span></p>

    <p class="calibre16"><span><span class="calibre8">Ali Çavuşla Hristo Çanakkaleden birlikte dönmüşlerdi. Ve Çanakkaleden geriye dönen asker çok azdı. Hristonun sol kolu kalmıştı Çanakkalede. Hristo da Nişancı gibi iyi bir balıkçıydı. Tek koluyla gene en iyi olta sallayan, ağ atan, dümen tutan Hristoydu. Savaştan önce en çok, en büyük kılıçları da zıpkınlayan Hristoydu. Hristo Ali Çavuşun hem komşusu, hem de can bir kardeşliğiydi.</span></span></p>

    <p class="calibre16"><span><span class="calibre8">"Turuncu tekneyi alıyoruz."</span></span></p>

    <p class="calibre16"><span><span class="calibre8">"Olur. Verdim gitti."</span></span></p>

    <p class="calibre16"><span><span class="calibre8">"Kaça olur."</span></span></p>

    <p class="calibre16"><span><span class="calibre8">"Kaçası maçası yok, verdim gitti."</span></span></p>

    <p class="calibre16"><span><span class="calibre8">"Hiç mi para almayacaksın?"</span></span></p>

    <p class="calibre16"><span><span class="calibre8">"Verdim gitti."</span></span></p>

    <p class="calibre16"><span><span class="calibre8">"Ne tuhaf adamsın Ali Çavuş."</span></span></p>

    <p class="calibre16"><span><span class="calibre8">"Verdim gitti."</span></span></p>

    <p class="calibre16"><span><span class="calibre8">"Küsüp dünyaya, evinin karanlığında yıllarca kaldığın bo</span></span><span><span class="calibre8">şuna değil."</span></span></p>

    <p class="calibre16"><span><span class="calibre8">"Yıllarca da değil. Verdim gitti."</span></span></p>

    <p class="calibre16"><span><span class="calibre8">"Allah Allah, nasıl para almazsın?"</span></span></p>

    <p class="calibre16"><span><span class="calibre8">"Hristo bu tekneyle hiç denize, balığa çıkmadı. Hristo tek</span></span><span><span class="calibre8">nesinin Nişancı gibi bir balıkçıya verildiğini duyarsa çok sevinecek."</span></span></p>

    <p class="calibre16"><span><span class="calibre8">"Niçin hiç denize çıkmadı Hristo?"</span></span></p>

    <p class="calibre16"><span><span class="calibre8">"Çıkamadı da ondan."</span></span></p>

    <p class="calibre16"><span><span class="calibre8">Hristo askere gidince parasız, kimsiz kimsesiz kalan karısı, çocukları aç kalmasın diye o güzel tekneyi yok pahasına İzmirli bir çorbacıya satmıştı. Çanakkaleden dönen Hristo, buralarda bir süre arkadaşlarının tekneleriyle balık tutup para kazandıktan sonra Karadenizin yolunu tuttu, birkaç ay sonra turuncu tekney</span></span><span><span class="calibre8">le geri döndü. Her gün, gün ışımadan küçük koya gidiyor, kıyıya oturuyor, sabahtan akşama kadar gözlerini tekneden ayırmadan bakıyordu. Hristo tekneye karasevda bağlamıştı. Teknesi olduğu halde Hristo gene arkadaşlarının teknesiyle balığa çıkıyor, kendi de kazanıyor, tekne sahiplerine de kazandırıyordu. Derken mübadele geldi çattı. Amanın bu mübadele de neymiş, dediler köylüler. Karakol onbaşısı durumu inceden inceye onlara anlattı. Anlamayanlara bir daha, bir daha anlattı. İşi anlayınca Ali Çavuşun yüreğine bir ateş düşüp kaymakamlıkta soluğu aldı. Kaymakamlığın taban tahtalarında Ali Çavuşun kütükten bacağı ortalığı salladı. Ayak sesine kaymakam bile dışarıya uğradı. Ali Çavuşu görünce öfkesi yatıştı, "Buyur Ali Çavuş" dedi. Ali Çavuş öfkeyle içeriye girdi, kaymakamın masasının önündeki sandalyaya oturdu, ayağını uzattı, küt, diye tahtalara indirdi, oda sallandı.</span></span></p>

    <p class="calibre16"><span><span class="calibre8">"Bir kahve Ali Çavuş."</span></span></p>

    <p class="calibre16"><span><span class="calibre8">"İstemez beyim."</span></span></p>

    <p class="calibre16"><span><span class="calibre8">"Niçin böylesin Ali Çavuş, ter içindesin, ne oldu?"</span></span></p>

    <p class="calibre16"><span><span class="calibre8">"Olan oldu beyim. Daha ne olsun, Hristoyu da sürüyorlar, süremezler beyim. Hristoyu hiç kimse vatanından süremez. Sol kolu Çanakkalede kaldı, yüreği de burada kalmasın."</span></span></p>

    <p class="calibre16"><span><span class="calibre8">"Niçin Ali Çavuş?"</span></span></p>

    <p class="calibre16"><span><span class="calibre8">"Çünkü o, bu denizlerin birinci balıkçısıdır. Hristo gibi bir balıkçı daha bu dünyaya gelmemiştir."</span></span></p>

    <p class="calibre16"><span><span class="calibre8">"Ne yapalım, kanun..."</span></span></p>

    <p class="calibre16"><span><span class="calibre8">Ali Çavuş ayağa kalktı, kütük bacağı öfkeyle taban tahtalarına indi. Kütüğün tok sesini dışardan da duydular.</span></span></p>

    <p class="calibre16"><span><span class="calibre8">"Kanun, kanun! Hristonun bir kolu Çanakkalede kaldı be</span></span><span><span class="calibre8">nim şu ayağımla birlikte, Anafartalarda... Bu mu kanun?"</span></span></p>

    <p class="calibre16"><span><span class="calibre8">Ayağını taban tahtalarına vura vura, tepeden tırnağa öfke</span></span><span><span class="calibre8">ye kesmiş dışarıya çıktı.</span></span></p>

    <p class="calibre16"><span><span class="calibre8">Kaymakamın dişlerinin arasından, "Aaaah, Ali Çavuş, sen Anafartalarda büyük kumandanın emrinde savaşmamış olsay</span></span><span><span class="calibre8">dın, topal domuz görürdün babanın gününü, aaah," sözleri ağzından döküldü. Dişlerini gıcırdattı.</span></span></p>

    <p class="calibre16"><span><span class="calibre8">Ali Çavuş o öfkeyle köye geldi, doğru Hristonun evine gitti.</span></span></p>

    <p class="calibre16"><span><span class="calibre8">"Bu öfken ne? Nereden geliyorsun böyle kan ter içinde?"</span></span></p>

    <p class="calibre16"><span><span class="calibre8">"Kaymakamdan geliyorum. Gidiyorsunuz. Sizi Yunanistana sürüyorlar, söyle herkese malını mülkünü, nesi var, nesi yoksa satsınlar. Sen de sat."</span></span></p>

    <p class="calibre16"><span><span class="calibre8">"Ben hiçbir yere gitmiyorum. Bir tek iğnemi de satmayacağım."</span></span></p>

    <p class="calibre16"><span><span class="calibre8">Aralarında sert bir tartışma başladı.</span></span></p>

    <p class="calibre16"><span><span class="calibre8">Hristo, "Ben buradan hiçbir yere gitmem," diyordu da başka bir şey demiyordu.</span></span></p>

    <p class="calibre16"><span><span class="calibre8">Ali Çavuşla Hristonun arasındaki tartışma aylarca sürdü. Hristo değil teknesini, bir tek iğnesini bile elden çıkarmadı.</span></span></p>

    <p class="calibre16"><span><span class="calibre8">Zamanı gelip de sürgün başlayınca Ali Çavuş, ne etti eyledi de bir kamyon buldu. Hristoyu ev eşyalarıyla birlikte bir kamyona koydu, kendi de bindi, İzmire vardılar. Hristo, çoluk çocuk bir kayıkla vapura doğru yol alırken:</span></span></p>

    <p class="calibre16"><span><span class="calibre8">"Çavuş, Çavuş, Ali Çavuş, yakında dönerim üzülme. Ne</span></span><span><span class="calibre8">yim kalmışsa hepsi senindir. Tekneyi de iyi, fıkara bir balıkçı bulursan ona ver. Hiç para alma, para alma. İyi bir balıkçı... Yakında dönerim. Çok yakında. Beni köyümden kimse edemeyecek, kimse, kimse..."</span></span></p>

    <p class="calibre16"><span><span class="calibre8">Onlar gidince köy bomboş kaldı. Bu göçmenler gelince de... Gene bomboş.</span></span></p>

    <p class="calibre16"><span><span class="calibre8">"Gönder Nişancıyı, hangisini beğenirse. Herkes teknesini, malını, nesi var nesi yoksa komşusuna bıraktı gitti. Hiçbir zaman sürüldüklerine, son ana kadar inanmadılar. Gideceklerine ne kadar inanmadılarsa, döneceklerine o kadar inanıyorlardı. Yarın öbür gün bir teneke turuncu, bir teneke mavi boyayla, tamam. Para mara almam. Yoook, başka bir tekneyi beğenirse Nişancı, onu da o zaman düşünürüz."</span></span></p>

    <p class="calibre16"><span><span class="calibre8">Teknelerine bindiler, kıvançlıydılar.</span></span></p>

    <p class="calibre16"><span><span class="calibre8">Kaptan motorun kolunu çevirdi. Üç çevirişte motor aldı.</span></span></p>

    <p class="calibre16"><span><span class="calibre8">"Ne diyorsunuz çocuklar?"</span></span></p>

    <p class="calibre16"><span><span class="calibre8">"Ali Çavuş haklı."</span></span></p>

    <p class="calibre16"><span><span class="calibre8">"Sen Nişancıyla köye gelir, teknenin eksiğini tamamlar mısın?</span></span></p>

    <p class="calibre16"><span><span class="calibre8">"Gelirim Poyraz Reis."</span></span></p>

    <p class="calibre16"><span><span class="calibre8">Poyraz, teknenin bir köşesine oturdu, iki elini çenesine da</span></span><span><span class="calibre8">yadı daldı, yumuldu gitti. Sanki burada, teknenin içinde değildi.</span></span></p>

    <p class="calibre16"><span><span class="calibre8">Adaya gün batmadan geldiler. Onları iskelede Nişancı bek</span></span><span><span class="calibre8">liyordu.</span></span></p>

    <p class="calibre16"><span><span class="calibre8">"Müjde," diyerek tekneden çıktı Poyraz, "sana bu denizin en iyi teknesini bulduk, hiç kullanılmamış. Eğer, insan halidir, o tekneyi beğenmezsen, deniz tekne dolu, beğen beğen, beğendi</span></span><span><span class="calibre8">ğini al."</span></span></p>

    <p class="calibre16"><span><span class="calibre8">"Sağ ol Poyraz, sağ ol Reisim."</span></span></p>

    <p class="calibre16"><span><span class="calibre8">"Ne oldu Nişancı, ne var?"</span></span></p>

    <p class="calibre16"><span><span class="calibre8">Nişancı, onlar kendi işi için köylere kadar zahmet edip gittiler, bir de onları kötü haberle karşılıyorum, bu insanlığa sığar mı, diye ikirciklendi.</span></span></p>

    <p class="calibre16"><span><span class="calibre8">"Nişancı adada kötü bir şeyler mi oldu biz gittikten sonra?"</span></span></p>

    <p class="calibre16"><span><span class="calibre8">Nişancı ağzında bir şeyler geveledi, Poyraz hiçbir şey anla</span></span><span><span class="calibre8">madı.</span></span></p>

    <p class="calibre16"><span><span class="calibre8">"Musa Kazım Ağaefendiye bir şey mi oldu, yoksa Lena Anaya mı, yoksa senin torunlarına mı?"</span></span></p>

    <p class="calibre16"><span><span class="calibre8">"Yok, yok, öyle şeyler yok. Onların hepsi iyi. Hepsi de seni bekledi. Onlar iyi ya..."</span></span></p>

    <p class="calibre16"><span><span class="calibre8">"Ya"sı ne?"</span></span></p>

    <p class="calibre16"><span><span class="calibre8">"Hani var ya çifte koltuk değnekli genç, bir de öteki gençler, bir de ne bileyim, ben, hani hükümetten Hayri Efendi onlar için para almıştı, sen de o paralarla onlara ayakkabı, giyit almıştın, işte onlar."</span></span></p>

    <p class="calibre16"><span><span class="calibre8">"Ne olmuş onlara, uzatma sözü."</span></span></p>

    <p class="calibre16"><span><span class="calibre8">"Uzatmıyorum, onları giydirip kuşatmıştın. Topal ayaklarına bile ayakkabı almıştın. Ne kadar da çok yiyecek. Ne kadar da çok balık tutmuştuk, balıkları en çok da onlar yemişti."</span></span></p>

    <p class="calibre16"><span><span class="calibre8">"Amma da sözü uzatıyorsun ha, ne oldu onlara?"</span></span></p>

    <p class="calibre16"><span><span class="calibre8">"Bir tekne geldi, önce o topallar, sonra da, sonra da adaya kim gelmişse..."</span></span></p>

    <p class="calibre16"><span><span class="calibre8">"Sonra, hiç uzatmadın maşallah!"</span></span></p>

    <p class="calibre16"><span><span class="calibre8">"Bindiler o tekneye, arkalarına bakmadan, kıçlarını adaya döndüler gittiler."</span></span></p>

    <p class="calibre16"><span><span class="calibre8">Poyrazın benzi soldu, dudakları titrer gibi etti, bu da Ni</span></span><span><span class="calibre8">şancının gözünden kaçmadı, aceleyle:</span></span></p>

    <p class="calibre16"><span><span class="calibre8">"O gelenlerden yalnız Musa Kazım Ağaefendi adada kal</span></span><span><span class="calibre8">dı," dedi.</span></span></p>

    <p class="calibre16"><span><span class="calibre8">Poyraz gülerek:</span></span></p>

    <p class="calibre16"><span><span class="calibre8">"Varsın güle güle gitsinler. Zaten ne işe yararlardı ki onlar."</span></span></p>

    <p class="calibre16"><span><span class="calibre8">"Balık tutarlardı. Balıkçılık onlara göre bir işti. Yani otur</span></span><span><span class="calibre8">dukları yerden oltayla balık tutanlar en usta balıkçılar topallar olurlar. Bir de iki gözü körler. Körler de, topallar da birer sağlam insan olmalı. Hele körler, oltaya vurma değil, oltanın yanından bile geçse balık onlar duyumsarlar."</span></span></p>

    <p class="calibre16"><span><span class="calibre8">Poyraz gene güldü:</span></span></p>

    <p class="calibre16"><span><span class="calibre8">"Bir daha adaya gelen ne kadar kör, topal varsa hepsini bağlar, bir yere salmayız. Bak, Nişancı senin yepyeni, gıcır gıcır teknenin rengi ne?"</span></span></p>

    <p class="calibre16"><span><span class="calibre8">Nişancı:</span></span></p>

    <p class="calibre16"><span><span class="calibre8">"Ne?"</span></span></p>

    <p class="calibre16"><span><span class="calibre8">"Turuncu."</span></span></p>
  </div>
</body>
</html>
