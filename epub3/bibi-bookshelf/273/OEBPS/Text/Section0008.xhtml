<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ilk250ki2</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre4">
    <h1 class="calibre13"><span class="calibre19"><br /></span></h1>

    <h1 class="calibre13"><span class="calibre19"><br /></span></h1>

    <h1 class="calibre13"><span class="calibre19"><br /></span></h1>

    <h1 class="calibre13"><span class="calibre19">8</span></h1>

    <div>
      <span class="calibre19"><br /></span>
    </div>

    <div>
      <span class="calibre19"><br /></span>
    </div>

    <div>
      <span class="calibre19"><br /></span>
    </div>

    <p class="calibre16"><span class="calibre17"><br class="calibre3" /></span></p>

    <p class="calibre16">Kavlakzade Hacı Remzi iskeleye yanaşan teknesinden indi, çınarların altına, dimdik, göğsünü şişirerek yürüdü, geldi çeşmenin yanında durdu, onu gören Poyraz Musa evinden çıktı, sahanlıkta ikircikli durdu. Hacı Remziye baktı, tanır gibi oldu, çeşmenin başına geldi, el sıkıştılar.</p>

    <p class="calibre16">"Hoş geldiniz, buyurun oturun."</p>

    <p class="calibre16">"Hoş bulduk."</p>

    <p class="calibre16">Tekneden boyuna üstü başı dökülen, ellerinde kazmalar, kürekler, testereler, Poyraz Musanın buradan seçemediği daha başka aletler taşıyan genç adamlar iskeleye çıkıyordu.</p>

    <p class="calibre16">"Ben Kavlakzade Hacı Remziyim. Poyraz Musa Beyefendiyle şerefyab oluyorum, değil mi?"</p>

    <p class="calibre16">"Benim efendim. Estağfurullah."</p>

    <p class="calibre16">"Şerefyab olduk beyefendi. Size muhterem Üzeyir Han Hazretlerinden, kaymakam beyefendiden, Abdülvahap biraderimizden ve hem de tapucu Talipten selam getirdim. Sizi kasabada herkes tanıyor ve seviyor. Sizin altın madalyali İstiklal Harbi Kahramanı olduğunuzu herkes biliyor. Ve herkes sizin bu adaya büyük bir vazifeyle de geldiğinizi biliyor. Ve de bütün Garbi Anadoluya da erişilmez bir şeref verdiğinizi de biliyor."</p>

    <p class="calibre16">"Estağfurullah efendim."</p>

    <p class="calibre16">''Siz, siz milletimiz için Orta Asyadan kopmuş gelmiş en parlak&nbsp;<span class="calibre17">güneşimizsiniz.</span></p>

    <p class="calibre16">"Haşa efendim, biz kim, parlak güneş kim."</p>

    <p class="calibre16">"Bu kadar alçakgönüllü olmayın," diye dikeldi Hacı Remzi.</p>

    <p class="calibre16">"Evet efendim, haşa efendim, biz kimiz ki efendim."</p>

    <p class="calibre16">"Siz bir su katılmamış kahramansınız. Biz sizi biliriz, sizin kim olduğunuzu, alicenapları Mustafa Kemal Paşa Hazeratının gözbebeğisiniz."</p>

    <p class="calibre16">Kaşlarını çattı sertleşti:</p>

    <p class="calibre16">"Evet siz..."</p>

    <p class="calibre16">Hacı Remzi coşmuş, kendinden geçmiş konuşuyor, Poyraz utancından büzüldükçe büzülüyor, onun küçük fıldır fıldır dönen gözlerine bakamıyor, övgü sözleri ardı ardına sıralanıyordu.</p>

    <p class="calibre16">"Evet siz, büyük milli kahraman burada kalmayacaksınız, biliyorum. Muhteşem vazifeniz bitince Ankaraya geri döneceksiniz, biliyorum. Başka şehirlerde, başka adalarda da kalacak mısınız?"</p>

    <p class="calibre16">"Ben bu adadan başka hiçbir yere gitmeyeceğim."</p>

    <p class="calibre16">"Sizi de Abdülvahap Beyefendi gibi çok mu küstürdüler? Herhalde arkadaşınız Paşa Hazretlerinin bundan hiç haberi olmamıştır."</p>

    <p class="calibre16">Gittikçe yüzü asılan Poyraz, onun yarı çıplak başına, incecik dudaklarına, seyrek dişlerine, beyaz kolalı gömleğine, kırmızı kravatına bakıyordu. İyi terzi elinden çıkmış lacivert giyitini sanki bugün giymişti. Lacivert külot pantolonun ütüsü kılıç gibiydi. Ayaklarına körüklü bir çizme çekmiş çizmenin koncuna da sapı gümüş savatlı kamçısını sokmuştu. Uzun bıyıkları düşüktü. O durmadan konuştukça Poyraz onun giyitleriyle oyalanıyordu. Yarı çıplak başına mor püsküllü, yeni kalıptan çıkmış fesini takmamıştı. Neden takmamış da başı açık gelmişti buraya kadar? Neden kalpak giymemişti? Biliyordu, bunlar başı açık dolaşamazlardı. Bir İstiklal Savaşı gazisine fesle geleceğine, kalpakla gelemeyeceğine göre, yarı çıplak başla gelmeyi yeğlemişti.</p>

    <p class="calibre16">"İstiklal Harbine katılmadınız mı?"</p>

    <p class="calibre16">Hacı Remzi şaşırdı, telaşlandı.</p>

    <p class="calibre16">"Nerden bildiniz?"</p>

    <p class="calibre16">"Başınızda kalpak yok da."</p>

    <p class="calibre16">"Maalesef yok. Fesi de, sizin gibi bir kahramanın yanına giyip de gelemezdim. Çünküleyin ki sizinkiler, Kuvayi Milliyeciler fesi sevmiyorlar da..."</p>

    <p class="calibre16">"Siz İstiklal Harbine katılmadınız mı?"</p>

    <div class="chapter">
      <div class="chapter">
        "Ben malul gaziyim sultanım. Ben Şark Cephesinde, Allahuekber dağında çarpıştım. Şark Cephesinden geriye kalan birkaç askerden biri de benim. Benim bütün bedenim kalbur gibi. Öldürmeyen Allah öldürmez. Siz de bizim cephede çarpıştınız değil mi arkadaşım?"
      </div>

      <div class="chapter">
        "Öyle."
      </div>

      <div class="chapter">
        "Öldürmeyen Allah öldürmez. Zabitsiniz ve de sizi on altı yaşında cepheye sürdüler değil mi? Doksan bin kişinin yarısı dondu, yarısını da bit yedi, vah vaaah! Sonra Urfada Kuvayi Milliye teşkilatını kurdunuz. Fransızları vatan topraklarından sürdünüz ve en büyük kahramanlık nişanı altın İstiklal Madalyasını aldınız."
      </div>

      <div class="chapter">
        "Hasbelkader."
      </div>

      <div class="chapter">
        Hacı Remzi çok kızdı, ayağa kalktı oturdu. Boyun damarları şişerek bağırdı:
      </div>

      <div class="chapter">
        "Savaşarak, kan dökerek, bütün bedeni kalbur gibi olarak kazanılan ve hem de bihakkın kazanılan som altın zafer madalyasına hasbelkader diyemezsiniz. Derseniz, ben, harp malulu olarak buna müsaade edemem. Hem de bu alçakgönüllülüğe hiç müsaade edemem. Bu kadar alçakgönüllü, yüce bir insanın bu kadar alçakgönüllü olmaya hakkı yok. Şark Cephesinden canlı olaraktan dönen birkaç kişiden biri olan ben, zinhar, sizin bu sözünüze razı olamam. Ve hem de Allahuekberde tunç göğsünü Ruslara siper ederekten çarpışan sizin gibi kahraman kişiye bir değil, bin İstiklal Madalyası bile azdır, azdır."
      </div>

      <div class="chapter">
        Adadakiler, Poyrazın karşıladığı bağırıp çağıran, bir oturup bir kalkan, Poyrazı susturan bu adamın yanına bir türlü yaklaşamıyor, uzaktan seyreyliyorlardı. Lenaysa durmadan konuğa, Poyraza mis gibi dibek kahvesi getiriyordu.
      </div>

      <div class="chapter">
        "Biliyorum, Paşa Hazretleri sizi çok soracak. Çünkü bu günlerde size çok ihtiyacı olacak. Sizi bulamazlarsa ateş püskürecek, dünyayı da başlarına yıkacak. Çünkü onun sizin gibi kahraman arkadaşlarına ihtiyacı var. Ne ihtiyacı var?" Çelik parçası kıvılcımlanan gözlerini Poyrazın gözlerinin içine dikti, çelik ışıltısını onun gözlerine kenetledi. "Bugünlerde onun sizin gibi büyük kişilere çok ihtiyacı var. Bundan da bizim haberimiz&nbsp;<span class="calibre17">var. Niçin?"</span>
      </div>

      <div class="chapter">
        <span class="calibre17">Poyraz gülerek:</span><br class="calibre3" />
      </div>

      <div class="chapter">
        "Niçin?" diye sordu.
      </div>

      <div class="chapter">
        "Çünkü Halk Fırkasını kurdu. Bana da bizim kasabanın tam selahiyetli reisliğini teklif ettiler Ben de kabul ettim. Paşa Hazretleri sizin gibi bir arkadaşını boş bırakır mı? Sizi mebus, sonra da vekil yapacak Fırkada çok ihtiyacı var sizlere."
      </div>

      <div class="chapter">
        "Yaa, demek çok ihtiyacı var?"
      </div>

      <div class="chapter">
        "Var. Çünkü Halk Fırkasının reisi Paşadır. Halkın içinden sevilmiş, itibarlı kişileri arıyorlar. Sizin gibi kahramanlık rütbesini hak etmiş kişileri arıyorlar. Sizin gibi küsmüş, dünyadan elini ayağını çekmiş, bir adaya sığınmışsa bizim de vazifemiz onları bulup başımıza taç eyleyerek, onlardan af dilemektir."
      </div>

      <div class="chapter">
        "Estağfurullah. İşi büyütüyorsunuz."
      </div>

      <div class="chapter">
        "Zinhar, hayır, sizin kahramanlığınızı bütün Türkiye biliyor. Bizim kasabamız sizin kahramanlığınızla çalkaruyor."&nbsp;
      </div>

      <div class="chapter">
        "Demek, Paşanın fırkasının reisi oluyorsunuz."&nbsp;
      </div>

      <div class="chapter">
        "Mingayrihaddin. Paşa emretmişler, bizi layık bulmuşlar, biz de kabul etmek mecburiyetinde kaldık. Bu vatanın kurtarıcısı, büyük kahraman size bir vazife emrederse başım ve hem de gözüm üstüne demez misiniz?"
      </div>

      <div class="chapter">
        "Emriniz başım ve gözüm üstüne derim."
      </div>

      <div class="chapter">
        "Dersiniz tabii. Siz kahramansınız. Biliyorum, şimdi gene haşa diyeceksiniz, çünkü alçakgönüllü, dört yürekli, savaşlarda bütün bedeni kalbura dönmüş bir yiğitsiniz."
      </div>

      <div class="chapter">
        Gene gözlerini Poyrazm gözlerine dikti:
      </div>

      <div class="chapter">
        "Biz de efendim, Sarıkamışta, Altınbulakta çarpıştık, on kez öldük, on kez dirildik, bütün vücudumuzu Rus kurşunları kalbura çevirdi. O yüzden bize bu büyük reislik şerefini bahşettiler. Öldürmeyen Allah öldürmez."
      </div>

      <div class="chapter">
        "Öldürmez."
      </div>

      <div class="chapter">
        Poyrazın gözlerinden bir hayranlık ışıltısının gelip geçtiğini gördü. Yüzü de açılmış yumuşamıştı. Ona tapuları göstermenin tam sırasıydı.
      </div>

      <div class="chapter">
        "Efendim, şimdi size bir küçük maruzatım var, Kaymakam beyefendi, Abdülvahap biraderimiz, Üzeyir Han efendimiz benden küçük bir istekte bulundular, bu adaya bundan sonra&nbsp;<span class="calibre17">kim gelecek, şu kiliseyi, mektebi, ilerdeki çorbacıların köşklerini sana satalım, devletin paraya çok ihtiyacı var, dediler."</span>
      </div>

      <div class="chapter">
        Gözleri Poyrazın yüzündeki en küçük bir değişimi, seğirmeyi, kıpırtıyı bile kaçırmıyordu. Poyraz tetikteydi. Hacı Remzinin ne isteyeceğini anlamıştı.
      </div>

      <div class="chapter">
        "Kiliseyi, mektebi, çorbacıların köşklerini ne yapacaksınız?"
      </div>

      <div class="chapter">
        "Ben de onlara kiliseyi, mektebi, muallim evlerini, bu kadar çorbacı köşklerini ne yapacağım, dedim, onlar bana, bu binaları yıkar, malzemelerini, kapılarını, pencerelerini, damlarını kiremitlerini, tahtalarını satarsın, dediler. Ben de düşündüm ki uğruna canımızı verdiğimiz devletimize birkaç kuruşluk faydamız olsun, dedim, hepsini satın aldım."
      </div>

      <div class="chapter">
        "Kiliseyi niçin satın aldınız, ne işinize yarar, geçende Vasiliyle kilisenin içine girdik, bomboş, çırılçıplak. Dört duvardan başka bir şey yok."
      </div>

      <div class="chapter">
        "Onlar geldiklerinde, işte kilisemiz, burası bizim vatanımızdır, diyemesinler, diye. Zaten kilisenin içinde bir şey yok. Birkaç ikona, birkaç sıra, Meryem Ana heykeli, damın kiremitleri."
      </div>

      <div class="chapter">
        "Bir minare dikersin olur sana bir cami. Bir de bu kilise, duyduğuma göre Çanakkale yaralılarına hastanelik etmiş."
      </div>

      <div class="chapter">
        Hacı Remzi kızgm, yüzü kıpkırmızı ayağa kalktı, el kol sallayarak geri oturdu.
      </div>

      <div class="chapter">
        "Olmaz, kiliseden cami olmaz. Günahtır, kafirliktir. Arkadaşınız Vasili gücenir diye mi itiraz ediyorsunuz, Vasili itiraz edemez. Ve hem de İstanbullu değildir. Belki o da sizin gibi vazifelidir, öyleyse sözüm yok. Öyleyse onu gücendirmeyelim. Ne derseniz o olsun, yeter ki büyük paşamız gücenmesin."
      </div>

      <div class="chapter">
        Poyraz, bu sözler üstüne kendine geldi. Bu adam Vasiliye takacaktı. Soğukkanlı, alçakgönüllü konuştu:
      </div>

      <div class="chapter">
        "Ne ben, ne de Vasili hiçbir işte vazifeli değiliz, askerlik arkadaşıyız."
      </div>

      <div class="chapter">
        "Yalan, yalan, yalan, Vasili Rus savaşına gitmedi, onlar Amele Taburuna gittiler. Onlar Yunanlılarla birlikte bize karşı savaştılar."
      </div>

      <div class="chapter">
        "Rus savaşında, az da olsalar, Rumlar da, Yahudiler, Araplar da, Kürtler de bizimle birlikte savaştılar."
      </div>

      <div class="chapter">
        "Onları da mi bitler yedi, onlar da mı dondular?"
      </div>

      <div class="chapter">
        "Hem bit yedi, hem de dondular."
      </div>

      <div class="chapter">
        Hacı Remzi Poyrazın indirdiğini, Vasili adım anınca alnının kırıştığını, dişlerini sıktığını gördü.
      </div>

      <div class="chapter">
        "Öyleyse Vasiliyi niye bit yemedi?"
      </div>

      <div class="chapter">
        "Muhterem Hacı Remzi Beyefendi, beni niçin bit yemedi?"
      </div>

      <div class="chapter">
        "Çünkü siz bir kahramansmız. Beni de bit yemedi. Bu kiliseyi hususiyetle yıkacağım. Bize ihanet eden Rumların namı nişanı kalmasın. Bu kilise kalırsa onlar geri gelirler, işte kilisemiz derler, seni de beni de bu adadan, bu topraklardan Orta Asyaya, geldiğimiz yerlere sürerler. Bu kiliseyi, elime geçen bütün kiliseleri yıkacağım."
      </div>

      <div class="chapter">
        Poyraz, her şeyi anlamış, çekingen, biraz da ürkmüş:
      </div>

      <div class="chapter">
        "Ha ben dedim ki kiliseyi camiye çevirmek sevaptır. Fatih Sultan Mehmet Hazretleri İstanbulu zaptettiği gün bir ferman çıkardı. Hiçbir kiliseye dokunulmaya, diye. Ve hem de ilk olaraktan, sevaptır diye Ayasofya kilisesini camiye çevirdi ve ilk namazını da orada kıldı. Cennet mekan. Eski vakanüvislerin yazdıklarına göre kendisi cennetlik oldu."
      </div>

      <div class="chapter">
        Poyrazın yumuşaklığından, iyice indirmesinden yüreklenen Hacı Remzi, gene öfkeyle ayağa kalktı oturdu, boynunun damarları şişerek bağırırcasına:
      </div>

      <div class="chapter">
        "Biliyor musun, biliyor musun, biliyor musun Poyraz Musa, o Fatih Sultan Mehmet kimdir, nedir, biliyor musun, onun anası Rumdur."
      </div>

      <div class="chapter">
        Gözlerinin içine gözlerini dikerek:
      </div>

      <div class="chapter">
        "Biliyor musun," dedi, sözcüklerin üstüne bastırarak, "Fatih Sultan Mehmedin anası bir Rum kızıdır. Ayasofyayı o cami yaptırmasın da kim yaptırsın."
      </div>

      <div class="chapter">
        Poyraz baktı ki adam kafasına koymuş, netse neylese kiliseyi yıkacak. Belki de Rumların kiliseye gömdükleri altınları arayacak.
      </div>

      <div class="chapter">
        "Vazgeçtim kiliseden. Belki de şu dünyada bir vazifem vardır. İnsanın vazifesi kalbinin derunundadır. Anladınız mı?"
      </div>

      <div class="chapter">
        Vazifesini itiraf mı ediyor diye ikircik içinde kaldı Kavlakzade Hacı Remzi.
      </div>

      <div class="chapter">
        "Vasilinin bu dünyada vazifesinin ne olduğunu kimseler&nbsp;<span class="calibre17">bilemez. İnsanın en büyük vazifesi kalbindedir. Anladın mı Hacı</span><span class="calibre17">&nbsp;Remzi Kavlakzade. Yık kiliseyi."</span>
      </div>

      <div class="chapter">
        "Rica ederim kahramanımız Poyraz Beyefendi. Ne dediği<span class="calibre17">nizi canı gönülden anladım."</span>
      </div>

      <div class="chapter">
        "Fatih Sultan Mehmet İstanbulu bize kazandıran mübarek,&nbsp;<span class="calibre17">ulu bir zattır."</span>
      </div>

      <div class="chapter">
        Hacı Remzinin yüzünün rengi attı.
      </div>

      <div class="chapter">
        "Mübarek, evliya bir zattır."
      </div>

      <div class="chapter">
        "Anası Rum olmakla ne olurmuş. Anası Rum olmakla cen<span class="calibre17">net mekan padişahımız Hıristiyan mı olurmuş?"</span>
      </div>

      <div class="chapter">
        "Haşa efendim..."
      </div>

      <div class="chapter">
        "Yık kiliseyi."
      </div>

      <div class="chapter">
        "Siz emir vermezseniz yıkamam."
      </div>

      <div class="chapter">
        "Yalnız..."
      </div>

      <div class="chapter">
        "Buyurun efendim, emredin."
      </div>

      <div class="chapter">
        "Mekteple birlikte, iki muallim evini bana satacaksın, kaç&nbsp;<span class="calibre17">paraya almışsan."</span>
      </div>

      <div class="chapter">
        "Size yadigarım olsun efendim. Bir hata işledik kusurumu<span class="calibre17">za kalınmaya efendimiz. Kul kusursuz olmaz, demiş atalar. Si</span><span class="calibre17">ze yadigarım olsun."</span>
      </div>

      <div class="chapter">
        "İstemez. Kaç paraya satın aldın, söyle bana."
      </div>

      <div class="chapter">
        "Olur efendimiz, size sattım gitti."
      </div>

      <div class="chapter">
        "Öyleyse birlikte Abdülvahap Beye gideceğiz. Tapuları ba<span class="calibre17">na devredeceksiniz."</span>
      </div>

      <div class="chapter">
        "Baş üstüne efendimiz, ne demek efendimiz, ne zaman isterseniz."
      </div>

      <div class="chapter">
        "Vasili bana çok iyilik etti, o bizim kardeşimizdir. Kimin kim olduğunu kimse ne bilir!"
      </div>

      <div class="chapter">
        "Ne bilir," dedi Hacı Remzi, yumuşamış, yelkenleri indirmiş...
      </div>

      <div class="chapter">
        Kendisiyle övünüyordu. Poyraz bu adaya geldiği günden bu yana o ya vazifelidir ya da sürgün ya da küskündür. İşte vazifeli olduğu ayan beyan ortaya apaçık çıktı. İyi ki, derakap mektebi ve muallim evlerini ona verdim.
      </div>

      <div class="chapter">
        Arkalarında put gibi duran amele başına döndü eliyle kili<span class="calibre17">seyi gösterdi:</span>
      </div>

      <div class="chapter">
        "Git, hemen işe başlayın."
      </div>

      <div class="chapter">
        Lena o anda elinde kahve tepsisiyle gene göründü. İkisinin de yüzünün güldüğü gözlerinden kaçmadı, sevindi:
      </div>

      <div class="chapter">
        "Afiyet olsun, afiyet olsun," dedi, oradan yel yepelek ayrıldı, Vasili evde bekliyordu, ona sarıldı.
      </div>

      <div class="chapter">
        "İkisinin de yüzü gülüyor," dedi, "kurtulduk. Bize dokunmayacaklar."
      </div>

      <div class="chapter">
        Sevinçlerinden ne yapacaklarını bilemiyorlardı.
      </div>

      <div class="chapter">
        "Bize dokunmayacaklar Lena. Nedense Poyrazdan korkuyorlar."
      </div>

      <div class="chapter">
        "Koskocaman madalyası, hem de altın, boynunda el kadar muskası, muskanın üstünde de güneş nakışı var, hem de som altından. Daha ondan korkmasınlar mı?"
      </div>

      <div class="chapter">
        "Kurtulduk Lena."
      </div>

      <div class="chapter">
        "Konuşurlarken duydum, kiliseyi yıkıyorlar."
      </div>

      <div class="chapter">
        "Yıkacaklar, yıksınlar. Ben zaten kiliseye hiç gitmedim ki. Babam denizde boğulduktan sonra kilisenin kapısından bile&nbsp;<span class="calibre17">geçmedim."</span>
      </div>

      <div class="chapter">
        Amele başı gitti, iskelenin önünde bekleşen işçi kalabalığı<span class="calibre17">nı aldı kilisenin içine götürdü. Biraz sonra da Hacı Remzi ayağa kalktı, "hele bir gideyim de bakayım şunlara," dedi. Poyraz da onunla birlikte ayağa kalktı eve yürüdü. Lenayla Vasili onu merdiven başında karşıladılar:</span>
      </div>

      <div class="chapter">
        "Bize bir şey yapmayacak bu adam, öyle değil mi?"
      </div>

      <div class="chapter">
        "Yapmayacak. Size kötülük yapacağını nerden duydu<span class="calibre17">nuz?"</span>
      </div>

      <div class="chapter">
        "Sizin Türkler ne derler Poyrazimu?"
      </div>

      <div class="chapter">
        "Ne derler Lena Ana?"
      </div>

      <div class="chapter">
        "Yerin kulağı var derler."
      </div>

      <div class="chapter">
        Birlikte aşağıya indiler. Başta Musa Kazım Ağaefendi, kız<span class="calibre17">ları, Melek Hatun, ötekiler onlara doğru geliyorlardı.</span>
      </div>

      <div class="chapter">
        "O adam gitti, haydi gidip kerevetlere oturalım."
      </div>

      <div class="chapter">
        "Oturalım ya Nişancı nerede?" diye, yöresine kuşkuyla ba<span class="calibre17">kınarak sordu Poyraz.</span>
      </div>

      <div class="chapter">
        Sedirlere çöktüler. Poyraz Hacı Remziyle konuştuklarını&nbsp;<span class="calibre17">birem birem anlattı. Hacı Remzinin de kim olduğunu dili döndüğünce söyledi.</span>
      </div>

      <div class="chapter">
        Poyraz konuşuyor, ötekiler yüzlerini kiliseye dönmüşler,&nbsp;<span class="calibre17">gözlerini oradan alamıyorlardı. Derken Nişancı bir yerlerden çıkıp geldi.</span>
      </div>

      <div class="chapter">
        "Kiliseyi yıkıyorlar."
      </div>

      <div class="chapter">
        "Yıkarlar," dedi Poyraz.
      </div>

      <div class="chapter">
        Nişancı şaşkınlığa uğradı.
      </div>

      <div class="chapter">
        "Nasıl?"
      </div>

      <div class="chapter">
        "Kiliseyi satın almış Hacı Remzi, elinde tapusu var."&nbsp;
      </div>

      <div class="chapter">
        Oradakiler hep bir ağızdan gülüştüler.
      </div>

      <div class="chapter">
        Nişancının iki eli yanlarına düşmüş, şaşkınlığı daha sürüyordu.
      </div>

      <div class="chapter">
        Gülüşmeler üstüne toparlanan Nişancı:
      </div>

      <div class="chapter">
        "Ne gülüyorsunuz be," diye çıkıştı. "Kilise de cami gibi Allahın evi değil mi, bir minare dikerdik, olur biterdi."
      </div>

      <div class="chapter">
        "Olur biterdi ya adam satın almış, yıkacak. Kapı gibi tapusunu gösterdi."
      </div>

      <div class="chapter">
        Nişancı ne yapacağını bilemedi, arkasına döndü. Kiliseden yöne birkaç adım attı durdu. Ellerini açıp açıp kapatıyordu. Geriye dönmeden: "Camilerin de tapusu var mı?" Yay gibi gerildi. "Söyle var mı?"
      </div>

      <div class="chapter">
        "Var," dedi Poyraz. "Hele yanıma otur da, sana da anlatayım, herkese anlattım da. Sen geciktin."
      </div>

      <div class="chapter">
        Ona da çabucak sorunu anlatan Poyraz:
      </div>

      <div class="chapter">
        "Bak Nişancı kardaş. Beni iyi dinle de yerinden hoplama. Kulağını açtın mı?"
      </div>

      <div class="chapter">
        "Kulağım açık Poyraz Paşa."
      </div>

      <div class="chapter">
        "Öyleyse dinle Veli Ağa. Bu Kavlakzade Remzi var ya, kiliseyle birlikte çorbacıların köşklerini de almış. Hepsini de yıkıp satacakmış. Kışın biz yakmayalım, diye. Bir yeyip Allaha bin şükredelim ki, adamızı toptan satın almamış da kurtulmuşuz. Şu boş evleri, bizim evleri de yıkmayacak."
      </div>

      <div class="chapter">
        "Dinledim seni Poyraz Ağa. Hükümet yok mu, sen yok musun?"
      </div>

      <div class="chapter">
        "Hükümet de Hacı Remzi, ben de Hacı Remziyim. Bütün bu yörelerin hükümeti de, devleti de Hacı Remzi. Yakında göreceksin, bu denizlerin, şu dağların, bu kasabanın, köylerin üstünde Hacı Remzi gök gibi gürleyecek."
      </div>

      <div class="chapter">
        "Allah Allah!" diye bir ses çıktı Nişancıdan, "Allah Allah!" Başka bir şey söyleyemedi.
      </div>

      <div class="chapter">
        "Allah Allah, yaaa! Hele gel şu yanıma otur da bak sana ne anlatacağım."
      </div>

      <div class="chapter">
        "Geldim işte."
      </div>

      <div class="chapter">
        Poyrazın yanından yer açtılar Nişancı geldi oturdu, gözle<span class="calibre17">rini de gözlerinin içine dikti.</span>
      </div>

      <div class="chapter">
        "Hacı Remzi, Mustafa Kemal Paşanın kurduğu fırkanın başına geçiyor. O zaman o fırka reisi olunca kaymakamdan da, validen de yüksek bir makamın sahibi olacak. Buralarda en sözü geçen kişi de o olacak."
      </div>

      <div class="chapter">
        Poyraz, dili döndüğünce fırkayı, fırkanın ne olduğunu uzun uzun anlattı.
      </div>

      <div class="chapter">
        Nişancı:
      </div>

      <div class="chapter">
        "Duydum," dedi. "Fırkanın ne olduğunu da anladım. Hani askeri, dağların tepesinde donduran, doksan bin askerin yarısı<span class="calibre17">nı da dağların doruğunda bite yediren, Enver Paşa fırka değil miydi?"</span>
      </div>

      <div class="chapter">
        "Hah, turnayı gözünden vurdun. Oydu işte."
      </div>

      <div class="chapter">
        "Sen Mustafa Kemal Paşamn adamı değil misin?"
      </div>

      <div class="chapter">
        "Urfada emrinde çalıştım."
      </div>

      <div class="chapter">
        "Sana altın madalyayı o verdi, değil mi?"
      </div>

      <div class="chapter">
        "Onun emriyle verdiler."
      </div>

      <div class="chapter">
        "Kavlakzade şimdilik bize bir şey yapamaz değil mi?"
      </div>

      <div class="chapter">
        "Şimdilik yapamaz."
      </div>

      <div class="chapter">
        "Büyük fırka olunca."
      </div>

      <div class="chapter">
        "Şimdilik yapamaz."
      </div>

      <div class="chapter">
        Nişancı çok kızmıştı, ayağa kalktı, kalkar kallcmaz da elini&nbsp;<span class="calibre17">tabancasının üstüne koydu, parladı:</span>
      </div>

      <div class="chapter">
        "O adam, eğer adamızı satın alır da evlerimizi yıkarsa ben&nbsp;<span class="calibre17">de onu gebertir, ölüsünü de it ölüsü gibi sürükler bir hendeğe&nbsp;</span><span class="calibre17">atarım."</span>
      </div>

      <div class="chapter">
        Poyraz hemen fırladı, Nişancının ağzını eliyle kapattı.
      </div>

      <div class="chapter">
        "Sus, adam duyacak, bağırma."
      </div>

      <div class="chapter">
        Başım kucaklamış, ağzını sağ eliyle sıkıca kapatmıştı. Ni<span class="calibre17">şancı çırpınıyor çırpınıyor sesi çıkmıyor, Poyrazın da elinden&nbsp;</span><span class="calibre17">kurtulamıyordu.</span>
      </div>

      <div class="chapter">
        "Sus, kendine gel, gözünü seveyim sus."
      </div>

      <div class="chapter">
        Vasili, Musa Kazım Ağaefendi, Melek Hatun kalktılar, on<span class="calibre17">ların yanlarına geldiler.</span>
      </div>

      <div class="chapter">
        "Sus Veli kardaş, sus," dediler.
      </div>

      <div class="chapter">
        "Karşımızda Enver Paşa var."
      </div>

      <div class="chapter">
        "Sus."
      </div>

      <div class="chapter">
        "Poyraz sen de bırak adamın ağzını, boğacaksın."
      </div>

      <div class="chapter">
        Poyraz Nişancıyı hemen bıraktı. Melek Hatun onu kolundan tuttu, sedire oturttu. Nişancı, ter içinde hızlı hızlı soluyordu.
      </div>

      <div class="chapter">
        Önce Ana, Musa Kazım Ağaefendi, ardından Melek Hatun, Vasili, en sonunda da Poyraz konuştu.
      </div>

      <div class="chapter">
        "Beni bırakın, size söz veriyorum ona hiçbir şey yapmayacağım."
      </div>

      <div class="chapter">
        Soluğunu toplamış kalktı kiliseye yürüdü. Tabancasını birazıcık önüne çekmiş elini de üstüne koymuştu. Böylece, içerden, sandalyalar, masalar, birtakım resimler, sıralar taşıyan işçilerin arasından, kilisenin önünden geçti, kamışlığın yanından geriye döndü. Hiç durmadan da aynı çizgide dimdik, göğsünü şişirmiş, eli tabancasının kabzasında akşama kadar gitti geldi.
      </div>

      <div class="chapter">
        Çalışan işçiler, bu küçücük, tabancalı adamı gördüler, şaşmadılar. Hacı Remzi görünce rahatsız oldu, bunun, Poyraz Musanın bir oyunu olduğunu anladı, kilisenin içine girdi, geçerken onu görebilecek bir sandalyaya oturdu, işçiler kilisenin damını sökmeye başladıklarında, kiremitleri indirirlerken dışarıya çıktı. Onu gören Nişancı kabararak, şahin gözlerini onun yüzüne dikerek burnunun dibinden geçti. Hacı Remzi bundan çok ürktü, hemen, hızlıca çınarların altına gitti, ayağa kalkıp ona yer gösterdiler. Oradakilerle tartıştı. Lena, kokusu ortalığı alan köpüklü dibek kahvesi getirdi. Sohbet koyulaştı. Pirelenmiş Hacı Remzi Nişancıdan söz etmedi. Yalnız arada gidip Nişancıya bir göz atmadan da edemiyordu.
      </div>

      <div class="chapter">
        Kavlakzade Hacı Remzi çınarın altına her yönelişinde saygıyla ayağa kalkıyorlar, o oturuncaya kadar ayakta bekliyorlardı.
      </div>

      <div class="chapter">
        Hacı Remzi, bu sefer kaşları çatılmış geldi, Poyraz Musanın yanına oturdu:
      </div>

      <div class="chapter">
        "Bu ameleler de hiç çalışmıyorlar. İlle başlannda duracaksın. Çalışmayı öğrenmemişler ki. Şu kiliseden çıkanlar hiç işe yaramayacak. Biraz ağaç, biraz kiremit o kadar. Hakkı bokunu ödemiyor. Çavuş onlarla başa çıkamıyor. Benim ümidim şu çorb<span class="calibre17">acıların köşklerinde. Oradan da, kilise gibi bir şey çıkmazsa yandık." Sesi öfkeliydi, dudakları titriyordu.</span>
      </div>

      <div class="chapter">
        "Üzülmeyin Hacı Remzi Bey çorbacıların köşklerirıden çok kereste çıkacak. Köşklerin hepsi en nadide kerestelerden yapılmıştır. Yunanlılar yenilmiş kaçarlarken bütün kasabalan, köyleri, koca İzmiri de yaktılar, keresteye çok ihtiyacımız var. Kereste her gün pahalanıyor. Çok çok para kazanacaksınız."
      </div>

      <div class="chapter">
        &nbsp;"İnşallah efendim, Allah ağzınızdan duysun. Yoksa mahvolurum. Bu köşklere yatırdığım bir servet. Ben bu işe girmezdim efendim. Kaymakam, Abdülvahap biraderimiz, bütün devlet erkanı bana bu kiliseyi, köşkleri alacaksın da alacaksın, diye yüklen ha yüklen ettiler. Bu kiliseyi, bu okulu, bu köşkleri alacaksın, dediler. Yoksa bütün bunlar, bu servet çürüyecek, dediler. Sen de bir gazisin, bu memleket için kanını varını dök<span class="calibre17">müş bir insansın, dediler. Çok geçmeden bunların hepsi&nbsp;</span><span class="calibre17">çürü</span><span class="calibre17">yecek, al şunları, dediler, vatan aşkı için. Biz de aldık. Aldık işte. Sizden okul için, evler için para almayacağım. Yarın, ya da öbürsü gün tapuyu muhterem Poyraz Beye getireceğim."</span>
      </div>

      <div class="chapter">
        Poyrazın, oradakilerin sevindiklerini gördü:
      </div>

      <div class="chapter">
        "Bir gazi bu fedakarlığı yapmalıydı. Bu vatan uğruna kanını oluk oluk akıtan bir vatansever hem de. Ben de ısrarlara dayanamadım, kendi kendime dedim ki, bu vatan için canını, kanını veren bir kişi parasını vermez mi, işte biz de elimizde ne var ne yoksa getirdik bu adaya döktük."
      </div>

      <div class="chapter">
        "Allah razı olsun."
      </div>

      <div class="chapter">
        "Sizden de."
      </div>

      <div class="chapter">
        Hacı Remzi bir süre sustu. Başım kaldırıp kaldırıp Poyra<span class="calibre17">zın yüzüne bakıyordu. Yüzünden de bir korku, bir sevinç gelip geçiyordu. Poyrazın kulağına eğildi, parmağıyla kilisenin&nbsp;</span><span class="calibre17">önünden, hızlı hızlı gidip gelen Nişancıyı gösterdi:</span>
      </div>

      <div class="chapter">
        "Şu adam, şu küçük adam kim?" diye sordu önemsemeye<span class="calibre17">rek.</span>
      </div>

      <div class="chapter">
        "Nişancı Veli Ağa."
      </div>

      <div class="chapter">
        Yavaşça:
      </div>

      <div class="chapter">
        "Belinde tabancası da var. Hem de yepyeni. Merak ettim.&nbsp;<span class="calibre17">Bakın, gidip gidip geliyor, hem de öfkeli."</span>
      </div>

      <div class="chapter">
        "Nişancı Veli Ağa derler ona. Karadenizli bir balıkçıdır."
      </div>

      <div class="chapter">
        Ayağa kalktı, Hacı Remzinin kolundan tuttu:
      </div>

      <div class="chapter">
        "Haydi, kalkın da gidip şöyle bir dolaşalim."
      </div>

      <div class="chapter">
        Yönlerini yukarı değirmene döndüler.
      </div>

      <div class="chapter">
        "Nişancı Veli, Balkan, Birinci Dünya Harbi, İstiklal Harbi,&nbsp;<span class="calibre17">bütün harplere girmiş çıkmıştır. Kanalda uzun süre kalmış, Paşanın yanında ordu istihbaratında çalışmıştır. Paşası bunu çok sevmiş, Nişancı Veli Çavuşunu buraya göndermiştir."</span>
      </div>

      <div class="chapter">
        "Ne için?"
      </div>

      <div class="chapter">
        "Ne için gönderildiğini bilemem."
      </div>

      <div class="chapter">
        Hacı Remzinin yüzü sararır gibi etti, Poyrazın koluna girdi. Korktuğum başıma geldi, diye düşündü. Acaba bu cin gibi adamı niçin gönderdiler buraya, bu adada ne biçim bir istihbarat yapılır ki? Rus gemilerini gözetliyorlar desem Ruslar devletimizin dostu, Yunarlılar desem Vasiliden başka Rum kalmadı, belki de bizim istihbaratımızı yapıyor ama bizimle de hiçbir ilişkisi yok ki. Düşüncesini burada kesti. Devlet işidir, akıl sır ermez ki, gene de ben, biz Nişancı Veli Ağaya gereğince davranmalıyız, dedi içinden.
      </div>

      <div class="chapter">
        "Bu Nişancı Veli Beyefendi, yani Başçavuş Beyefendi sizin muharebe arkadaşınız mı?"
      </div>

      <div class="chapter">
        "Hayır, onunla burada, bu adada tanıştık. Ketum bir adam, ser veriyor da sır vermiyor."
      </div>

      <div class="chapter">
        "Kılık kıyafetini değiştirmiş."
      </div>

      <div class="chapter">
        "Kimin, neyin nesi olduğunu bilemeyiz ki. Ama inanılmayacak kadar usta bir balıkçı olduğunu gözümle gördüm."
      </div>

      <div class="chapter">
        Tam bu, istihbaratçılar her bir işe girerler çıkarlar. Her yöreye göre de kılık kıyafet değiştirirler. Bu istihbaratçılar tevatür insanlardır, diyecekti vazgeçti.
      </div>

      <div class="chapter">
        "Veli Reis çok usta bir balıkçıdır. Taaa uzaklardan denizin yüzüne bakıyor, denizin dibinde ne var ne yok, kaç tür balık var biliyor. Ben bütün ömrümde böyle bir insan görmedim."
      </div>

      <div class="chapter">
        Poyraz, ballandırarak Kanalı, Kanal muharebelerini, Nişancı Velinin Kızıldenizde paşasına balık tutmalarını uzun&nbsp;<span class="calibre17">uzun anlattı.</span>
      </div>

      <div class="chapter">
        "O, toprakta yürür gibi denizin altında, balıkların arasında&nbsp;<span class="calibre17">da yürürmüş."</span>
      </div>

      <div class="chapter">
        Tamam, dedi, kendi kendine Hacı Remzi, tamam, bu adam&nbsp;<span class="calibre17">bir de denizaltı istihbaratçısı."</span>
      </div>
    </div>

    <div class="chapter">
      <div class="chapter">
        "Belki Veli Bey Çanakkalede İngiliz gemilerini suyun altından torpilleyerek batıran kişidir."
      </div>

      <div class="chapter">
        "Ben onun orasını bilemem efendim."
      </div>

      <div class="chapter">
        "Belki de bu Veli Bey bir miralay emeklisidir. Yoksa onu bu
      </div>

      <div class="chapter">
        adaya niçin göndersinler?"
      </div>

      <div class="chapter">
        "Bilemem efendim."
      </div>

      <div class="chapter">
        "Onunla beni tanıştırır mısınız?"
      </div>

      <div class="chapter">
        "Baş üstüne Hacı Remzi Bey. O da ne demek, tabii tanıştırırım. Yalnız ona çorbacıların köşklerini yıkacağınızı lütfen söylemeyin. Çok rica ederim efendim. Bu gece ben onunla konuşur, ikna eder yumuşatırım. Malum, kimin kim olduğu bilinmez ki."
      </div>

      <div class="chapter">
        "Teşekkür ederim Poyraz Bey, size minnettarım. Bize bir zararı dokanmaz ya Veli Beyin, benim Fırka başkanlığımı enellemez ya?"
      </div>

      <div class="chapter">
        "Sanmam."
      </div>

      <div class="chapter">
        Konuşarak geldiler çınarın altındaki yerlerine oturdular.
      </div>

      <div class="chapter">
        Poyraz, kilisenin önünde hızla gidip gelen Nişancı Veliyi el kol işaretiyle çağırdı, o da Poyrazın işaretini görür görmez koşarcasına yanlarına geldi. Onun yanlarına gelmesiyle Hacı Remzinin ayağa fırlaması bir oldu. Poyraz da, öteki oturanlar da hep birlikte ayağa kalktılar.
      </div>

      <div class="chapter">
        "Buyurun efendim, iki gözümüzün nuru muhterem Veli
      </div>

      <div class="chapter">
        Beyefendi, buyurun oturun."
      </div>

      <div class="chapter">
        Nişancı bir sağına soluna, bir Poyraza bakıyor, bir Hacı Remziyi süzüyordu şaşkınlıkla.
      </div>

      <div class="chapter">
        "Buyurun Beyefendi, rica ederim."
      </div>

      <div class="chapter">
        Nişancı şaşkınlığını üstünden atamamış yöresine bakınıp&nbsp;<span class="calibre17">duruyordu.</span>
      </div>

      <div class="chapter">
        Poyraz Musa:
      </div>

      <div class="chapter">
        "Buyur otur Veli Reis."
      </div>

      <div class="chapter">
        Nişancı Veliyi elinden tuttu yanına oturttu.
      </div>

      <div class="chapter">
        "Veli Reis Beyefendi, sizinle tartışmak her insan için bir saadettir. Bizim adamıza, kasabamıza şeref bağışladınız. Sizin <span class="calibre17">gibi bir milli kahraman gazinin bizi şereflendirmesi bizim için&nbsp;</span><span class="calibre17">erişilmez bir güzel hadisedir."</span>
      </div>

      <div class="chapter">
        Gözlerini Veli Reisin belindeki tabancaya dikmiş, hiç ayırmıyordu.
      </div>

      <div class="chapter">
        "Sizin için öyle güzel sözler duydum ki hem taaccüp ettim ve hem de size canı gönülden hayran kaldım."
      </div>

      <div class="chapter">
        Veli Reis, bu adam ne diyor, diye gözlerini ardına kadar açmış onu dinliyordu.
      </div>

      <div class="chapter">
        "Siz kahraman kardeşimiz denizin altında istihbarat yapar, İngiliz gemilerini torpiller, bütün gemileri batırır, İstanbulu, vatanı kurtarırken biz de Kafkas cephesinde Ruslarla çarpışıyor, kızıl kanımızı ak karların üstüne döküyorduk. Çok öldürdük, çok öldük, doksan bin kişimiz dondu, kazık kesildi. Bir kısmımızı da bit yedi. Geriye bir avuç kaldık. Kimimiz kör, kimimiz topal, kimimiz çolak, kimimizin kolları bacakları hepten gitmiş, kimimizin bedeni kalbura dönmüş. Rus cephesi hezimeti, muhterem Veli efendim, hezimet değil zulümet. O zulümetten nasıl kurtulduk, nasıl ölmedik, ulu Allahın bir mucizesi efendim, çok büyük bir mucize, mücizetül kübra. Allah kimseyi Rus cephesi cehennemine düşürmesin."
      </div>

      <div class="chapter">
        "Amin."
      </div>

      <div class="chapter">
        "Siz Çanakkalede İngiliz gemilerini denizin dibine, kör karanlığına indirirken..." Gözleri yaşardı, kendisini tutmasa hüngür hüngür ağlayacaktı. "Siz olmasaydınız, bu bahtı kara vatanı kimse kurtaramazdı."
      </div>

      <div class="chapter">
        "Amin. Ben ne Çanakkalede bulundum, ne de kör karanlık denizin dibindeydim."
      </div>

      <div class="chapter">
        "Mustafa Kemal Paşa Hazretlerinin emrinde çalışmadınız mı?"
      </div>

      <div class="chapter">
        "Nerden çalışacağım, ben o yıllarda çölleri geziyordum. Sonunda askerden kaçtım da deriyi küllemekten kurtuldum. Yoksa kör karanlığın içine çoktan düşmüştüm."
      </div>

      <div class="chapter">
        "Haşa Veli Reis efendim. Yıllarca ha? Vay vay. Firari ha, vay vay. Kör karanlık ha, vay vay."
      </div>

      <div class="chapter">
        Evet, inkar ediyor, bu çok ehemmiyetli bir adam ki bu ıssız adaya göndermişler. Yoksa bir adam, ben asker kaçağıyım diyebilir mi? Bir asker kaçağı, kaçaklığını söyleyecek cesareti kendinde bulabilir mi?
      </div>

      <div class="chapter">
        Gittikçe endişesi büyüyor, o oranda da korkusu artıyordu.
      </div>

      <div class="chapter">
        "Estağfurullah efendimiz, ne kadar da alçakgönüllüsünüz. Mustafa Kemal Paşayla teşerrüf ettiniz elbette, sorulur mu?"
      </div>

      <div class="chapter">
        "Ben çölden kaçınca bir buçuk yılda kasabaya geldim. Önce denize kaçtım bir kayıkla, köylere gidip, köylülere balık satıp ekmek, bulgur, yağ, kara lahana, senin anlayacağın efendi ağa zaptiyenin gözüne gözükmüyordum. Bu kıyılarda, dağlarda çok asker kaçağı vardı. Baktım denizde barınamayacağım, dağların yolunu tuttum, canımı da böylecene zar zor kurtardım."
      </div>

      <div class="chapter">
        "Allah Allah!"
      </div>

      <div class="chapter">
        "Allah Allah, yaaa! Ben Mustafa Kemal Paşanın adını yeni duydum."
      </div>

      <div class="chapter">
        "Ankaraya hiç hiç gitmediniz mi?"
      </div>

      <div class="chapter">
        "Ne işim var Ankarada. Ankarada babamın evi mi var, yoksa bol balıklı deniz mi? Ne işim var be benim Ankara çölünün ortasında! Ne biçim adamsın sen be! Boyuna saçma sapan sorular soruyorsun sen be! Sen Rus cephesinde zokayı yutmuşsun be! Sen oradan terelelli dönmüşsün. Yoksa adam şu güzelim kiliseyi yıkar mı ulan terelelli. Ulan sen asker kaçağısın."
      </div>

      <div class="chapter">
        Veli Reisin öfkesi Hacı Remziyi iyice korkuttu.
      </div>

      <div class="chapter">
        "Aman Veli Reis Beyefendi, öfkelenmeyin, ne emrederseniz yerine getirilecektir. İsterseniz, derakap, kilise yeniden yapılacak, önüne bir de selatin minare dikilecektir. Ölmüş anamın, babamın hayrına."
      </div>

      <div class="chapter">
        "Palavra sıkma ulan, senin gibi bir adam, elinden gelirse, adayla birlikte hepimizi yakar da, biz yanarken elini beline koyar da geğirir. Ben senin gibi adamları çok gördüm. Tamam mı?"
      </div>

      <div class="chapter">
        "Veli Reis beni yanlış anladınız."
      </div>

      <div class="chapter">
        Nişancı ayağa kalktı, elini tabancanın kabzasına koydu. Bu sırada da, bir anda Hacı Remzi tepeden tırnağa ter içinde kaldı
      </div>

      <div class="chapter">
        "Rica ederim, rica ederim. Veli Reis Beyefendi beni yanlış anladınız. Size, sizin gibi bir kahramana bir yanlış harekette bulunabilir miyim hiç."
      </div>

      <div class="chapter">
        "Hastir ulan, yalancı oğlu yalancık, göt yalayan. Ben ne bir kahramanım ne bir bok. Ben de senin gibi bir asker kaçağıyım. Asker kaçağı olmasaydım, şimdiye çölde kemiklerim bile çürümüştü."
      </div>

      <div class="chapter">
        "Haşa efendim!"
      </div>

      <div class="chapter">
        "Haşan maşan başına çalınsın, iki yüzlü, bin yüzlü adam! Sen kim oluyorsun! Ben de bu adadan giderim. Bu Hacı Poyraz&nbsp;<span class="calibre17">da senin gibi bir adamı adam sayıyor da, sana dost olmuş. Tuh onun kalıbına, tuh onun madalyasına, tuh onun muskasına, tuh onun teknesine, tuh onun tabancasına. Adası da başını yesin, kendi de başını yesin. Ben de Hacı Poyrazı adam sanmıştım. Kendisi de adası da kendinin... O, adam değil, Hacı Remzi olmuş. Hacı Remzi gibi domuz taşağı, gübre solucanı olmuş. Ben de onu ne kadar çok sevmiştim. Bu yaşa geldim, Hacı Poyrazda aldandığım kadar hiç kimsede aldanmadım. Ben buradan gider oldum, bu ada da, bu cehenneminiz de size kalsın. Yakında Hacı Remzi başınızı soktuğunuz evlerinizi de üstünüze yıkar da evlerinizin yerine arpa eker. Siz de açıkta aç çıplak kalırsınız. Ulan Poyraz, bu işleri başıma getirmeyecek, bu uyuz herifin taşağını okkalayıp beni kendimden utandırmayacaktın. Ben de buradan Paşama giderim."</span>
      </div>

      <div class="chapter">
        Eli tabancasında, hızla döndü, giderken tabancasını belinden çıkardı, Poyrazın önüne fırlattı, koşarcasına yürüdü, bir anda da evlerin arkasında gözden ıradı.
      </div>

      <div class="chapter">
        Hacı Remzi sararmış, eli ayağı titriyordu.
      </div>

      <div class="chapter">
        "Vasüphanallah, vasüphanallah, ben bu adama ne yaptım, huzurunda bir kusur mu işledim, siz şahitsiniz. Nedir bu öfke! Ben size söylemiştim, bu adam netameli değil. İşte gözlerinizle gördünüz, Mustafa Kemal Paşaya giderim, dedi. Bir çaresini bulun, şu adamın önüne geçin."
      </div>

      <div class="chapter">
        Poyraz onu elinden tuttu yerinden kaldırdı.
      </div>

      <div class="chapter">
        "Üzülmeyin, o çok öfkeli bir adamdır."
      </div>

      <div class="chapter">
        "Nerdeyse beni öldürecekti. Affedersiniz, benim yüzümden sizi de..."
      </div>

      <div class="chapter">
        "O kimseyi öldüremez, karıncayı bile incitmez."
      </div>

      <div class="chapter">
        "Ya belindeki tabanca? Ben gidiyorum, size bir kötülükte bulunmaz inşallah. Bu istihbaratçılar herkesi öldürürler de onlardan kimse bir şey soramaz."
      </div>

      <div class="chapter">
        "Tabancasını attı gitti ya, o, sana kıyamam, demektir. İstersen, al tabancayı beni öldür, demektir."
      </div>

      <div class="chapter">
        Hacı Remzi olduğu yerde, sağ ayağı önde, zınk, diye durdu.
      </div>

      <div class="chapter">
        "Paşası, paşası," dedi, telaş içindeydi, eli ayağı titriyordu. "Paşasına gidiyormuş. Onun arkasında büyük bir kişi vardır. Yoksa bir insan, böyle bir günde ben asker kaçağıyım, diyebilir mi? Mustafa Kemal Paşanın..."
      </div>

      <div class="chapter">
        "Der efendim, onun başka bir işi de olsa buralarda, bana hiç kötülükte bulunamaz. Size de hiçbir şey yapamaz. Gizli bir vazifesi varsa da, bizimle bir ilgisi olamaz. Çok çok bilgili bir insan. Eşi menendi olmayan bir balıkçıdır."
      </div>

      <div class="chapter">
        "Onlar, her işi yaparlar Poyraz Bey. İstiklal Harbinde yarı çıplak bir meczup Uşakta her gün Yunan karargahına giriyor, gidip fırının önünde duruyor, fırından çıkan ekmekleri sayıyor, soytarılıklar yapıp Yunanlı zabitleri güldürüyormuş. Uşaklılar da bu deli adama çok kızıyorlarmış, Yunanlılar yenilip Uşağı boşaltınca, kasabaya atının üstünde yakışıklı bir erkanıharp yüzbaşısı olarak girmiş, atını doğru nişanlısının konağına sürmüş. Kasabalılar anlamışlar ki o deli gömleği içindeki adam bu yüzbaşı. Bütün halk nişanlının köşkünün önüne toplanmış."
      </div>

      <div class="chapter">
        "O yüzbaşıyı herkes tanıyor."
      </div>

      <div class="chapter">
        "Evet, dillere destan bir kahraman."
      </div>

      <div class="chapter">
        "Kahraman."
      </div>

      <div class="chapter">
        "Nişancı Veli Beyefendi de böyle bir kahraman olamaz mı?"
      </div>

      <div class="chapter">
        "Bilemem efendim, epeydir buradayım, anlayamadım, sezemedim. Canı yürekten dost olduk. O çok iyi bir insandır."&nbsp;
      </div>

      <div class="chapter">
        "Ama size çok kızdı, tabancayı suratınıza fırlattı, o, tabancayı çekince sizi öldürecek sandım, korktum."
      </div>

      <div class="chapter">
        "Onun öfkesi saman alevidir, gelir hemen de geçer. İpek gibi yumuşak bir adamdır Onun derdi büyük, üç oğlu da Rus cephesinden geriye dönmemiş. Ben Rus cephesinden sağ çıkmış bir askerim ya beni bile asker kaçağı sanıyor."
      </div>

      <div class="chapter">
        "Teşekkür ederim, yüreğime su serptiniz."
      </div>

      <div class="chapter">
        Sağa dönünce ulu armudun altında Melek Hatunu, Musa Kazım Ağaefendiyi, Vasiliyi, Hüsmeni ve aralarında yumulup kalmış, bir topak olup belini ağaca dayamış Nişancıyı gördüler.
      </div>

      <div class="chapter">
        Poyraz Musa:
      </div>

      <div class="chapter">
        "Hacı Remzi Bey, onların yanına gidip Nişancı Beyin gönlünü almalıyım," diyerek ondan aynldı.
      </div>

      <div class="chapter">
        "Gidin, gidin, hemen gidin. Kimin kim olduğunu kimsecikler bilemez. İnsan kavun değil ki götünü koklayıp anlayasınız. Siz iyi, kahraman Paşamıza layık bir yiğitsiniz. Ben kiliseye gidip bir bakayım, yıkım bitmiş mi? Size kolaylıklar dilerim. Bu&nbsp;<span class="calibre17">bizim ameleler de ne tembel, ne tembel, gözleriniz üstlerinde&nbsp;</span><span class="calibre17">değilse yatıveriyorlar. Çalışmayı hiç sevmiyorlar."</span>
      </div>

      <div class="chapter">
        Durdu, gerildi:
      </div>

      <div class="chapter">
        "Allahın izniyle Cumhuriyet onları dünyaya numune birer&nbsp;<span class="calibre17">çalışkan, dinine sadık vatandaş yapacaktır."</span>
      </div>

      <div class="chapter">
        Hacı Remzi koşarcasına kiliseye, Poyraz da armut ağacına&nbsp;<span class="calibre17">gitti.</span>
      </div>

      <div class="chapter">
        Poyrazın kendilerine doğru geldiğini görenler, önde Musa Kazım Ağaefendi, yanında Melek Hatun, arkada da ötekiler ona yürüdüler, hep birlikte, çınarların altına döndüler. Nişancının yere attığı tabancaya kimse dokunmamış, olduğu yerde duruyor, Nişancı da yan gözle bakıyor, baktığını kimseye göstermemek için de çaba harcıyordu. En sonunda edemedi, tabancanın dört yanında dönmeye başladı. Sanki tabancayı hiç görmüyor, onun yöresinde dolaşıyordu. Tabancanın, üstüne basacak kadar yaklaşıyor, ama basmıyordu. Kerevetlere oturmuş ötekiler de gözlerini ondan ayırmıyorlar, ne yapacak diye merakla bekliyorlardı, durmadan, eli arkasında, başı yukarda, arada tabancaya bir göz atarak gidiyor geliyor, sedirde oturanlara, sanki orada kimseler yokmuş gibi, bakmıyordu.
      </div>

      <div class="chapter">
        Poyraz gülümseyerek yerinden kalktı, Nişancının üstüne yürür gibi etti. Öteki oralı olmadı, yürümesini sürdürdü. Poyraz eğildi yerdeki tabancayı aldı, Nişancının önüne geçti, Nişancı nerdeyse ona çarpacaktı, birden durdu. Poyraz ona elindeki tabancayı uzattı, öteki hiçbir şey olmamış gibi tabancayı aldı beline soktu, doğru kilisenin önüne gitti, orada göğsünü şişinerek gene eskisi gibi gidip gelmeye başladı. Akşamüstüne kadar aksatmadan gitti geldi. Yıkılan kiliseye hiç bakmıyordu.
      </div>

      <div class="chapter">
        Karanlık kavuşurken kilisenin dört duvarı kalmış, kiliseden çıkanlar, teknelere taşınmıştı bile. Damın kiremitleri, keresteleri, kilisenin içindeki öteberiler. Kucağında çocuk İsayla mermer bir Meryem Ana heykeli, kapılar, pencereler, üç büyücek vitray, taban tahtaları, ne var ne yoksa...
      </div>

      <div class="chapter">
        Tekneler, gürültü patırtıları, yükleriyle çektiler gittiler. Nişancı karanlığın içinde, hayal meyal, daha yürümesini sürdürüyordu. Geç vakit çınarların altına geldi kerevetin ucuna oturdu. Sofra hazırdı, hep birden oturdular, yemeklerini sessiz yediler.
      </div>

      <div class="chapter">
        Nişancı, Poyrazın omuzuna vurdu:
      </div>

      <div class="chapter">
        "Haydi Poyraz, biraz yürüyelim," dedi, kalktılar gittiler, denizin kıyısındaki bir sekiye oturdular.
      </div>

      <div class="chapter">
        Ötekiler, çınarların altından ayrılmadılar, onların dönüşünü beklediler. Bir yel efiliyor, inceden deniz sesi geliyordu. Ortalığı kokular almıştı. Neden sonra Poyrazla Nişancı yan yana, gülüşerek döndüler.
      </div>

      <div class="chapter">
        Gün atmadan teknelerin patpatıyla uyandılar. Teknelerden&nbsp;<span class="calibre17">bir sürü, partallar içinde ırgat indi, başlarında kalpaklı, uzun boylu, kartal burunlu, külot pantolonlu, çizmeli, lacivert ceketli bir adamla, çınarların altında onları seyreden insanlara bir göz bile atmadan, çorbacıların köşklerine yürüdüler, biraz sonra da yıkım sesleri ortalığı aldı. Köşklerden öylesine bir gürültü geliyordu ki, sanırdın ki ada bir depremle sarsılıyor. Öğleye doğru motor sesleri yoğunlaştı, yükünü alan tekneler kasabaya, kıyılardaki, kıyılara yakın illere, kasabalara yüklerini boşaltmaya gidiyorlardı.</span>
      </div>

      <div class="chapter">
        Teknelerden çıkıp önlerinden geçen insanların aralarına dört göz olmuş bakmışlardı ya, içlerinde Kavlakzade Hacı Remziyi görememişlerdi.
      </div>

      <div class="chapter">
        Nişancı:
      </div>

      <div class="chapter">
        "Hele bir gideyim de bakayım," dedi, "Hacı Remzi gelmiş mi acaba?"
      </div>

      <div class="chapter">
        "Haydi git de bak," dediler.
      </div>

      <div class="chapter">
        Nişancı yola düştü deniz kıyısından köşklerin önüne çıktı. Evlerin çoğu yıkılmış, yerle bir edilmişti. Bir yanda mermer yığınları, bir yanda kereste, bir yanda bodrumlarda, mutfaklarda, kilerlerde, kilitli odalarda kalmış çanak çömlek, bakır tencere, kazan, sahan, leğen, porselen tabaklar, cam sürahiler, bir kısım altın işleme bardaklar, renk renk işlemeli tavanlar, kapılar, daha neler neler yığılmıştı.
      </div>

      <div class="chapter">
        Nişancı orada, eli tabancasının üstünde öylece kalakaldı. İşçiler yerlere oturmuşlar peynir, zeytin ekmek yiyorlardı. Kalpaklı adam da, elinde bir gümüşlü kırbaç, çizmelerine vura vura dolaşıyor, ayakta kalmış, yarın yıkılacak evlere hüzünle bakıyor, hızla gidip geliyordu. Beline sokulu tabanca yakası açık ceketinin önünden gözüküyor, ceketinin yakasını özellikle açtı<span class="calibre17">ğı adamın her halinden belli oluyordu. Nışancıyı görünce&nbsp;</span><span class="calibre17">önündeki tabancasını yerinden aldı, arkasındaki kabına soktu.&nbsp;</span><span class="calibre17">Nişancıya göre, bu bir saygı göstergesiydi. Arkasını dönüp de</span><span class="calibre17">nizin kıyısına indi.</span>
      </div>

      <div class="chapter">
        <div class="chapter">
          Nişancı çınarlara gelince kerevetlere oturmuş onu soru dolu gözlerle bekleyenlerin bakışlarının üstüne dikildiğini gördü.&nbsp;
        </div>

        <div class="chapter">
          "Hacı Remzi gelmemiş. Evlerin de yarısını yıkmışlar."
        </div>

        <div class="chapter">
          Orada kaç gün çalıştılarsa Hacı Remzi bir daha adada gö<span class="calibre17">zükmedi. Kalpaklı adamsa her gün tekneden indi, çınarların altındakilere bakmadan işçi kalabalığının önünde dimdik, arada çizmelerini kırbaçlayarak köşklere gitti.</span>
        </div>

        <div class="chapter">
          Nişancının o gece gözlerine uyku girmedi. Erkenden yataktan kalkıp doğru dükkanlara gitti, her dükkanın kapısını açtı. İçlerine baktı, hepsi bomboştu. Gün atarken geldi, çeşmede yüzünü yıkadı. Onu gören Poyraz evinden aşağı indi, Nişancı onu gülerek karşıladı. O da çeşmede yüzünü yıkadı, yan yana&nbsp;<span class="calibre17">oturdular.</span>
        </div>

        <div class="chapter">
          "Hacı Remzi dükkanları unutmuş."&nbsp;
        </div>

        <div class="chapter">
          "Ne! Unutmuş mu dedin?"&nbsp;
        </div>

        <div class="chapter">
          "Unutmadı da niye yıkmadı öyleyse?"&nbsp;
        </div>

        <div class="chapter">
          "Onları ölmüş eşek pahasına alacak da onun için. Günler&nbsp;<span class="calibre17">geçtikçe, kimseler de satın almayınca o da dükkanları Abdülva</span><span class="calibre17">hap biraderinden yok pahasına satın alacak."</span>
        </div>

        <div class="chapter">
          "Vay ananı avradını, vay senin yedi sülaleni, vay seni katırın doğurduğu. Ben de unuttu sanmıştım."
        </div>

        <div class="chapter">
          "O şimdi eşeğin ölmesini bekliyor. Bak, seninle ne yapalım?"
        </div>

        <div class="chapter">
          "Ne yapalım?" diye onun sözünü kesti Nişancı.
        </div>

        <div class="chapter">
          "Ne yapalım mı, önce kahvaltımızı yapalım, sonra da senin&nbsp;<span class="calibre17">tekneyle kasabaya ineriz."</span>
        </div>

        <div class="chapter">
          "Olur, baş üstüne, ya biz ne yapacağız kasabada?"
        </div>

        <div class="chapter">
          "Ne mi yapacağız, o dükkanları İstiklal Harbi kahramanı&nbsp;<span class="calibre17">Abdülvahaptan satın alacağız, hem de ölmüş eşek pahasına de</span><span class="calibre17">ğilse bile ölmemiş eşek pahasına alacağız."</span>
        </div>

        <div class="chapter">
          "Ya Remzi satın almışsa?"
        </div>

        <div class="chapter">
          "Satın atsaydı yıkardı."
        </div>

        <div class="chapter">
          "Biz dükkanları ne yapacağız?"
        </div>
      </div>

      <div class="chapter">
        <span class="calibre17">"Kaç dükkan var, saydın mı?"</span><br class="calibre3" />
      </div>

      <div class="chapter">
        <div class="chapter">
          "Saydım, dokuz."
        </div>

        <div class="chapter">
          "Üçü senin olacak, dördü de benim. Gerisi mi? Onları da bir şey yaparız."
        </div>

        <div class="chapter">
          "Ne yapacağız dükkanları?"
        </div>

        <div class="chapter">
          "Hele bir alalım da, yıkılmaktan kurtaralım da, gerisini sonra düşünürüz."
        </div>

        <div class="chapter">
          Kahvaltılarını yaptılar, çarçabuk tekneye atladılar, gıcır gıcır tekne uçuyordu. Kasabaya kadar dükkanları ne yapacaklarını konuştular. Bir koşu Abdülvahap Beye gittiler. Abdülvahap Bey onları coşkuyla karşıladı, ikisini de kucakladı. Sorunu anlattılar. Abdülvahap Bey gülerek:
        </div>

        <div class="chapter">
          "Hele kahveleri bir için, gerisi kolay," dedi. Onlara bir tuhaf bakıyordu.
        </div>

        <div class="chapter">
          Masasından kalktı karşılarına oturdu:
        </div>

        <div class="chapter">
          "Maşallah, maşallah," dedi, "ada doluyor. Bugün size gene bir aile gönderdim." Yüzü acılaştı. "Allah kimsenin başına vermesin. Çok perişan haldeydiler."
        </div>

        <div class="chapter">
          "Görmedik," dedi Poyraz.
        </div>

        <div class="chapter">
          "Bu sabah gönderdik. Ne üstte üst, ne başta baş. Anlatamam, anlatamam. Ne yoksulluk, ne perişanlık! Her birisi canlı cenaze. Bir kuruş almadan ev de verdik, tapusu elinde. Bilmem hangi diyar muhacirleri. Zor anlaştık. Dilleri yok gibi bir şey. Bir de güzel çocuklar, bir de güzel! Muhacir paralarından yardım da ettik. Poyraz Beyefendi kardeşim, doğru sana gönderdik. Bu insanlar o adada ne yeyip ne içecekler? Siz bu kadar yoksulun, bu kadar belanın altından nasıl kalkacaksınız? Başka ne yapacaksın? Ben onları size gönderdim. Bana öyle geliyor ki, ada o kadar dolacak ki, size çadır göndermeye mecbur kalacağız. Çadır göndermek kolay, diyelim, bunlar adada ne yiyecek ne içecekler? Şaşırdım, insan böyle vakalar karşısında dilhun oluyor. Bu kadar çalıştık çabaladık, kaç harbe girdik çıktık, milyonlarca gencimiz öldü, memleket harabeye döndü. Ne geçti elimize? Ne çare, her şey Hacı Remzilere kaldı. Duydunuz mu,&nbsp;<span class="calibre17">Hacı Remziye Halk Fırkası reisliği teklif etmişler. Bundan sonra&nbsp;</span><span class="calibre17">Hacı Remzi bizim buraların hükümdarı. Çorbacıların evlerini yıktırdı mı?"</span>
        </div>

        <div class="chapter">
          "Kiliseyi de, köşkleri de yıktırdı. Yıkıntıları tekneler dolusu&nbsp;<span class="calibre17">daha taşıyor. Taşıyor taşıyor bitiremiyor."</span>
        </div>

        <div class="chapter">
          "Vay alçak vay! Biz öldük, yaralandık, memleket harabeye&nbsp;<span class="calibre17">döndü, parsayı onlar topluyor. Yunus Emre ne demiş, yoktur beylerin mürveti, bindikleri Arap atı, yedikleri insan eti, içtikleri kan oluptur. O gün bugündür, insanlar insan kanı, insan teri&nbsp;</span><span class="calibre17">içiyorlar."</span>
        </div>

        <div class="chapter">
          "Niçin sattınız köşkleri, hem ada dolacak diyorsunuz, hem de Hacı Remziye..."
        </div>

        <div class="chapter">
          Abdülvahap Bey bir anda yoğun bir ter döktü, boyun damarları şişti, ceketini çıkardı, masanın üstüne attı, gömleğinin yakasını açtı:
        </div>

        <div class="chapter">
          "Bak, bak arkadaş, şu bedenime bak, muharebe meydanında ölülerin arasına düşmüşüm, ölüler üst üste, her yer kan deryası. Ben kendimden geçmişim."
        </div>

        <div class="chapter">
          Birden gömleğini üstünden sıyırdı attı. Dudakları, elleri titriyordu.
        </div>

        <div class="chapter">
          "İşte, onlar benim kanımı içiyor şimdi, kanımı, kanımı.&nbsp;<span class="calibre17">Onlara kanımı, kendi elimle tas tas ben içiriyorum. Akan kanımı, kanımı. Ben kanımı, fakir fıkaranın oturacağı o saray gibi köşkleri Hacı Remziye gönül rızasıyla mı sattım sanıyorsun, emir geldi emir. Hem de buyruk o kadar sertti ki kaymakam titredi."</span>
        </div>

        <div class="chapter">
          Abdülvahap konuştu, sövdü, bağırdı çağırdı, sustu.&nbsp;
        </div>

        <div class="chapter">
          "Affedersiniz efendim," dedi, "sizi rahatsız ettim, yaralarıma tuz bastınız da."
        </div>

        <div class="chapter">
          Gömleğini eline aldı, bir süre durdu gözlerini Poyrazın gözlerinin içine dikti:
        </div>

        <div class="chapter">
          "Bak Poyraz Bey kardeşim şu benim bedenime, hiç insan bedenine benziyor mu?"
        </div>

        <div class="chapter">
          Gerçekten benzemiyordu. Göğsü, kolları, karnı, sırtı paramparçaydı ve yara yerlerine pembe kan oturmuştu.
        </div>

        <div class="chapter">
          Poyraz başını önüne eğdi.
        </div>

        <div class="chapter">
          Vahap gömleğini yavaş yavaş giydi, yerine oturdu, içini derinden çekti:
        </div>

        <div class="chapter">
          "Aaah," çekti, "aaah! Bir de adımız rüşvetçiye çıktı, aah ah!" Dişlerini sıktı, "Aaah ah!"
        </div>

        <div class="chapter">
          <div class="chapter">
            Kahveler geldi, Vahap boşalmış, rahatlamış, yumuşamıştı. Poyraz Musa daha başını kaldıramıyor, Vahap beyin yüzü<span class="calibre17">ne bakamıyordu. Başını yerden kaldırmadan önüne konmuş&nbsp;</span><span class="calibre17">kahveyi aldı, Vahap Beyin yüzüne bakamadan içti, bitirdi.&nbsp;</span>
          </div>

          <div class="chapter">
            <span class="calibre17">Vahap gülerek sordu:</span>
          </div>

          <div class="chapter">
            "Yahu siz bu deyyusa ne yaptınız adada? Gece Üzeyir Hanın evinde Kaymakam Beyle içiyorduk, Hacı deyyusu geldi, telaş içindeydi, eli ayağı titriyordu. Oturmadan Kaymakamı masadan kaldırdı, bir odaya çekti, uzun bir süre odadan çıkmadılar. Çıktıklarında da Hacı deyyusunun yüzü mosmordu. Siz bu deyyusa..."
          </div>

          <div class="chapter">
            Poyrazla Nişancı gülmeye çoktan başlamışlardı.
          </div>

          <div class="chapter">
            "Biz ona hiçbir şey yapmadık, yalnız..."
          </div>

          <div class="chapter">
            Kilise işçilerce yıkılırken Nişancının çıplak tabancayı beline takıp sabahtan akşama kadar kilisenin önünde gidip geldiğini, o günden sonra da Hacı Remzinin bir daha adada gözükmediğini, yerine de kalpaklı, çizmeli, uzun boylu bir adam gönderdiğini söylediler.
          </div>

          <div class="chapter">
            "Ödü kopmuştur, alçak, asker kaçağı Hacı deyyusunun. Öteki kalpaklı da onun uşağıdır. Yunan işgalinde o uşak da Yunanlılarla birlik olmuş, casusluk yapmış, son anda bizim orduya geçmiştir. Yunanlılara çok çok milis öldürtmüştür. Bunları da bütün kasaba halkı biliyor. Hacı Remzi de Rus cephesinden kaçmış, dağlarda saklanmış, İstiklal Harbi bitince de arkasında asker elbisesi giymiş on kişiyle elinde bayrak kasabaya girmiş, kasabalılar da alçak deyyus Hacı Remziyi milli kahraman olaraktan yediden yetmişe karşılamışlardır. Bütün kasaba halkı da Remzinin bir hain kaçak olduğunu biliyordu."
          </div>

          <div class="chapter">
            "İyi korktu, ödü koptu koca deyyusun."
          </div>

          <div class="chapter">
            "Ödü kopmuş ya, eli kulağında, Halk Fırkasının başkanı olunca biz de görürüz günümüzü."
          </div>

          <div class="chapter">
            "Görelim bakalım," dedi Nişancı.
          </div>

          <div class="chapter">
            "Görelim bakalım," dedi Poyraz.
          </div>

          <div class="chapter">
            "Görelim bakalım," dedi Abdülvahap. Neşesini bulmuş gülüyordu. "Sizin dükkanlara gelince tamam. Ne kadar isterse<span class="calibre17">niz verin. Zaten kim gelip de o dükkanları açacak. Önce bir kaymakama gidelim, geçenlerde sizi soruyordu. Poyraz Bey nereler</span><span class="calibre17">de kaldı, diyordu. Sonra da tapucuya gider bu işi bitiririz. Dükkanları ne yapacaksınız?"</span>
          </div>

          <div class="chapter">
            "Bilmiyoruz," dedi Nişancı, "Dükkanların üçü benim, dördü de Poyraz Ağaefendinin, ikisi Baytar Cemil Efendinin olsun."&nbsp;
          </div>

          <div class="chapter">
            "Olsun," dedi Poyraz.
          </div>

          <div class="chapter">
            O gün her işi bitirdiler, tekneye gitmeden lokantaya uğrayıp akşam yemeklerini yediler, tekneye vardıklarında gün çoktan batmış, karanlık kavuşmuştu. Teknede de konuşmaya başladılar. İkisinin de anlatacağı çok şeyi vardı, sohbete doyamıyorlardı. Her şeyi konuşuyorlar, yalnız, Nişancı karısından, çocuklarından hiç söz etmiyordu.
          </div>

          <div class="chapter">
            Adaya geldiklerinde daha tanyerleri ışımamış, ortalık alacakaranlıktı. Tekneden indiler, çeşmede yüzlerini yudular. Tanyerinin serinliği çökmüştü adaya, seher yeli esiyor, ince deniz kokusu bütün kokuları bastırmış, onları sevinçlerinden uçuruyordu. Yakından bir ses geldi, kulak kabartıp beklediler, ses bir süre sonra gene duyuldu, hemencecik de sustu. Arka arkaya birkaç kez gene duyuldu, gene uzunca bir süre sustu. Nişancı ayağa kalktı, çeşmeye gitti, bir avuç su içti:
          </div>

          <div class="chapter">
            "Poyrazım sen kal," dedi, "merak ettim, varayım da şu sesi bulayım bakalım. Bu sabahın alacasında bu adanın çalılığından gelen ses acep kimin sesidir?"
          </div>

          <div class="chapter">
            "Ben de merak ettim" dedi Poyraz. "Şu ses kimin sesiymiş, biz de öğrenelim."
          </div>

          <div class="chapter">
            "Sesi duyar duymaz aklına bedevi şeyhinin adamlan düştü. Tepeden tırnağa ürperdi. Sol kolu seğiriyordu. Zehra da geldi, saçları bir top sarı ışık oldu önüne dikildi, Poyrazın yüreği çarpmaya başladı, oturamadı, çarçabuk toparlandı ayağa kalktı, çakıltaşlarının üstünden Zehraların evinin yanına kadar yürüdü. O bir tutam ışık gibi balkonun ortasında duruyordu. Poyrazın dizleri çözüldü, bir anda da bir çımgışma tepesinden girdi, tırnaklarından çıktı. Poyraz, bütün yaşamında böyle bir tadı tatmamıştı. Bu sırada Nişancının sesi duyuldu:
          </div>

          <div class="chapter">
            "Poyraz gel."
          </div>

          <div class="chapter">
            Poyraz, can kurtaran gibi gelen sese sarıldı, Nişancının yanına kadar koştu.
          </div>

          <div class="chapter">
            "Ne var?"
          </div>

          <div class="chapter">
            "İşte bunlar." Eliyle ılgınlığın açıklığına gelmiş oturmuş in<span class="calibre17">sanları gösterdi. Yerde çimenliğin üstüne uzanmış çocukları,&nbsp;</span><span class="calibre17">hayal meyal yan yana oturmuş karı kocayı seçebildi. Ortalık&nbsp;</span><span class="calibre17">nerdeyse ağardı ağaracak. Nişancıyla Poyraz orada ayakta bir&nbsp;</span><span class="calibre17">süre beklediler.</span>
          </div>

          <div class="chapter">
            Nişancı, Poyrazın kulağına eğildi fısıldadı:
          </div>

          <div class="chapter">
            "Bunlar uyuyorlar," dedi.
          </div>

          <div class="chapter">
            "Uyuyorlar da o sesler nereden geldi?"
          </div>

          <div class="chapter">
            "İnsanlar uyurken de konuşurlar. Sen hiç asker koğuşunda&nbsp;<span class="calibre17">yatmadın mı? Kim bilir bunlar ne kadar yorgundurlar."</span>
          </div>

          <div class="chapter">
            Ayaklarının ucuna basa basa oradan uzaklaştılar, geldiler&nbsp;<span class="calibre17">gene çeşmenin başına oturdular. Gün ışıyıncaya kadar konuş</span><span class="calibre17">madılar.</span>
          </div>

          <div class="chapter">
            "Lena Anaya gidelim de bunlara bir zengin çorba hazır<span class="calibre17">lasın."</span>
          </div>

          <div class="chapter">
            Lenaya gittiler, Lena uyanmış, ocaklığı yakmış, soğan doğ<span class="calibre17">ruyordu.</span>
          </div>

          <div class="chapter">
            "Hoş geldiniz Poyrazimu?"
          </div>

          <div class="chapter">
            "Hoş bulduk," dediler.
          </div>

          <div class="chapter">
            "Size çay kaynatacaktım."
          </div>

          <div class="chapter">
            "Soğan doğruyordun."
          </div>

          <div class="chapter">
            "Soğan her yemeğe gerektir."
          </div>

          <div class="chapter">
            "Lena Hatun çorba, hem de doğradığın soğan boşa gitme<span class="calibre17">miş olur. Şu aşağıda çalıların içinde altı tane insan gördük de."</span>
          </div>

          <div class="chapter">
            "Nerdeler?"
          </div>

          <div class="chapter">
            "Ilgınların arasında."
          </div>

          <div class="chapter">
            "Gece, gün battıktan epeyce sonra bir motor sesi duydum,&nbsp;<span class="calibre17">iskeleye vardım baktım kimse yok. Motorun sesi de ötelerden&nbsp;</span><span class="calibre17">geliyor, ışığını göremedim."</span>
          </div>

          <div class="chapter">
            "Demek motor bunları bırakıp gitmiş."
          </div>

          <div class="chapter">
            Lena:
          </div>

          <div class="chapter">
            "Vay," dedi, "yazık!"
          </div>

          <div class="chapter">
            Poyraz:
          </div>

          <div class="chapter">
            "Abdülvahap Beyin gönderdikleri."
          </div>

          <div class="chapter">
            "Onlar," dedi Nişancı.
          </div>

          <div class="chapter">
            Lena, Nişancının omuzuna vurdu:
          </div>

          <div class="chapter">
            "Haydi beni götür onlara."
          </div>

          <div class="chapter">
            "Uyuyorlar."
          </div>

          <div class="chapter">
            "Biz onları uyandırmayız. Bak gün de doğuyor."
          </div>

          <div class="chapter">
            Merdivenden çarçabuk indiler. Nişancı önde Lena arkada,&nbsp;<span class="calibre17">ayaklarının ucuna basarak ılgınlığın içine girdiler, bir ılgın çalısının</span><span class="calibre17">&nbsp;arkasından onlara baktılar:</span>
          </div>

          <div class="chapter">
            "Uyuyorlar," diye fısıldadı Lena, "kim bilir ne kadar yor<span class="calibre17">gunlar, kim bilir ne kadar açlar," dedi.</span>
          </div>

          <div class="chapter">
            "Aç insan uyuyabilir mi?"
          </div>

          <div class="chapter">
            "Hem de nasıl uyurlar Nişancimu. Hem de nasıl, ölü gibi&nbsp;<span class="calibre17">uyurlar. Haydi çabuk gidelim de onlara çorba pişirelim. Dördü&nbsp;</span><span class="calibre17">de çocuk. Vay yavrular vay, hepsi de çırılçıplak, vay."</span>
          </div>

          <div class="chapter">
            Yel yepelek eve gitti, ocak yanıyordu, çorba tenceresini ate<span class="calibre17">şe koydu. Ateşi gürletti. Pirinç, mercimek, tereyağı.</span>
          </div>

          <div class="chapter">
            Nişancıya:
          </div>

          <div class="chapter">
            "Sen şu çorbayı bekle," dedi, "karıştır, taşmasın."
          </div>

          <div class="chapter">
            Bir koşu ılgınlığa vardı. Çocuklar daha uyuyorlar, ötekiler&nbsp;<span class="calibre17">gözlerini kocaman kocaman açmışlar, şaşkınlıkla dört bir yana&nbsp;</span><span class="calibre17">bakıyorlardı.</span>
          </div>

          <div class="chapter">
            Lena karşılarında durdu, gülümseyerek:
          </div>

          <div class="chapter">
            "Haydi kalkın, çocukları da uyandırırın, çınarların altına,&nbsp;<span class="calibre17">çeşmenin başına gidelim."</span>
          </div>

          <div class="chapter">
            Oturanlarda en küçük bir kıpırdanma olmadı, büyümüş&nbsp;<span class="calibre17">gözlerle öyle bakıyorlardı.</span>
          </div>

          <div class="chapter">
            Lena birkaç kez sözlerini yineledi, taşta ses var onlarda yok.
          </div>

          <div class="chapter">
            Çorbası ocaktaydı, Nişancı dalmış da çorba taşmış, ocağı&nbsp;<span class="calibre17">söndürmüşse...</span>
          </div>

          <div class="chapter">
            Eve girdi ki Nişancı çorbayı karıştırıyor, sevindi. Çorbanın&nbsp;<span class="calibre17">iç açıcı kokusu bütün odayı almıştı.</span>
          </div>

          <div class="chapter">
            "Sen karıştıradur çorbayı ben şimdi gelirim..."
          </div>

          <div class="chapter">
            Merdivenleri inerken Baytarla karşılaştı.
          </div>

          <div class="chapter">
            "Ne o Baytar, bir yerlere mi gidiyorsun?"
          </div>

          <div class="chapter">
            "Size geliyordum. Poyraz nerde?"
          </div>

          <div class="chapter">
            "Yukarda. Sabaha karşı geldiler. Gel benimle, ılgınlığın&nbsp;<span class="calibre17">içinde altı can var. Dün gelmişler çocuklar uyuyorlar. Büyükle</span><span class="calibre17">rin bir gözleri bir gözleri!"</span>
          </div>

          <div class="chapter">
            "Nasıl bakıyorlar, nasıl?"
          </div>

          <div class="chapter">
            Gözlerini ardına kadar açtı Lena:
          </div>

          <div class="chapter">
            "Nah, böyle böyle."
          </div>

          <div class="chapter">
            Ilgınlığa yürüdüler, gözlerini faltaşı gibi açmışların karşısı<span class="calibre17">na geçtiler.</span>
          </div>

          <div class="chapter">
            "Hoş geldiniz kardeşler."
          </div>

          <div class="chapter">
            Faltaşı gözlülerden ne en küçük bir kıpırdanma, ne de ses&nbsp;<span class="calibre17">sada.</span>
          </div>

          <div class="chapter">
            "Ne zaman geldiniz?"
          </div>

          <div class="chapter">
            Gene, boş gözlerle öyle bakıyorlar.
          </div>

          <div class="chapter">
            Baytar, sordu, konuştu, gene boş gözler.
          </div>

          <div class="chapter">
            Türkçe konuşmayı bıraktı, Ermenice, Süryanice, Arapça&nbsp;<span class="calibre17">konuştu, gene ses sada yok.</span>
          </div>

          <div class="chapter">
            "Lena ana, her dilden sordum, işte önünde, gözlerini aç<span class="calibre17">mışlar bakıyorlar, gözlerini bile kırpmıyorlar. Çocuklar da ölü&nbsp;</span><span class="calibre17">gibi uyuyorlar."</span>
          </div>

          <div class="chapter">
            Lena, sesini bir çığlık gibi yükseltti, Rumca konuştu. Kadın&nbsp;<span class="calibre17">gözlerini birkaç kez kırptı.</span>
          </div>

          <div class="chapter">
            Baytar aldı:
          </div>

          <div class="chapter">
            "Hun haş hatine, hun Gurmancın, hun tırki nızanın?"
          </div>

          <div class="chapter">
            Adamın birden gözleri, yüzü değişti, dudaklarına ince bir&nbsp;<span class="calibre17">gülümseme geldi oturdu:</span>
          </div>

          <div class="chapter">
            "Valla bavo ez Tırkiji dızanım, ez Kürdiji dızanmı, ez Zaza<span class="calibre17">ki, ez kılamé gavné Süryaniji dızanım."</span>
          </div>

          <div class="chapter">
            "Hadé rabın. Huşgé dıji rabe."
          </div>

          <div class="chapter">
            Baytar, hoş geldiniz, diyordu, siz Kürtçe bilmiyor musu<span class="calibre17">nuz? "Vallahi babam Türkçe de, Kürtçe de, Zazaca da, ben Sür</span><span class="calibre17">yani kavminin destanlarını da biliyorum," dedi adam.</span>
          </div>

          <div class="chapter">
            "Haydi öyleyse kalkın da çınarların altına, çeşmenin yanı<span class="calibre17">na gidelim. Uyandırın çocukları, Lena Ana, diya Lena, size çor</span><span class="calibre17">ba yaptı. Navéte çiye?"</span>
          </div>

          <div class="chapter">
            "Benim adım dengbej Usodur."
          </div>

          <div class="chapter">
            "Du dengbej Usoyi?"
          </div>

          <div class="chapter">
            "Ha ben odur işte. Beni hükümet gönderdi yanına Musa&nbsp;<span class="calibre17">Beg Poyrazın, bu memleketin ağası Musa Ağadır, öyle?"</span>
          </div>

          <div class="chapter">
            "Öyle."
          </div>

          <div class="chapter">
            "Du kiyi?"
          </div>

          <div class="chapter">
            "Ez bayterem."
          </div>

          <div class="chapter">
            "Baytar navédeye?"
          </div>

          <div class="chapter">
            "Navémin Cemile, baytar doktoré hespanê..."
          </div>

          <div class="chapter">
            "Ez dızanım, şuguléte çiye..."
          </div>

          <div class="chapter">
            Kadın çocukları uyandırdı, küçüklerin ellerinden tuttu, bü<span class="calibre17">yükleri önüne aldı, hep birlikte çınarların altına geldiler. Kadın&nbsp;</span><span class="calibre17">çocukların yüzlerini yudu. Arkasından da kendi yıkandı. Lenanı</span><span class="calibre17">n verdiği havluyla kurulandı. Uso da uzun uzun yıkandı,&nbsp;</span><span class="calibre17">kendine geldi. Çocukların gözleri de ardına kadar açılmış, şaş</span><span class="calibre17">kın, dört bir yana bakıyorlardı.</span>
          </div>

          <div class="chapter">
            "Ben çorbayı almaya gidiyorum," dedi Lena.
          </div>

          <div class="chapter">
            Vasili, evlerin arasından gözüktü, "Lena Ana," dedi, "geli<span class="calibre17">yorum, ben de sana yardım edeyim."</span>
          </div>

          <div class="chapter">
            Önde Vasili, elinde çorba tenceresi, arkada Lenayla Poyraz,&nbsp;<span class="calibre17">ellerinde sahanlar, kaşıklar, taslar, ekmekler geldiler, hemence</span><span class="calibre17">cik yer sofrası kuruldu. Baytar Usoyla oradakileri tanıştırdı.</span>
          </div>

          <div class="chapter">
            "Nişancı nerde?" diye sordu Poyraz.
          </div>

          <div class="chapter">
            "Ben burdayım," diye kamışlığın arkasından seslendi Ni<span class="calibre17">şancı, "hemen."</span>
          </div>

          <div class="chapter">
            Şalvarının bağını bağlayarak kamışlığın yanındaki çiğirde&nbsp;<span class="calibre17">gözüktü.</span>
          </div>

          <div class="chapter">
            Kahvaltıya oturdular, kıtlıktan çıkmışcasına yiyorlar, ço<span class="calibre17">cukların kaşıkları uğunurcana işliyordu.</span>
          </div>

          <div class="chapter">
            Kahvaltı boyunca Usonun gözleri Poyrazın üstündeydi.&nbsp;<span class="calibre17">Poyraz da bundan tedirgin oluyordu.</span>
          </div>

          <div class="chapter">
            Kahvaltı biter bitmez Uso ayağa fırladı, Poyrazın yanına&nbsp;<span class="calibre17">geldi:</span>
          </div>

          <div class="chapter">
            "Poyraz Ağa ben seninle konuşmak istiyorum."
          </div>

          <div class="chapter">
            Kamışlıktan yana yürüdü. Poyraz da onu izledi. Kamışlığı, ıl<span class="calibre17">gınlığı geçtiler. Uso durdu, yöresine fıldır fıldır korkulu göz</span><span class="calibre17">lerle baktı:</span>
          </div>

          <div class="chapter">
            "Buralarda kimse yok ya Ağa, buralarda bizi kimse görme<span class="calibre17">yecek ya?"</span>
          </div>

          <div class="chapter">
            "Görmeyecek."
          </div>

          <div class="chapter">
            Öyleyse şu ağaçlann altına oturalım."
          </div>

          <div class="chapter">
            "Oturalım. Dün gece mi geldiniz?"
          </div>

          <div class="chapter">
            "Gün batmıştı."
          </div>

          <div class="chapter">
            "Nereden?"
          </div>

          <div class="chapter">
            "Sonra anlatırım. Ben bir dengbejim."
          </div>

          <div class="chapter">
            "O da ne?"
          </div>

          <div class="chapter">
            "Destan söyleyen."
          </div>

          <div class="chapter">
            "Nasıl, çok uzun türküler... Gecelerce söylenir, onlardan mı, hangi dilden?"
          </div>

          <div class="chapter">
            "Onlardan da söylerim. Kürtçe... Sıkışırsam, yetmiş iki dilde de söylerim."
          </div>

          <div class="chapter">
            "Ben Kürtçe anlamam ki..."
          </div>

          <div class="chapter">
            "Ben söylersem anlarsın. Kürtçe bilmeye gerek yok."&nbsp;
          </div>

          <div class="chapter">
            Türkçesi kırık döküktü ya meramını anlatabiliyordu.&nbsp;
          </div>

          <div class="chapter">
            "Türkçeyi ne zaman öğrendin?"
          </div>

          <div class="chapter">
            "Askerlikte."
          </div>

          <div class="chapter">
            "Bana ne söyleyecektin?"
          </div>

          <div class="chapter">
            Uso ikindi, sıkındı, birkaç kez başını kaldırdı, uzunca Poyrazın yüzüne baktı.
          </div>

          <div class="chapter">
            "Beni hükümetin adamı getirdi gemiye koydu." Uso tekneye gemi, diyordu. "Biz geldik teknenin içine oturduk. Büyük adam kağıdı bana verirken, dedi, o bir adadır. Ada nedir, dedim, göreceksin, dedi. Hiç korkma, dedi, orada bir iyi ağa var, hem de yüzbaşıdır, dedi, git onu bul. Seni evine yerleştirir, sana da, çocuklarına da iyi bakar."
          </div>

          <div class="chapter">
            Sustu, Poyraz bekledi. Uso bir süre konuşmadı. Sonunda başını kaldırdı, Poyraza baktı:
          </div>

          <div class="chapter">
            "Bu ada nedir, neresidir?"
          </div>

          <div class="chapter">
            "Biraz sonra kalkınca adayı sana gösteririm. Neresidir dersen, denizin ortasındadır. Senin söyleyecek sözlerin olacaktı öyle mi?"
          </div>

          <div class="chapter">
            Gene gözlerini yüzüne dikti, Poyraza uzun bir süre baktı. Poyraz onun ikircikli olduğunu, bir türlü konuşamadığını anladı:&nbsp;
          </div>

          <div class="chapter">
            "Söyle ne söyleyeceksen, çekinme," dedi.
          </div>

          <div class="chapter">
            Uso, ikircikli, daha onun yüzüne bakıyordu kuşkuyla.&nbsp;
          </div>

          <div class="chapter">
            "Konuşacağım," dedi, bağdaş kurdu çimenlerin üstüne, Poyrazın karşısına oturdu.
          </div>

          <div class="chapter">
            "Bizi gemiye hükümet adamı götürdü. Vardık, geminin üstüne oturduk. Hükümetin adamı, gemiciye parasını verdi, Poyraz Musa Bege selam söyleyin, dedi, gitti. Hükümetten parayı alınca gemici geldi yanıma, bekleyeceğiz, adaya iki adam daha geliyor, dedi."
          </div>

          <div class="chapter">
            Çok beklediler. Adamlar bir türlü gelmiyorlardı. Kaptan ikide bir Usoya, geliyorlar, bekliyoruz, bunlar çok zengin müşteriler. Hükümetin sizin için bana verdiği paranın beş mislini verdiler. Uso da her seferinde, ne yapalım, bekleyeceğiz, kusura kalma kardeş, diyordu. Çocuklar yorgun, uyudular. Tekne usul usul sallanıyordu. Derken sonunda beklenen kişiler geldiler. Biri uzun boylu sarışındı. İri gözleri mavi, kirpikleri kıvırcıktı. Külot pantolonunun altına körüklü bir çizme çekmiş, koncuna sapı gümüş savatlı Çerkes kırbacı sokmuştu. Başındaki mor püsküllü fesi kalıptan yeni çıkmıştı. Yaka cebine de kırmızı mendil sokmuştu. İşleme fildişi saplı çifte tabancaları yakası açık ceketinin altından gözüküyordu. Uso bu yakışıklı adama hayran kaldı. Yanındaki adam kısa boyluydu ve kumaşı eprimiş giyiti buruş buruştu, onun da belinde çift tabanca vardı. Omuzuna renkleri parıldayan bir halı heybe atmıştı.
          </div>

          <div class="chapter">
            Bir süre gittiler, teknenin yan tarafına oturdular, hemen de konuşmaya başladılar. Sesleri bir uzaklaşıyor, bir yakınlaşıyordu. Arapça konuşuyorlardı. Uso Irak çöllerinde çok dolaştığı için, ne dediklerini az çok anlıyordu. Konuşmalarında boyuna Poyraz, bir de Abbas geçiyordu. Uso Poyraz sözünü duyunca can kulağıyla dinlemeye başladı. Sonunda bir iyice anladı ki, bunlar Poyrazla Abbasın başına işler açmak için adaya geliyorlar. Bunlar, bir süre sustuktan sonra uzun boylu, sarı adam kalktı geldi, teknenin orta yerinde dimdik durdu, yüzünü de teknenin gittiği yöne döndü. Adaya gelene kadar da yerinden hiç kımıldamadı. Kaptan onları iskeleye çıkardı, "Ada burası," dedi. Uso, karısı, çocukları iskelenin tahtası üstüne oturdular, çocuklar, oracıkta uyudular. Onlar orada oturdukları sürece uzun adam dimdik, kımıldamadan olduğu yerde duruyor, kısacık adamsa hiç gözükrnilyordu. Uso kalktı, bir çocuğunu bir koluna, öteki çocuğunu da öbür koluna aldı. Karısı da öyle yaptı. Kamışlığın kokusunu alınca o yöne döndüler. Karşılarından ılgınların kokusu gelince oraya saptılar. Çalıların dibindeki çimenlerin üstüne çocukları yatırdılar. Sabaha kadar karı kocanın gözlerine bir damla uyku girmedi.
          </div>

          <div class="chapter">
            "Gemi ne zaman gitti?"&nbsp;
          </div>

          <div class="chapter">
            "Bilmiyorum."
          </div>

          <div class="chapter">
            "Denizden kulağına hiç motor patpatı geldi mi?"
          </div>

          <div class="chapter">
            "Sabaha kadar denizden patpat sesleri geldi ya, bilmiyorum."
          </div>

          <div class="chapter">
            "Gemiden dışarıya o adamlar çıktılar mı?"
          </div>

          <div class="chapter">
            "Bilmiyorum ya biz tahtaların üstünde kaldığımız süre bir adam geminin ortasında dimdik duruyordu."
          </div>

          <div class="chapter">
            "Haydi şu tepeye çıkalım da sana adayı göstereyim. Hoş geldin."
          </div>

          <div class="chapter">
            "Sağ olasın, hoş bulduk."
          </div>

          <div class="chapter">
            "Merak etme, Lena Ana senin çocuklarına senden iyi bakar."
          </div>

          <div class="chapter">
            "Bakarlar," dedi Uso.
          </div>

          <div class="chapter">
            Tepeye çıktılar, ayakta, sağa sola, öne arkaya döne döne sabahın ilk ışıldarında adayı, denizleri seyrettiler.
          </div>

          <div class="chapter">
            "Ada çok küçük, deniz de çok büyük," dedi Uso. "Ama, bu ada cennet. Allah cennetten bir parça almış da getirmiş buraya kondurmuş. Yalnız burada insanlar ne yer ne içerler?"
          </div>

          <div class="chapter">
            "Çok şey yer, çok şey içerler."
          </div>

          <div class="chapter">
            İşlemeli taşın önüne oturup sırtlarını taşa dayadılar.
          </div>

          <div class="chapter">
            Uso konuştu Poyraz dinledi, Poyraz konuştu Uso dinledi. İkisi de girip çıktıkları savaşları anlattılar. Poyraz, her zamanki gibi Rus savaşını, Allahuekber dağlarını, Sarıkamışı, bu savaşlarda bit yiyerek donan, kazık kesilen, gözleri dışarı uğrayıp pörtlemiş doksan bin kişiyi, gözleri yaşararak söyledi. Usoysa çölü, Mezopotamyanın çöl sıcağında, daha savaşa girmeden sıtmadan sapır sapır dökülen, yalım gibi püsküren sıcağa dayanamayıp ölen Anadolu yaylalarının çocuklarını söyledi.
          </div>

          <div class="chapter">
            "Haydi kalkalım," dedi Poyraz, "sana adamızı köşe bucak gezdireyim."
          </div>

          <div class="chapter">
            Tam kuşluklayın ayağa kalktılar, yokuştan aşağı inerlerken, arı kovanlarına uğradılar. Kovanlara yaklaşırlarken, arıların uğultusu geldi kulaklarına. Uso:
          </div>

          <div class="chapter">
            "Vaaay, dedi, yüzü ışıdı. "Demek bu adada arı da var."&nbsp;
          </div>

          <div class="chapter">
            "Var, dedi Poyraz kıvançla."
          </div>

          <div class="chapter">
            Uso, üst üste yığılmış kovanları görünce şaşkınlıktan nerdeyse dilini yutacaktı.
          </div>

          <div class="chapter">
            "Ne kadar da çok arınız var!"&nbsp;
          </div>

          <div class="chapter">
            "Çok," dedi Poyraz.
          </div>

          <div class="chapter">
            "Kim bakıyor bu arılara?"
          </div>

          <div class="chapter">
            "Hiç kimse."
          </div>

          <div class="chapter">
            "Demek hiç kimse!"
          </div>

          <div class="chapter">
            Poyraz, Usoya dili döndüğünce adadaki Rumları, onların&nbsp;<span class="calibre17">adadan sürgün edildiklerini, bu arıların, evlerin, bahçelerin,&nbsp;</span><span class="calibre17">bağların onlardan kaldığını, Yunanistandan gelen Türklerin de&nbsp;</span><span class="calibre17">adayı beğenmediklerini, onlar beğenmeyince de adalara Ana</span><span class="calibre17">dolu göçmenlerini yerleştirdiklerini anlattı.</span>
          </div>

          <div class="chapter">
            "Biliyordum, biliyordum ya sen bana çok güzel söyledin.&nbsp;<span class="calibre17">Anladım. Arılar..."</span>
          </div>

          <div class="chapter">
            "Arıları ben satın aldım."
          </div>

          <div class="chapter">
            "Kim sattı bu kovanları sana?"
          </div>

          <div class="chapter">
            "Hükümet sattı."
          </div>

          <div class="chapter">
            "Çok mu para verdin?"
          </div>

          <div class="chapter">
            "O kadar çok değil."
          </div>

          <div class="chapter">
            "Sen zengin? Bu çok kovan. Yalnız sen arı dilinden anlar&nbsp;<span class="calibre17">mısın?"</span>
          </div>

          <div class="chapter">
            "Anlamam. Ben evimi de," aşağıdaki kanatları dönen de<span class="calibre17">ğirmeni gösterdi, "şu değirmeni de altın para sayarak satın al</span><span class="calibre17">dım."</span>
          </div>

          <div class="chapter">
            "O ne değirmeni?"
          </div>

          <div class="chapter">
            "Yel değirmeni."
          </div>

          <div class="chapter">
            Uso boynunu büktü.
          </div>

          <div class="chapter">
            "Görmedim, duymadım. O ne yapar?"
          </div>

          <div class="chapter">
            "Un öğütür. Yukardaki kanatları yel döndürür, içerdeki de<span class="calibre17">ğirmen taşını da kanatlar döndürür."</span>
          </div>

          <div class="chapter">
            "Vay babo vay! Demek su yerine yel! Demek bu Rumlar&nbsp;<span class="calibre17">çok akıllı. Su olmayan yerde değirmen için yelden başka çare&nbsp;</span><span class="calibre17">yok demek."</span>
          </div>

          <div class="chapter">
            "Yok."
          </div>

          <div class="chapter">
            "Kusura kalma, sana bir şey soracağım, bu arılara çok mu&nbsp;<span class="calibre17">bal, şerbet veriyorsunuz?"</span>
          </div>

          <div class="chapter">
            "Niçin şeker, bal verelim, ben anlar bize bal verecek sanı<span class="calibre17">yordum. Onun için satın aldım bu kovanları."</span>
          </div>

          <div class="chapter">
            "Bu adanın çiçekleri bu kadar kovan arıyı besler mi, de<span class="calibre17">dim."</span>
          </div>
        </div>

        <div class="chapter">
          <div class="chapter">
            "Besliyor ki yaşıyorlar."
          </div>

          <div class="chapter">
            "Kıyı buraya ne kadar çeker, kıyılara kadar arılar buradan uçup dönebilirler mi?"
          </div>

          <div class="chapter">
            "Bilemem. Arılar ne kadar uçabilirler?"
          </div>

          <div class="chapter">
            "Çok uzun uçarlar. Ovadan Cudi dağının yamaçlarına ka<span class="calibre17">dar gider, bal toplar geri dönerler."</span>
          </div>

          <div class="chapter">
            "Sen arıcılıktan anlar mısın?"
          </div>

          <div class="chapter">
            "Bizim çok arımız vardı. Yazın bizim ova kuruyunca biz de&nbsp;<span class="calibre17">kovanları katırlara yükler, atlarımız, koyunlarımız, keçilerimizle&nbsp;</span><span class="calibre17">Cudi dağına göçerdik. Yazın Cudi dağında hiç çiçek eksik olmaz.&nbsp;</span><span class="calibre17">O kadar çok çiçek açar ki Cudide, yer gök çiçeğe keser."</span>
          </div>

          <div class="chapter">
            "Sen arıcılıktan anlıyor musun?"
          </div>

          <div class="chapter">
            "Bizim evin çok arısı vardı. Babam canlılar arasında en çok&nbsp;<span class="calibre17">arıları severdi. Ben de babama çekmişim, çocukluğumdan bu&nbsp;</span><span class="calibre17">yana arılara ben bakarım. Bir arı hasta mı, yorgun mu, deli mi,&nbsp;</span><span class="calibre17">akıllı mı ben bilirim. Ben çok arı beyi gördüm."</span>
          </div>

          <div class="chapter">
            "Bak bakalım burada çok kovan var mı?"
          </div>

          <div class="chapter">
            "Var. Bunlar, bir iki evin değil, bir kocaman köyün kovan<span class="calibre17">ları. Bak, kovanlarda işaretler var."</span>
          </div>

          <div class="chapter">
            "Öyleyse bu kovanlara sen bakacaksın. Biz bu kovanlara&nbsp;<span class="calibre17">Baytar Cemille ortağız. Sen kovanlara bakarsan çıkan balları&nbsp;</span><span class="calibre17">üçe pay ederiz."</span>
          </div>

          <div class="chapter">
            "Benim işim var."
          </div>

          <div class="chapter">
            "Ne işi o?"
          </div>

          <div class="chapter">
            "Dedim ya sana ben dengbejim."
          </div>

          <div class="chapter">
            "Dengbejlikten para mı kazanılır?"
          </div>

          <div class="chapter">
            "Her zaman kazandım."
          </div>

          <div class="chapter">
            "Sen Kürtçe söylemiyor musun?"
          </div>

          <div class="chapter">
            "Kürtçe söylüyorum."
          </div>

          <div class="chapter">
            "Buralarda seni dinleyecek, geçindirecek kadar çok Kürdü&nbsp;<span class="calibre17">nerede bulacaksın?"</span>
          </div>

          <div class="chapter">
            "Bizim türküleri yetmiş iki millet sever."
          </div>

          <div class="chapter">
            "Nasıl olur, onlar Kürtçe bilmiyorlar ki."
          </div>

          <div class="chapter">
            "Bilmiyorlar ya beni, biliyorlar gibi sonuna kadar dinliyor<span class="calibre17">lar. Arada sırada da Türkçe de söylüyordum onlara. Türkçeyi&nbsp;</span><span class="calibre17">duyunca söylediklerimi daha güzel anlıyorlardı. Kadınlar ağlı</span><span class="calibre17">yorlardı bile. Ben memleketten buraya köy köy türkü söyleye söyleye geldim. Kimi köylerde de kaval çalıyordum. Kavalıma kadın erkek herkes ağlıyordu."</span>
          </div>

          <div class="chapter">
            "Şimdi sen arılara bak, bal kesme zamanı gelince hakkını al, kazancın karına bırak, sen türkü söylemeye nereye gidersen git."&nbsp;
          </div>

          <div class="chapter">
            "Sen bana para vermek için yapıyorsun."
          </div>

          <div class="chapter">
            "Yok. Para vermek için yapmıyorum. Ben balcılıktan anlamam. Baytar Cemil de anlamıyor. Bir keresinde bir kovanın kapağını açtı, ağzı gözü, başı sarılı olmasaydı anlar onu yemişti."
          </div>

          <div class="chapter">
            "Gözünün önüne elek de koydu mu?"
          </div>

          <div class="chapter">
            "Koydu."
          </div>

          <div class="chapter">
            "O, usta bir arıcı."
          </div>

          <div class="chapter">
            "Kovanı açar açmaz da kapattı, daha petekler dolmamış, dedi, kapağı kapatır kapatmaz da hemen kovanlardan uzaklaştık."
          </div>

          <div class="chapter">
            "Bakayım ya, ben arıları dünyada en çok severim ya yolda köylüler bizi misafir ettiler, ağırladılar, bir ekmekleri varsa yarısını bize yedirdiler, bir tek yatakları varsa bize serdiler. Kendileri de kuru yerde yattılar. Kürtçeyi anlasalar da anlamasalar&nbsp;<span class="calibre17">da dinliyorlardı. Kaval çaldığımda da ağlıyorlardı. Benim işim dengbejlik. Başka iş yapamam. Yapsam da çok yaşamaz, ölürüm. O iyi insanlar dengbejsiz ne yaparlar, Allah hiçbir kavmi dengbejsiz bırakmasın. Bunca savaşta, yoksullukta, açlıkta, hastalıkta beni dinleyenler cana geliyorlardı."</span>
          </div>

          <div class="chapter">
            "Allah hiçbir kavmi dengbejsiz bırakmasın. Şimdi sen geldin, bizim ada da şenlenecek."
          </div>

          <div class="chapter">
            Usonun gözleri parladı.
          </div>

          <div class="chapter">
            "Ben de size çok cirong, çok kılam söylerim. Çok kaval çala<span class="calibre17">rım. Ben beylerin, paşaların, bin kişinin önünde kaval çaldım."&nbsp;</span>
          </div>

          <div class="chapter">
            <span class="calibre17">"Kavalın nerde, getirdin mi?"</span>
          </div>

          <div class="chapter">
            "İşte burda," dedi Uso hınzırca güldü. Elindeki, düzgün parlatılmış uzun sopayı gösterdi, "İşte bunun içinde." Değneğin ağzındaki kapağı açtı, baş aşağı çevirdi, değneğin içinden altın kakmalı, işlemeli, koyu kırmızı kaval çıktı. Poyrazın kavala hayran baktığını gören Uso çok sevindi.
          </div>

          <div class="chapter">
            "Allah senden razı olsun," dedi. "Bu kavalı yapan usta çoktan ölmüş. Bütün ömründe çok az kaval yapmış. Her kavalına o kadar çok çalışmış ki ne zaman başladığını unuturmuş. Kavalı yapıp bitirincedir ki karşısına koyar hayran seyreder<span class="calibre17">miş. Sonra da kavak ilk kendisi çalar, sesini beğenirse&nbsp;</span>sevin<span class="calibre17">cin</span><span class="calibre17">den göklere uçar, beğenmezse kavalı kırar, ateşe atar, hemen o gün yeni bir kavala başlarmış. Bu ustanın kavalı emirlerin, beylerin, paşaların evlerinde, çok bilurvanın elinde de yoktur. Bir bilurvan varmış, yani kavalcı, bir emirin oğluymuş, Vandan Bağdada, Bağdattan Tiflise, Tiflisten Şiraza, Şirazdan Kirmanşaha diyar diyar dolaşmış, bir dağ köyünde bu kavaldan ancak bir tane bulabilmiş, kavalcı çok yaşlıymış. Emir, bilurvan, demiş, sen çok yaşlanmışsın, dişin de kalmamış, dişsiz kaval da çalınmaz, kavalını ver bana, ne istersen veririm sana canımdan başka. Ben Botan emirinin oğluyum. Yaşlı bilurvan ona hiçbir şey söylememiş, kavalı almış çalmaya başlamış. Öyle bir çalmış ki, emir, bütün ömründe böyle bir ses, böyle kaval sesi duymamış. Bilurvan baba, bilurvan baba, demiş, sen bu kavala, bu kaval da sana yakışmış demiş. Emir, kavalın başka bir eşini bulmak için gene yollara düşmüş."</span>
          </div>

          <div class="chapter">
            "Bulmuş mu?"
          </div>

          <div class="chapter">
            "Bulmuş"
          </div>

          <div class="chapter">
            "Her şeyi anladım. Sen bu kavalınla bize kaval çalarsın, bize türkü söylersin, bir de arılara bakarsın."
          </div>

          <div class="chapter">
            Uso onun gözlerine yalvarırcasına baktı.
          </div>

          <div class="chapter">
            Poyraz:
          </div>

          <div class="chapter">
            "Kardaş Uso, sen bakmazsan, bu adada bir sen anlıyorsun arıcılıktan, arılar da toptan kırılır."
          </div>

          <div class="chapter">
            Uso:
          </div>

          <div class="chapter">
            "Baytar?" diye sözünü kesti Poyrazın.
          </div>

          <div class="chapter">
            "Baytar atlardan, koyunlardan, keçilerden anlar. Arıcılıktan ne anlar. Ada yakında dolacak, Baytar da o zamana kadar senden arıcılık öğrenir, sen de kavalını alır, köy köy, kasaba kasaba türküler söylersin, çocuklarına biz bakarız. Ne diyorsun?"&nbsp;
          </div>

          <div class="chapter">
            Usonun yüzü iyice asıldı, alnı kırıştı, ikircik içinde kaldı. Poyraz onun ne düşündüğünü anlıyordu.
          </div>

          <div class="chapter">
            "Sen bakmazsan, o kadar kovan arının hepsi ölecek. Bu Allahtan reva mı?"
          </div>

          <div class="chapter">
            Uso başını kaldırdı:
          </div>

          <div class="chapter">
            "Tamam ağa," dedi, "ben arılara bakarım." Yüzü sıkıntıdan, ikircikten sevince geçti.
          </div>

          <div class="chapter">
            "Yalnız, o bizimle gelen uzun adamla kısa adam nereye gittiler? Onların gözleri kanlı, yürekleri karaydı. Sesleri yılan ıslığı gibi çıkıyordu. Bir Poyraz, bir Abbas, diyorlardı. Abbas Ağa senin baban mı?"
          </div>

          <div class="chapter">
            "Babam değil."
          </div>

          <div class="chapter">
            "Onlar, Abbas kimse, neredeyse onu bulacak, öldürecekler. Abbas Ağayı bulup ona hemen haber verelim."
          </div>

          <div class="chapter">
            "Onları iyice duydun mu?"
          </div>

          <div class="chapter">
            "Yanımda oturuyorlardı, Arapça konuşuyorlardı. Bizim oralarda herkes Arapça bilir. Her söylediklerini anlıyordum. Abbası çok konuşuyorlardı. Birisi Abbası tanıyormuş, o gösterecek, öteki öldürecekmiş."
          </div>

          <div class="chapter">
            "Böyle bir adam yok bu adada."
          </div>

          <div class="chapter">
            Sesinde öfke vardı. Uso şaşırdı.
          </div>

          <div class="chapter">
            "Öyleyse nereye gitti bu adamlar? Abbas, bu adada, diyorlardı. ikide bir de Poyrazdan söz ediyorlardı. Onlar belki de senin asker arkadaşlarındı, belki de sana Abbası soracaklardı. Nereye gitmiş olabilirler?"
          </div>

          <div class="chapter">
            Poyraz, sapsarı kesilmiş eli ayağı titriyordu ya, Usoya belli etmemek için çetin bir çaba harcıyordu. Uso onun bu halini çoktan anlamıştı. Adamlardan bir daha söz etmedi.
          </div>

          <div class="chapter">
            Poyraz, Zehrayı, Musa Kazım Ağaefendiyi, Giriti, sülün gibi atları, Zehrayla evlenirse, bir de çocukları olursa, bedevi şeyhinin adamları, bu gidişle, onu bulup öldüreceklerdi, Zehra, bu gurbet elde, başında çocuklar, bu ıssız adada kimsiz kimsesiz, kimlerin eline bakacak, diye düşünüyordu. Gözlerinin önünden, hiç görmediği Kafkas dağları, anası babası, Dağıstanın soylu atlarına binmiş ak yamçılı insanları, uzun boylu, ipek sarı saçlı, iri mavi gözlü kızları, Allahuekber dağları, Sarıkamış, Altınbulak, Mezopotamya, Emir, Emirin bir melek kadar güzel Çerkes kızı karısı, ulu suyun üstünden akıp giden ölüler, kızların kumlarda seğiren kanlı memeleri, karanlığın içinde çatırtılarla, çığlıklarla yıkılan çadırlar, çocuk ağlamaları, karanlığı yırtan kurşun sesleri, inlemeler gözlerinin önünden karman çorman geçiyordu.
          </div>

          <div class="chapter">
            Zehra, dedi, kendinde olmayarak. Tepeden tırnağa ürperdi, sağına soluna bakındı. Ter içinde kalmıştı. Poyrazın yürüyüşü bile değişmişti. Usonun gözünden kaçmadı.
          </div>

          <div class="chapter">
            İskeledeki teknenin ortasına dikilmiş, dimdik duran, gözlerini kırpmayan, beli çifte tabancalı, saçları kızıl adam, nar bahçesinin önündeki kayalığın dibine uzanmış, üstünde yılan dolaşan saçları kızıl adam, Usoyla gelen kızıl bıyıklı, beli çifte tabancalı, teknenin ortasına oturmuş kızıl saçlı adam. Daha birçok kızıl bıyıklı kişi geldi geçti gözlerinin önünden.
          </div>

          <div class="chapter">
            Geldiler, çınarların altına oturdular. Lena Ana çeşmeden bir tas su aldı verdi Poyraza, bir tas su da Usoya verdi. Kamışların ardından Nişancı çıktı. Onun ardından da Vasili...
          </div>

          <div class="chapter">
            "Sizi arıyorduk," dedi Nişancı.
          </div>

          <div class="chapter">
            Poyraz kendine gelmişti.
          </div>

          <div class="chapter">
            "İşte buldunuz," dedi.
          </div>

          <div class="chapter">
            Geldiler oturdular.
          </div>

          <div class="chapter">
            "Bizim evden yatak yorgan getirdim Usonun evine koydum."&nbsp;
          </div>

          <div class="chapter">
            "Yastık, testi, kap kacak, fıçı?"
          </div>

          <div class="chapter">
            "Elime ne geçtiyse götürdüm. Eksikleri de kasabadan alırız."&nbsp;
          </div>

          <div class="chapter">
            "Benim param var," dedi Uso.
          </div>

          <div class="chapter">
            "Allah daha çok versin," dedi Nişancı.
          </div>

          <div class="chapter">
            Tam bu sırada, ellerinde kovalarla çeşmeye Zehra geldi, Poyraza kaş altından baktı, Poyrazın yüreği ağzına geldi. Ne yapacağını şaşırdı. Kovalar dolarken bir başını kaldırıp Zehraya bakıyor, bir başını çevirip kamışın ucuna konmuş göğsü kınalı kuşa bakıyordu.
          </div>

          <div class="chapter">
            "Musa Kazım Ağaefendi nasıl?"
          </div>

          <div class="chapter">
            "Sağ olasın. Evde uyuyor."
          </div>

          <div class="chapter">
            "Selam söyle."
          </div>

          <div class="chapter">
            "Baş üstüne..."
          </div>

          <div class="chapter">
            Kovalar dolduktan sonra Zehra bir süre bekledi, açık gözlerini dikti Poyraza baktı. Tepeden tırnağa bakışlarıyla okşadı. Bu bakışın nasıl bir bakış olduğunu oradakiler anladılar. Nişancı, kız da, diye içinden geçirdi, sevdalı. Dünya güzelidir Zehra. Poyraz oğluma da layıktır. Benim oğlum da dünya yakışıklısıdır.
          </div>

          <div class="chapter">
            Poyraz, Usoya:
          </div>

          <div class="chapter">
            "Hele eve git de karına yardım et. Akşama hepiniz buraya yemeğe geleceksiniz. Nişancı şimdi Ahmetle birlikte balığa çıkacak. Bu gece bir balık, bir balık közlemesi yiyeceğiz, balıkla birlikte parmaklarınızı da yiyeceksiniz, öyle lezzetli."&nbsp;
          </div>

          <div class="chapter">
            "Öyle bir balık tutacağım size, öyle bir, felek de maşallah&nbsp;<span class="calibre17">diyecek. Hüsmeni de yanımda götüreceğim."</span>
          </div>

          <div class="chapter">
            "O balıktan getir de kimi götürürsen götür."
          </div>

          <div class="chapter">
            Vasiliyle kalktılar ılgınlıgın içine geçtiler, bir tümsek bulup&nbsp;<span class="calibre17">çimenlerin üstüne oturdular.</span>
          </div>

          <div class="chapter">
            Poyraz, hiç heyecanlanmadan durumu Vasiliye olduğu gi<span class="calibre17">bi anlattı.</span>
          </div>

          <div class="chapter">
            Vasili:
          </div>

          <div class="chapter">
            "Aynı adam mı?"
          </div>

          <div class="chapter">
            "Usonun anlattığına göre bunlar hep biribirlerine benzi<span class="calibre17">yorlar."</span>
          </div>

          <div class="chapter">
            "Uso görse?"
          </div>

          <div class="chapter">
            "Ne diyorsun sen, kasabadan buraya kadar teknede birlik<span class="calibre17">te gelmişler. Uso onu yıllar sonra bile görse tanır. Uzun boylu,&nbsp;</span><span class="calibre17">mavi gözlü. Tıpkı bizim gördüğümüz gibi."</span>
          </div>

          <div class="chapter">
            "Kızıl saçlı, kırmızı sarkık bıyıklı," dedi Vasili.
          </div>

          <div class="chapter">
            "Hah, işte öyle."
          </div>

          <div class="chapter">
            "Tabancanı al, benimkini de. Çokça da mermi getir."
          </div>

          <div class="chapter">
            "Usoya söyledin mi?"
          </div>

          <div class="chapter">
            "Söylemedim."
          </div>

          <div class="chapter">
            "Yiğit, temiz bir adama benziyor."
          </div>

          <div class="chapter">
            "Hak aşığıdır. Bizim Toroslarda bunlar, ermiş kişilerdir. Bir&nbsp;<span class="calibre17">hak aşığı, beylerden, paşalardan daha çok hürmet görür. Anla</span><span class="calibre17">dığıma göre Uso bir hak aşığıdır. Hak aşıkları yalan söylemez,&nbsp;</span><span class="calibre17">riya, kötülük bilmezler. Çok yüreklidirler. Gözlerini daldan, bu</span><span class="calibre17">daktan esirgemezler. Bu adama güvenilir, çok da onurlu bir ki</span><span class="calibre17">şi. Böyle bir kişi incitmeye gelmez."</span>
          </div>

          <div class="chapter">
            Yola çıktılar:
          </div>

          <div class="chapter">
            "İstersen birlikte, istersen sen adanın bu yanından, ben&nbsp;<span class="calibre17">öbür yanından."</span>
          </div>

          <div class="chapter">
            "Olmaz, birlikte arayalım. Baytarla Kadri Kaptan, Melek&nbsp;<span class="calibre17">Hatun neredeler, gözükmüyorlar."</span>
          </div>

          <div class="chapter">
            "Keçi almaya gittiler. Lena sana söylemedi mi?"
          </div>

          <div class="chapter">
            "Söylemedi."
          </div>

          <div class="chapter">
            "Hem de beş mavi keçi. Lena Hatun gözünü Hızırın Kaba&nbsp;<span class="calibre17">Adadaki keçilerine dikmiş."</span>
          </div>

          <div class="chapter">
            "Hızır keçilerini kimseye vermez. Dünyada keçi mi yok,&nbsp;<span class="calibre17">biz ne yapalım Hızırın belalı keçilerini!"</span>
          </div>

          <div class="chapter">
            Akşama kadar adanın &nbsp;yarısını çalı çalı, kovuk, mağara, ağaçların altı, bahçelerin içi,delik, çukur, sel yatağı aradılar,&nbsp;<span class="calibre17">kimsecikler yoktu.</span>
          </div>

          <div class="chapter">
            Vasili işkillenmişti:
          </div>

          <div class="chapter">
            "Bu gece," dedi, "ben nöbet tutacağım. Bana bu gece için filintanı verir misin?"
          </div>

          <div class="chapter">
            "Filintayı al. Ben de bekleyeceğim."
          </div>

          <div class="chapter">
            Vasili her şeyi anladı. Onun akşamdan sabaha kadar hışım gibi yağmurun altında, iskeleden Zehraların evlerine kadar çakıltaşlarının üstünden yürüdüğünü unutmamıştı. Bu gece de öyle yapacaktı.
          </div>

          <div class="chapter">
            Vasili gitti, dal gündüz, kamışlığın içine oturdu, elinde çıplak tabancası. Gün battı, karanlık kavuştu, Vasili kamışlıktan çıktı, deniz uğulduyordu, doğru nar bahçesine gitti, bahçenin içine girdi, bugünlerde bahçe yılanla doluydu. Bir yılanın üstüne bassa, yılan onu sokar öldürürdü. Akılları varsa o adamların narların içine girmezlerdi. Birkaç adım attıktan sonra geriye döndü, yordamlayarak kayayı buldu, çıktı kayanın üstüne oturdu. Kulağı kirişteydi. En küçük bir çıtırdıyı bile kaçırmıyordu. Gece yarısına kadar kayanın üstünde kaldı. Esen yelin, denizin sesinden başka en küçük bir çıtırtı duymadı. Kayadan indi, iskelenin üst başından geçerken, deniz kıyısında çakıltaşlarının üstünde yürüyen Poyrazın ayak seslerini duydu. Çeşmeden birkaç avuç su içti. Ayak sesleri bir yakından geliyor, bir uzaklaşıyordu. Karanlık yoğundu. Ayak sesleri arada bir kesiliyor, biraz sonra da duyuluyordu. Bu adamlar, nereye saklanmış olabilirler, diye düşünüyordu. Bu kocaman adada, bu karanlıkta bir köşeye sinmiş insanlar nasıl bulunurdu. Çınarların altında fazla kalmadı, tepeye yürüdü, orada tanyerleri ışıyıncaya kadar kalacaktı.
          </div>

          <div class="chapter">
            Poyraz, çakıltaşlarının sesini çıkartmamak için karınca ezmez adımlarla yürüyor, Zehraların evlerinin önüne gelince de yönünü eve dönüyor, bir süre durup bakıyor, sonra yürümesini sürdürüyordu. Ve teknelerin üstünde dimdik duran sarışın, beli çifte tabancalı patlak mavi gözlü adamı düşünüyordu. Arap şeyhlerinin, emirlerinin, padişahların korumaları, silahşörleri çoğunlukla hep Çerkeslerdi. Kendisini öldürmeye gelenler de hep Çerkeslerdi. Zehrayı, Musa Kazım Ağaefendiyi, Vasiliyi alıp başka bir yere, Arap Şeyhinin adamlarının bulamayacağı bir diyara gitsem, diye düşünüyordu. Ben öldürülürsem, Zehra ne yapar, çeşmeye beni görmek için gelmişti. Öyle bir yumuşak, öyle bir kadife gibi bakmıştı ki, ancak karasevdaya düşenler böyle bakarlar. Bu adamlar nerde, Vasili nereye gitti? Artık iyice anlaşıldı ki, bedeviler beni öldürecekler. Bu gelenlerin üçünü de öldürseydik, Arap Şeyhi beş kişi daha yollardı.
          </div>

          <div class="chapter">
            Poyraz sıkışmıştı, hiçbir çıkış yolu bulamıyordu. Ölümü düşündükçe de süngü çatışmasında aldığı yaranın yeri dayanılmaz bir biçimde sızlıyordu. Kafkasyaya gitmek... Zehra nereyi istese giderdi ya babası, kız kardeşi... Kafkasyayı hiç görmemişti ya görmüş kadar biliyordu. Taşını toprağını, otunu çiçeğini, kayalıklarını, yağmurlarını, bulutlannı, geyiklerini, türkülerini, destanlarını, ille de atlarını. Dedesinden, babasından, Çerkes türkücülerinden, destancılarından Kafkasyayı gece gündüz dinlemişti. Kafkasya, Dağıstan diyorlardı da başka bir şey demiyorlardı. Onlar, bir ancık bile, her yanında çiçek açmış verimli Toroslarda yaşamıyorlardı. Kim bilir Kafkasya ne kadar güzeldir.
          </div>

          <div class="chapter">
            Gün atıncaya kadar gidip gelerek, Zehraların evlerinin önünde durarak gitti geldi. Tanyerleri ışıdı ışıyacak, seher yelleri eserken Poyrazın kulağına tepeden, pınarın oralardan o kuşun sesi geldi. Salt iyi insanlarca, ermişlerce sesi duyulan o kuşun sesi geldi. Poyraz bu şafak vaktinde o kuşun sesini duyduğuna inanamıyordu. Ses, üst üste üç kez daha geldi. Artık Poyraz kendinde değildi, bir esriklikte, bir mavi ışığa bürünmüş uçuyordu. Her yanında çiçek açmıştı. Çakıltaşlarının üstüne diz çöktü. Artık o buralarda yoktu, kim bilir nerelerdeydi. Kimse öldüremeyecekti onu.
          </div>

          <div class="chapter">
            Yukardan inen bir elin usullacık başını okşadığıru, bir ka<span class="calibre17">dın kokusunun yöresini kuşattığını duyumsadı, ayağa kalktı, alacakaranlıkta Zehranın ayaklarının ucuna basarak süzülüp gittiğini gördü. Zehra evinin kapısını kapatıncaya kadar olduğu yerden, yüreği çarparak kıpırdayamadı. Gene bir fırtınaya tutuldu. Çeşmeye gitti, su içti, yüzünü yudu. Ne yapacak, nereye gidecekti. Bir sevinç fırtınasında dönenip duruyordu. Ka</span><span class="calibre17">mışlığa girdi, ılgınlığın arasından yürüdü, ayakları uçuyordu, nar bahçesinin önünde durdu, durduğu yerden, dalların arasından deniz gözüküyordu, apaktı. Yel değirmenine girdi, bir örümcek bir ağ yapmış, ağın da köşesine sinmişti. Değirmen taşının üstündeki üç buğday tanesi üçgen oluşturmuştu. Değirmenden zeytinliğe ayakları onu aldı götürdü. Yolda, bir yeşil yaprağın üstünde gözlerine uğurböcekleri ilişti, beni öldüremeyecekler, dedi. Yolda karıncalar, uçuşan uzun kanatlı hanım böcekleri, şimdiye kadar adada hiç görmediği küçücük mavi mine çiçeklerini gördü. O kuşun sesi, uğurböcekleri, mine çiçekleri... Beni kimse öldüremeyecek. Her adım attıkça da önündeki otlardan yığın yığın küçücük, mavi, sarı, som kırmızı, kara, beyaz kelebekler uçuşuyordu. Adaya geldi geleli hiç görmediği&nbsp;</span><span class="calibre17">kelebek, böcek, arı gördü.&nbsp;</span><span class="calibre17">Burada gördüğü arıları hiçbir yerde görmemişti. Topaç bir arının mavi ışıltılı sırtında, şöyle bir baksaydı, kendi suretini görürdü. Örümcekler birer çarşaf gibi buğulu ağlarını gene doğan güne sermişler, köşelere çekilmişler, aylarını bekliyorlardı. Adaya geldiği günlerde de bu ağları böyle buğulu, böyle ıslak görmüştü. Gün burnuna iskeleye indi. Sevinci artmış, eksilmemişti. Çeşmeden kana kana bir su içti, geçti sedire oturdu. Yorgunluğunu duyumsamıyordu bile. Boynundan şimdiye kadar hiç çıkarmadığı muskasını çıkardı, kabın içindekileri aldı, kuşu avucunun içine koydu, güneşe tuttu. Altın başlı, altın kuyruklu, lapis gövdeli kuş güneşte parıldadı, kuş az daha uçup gidecekti. Poyraz sol elini kuşun üstüne kapattı. Poyraz, elleri titreyerek kuşu, öteki armağanları kabın içine koydu, boynuna astı. Bir ayak sesi duydu, başını çevirince kamışlığın yanından gelen Vasiliyi gördü, Vasiliye koştu, onu kucakladı:</span>
          </div>

          <div class="chapter">
            "Tamam Vasili tamam..." sesinden sevinçler taşıyordu. Vasili, Vasili oldu olalı böylesine sevinç taşan bir ses daha duymamıştı. "Tamam, bitti,"
          </div>

          <div class="chapter">
            "Ne oldu?" diyebildi Vasili ancak.
          </div>

          <div class="chapter">
            "Kuşun sesini duydum, o kuşun. Hem de üç kez. Kuş geldi elime kondu. Uçacaktı..." Gerisini getirmedi.
          </div>
        </div>
      </div>
    </div>
  </div>

  <div class="calibre4">
    <div class="chapter">
      <div class="chapter">
        <div class="chapter">
          <div class="chapter">
            "Ne oldu?" Vasili şaşkınlık içinde kalmıştı.
          </div>

          <div class="chapter">
            "Ne olacak, artık bundan sonra kimse beni öldüremeyecek."<br class="calibre3" />
          </div>

          <div class="chapter">
            <div class="chapter">
              Coşkusu gittikçe artıyordu.
            </div>

            <div class="chapter">
              "Öldüremeyecekler, öldüremeyecekler. Kuş avucuma konup nerdeyse uçacaktı."
            </div>

            <div class="chapter">
              Poyrazın coşkulu sesini duyan Nişancı yel yepelek geldi. Poyraz onu daha büyük bir coşkuyla karşıladı:
            </div>

            <div class="chapter">
              "Kuşun sesini duydum, kuşun. Beni kimse öldüremeyecek, öldüremeyecek! Kimse, kimse beni öldüremeyecek... Hem de o kuşun sesini üç kez, üç kez, üç kez duydum."
            </div>

            <div class="chapter">
              Nişancı, bu adam sevinçle dolmuş, sevincinden çatlayıp ölecek, diye içinden geçirdi.
            </div>

            <div class="chapter">
              Poyraz, kıvranıyordu, ah bir de Zehranın saçlannı okşadığını söyleyebilseydi.
            </div>

            <div class="chapter">
              Zehra duysun diye sesini yükseltti:
            </div>

            <div class="chapter">
              "Vasili, Nişancı haydiyin, tekneyi hazırlayın. Kaba Adaya gidelim."
            </div>

            <div class="chapter">
              Onun sesini duyan Zehra kapıyı açtı, açık kapının önünde durdu. Poyraz da ona döndü, kız içeriye girip kapıyı kapatıncaya kadar yerinde kaldı. Poyrazın sesinde uçuşan sevinç ona da geçti. İçi içine sığmıyordu. Bugün ne olmuştu ona, yüzü şimdiye kadar hüzünlü, yıkkındı.
            </div>

            <div class="chapter">
              Kaba Adaya uçarak gittiler.
            </div>

            <div class="chapter">
              Nişancı, şu Poyrazın sesini duyduğu hangi kuştur acaba, diye yol boyunca düşündü. Bu hangi kuştur ki Poyrazı kanadının üstüne almış da gökyüzünün yıldızlarına götürüyor.
            </div>

            <div class="chapter">
              "Kumlara yanaştır tekneyi Nişancı. Ben burada akşama kadar kalacağım. Siz balık tutun. Bugün ne kadar balık tutabilirseniz tutun. Akşamüstü gelin, beni buradan alın."
            </div>

            <div class="chapter">
              Tekneden, çakıltaşlarının üstüne atladı.
            </div>

            <div class="chapter">
              Nişancı:
            </div>

            <div class="chapter">
              "Haydaa," diye bağırdı, "sen atlarken kuş olmuş da uçuyor sandım."
            </div>

            <div class="chapter">
              Poyraz:
            </div>

            <div class="chapter">
              "Bak," dedi, "ayaklarım bile ıslanmadı."
            </div>

            <div class="chapter">
              "Nasıl ıslansın," dedi Nişancı, "bir kuşun kanadına binmiş uçuyordun." Poyraz, ona anlamlı baktı, Nişancı gözlerini kaçırdı.
            </div>

            <div class="chapter">
              "O kuşun sesi var da kendisi yok. İnsan insan olalı bu kuşun sesini duymuş da, kendisini hiç görmemiştir. Sesini de her insan duyamaz..."
            </div>

            <div class="chapter">
              <div class="chapter">
                "Sen duydun demek."
              </div>

              <div class="chapter">
                "Duydum."
              </div>

              <div class="chapter">
                "Duyunca ne olurmuş?"
              </div>

              <div class="chapter">
                "Duydum işte."
              </div>

              <div class="chapter">
                Poyraz, başını kaldırdı, kayalıklara baktı, Hızırın mavi keçileri yan yana dizilmişler onlara bakıyorlardı.
              </div>

              <div class="chapter">
                "Akşamüstü."
              </div>

              <div class="chapter">
                "Akşamüstü," dedi Nişancı, tekne döndü, adadan uzaklaştı. Poyrazın yüreğindeki sevinç daha kaynaşıyordu.
              </div>

              <div class="chapter">
                Mavi keçilerin yukarısında uzun boynuzlu, uzun sakallı, çok iri, uzun kılları laciverde çalan bir teke kayalığın üstünde, kayalığın bir parçasıymış gibi duruyordu.
              </div>

              <div class="chapter">
                Poyraz kayalıkları tırmandı, kolaylıkla keçilerin yanına vardı. Zehra beni böyle görse, diye düşündü. Keçiler kaçmadılar, üstelik de dört yanını kuşattılar, ona merakla bakıyorlardı. Keçilerle bakıştıktan sonra tekenin yanına tırmandı. Tekenin durduğu yer sivri ve sarptı, epeyce zorlandı. Teke hiç istifini bozmadı, onun ayaklarının dibine oturdu soluklandı. Aşağıdaki keçiler yönlerini onlara dönmüşler, başlarını kaldırmışlar, gözlerini tekeden ayırmıyorlardı. Poyraz tekeyi okşamak, gür sakalını tutamlamak istiyordu ya bir türlü yapamıyordu. Ellerini usullacık tekeye uzatıyor, uzatıyor, eli tekeye tam değecekken, ateşe değmişcesine geri çekiyordu. Ayağa kalktı. İnsan, dedi, Hızırın tekesine dokunamıyor bile. Keçilerine bakamıyor. Allah insanları hopur ediyor, feldirdetiyor. Hiçbir kimse Hızırın keçilerinin kılına bile dokunamıyor. Yüreğini pekiştirip de okşamak için bile elini süremiyor. Dokunsaydım ne yapardı Hızır bana? Belki de hiçbir şey yapmazdı. Keçisini okşadığım, sevdiğim için belki de bana bir iyilik düşünürdü. Hızırla birlikte kayalara tutunarak aşağıya doğru bir iki adım attı, bir baktı ki teke yanı başında onunla birlikte iniyor. Burnuna hoş, tuhaf bir çiçek kokusu gibi koku geliyor tekeden, oysa Poyraz tekeleri çok iyi bilirdi. Babasının bir keçi sürüsü vardı. Hızırın tekesi! dedi kendi kendine. Tekeye elini değdirmek istedi gene, elini uzatır uzatmaz geriye çekti. Teke onunla birlikte iniyordu. Düz, geniş bir kayanın üstünde durdu. Düzlüğün ortasında derince bir çukur vardı, çukur ağzına kadar yağmur suyuyla doluydu. Toros kayalıklarında çok görmüştü, orada, her kaya düzlüğünde böyle bir kaklık olurdu. Demek, Hızırın keçileri kaklıklardan da su içiyorlardı. Kaklığın ortasından da turuncu, büyük bir tek çiçeği olan üç dal uzamıştı. Dalın ikisi tomurcuktaydı. Teke de başını uzatmış turuncu çiçeğe bakıyordu onunla birlikte. Sakalı nerdeyse çiçeğe değecekti.
              </div>

              <div class="chapter">
                Düzlüğün ucuna kadar yürüdü, teke de onunla birlikte geldi. Aşağıya bakar bakmaz şaşkınlığa uğradı, gözlerine inanamadı, gördüğü düzlük pınarlı düzlükten de geniş bir düzlüktü. Burasını nasıl olmuş da görmemişlerdi, belki de Vasili biliyordu. İnmeye başladı. Teke de onunla iniyordu. inmek çok zordu. İninceye kadar elleri kan içinde kaldı. Pantolonu da dizlerinden yırtıldı.
              </div>

              <div class="chapter">
                Yaşlı, dalları biribirlerine girmiş, gövdeleri yaruk yuruk, eğri büğrü zeytin ağaçlarının içinden karşı kayalığa gitti. Teke de yanındaydı. Düzlükten sonra geniş bir yarık başlıyordu. Yarığın iki yanında bitmiş mor çiçekli çalılar, taşları delmiş çıkmışlardı. Denizin kıyısına varınca her şeyi anladı. Burası kumluk falan değil, derin bir yardı. Denizin dibine çöken güneş, ça-kıltaşlarının üstünde geniş, halka halka oynaşan, açılıp kapanan ipiltilerdeydi. Bir süre denizin dibinden gözlerini alamadı. Sağına döndü ki teke de dalmış suyun dibine bakıyor. "Sen ne biçim tekesin," dedi, "cin misin, şeytan mısın, insan mı?" Elini tekeye uzattı, sakalının ucuna dokunur dokunmaz çekti.
              </div>

              <div class="chapter">
                Düzlüğü tekeyle birlikte uzunca bir süre dolaştılar. Poyraz, burada, şimdiye dek hiç görmediği çiçekler, kuşlar gördü. Yaşlı zeytinlerin yaprakları bile dolgun, ışıl ışıldı. Yapraklann arasında kurumuş zeytinler görünce sevindi. Demek bu zeytinlik yabani değildi. Buradan toplanacak zeytinler bir evi değil, beş evi bile beslerdi. Budanmış birçok zeytin ağacı da gördü. Eskiden buraların sahibi olmalıydı.
              </div>

              <div class="chapter">
                Düzlükte, iyice araştırdı, öteki düzlüğe geçecek bir yol bulamadı, düzlüğü çeviren kayalığın her iki ucu da yüksek, keskin mor kayalıklardı. Kayaların arasından dikenli sarı çiçekler fışkırmıştı. Denizin kıyısına yakın bir yerde de uzun, nerdeyse bir kulaç, yapraksız, som kırmızı bir çiçek bitmişti, bütün kırmızılardan daha kırmızı. Efileyen yelde uzun uzun sallanıyordu.
              </div>

              <div class="chapter">
                <span class="calibre17">İndikleri yerden çıkmaktan başka umarı yoktu. Teke önde, o arkada, keskin kayalara yapışarak, elleri kanayarak kayalığı çıktılar. Buradan aşağıya inmek Poyraz için daha kolay olacaktı. İnerken, biraz dalmış olacak ki tekeyi yitirdi. Sağına baktı, soluna baktı tekeyi göremedi, pınarın yanına indi. Tatlı bir yorgunluktaydı, elleri, dizleri sızlıyordu. Denize gitti, kanlı ellerini, dizlerini uzun uzun yudu. Tuzlu su kanı kesti. Susamıştı, pınarın başına yüzükoyun yattı, buz gibi soğuk sudan içti, kalktı, denize döndü, sırtını zeytin ağacının gövdesine verdi oturdu. Bu sırada da karşıdan gelen bir tekne gözüktü. Tekne geldi, burnu kumlara kadar çıktı, orada zınk diye durdu. Bu da Nişancının başka bir ustalığıydı.</span><br class="calibre3" />
              </div>

              <div class="chapter">
                Nişancı tekneden atladı, koşarak Poyrazın yanına geldi: "Bak, bak, tekneye gel de bak, denizde balık koymadık topladık. Gel de, gel de bak!"
              </div>

              <div class="chapter">
                Poyrazı elinden tuttu kaldırdı. Kaldırır kaldırmaz da, "Sana böyle ne olmuş," diye elini bıraktı, "sana böyle ne olmuş," diye endişeyle sordu.
              </div>

              <div class="chapter">
                Poyraz soğukkanlı, hiçbir şey olmamış gibi elini salladı.
              </div>

              <div class="chapter">
                "Bir şey yok," dedi, "şu kayalıkları biraz dolaştım da." Yanlarına Vasili geldi:
              </div>

              <div class="chapter">
                "Bakın, tekneyi zeytin ağacına bağladım. Ya bir deniz yaparsa, buranın denizi tekin değildir, teknemizi alır götürürse bizi burada kimse göremez de, bulamaz da, biz de acımızdan ölürüz." Poyrazın ellerini, yırtılmış dizlerini görünce, bağırırcasına, "Ne oldu Poyraz, sana ne oldu? Bir yerden mi düştün?"
              </div>

              <div class="chapter">
                "Yoook, hiçbir şey olmadı. Tekeyle birlikte..."
              </div>

              <div class="chapter">
                "Düşmedin de bu hal ne hal?"
              </div>

              <div class="chapter">
                "Şu kayalıklar," diye eliyle gösterdi. Bu anda da kayalığın sivrisindeki tekeyi gördü. "İşte bu teke önüme düştü, bana bütün kayalıkları, çiçekleri, düzlükleri, denizleri gösterdi."
              </div>

              <div class="chapter">
                "Gösterir," dedi Vasili, "o Hızırın tekesidir."
              </div>

              <div class="chapter">
                "Arkadaki düzlük buradan da büyük. Zeytin ağaçları da yabani değil. Dallarda kurumuş zeytinler gördüm. Ağzına kadar da çiçekle dolu. Bir de nar ağacı gördüm, ağaç, çiçekleri taşıyamıyor, dalların uçları yere değiyordu."
              </div>

              <div class="chapter">
                "Orası da Hızırın has bahçesidir," dedi Nişancı Veli.
              </div>

              <div class="chapter">
                "Orasını herkes bilir de hiç kimse görmemiştir nedense."
              </div>

              <div class="chapter">
                "Orasının Hızırdan başka bir sahibi olmalı."
              </div>

              <div class="chapter">
                "Bilemem," dedi Vasili.
              </div>

              <div class="chapter">
                Onlar, orada durmuş konuşurlarken Hızırın keçileri kaya<span class="calibre17">lıklardan aşağıya yanlarında birçok mavi oğlakla indiler, yöre</span><span class="calibre17">lerini kuşattılar. Poyraz yukarıya baktı, sivrinin tepesinde teke&nbsp;</span><span class="calibre17">öyle duruyordu. Yörelerini sarmış keçiler gözlerini Poyraza&nbsp;</span><span class="calibre17">dikmişler rahat bakıyorlardı.</span>
              </div>

              <div class="chapter">
                Vasili:
              </div>

              <div class="chapter">
                "Hızırın keçilerine, amman ha, dokunmayalım. Sonra başı<span class="calibre17">mıza iş açarız," dedi.</span>
              </div>

              <div class="chapter">
                "Dokunmayalım," dedi Nişancı.
              </div>

              <div class="chapter">
                Teknenin yanına vardılar, Vasili tekneye ustalıkla tırmandı,&nbsp;<span class="calibre17">elini Poyraza uzattı:</span>
              </div>

              <div class="chapter">
                "Gel kardaş," dedi, "gel de balıkları gör."
              </div>

              <div class="chapter">
                Poyraz tekneye çıkınca şaştı kaldı. Bu kadar az bir sürede&nbsp;<span class="calibre17">bu kadar çok balık!</span>
              </div>

              <div class="chapter">
                Nişancı pınardan su içiyordu, bağırdı:
              </div>

              <div class="chapter">
                "Gördün mü balıkları arkadaş?"
              </div>

              <div class="chapter">
                "Gördüm," dedi Poyraz. "Haydiyin gidelim."
              </div>

              <div class="chapter">
                "Daha erken değil mi?"
              </div>

              <div class="chapter">
                "Denizde balık bırakmamışsınız. Haydiyin çabuk, çabuk&nbsp;<span class="calibre17">gidelim de bütün adalılara bir balık ziyafeti çekelim."</span>
              </div>

              <div class="chapter">
                Keçileri gösterdi Nişancı:
              </div>

              <div class="chapter">
                "Bunları ne yapalım?"
              </div>

              <div class="chapter">
                "Onlar bizi uğurlamaya indiler kayalıklardan aşağı."
              </div>

              <div class="chapter">
                "İyi ya, onlar bizi uğurlamaya gelmişlerse biz de gidelim."
              </div>

              <div class="chapter">
                Nişancı halatı ağaçtan çözdü, bir kedi gibi tekneye tırman<span class="calibre17">dı, başüstünde durdu, ellerini beline koydu, yan yana sıralan</span><span class="calibre17">mış mavi keçilere döndü bir şeyler söyledi. Vasili dümene geçti,&nbsp;</span><span class="calibre17">motor hızlandı."</span>
              </div>

              <div class="chapter">
                "Yakında ada Hızırın keçilerini almayacak. Çabuk ürü<span class="calibre17">yorlar."</span>
              </div>

              <div class="chapter">
                "Üresinler, Hızır da onların bir kısmını alır, öteki beş adalara&nbsp;<span class="calibre17">yerleştirir. Yeter ki Hızır gibi sahibin olsun, bu dünyada işin iş."</span>
              </div>

              <div class="chapter">
                Adaya varıncaya kadar Hızırın keçilerinden başka bir şey&nbsp;<span class="calibre17">konuşmadılar.</span>
              </div>

              <div class="chapter">
                Daha uzaklardayken iskelenin üstündeki kalabalığı seçtiler. Bütün ada onları karşılamaya gelmişti cümbür cemaat. Musa Kazım Ağaefendi kızlarıyla birlikte ön saftaydı.
              </div>

              <div class="chapter">
                Tekne süzülerek geldi, Kadri Kaptan teknesinin yanından geçti iskeleye yanaştı. Vasili halatı attı, Hüsmen yakaladı. Önce Poyraz atladı teknenin baş üstünden iskeleye, arkasından Vasili, sonra da Nişancı. Adalılar bugün şenlik içindeydi. Bir başkalık vardı bugün adada. Abbas kedi Melek Hatunun kucağındaydı. Dokuz tane de keçi duruyordu kalabalığın arasında. Baytarın kucağındaki beyaz kedi hem tedirgin, hem de şaşkındı. Kuşkuyla dört bir yana bakınıyordu.
              </div>

              <div class="chapter">
                "Keçilerin dokuz da oğlağı var," dedi Baytar.
              </div>

              <div class="chapter">
                Poyraz yöreye bakındı şöyle bir:
              </div>

              <div class="chapter">
                'Nerde oğlaklar?"
              </div>

              <div class="chapter">
                "Sakladım," dedi Baytar gülerek.
              </div>

              <div class="chapter">
                "Neden sakladın, anaları burada."
              </div>

              <div class="chapter">
                "Ele avuca sığınıyorlar."
              </div>

              <div class="chapter">
                "Haydi oğlakları görelim."
              </div>

              <div class="chapter">
                Melek Hatun, kucağında Abbasla yola düştü, Nişancı, Poyraz, Vasili de arkasında, oğlaklara gittiler. Baytar, Kadri Kaptan, Hüsmen keçileri getiriyorlardı. Usoyla Musa Kazım Ağaefendi çınarların altına oturmuş, baş başa vermişler konuşuyorlar, olan bitenle, dalmışlar, ilgilenmiyorlardı. Kadınlar tekneye doluştular.
              </div>

              <div class="chapter">
                "Uuuy, ne kadar da çok balık!"
              </div>

              <div class="chapter">
                Balıkları kıyıya taşıyıp çakıltaşlarının üstüne yığdılar. Çocuklar az ötede, çıplak ayakları suyun içinde, gözlerini balık yığınına dikmişler öyle duruyorlardı.
              </div>

              <div class="chapter">
                Ateş gürledi, köz oldu, pişen balıkların kokusu dört bir yanı aldı, incecikten bir yel efiledi, çoluk çocuk herkes sofraya oturdu, mor şaraplar, pişen balıklar geldi, kalaylı bakır sahanlara kondu. Poyraz, kadehini kaldırdı, "merhabaa," dedi, "şerefe," dedi. Musa Kazım Ağaefendi de kadehini kaldırdı, "hepinizin sağlığına, mutluluğuna," dedi. Zehra Poyraza bakarak gülümsedi. Poyrazın içindeki taşan sevinç oradakilerin hepsine geçti. Hep birden konuşuyorlar, bir sevinç, bir patırtı gürültüdür başını almış gidiyordu.
              </div>

              <div class="chapter">
                Yemek uzun sürdü, çocuklar olmadık yaramazlık yaptılar, çocuklara hiç kimse, durun, demedi. Musa Kazım Ağaefendi yemek boyunca atlarından söz etti. Poyraz ağzını açmadan yüreği mutlulukla çarparak dinledi. Zehranın yanakları al al oldu. Yemek boyunca gözlerini Poyrazın yüzünden ayıramadı. Kafayı bir iyice tutmuş Baytar yanındaki Usoya Kürtçe:
              </div>

              <div class="chapter">
                "Kavalını al gel," dedi.
              </div>

              <div class="chapter">
                Uso hemen kalktı gitti. Gitmesiyle gelmesi bir oldu. Orta yere çimenlerin üstüne bağdaş kurdu oturdu. Karısı Hacé de geldi yanına oturdu. Uso kavalını okşarcana usul usul kınından çıkardı, birkaç kez baştan başa kavalı sıvazladı, dudaklarına götürdü, bir iki üfledi, sonra çalmaya başladı. Kavalın sesi sevinçti. Uso çaldıkça sevinç artıyordu. Bir süre sonra insanlar tepeden tırnağa sevince kesti. Çocuklar yerlerinde duramdılar, hep birden denize koştular, döndüler, ağaçlara tırmandılar. Hiç ses çıkarmıyorlardı. Sonra da geldiler yerlerine oturup kulak kesildiler. Kavalın sesinden başka hiçbir ses duyulmuyordu. Deniz bile susmuş, yapraklar kıpırdamıyordu. Kavalın sesi taşa toprağa, suya, ağaca sinmiş, adada ne varsa, börtü böcek, karınca kuş, kelebek sevince kesmişti.
              </div>

              <div class="chapter">
                Gece yarısı kaval sustu bir süre, Hacé Usoya, çeşmeden bir tas su aldı verdi. Uso suyu içtikten sonra kalktı denizin kıyısına gitti, orada bir süre durdu, geriye döndü, kınına soktuğu kavalını çıkardı, uzun uzun sıvazladı. Hacé geldi yanına oturdu, Uso çalmaya başladı. Bu sefer bir destan havası çıkıyordu kavaldan, insanların içine doluyordu. Umut insanların yüreğine işliyor, onları alıyor, ölümsüz bir dünyaya götürüyordu.
              </div>

              <div class="chapter">
                Tanyerleri ışımadan, gökyüzünde yıldızlar arka arkaya durmadan akar, üst üste yığılışırlarken kaval gene sustu. Hacé gitti çeşmeden bir su daha aldı verdi Usoya. Uso suyu içti, karanlık denizin kıyısına gitti, bir süre kıyıda bekledi. Hiçbir dalganın sesi ötekine benzemiyordu... Göğe baktı, gök ışıklıydı. Yıldızlar durmadan arka arkaya akıyordu. Döndü geldi yerine oturdu. Kavalını aldı, uzunca sıvazladı,dudaklarına götürdü. Kavaldan inceden duyulur duyulmaz sesler geldi. İnce uzun sesler, biteviye böyle sürdü. Ses öteki seslere hiç benzemiyordu. Şaşkınlık, acı, dehşet, korku yüreklere istiyordu. Sonra ses bir<span class="calibre17">den kanatlandı, öfkeye kesti, hırçınlaştı. Dinleyenler bir hoş oldular. Ardından da indi, yağmur çiseliyor, ılık bir yel esiyordu, gökler uzaklardaydı başını almış gidiyordu. Çöl uçsuz bucaksızdı, ceren sürüleri Abdülaziz dağlarından kırmızı sel olmuşlar çöle akıyorlardı.</span>
              </div>

              <div class="chapter">
                Tanyerleri ışırken ses indi, durgun denizin sesiyle birleşti. Yürekleri delen bir ağıttı bu. Baytar Cemilin göz çukurlarında iki damla yaş birikti. Poyraz Musa kendini tutamayıp nerdeyse ağlayacaktı. Zehrayla göz göze geldiler. Zehranın da gözleri dolmuştu. Herkesin gözleri yerdeydi, biribirlerine bakamıyorlardı. Sanki bir savaş alanındaydılar, çölün kumlarına serilmiş kanlı ölülerden ürkmüş, utanmışlardı.
              </div>

              <div class="chapter">
                Uso, kavalını dudaklarından aldı Hacéye verdi, denizin kıyısında durdu, geldi yerine bağdaş kurdu oturdu. Kavalı Hacéden aldı sıvazladı, okşadı dudaklarına götürdü. Kadim bir sevinç türküsü esen seher yeliyle birlikte denize, adaya, tanyerlerine, yüreklere uçuştu. Seher yeliyle birlikte yerlerinde duramayan dinleyenler de bir gövende durup bütün bedenleriyle sevince kesmiş oynayacaklardı. Kuşlar gibiydiler.
              </div>

              <div class="chapter">
                Kaval sesinin başlangıcı bir karasevdaya düşmenin sevinciydi.
              </div>

              <div class="chapter">
                Yakışıklı, karayağız çoban, beyin kızına karasevda bağlamıştı. Kız da çobana vurulmuştu. Dünya alem bu umarsızlığı biliyor, çobanın umarsızlığına yanıyorlardı. Bu umutsuz karasevda bile bir sevdaydı. Kadın erkek yaşlılar, şeyhler, dengbejler bir araya geldiler, beyin sarayına gittiler, durum böyle böyle beyimiz, dediler. Bey, çağırın şu çobanı, diye buyurdu. Az sonra çobanı bulup getirdiler. Çoban beyin karşısına geldi dikildi. Gençti, taze yeşil bir dal gibiydi. İnsan bakmaya kıyamıyordu.
              </div>

              <div class="chapter">
                Bey, uzun uzun, hayran, delikanlıya baktı:
              </div>

              <div class="chapter">
                "Çobanlıktan başka hünerin var mı?" diye sordu.
              </div>

              <div class="chapter">
                "Var," dedi delikanlı güvenli bir sesle, "kaval çalarım."&nbsp;
              </div>

              <div class="chapter">
                "Bu bir hüner mi?" diye sordu bey. Delikanlı sorusuna karşılık veremedi, saçlarının uçlarına kadar terledi.
              </div>

              <div class="chapter">
                Oradakiler, "Beyimiz," dediler, "bu çoban öyle kavalcıdır ki, o, kaval çalınca bülbüller gelir onun kavalına konarlar."&nbsp;
              </div>

              <div class="chapter">
                "Bu da bir şey mi?"
              </div>

              <div class="chapter">
                "O, öyle bir kavalcıdır ki, yerdeki taşları, taşların yüreğini&nbsp;<span class="calibre17">oynatır."</span>
              </div>

              <div class="chapter">
                "Bu da bir şey mi?"
              </div>

              <div class="chapter">
                "O, öyle bir kaval çalar ki, uyuyan yılanı bile deliğinden çı<span class="calibre17">karır, yılan gelir dizinin dibine kıvrılır yatar."</span>
              </div>

              <div class="chapter">
                "Bu da bir şey mi?"
              </div>

              <div class="chapter">
                Oradakilerin hepsi çobanın kavalcılık hünerine daha çok&nbsp;<span class="calibre17">örnekler gösterdiler, bey bu da bir hüner mi, dedi de başka bir&nbsp;</span><span class="calibre17">şey demedi.</span>
              </div>

              <div class="chapter">
                Ricacılar, öfkeyle gürpedek ayağa kalkıp kapıya yöneldiler.&nbsp;<span class="calibre17">Çoban, boynu bükük dikildiği yerde öyle dimdik kalakaldı.</span>
              </div>

              <div class="chapter">
                Beydir, kalkanların öfkesinden ürktü:
              </div>

              <div class="chapter">
                "Durun, ağalar, hatunlar, size bir teklifim var."
              </div>

              <div class="chapter">
                "Nedir o?" sordu dengbej.
              </div>

              <div class="chapter">
                "Nedir o?" sordu Şeyh.
              </div>

              <div class="chapter">
                "Nedir o?" sordu demirci.
              </div>

              <div class="chapter">
                "Nedir, nedir, nedir o?" diye sordu oradakilerin hepsi.
              </div>

              <div class="chapter">
                "Demek bu çoban böyle bir kavalcı!"
              </div>

              <div class="chapter">
                "Böyle bir kavalcı."
              </div>

              <div class="chapter">
                "Şimdi beni dinleyin. Onun güttüğü sürü büyük bir koyun sürüsüdür."
              </div>

              <div class="chapter">
                "Büyük," dediler.
              </div>

              <div class="chapter">
                "İşte üç gün bu sürüye tuz yalatacak, bir damla su vermeyeceğiz, sonra koyunları çaya süreceğiz, çoban kavalını çalıp o susuz koyunların hiçbirisine bir damla bile su içirmeyecek."
              </div>

              <div class="chapter">
                "Koyunlara üç gün tuz vereceğiz öyle mi," diye bağırdı dengbej. "Bu insafsızlık."
              </div>

              <div class="chapter">
                "Üç gün tuz," dedi bey, "üç gün üç gece tuz verilecek koyunlara. Bir tek koyun bile ağzını suya değdirirse bile sizin kavalcı çobanın hüneri hüner değildir."
              </div>

              <div class="chapter">
                "Karasevdalıların muratlarını öldürmüşlerin, şah da olsa, padişah da olsa iflah olmamış, sarayları başlarına yıkılmıştır."&nbsp;
              </div>

              <div class="chapter">
                "Yıkılmıştır," dediler öfkeyle hep bir ağızdan.
              </div>

              <div class="chapter">
                Usonun kavalının sesi buralarda ikircikleniyor, karamsar&nbsp;<span class="calibre17">oluyor, öfkeleniyor, hışımlanıyordu.</span>
              </div>

              <div class="chapter">
                Kapıya yürüdüler.
              </div>

              <div class="chapter">
                "Ayaktaki, dimdik çoban, gidenlere döndü:
              </div>

              <div class="chapter">
                "Kabul ediyorum," dedi. "üç gün değil, on gün tuz yalatsa bile koyunlara kabul ediyorum."
              </div>

              <div class="chapter">
                Bu adamın karasevda başına vurmuş, dediler, oradan ayrıldılar.
              </div>

              <div class="chapter">
                Kavalın sesi öfkeyle karışık umutla, sevinçle coştu, dinleyenleri de coşturdu.
              </div>

              <div class="chapter">
                Koyun sürüsüne üç gün tuz yalattılar ve koyunlara bir damla su içirmediler. Üç gün sonrasının kızgın öğlesinde, susuzluktan kırılmış koyunları çaya sürdüler. Çayın kıyısına oturmuş çoban kavalına yapıştı, çalmaya başladı. Suya koşan sürü yavaşladı, sonra suyun kıyısına geldi durdu. Hiçbir koyun başını aşağı indirmedi bile.
              </div>

              <div class="chapter">
                Uso burada, sanki sözcüklerle koyunlara yakarıyor, onları seviyor, ağzını biraz suya yaklaştırana küsüyor, dostluğu, arkadaşlığı, sevgiyi övüyordu. Ve koyunlar, dizlerine kadar suyun içinde, hepsinin başı yukarda, yerlerinden kıpırdamıyorlardı. Ne oldu ne olmadı, sürünün içindeki tek kara koyun, beyin kızıyla çobanı yaylada kıyasıya sevişirlerken görmüştü, başını ağır ağır suya indiriyordu. Bu sırada kavalın sesi ne yapacağını bilemedi, ses çalkandı, karanlığa kesti, titredi, sonra da doğrudan kara koyuna döndü. Karasevdayı, karasevdanın dünyayı, kurdu kuşu, börtü böceği büyülediğini, kendinin de derde düşüp büyülendiğini söyledi. Kavalın sesi de bir anda büyüye dönüştü. Büyülü ses bütün duyanları, yerdeki karıncayı, gökte uçan kuşu bile büyüledi, sesi duyan her yaratık, yılan çıyan, arı kelebek büyülenip oldukları yerde kalakaldılar. Çaya eğilmiş kara koyunun ağzı suya üç parmak kalmış, öylece duruyor, başını ne indirebiliyor, ne de kaldırabiliyordu. Çobanın ödü koptu, ya ağzını bir değdirirse. Kavalın sesi korkuya, acıya, yakarışa, umuda kesti. Kara koyun durumunu hiç bozmadı. Kavalın sesi acı, umutsuz, çılgın bir fırtınanın sesiydi. Kara koyun bir ancık durumunu bozdu çobana baktı. O anda da kavalın sesi insanı göğe uçuran bir sevince kesti. Kara koyun da ağır ağır başını kaldırdı geriye döndü, sudan çıktı, sürü de onun ardına takıldı. Kavalın sesi yükseldi, bütün yüreklere mutluluk saldı. Gün ışıdı, dünya bir ışık, sevinç fırtınasında çalkandı durdu.
              </div>

              <div class="chapter">
                Uso kavalını Hacéye verdi kalktı, denizin kıyısına indi.&nbsp;<span class="calibre17">Gün karşı tepenin doruğuna vurdu. Deniz dibi ipiltiye boğuldu. Balık sürüleri, gölgelerini çakıltaşlarının üstünde bırakarak, ışıkların geldiği yerin üstüne uçarcana kayıyorlardı.</span>
              </div>

              <div class="chapter">
                Uso, neden sonra, Hacénin yanına geldi eğildi, kavalı karısının elinden aldı, üç kez, baştan aşağı sıvazladı, okşadı. Hacénin ona uzattığı kına koydu, gitti Poyrazın yanına oturdu. Kimseden çıt çıkmıyor, kimse yerinden kıpırdamıyor, başlarını öne eğmişler, sanki soluk bile almıyorlar, öylece durup duruyorlardı.
              </div>

              <div class="chapter">
                Üstlerine gün değinceye kadar durum böyle sürdü. Önce Nişancı yekindi, boynunu içine çekmiş, yüzü mutluluklarla ışımış evine yollandı. Arkasından Musa Kazım Ağaefendi, Melek Hatun, Hüsmen, sonra teker teker herkes dağıldı. Çmarların altında Lena, Zehra, Şehmusla karısı, Usoyla Hacé, Baytar, Poyraz kaldı. Zehra başını kaldırdı, gözlerini Poyrazın gözlerine dikti. Poyrazın bedeni tepeden tırnağa, yıldırım çarpmışcasına çımgıştı. Poyraz telaşlandı. Zehradan yana bir türlü bakamadı. Şehmusu karşısında görünce aklına düştü:
              </div>

              <div class="chapter">
                "Yahu çocuklar," dedi, "unuttuk gittik. Şerife Hatunun tezgahını daha kurmadık değil mi? Eğer Şerife Hatunun tezgahını kurmazsak yandık."
              </div>

              <div class="chapter">
                "Şerife de sizi bekliyor."
              </div>

              <div class="chapter">
                Hep birlikte kalktılar.
              </div>

              <div class="chapter">
                Poyraz:
              </div>

              <div class="chapter">
                "Vasili," dedi, "çekiç, keser, testere, çivi, bu aletleri nerede&nbsp;<span class="calibre17">buluruz?"</span>
              </div>

              <div class="chapter">
                "Bizim evde hepsi var. Bir sandıkta."
              </div>

              <div class="chapter">
                "Al da getir."
              </div>

              <div class="chapter">
                Zehra, onlar ayağa kalkıp yürüyünce, olduğu yerde, ikir<span class="calibre17">cikli, dikili kaldı.</span>
              </div>

              <div class="chapter">
                Poyraz:
              </div>

              <div class="chapter">
                "Zehra Hanım sen de gel," dedi sesi titreyerek. "Senin de&nbsp;<span class="calibre17">tezgahın var. Belki Şerife Hanımla birlikte çalışırsınız"</span>
              </div>

              <div class="chapter">
                Zehra, utangaç gülümseyerek onlara katıldı. Şehmusun&nbsp;<span class="calibre17">evine vardılar.</span>
              </div>

              <div class="chapter">
                Şerife Hatun, büyük bir çula sarılı duvarın dibindeki tezgahı gösterdi.
              </div>
            </div>

            <div class="chapter">
              <div class="chapter">
                Vasiliyle Şehmus tezgahı aldılar getirdiler. Poyrazın ayaklarının dibine koydular.
              </div>

              <div class="chapter">
                "Nereye kuralım tezgahı Şerife Hatun?"
              </div>

              <div class="chapter">
                Şerife Hatun, evin bahçesindeki dişbudak ağacını gösterdi:&nbsp;
              </div>

              <div class="chapter">
                "İşte şuraya, şu ağacın altına. Kış gelinceye kadar burada çalışırım. Ağaç da yaprağını dökünce içeriye geçeriz."
              </div>

              <div class="chapter">
                Tezgahı aldılar, ağacın altına getirdiler, çulu açtılar. Çulun içinden işlenmiş, üstlerine türlü biçimler oyulmuş tezgahın iki direğiyle öteki parçaları çıktı.
              </div>

              <div class="chapter">
                "Bizim Uzunyaylada, işte bunun gibi nakışlı, her evde bir ıstar vardı."
              </div>

              <div class="chapter">
                Sesi üzgündü.
              </div>

              <div class="chapter">
                "Aaah, kardaş Poyraz Ağa, biz bu tezgahı buraya getirinceye kadar neler çektik. Bu tezgah yüzünden Şehmus az daha ölüyordu. Beygirimiz yolda ölünce tezgahı Şehmus aldı sırtına. Şehmus tezgahın altında ölüyordu. Sonra bir eşek aldık da Şehmus ölümden kurtuldu."
              </div>

              <div class="chapter">
                Poyraz Zehraya baktı, Zehranın gözleri yaş içinde kalmıştı. "Zehra Hanım da," dedi Poyraz, "o da tezgahını, senin gibi..."
              </div>

              <div class="chapter">
                "Vah kızım vah! Vah dünya güzelim vah, sen de sırtında mi."
              </div>

              <div class="chapter">
                "Yok, Şerife Hatun yok, Zehra çok uzaklardan, Yunanistanın Girit adasından geldi. Bunlar sürgün."
              </div>

              <div class="chapter">
                "Onlar da mı Ruslardan kaçmışlar? Vah kızım vah! Vah dünya güzelim vah! Tezgahını getirdiğine iyi yaptın. Bir kilimci cennete gitse bile ıstarını yanında taşımalı."
              </div>

              <div class="chapter">
                Zehranın yanakları al al oldu, Şerife gitti onu kucakladı.
              </div>

              <div class="chapter">
                "Ne kadar da güzelsin sürgün kızım, Allah seni övmüş de yaratmış. Vah kızım vah! O kadar yoldan tezgahı nasıl sırtında taşıdın?"
              </div>

              <div class="chapter">
                Zehra konuşmaya başlayınca, Şerife Hatun onu elinden tuttu, kapının üç basamaklı merdivenine götürdü, "şuraya oturalım kızım," dedi, oturdular.
              </div>

              <div class="chapter">
                Erkeklere döndü:
              </div>

              <div class="chapter">
                "Siz tezgahı kurun. Bizim memlekette tezgahları hep delikanlılar kurarlardı. Anladınız mı?" diye seslendi.
              </div>

              <div class="chapter">
                "Anladık Hatun, anladık."
              </div>

              <div class="chapter">
                Vasili direklerin çukurunu kazmaya başlamıştı bile.
              </div>

              <div class="chapter">
                Zehra, Şerife Hatuna, usulcana buraya geldiklerini, vapura bindiklerini, vapurun nasıl bir şey olduğunu anlatıyordu. Şerife Hatun, her duyduğu yeni bir şey üstüne bin soru daha soruyor, Zehra da bıkmadan usanmadan, her şeyin karşılığını veriyordu.
              </div>

              <div class="chapter">
                Tezgah kuruldu bitti, ötekiler görmediler bile. Şehmus karısına seslenecek oldu, Poyraz, onun kulağına ağzını yaklaştırdı, "Suuuusss!" dedi, "onlar dalmışlar konuşuyorlar, biz yavaşça gidelim."
              </div>

              <div class="chapter">
                Şerife Hatunla Zehra ne tezgahın kurulduğunu ne onların gittiğini gördüler.
              </div>

              <div class="chapter">
                Şerife Hatun soruyor, Zehra en ince ayrıntılarına kadar maceralarını anlatıyordu. Zehranın anasının ölümüne gelince Şerife Hatun ağlamaya başladı, Zehra da ona katıldı. Zehra yorulunca Şerife Hatun anlattı. O yorulunca öteki. Yemek yemeyi, su içmeyi unuttular.
              </div>

              <div class="chapter">
                Şerife Hatun:
              </div>

              <div class="chapter">
                "Vah, dünya güzeli kızım vah!" diyordu durmadan. Zehra da, "Şu sizin başınıza gelenler de düşman başına Şerife Hatunum," diye konuşuyordu.
              </div>

              <div class="chapter">
                "Ben kendimi bileli bu erkekler hep harp ediyorlar, ölüyor öldürüyorlar. Köyleri kasabaları, şehirleri, dağa taşı yakıyorlar. Bebeleri, çocukları yakıyorlar. Yurtlarından yuvalarından ediyorlar insanları."
              </div>

              <div class="chapter">
                "Biz," dedi Zehra, "yakında memleketimize geri döneceğiz. Sandıklarımızı açmadık. Babamın atları da çiftliğimizde bizi bekliyor. Atlara bizim çiftlik komşularımız bakıyor."
              </div>

              <div class="chapter">
                "Bizim köyümüzü yaktılar yıktılar ya güzel kızım, taş üstünde taş bırakmadılar ya güzel kızım, biz gene köyümüze gideceğiz. Ben kilim dokuyacak, çorap örecek, yol parası kazanacağım, gelecek yıl köyümüze gideceğiz."
              </div>

              <div class="chapter">
                Aşağıdan Melek Hatun onlara doğru geliyordu, ayağa kalktılar, onu karşıladılar.
              </div>

              <div class="chapter">
                "Buyur Melek Hatun," dedi Şerife Hatun.
              </div>

              <div class="chapter">
                Melek Hatun doğru tezgahın yanına gitti. "Bu ne güzel ıstar Şerife bacım," dedi. "Bizim bin pınarlı Kazdağında da böyle&nbsp;<span class="calibre17">ıstarlar yaparlar ya seninki başka, insan bakmaya kıyamıyor. Direkleri de ne güzel işlemişler. Her direk gülgülü açmış."</span>
              </div>

              <div class="chapter">
                Açık sandıktaki kirkiti eline aldı, şöyle bir tarttı. Demir kirkitin her iki yüzüne de çiçekler, kuşlar işlenmişti.
              </div>

              <div class="chapter">
                "Ne güzel kirkit," dedi Melek Hatun. "Ağırlığı da iyi, insanın kolunu yormaz. Böyle kirkitlerle insan dokuduğu kilimi istediği kadar sık dokuyabilir."
              </div>

              <div class="chapter">
                "Kendim durdum demircinin başında da kirkiti öyle yaptırdım."
              </div>

              <div class="chapter">
                Istarın yöresinde birkaç kez dolaştılar, işlenmiş direklerin her nakışına baktılar.
              </div>

              <div class="chapter">
                "Kök boya mı kullanıyorsunuz?"
              </div>

              <div class="chapter">
                "Kök boya," dedi Şerife Hatun.
              </div>

              <div class="chapter">
                "Bu adada nereden bulacaksın kök boyasını?"
              </div>

              <div class="chapter">
                "Bulduğum kadar."
              </div>

              <div class="chapter">
                "Ben sana istediğin kadar bulurum. Çok rengi de ben sana çıkarırım."
              </div>

              <div class="chapter">
                "Sağ ol Melek Hatun."
              </div>

              <div class="chapter">
                Konuşarak çınarların altına indiler. Şerife Hatunun yüzü geldiği günkü gibi acılı, yorgun değildi. Yüzü açılmıştı, mutluydu. Herkes oradaydı, savaşı, göçmenliği konuşuyorlardı. Musa Kazım Ağaefendi Giriti, atlarını, mutlu günlerini, göçlerini, bindikleri eski, dökülen, battı batacak vapuru anlatıyordu, "Giderken, yeni, büyük, rahat, kamaraları olan bir vapurla gideceğim," diyordu. "Böyle bir vapur düşmezse eğer, bir ay, iki ay da beklerim, lüks bir vapur bulunca ancak onunla giderim," diyordu.
              </div>

              <div class="chapter">
                Musa Kazım Ağaefendi susuyor, Nişancı alıyor, Kızıldenizin balıklarını, Yemenin savaşlarını anlatıyor, o susunca Şehmus alıyor, Şehmus susunca Poyraz, Hüsmen alıyor, onlar susunca da Baytar, Uso, Melek Hatun. Sohbet gittikçe koyulaşıyordu.
              </div>

              <div class="chapter">
                Birdenbire Uso kavalını kınından çıkardı, çok derin bir sevda türküsüne başladı, sonra da havadan havaya geçti. Oradakiler soluklannı tutup dinlediler.
              </div>

              <div class="chapter">
                Baytar:
              </div>

              <div class="chapter">
                "Vanda çok usta kavalcılar vardı, hem bizden, hem Ermenilerden, Süryanilerden, ben senin gibi bir kavalcı görmedim de, duymadım da..."
              </div>

              <div class="chapter">
                "Bizim Binboğa dağlarında da senin gibi bir usta kavalcı&nbsp;<span class="calibre17">dinlemedim," dedi Poyraz, gözleri yaş içinde kalmış.</span>
              </div>

              <div class="chapter">
                "Ben de duymadım Uso," dedi Melek Hatun. "Ben de bin&nbsp;<span class="calibre17">pınarlı Kazdağında duymadım senin gibisini."</span>
              </div>

              <div class="chapter">
                Uso utandı, büzülüp bir topak oldu. Ortalığa derin bir ses<span class="calibre17">sizlik çöktü. Kimseden çıt çıkmıyordu. Kaval herkesi başka baş</span><span class="calibre17">ka dünyalara götürmüştü.</span>
              </div>

              <div class="chapter">
                Baytar:
              </div>

              <div class="chapter">
                "Uso, kılam beje gurban, gurmanci."
              </div>

              <div class="chapter">
                "Keremge, çı bejim, Begamın?"
              </div>

              <div class="chapter">
                "Kılamé meran."
              </div>

              <div class="chapter">
                Baytar oradakilere döndü:
              </div>

              <div class="chapter">
                "Usoya, Kürtçe türkü söyle, yiğitleme olsun, dedim."
              </div>

              <div class="chapter">
                "Söylesin," dedi Poyraz, "kavalı dinlediğimiz gibi..."
              </div>

              <div class="chapter">
                "Kavalı dinlediğimiz gibi," dedi Melek Hatun.
              </div>

              <div class="chapter">
                Baytar:
              </div>

              <div class="chapter">
                "İsterseniz ben Türkçeye çeviririm."
              </div>

              <div class="chapter">
                "Gerek kalmayacak," dedi Poyraz.
              </div>

              <div class="chapter">
                Uso, nazlanmadan eli kulağa attı, duyulur duyulmaz bir&nbsp;<span class="calibre17">sesle başladı. Sesi nerdeyse kavalından daha güzeldi.</span>
              </div>

              <div class="chapter">
                Baytar:
              </div>

              <div class="chapter">
                "Çölü söylüyor," dedi.
              </div>

              <div class="chapter">
                Ötekiler başlarını kaldırıp Baytara baktılar.
              </div>

              <div class="chapter">
                Aradan epeyce bir süre geçti. Ses, acılaşıyor, seviniyor, öf<span class="calibre17">keleniyor, üzülüyor, kızıyor, yumşuyor, sertleşiyor, uzuyor, kı</span><span class="calibre17">salıyor, bir göklere kadar çıkıyor, sonra yavaş yavaş iniyor, son</span><span class="calibre17">ra birden yükseliyordu. Usonun bedeni de sesiyle birlikte oy</span><span class="calibre17">nuyor, yüzü de sesten sese değişiyordu.</span>
              </div>

              <div class="chapter">
                Baytar:
              </div>

              <div class="chapter">
                "Çöl bitti," diyordu. "Şimdi harp meydanında çok ölü, çok&nbsp;<span class="calibre17">ölü var. Ölüler çölün kumlarına serilmişler. Çok da ceylan ölü</span><span class="calibre17">sü var. Ceylanlar da çölün kumlarına serilmişler."</span>
              </div>

              <div class="chapter">
                Uso dizlerinin üstüne çöküyor, dizlerinin üstünde yürüyor,&nbsp;<span class="calibre17">geriye dönüyor, elini kolunu sallayarak sağa sola gidiyor, duru</span><span class="calibre17">yor, bağdaş kurup oturuyor, terliyor, alnı kırışıyor, boyun da</span><span class="calibre17">marları şişiyor, sonra, gürleyerek akan bir selin yavaşlaması gi</span><span class="calibre17">bi ses usul usul iniyor. Tam bu sırada da Uso kavalına sarıllyor,&nbsp;</span><span class="calibre17">bu sefer kavalın sesi ortalığı alıyordu.&nbsp;</span>
              </div>

              <div class="chapter">
                Baytar, Uso kaval çalarken de çaldığı türkülerin, yeri geldikçe açıklamasını yapıyordu.
              </div>

              <div class="chapter">
                Çoktan gece yarıyı geçmişti. Hiç kimse kalkıp gitmiyor, Uso da durmadan, daha coşarak çalıyor, söylüyordu. Adanın bütün çocukları da oradaydı. Hiçbirisi ne uyuyor, ne de yerlerinden kıpırdıyorlardı. Gözlerini faltaşı gibi açmışlar, Usonun yüzüne dikmişlerdi.
              </div>

              <div class="chapter">
                Bu geceden sonra her gün adalılar yemeklerini yer yemez çınarların altına çoluk çocuk geliyor, bağdaş kurmuş Uso önce kavalını çekiyor, hiç duymadıkları bir havaya başlıyor, ardından da birkaç gece, bir hafta süren destanlara başlıyor, Baytar da türkülerin, destanların can alıcı yerlerini açıklıyordu.
              </div>

              <div class="chapter">
                Şehmusla Vasili kasabaya yün, boya almaya gittiler, Melek Hatun köklerden, kabuklardan, yapraklardan kök boya çıkarma işini üstüne aldı. Uso adanın kadınlarına birer kirmen yaptı. Uso bir de kirmen ustasıydı. Her kadının kirmenine ayrı bir nakış oyuyordu. Yünler yıkandı, çimenlerin üstüne, çalıların dallarına serildi. Kurutuldu. Kadınlar yünü paylaşıp kirmenleriyle eğirmeye başladılar. Birkaç hafta içinde Şerife Hatunun evi iplik yumaklarıyla doldu.
              </div>

              <div class="chapter">
                Şerife Hatun sabah erkenden Melek Hatuna damladı. Melek Hatun telaş içindeydi.
              </div>

              <div class="chapter">
                "Bulamadım, unutmuşum," dedi. "Burada ne boya çıkacak kök, ne yaprak, ne de çiçek bulabildim."
              </div>

              <div class="chapter">
                "Canını sıkma Melek Hatun, ben gelirken yanımda sici de getirdim."
              </div>

              <div class="chapter">
                "O da ne ki?"
              </div>

              <div class="chapter">
                "Sici bir sapsarı ottur, uzun, tel tel, at kuyruğu gibi. İpi biz önce bu otla boyarız. Bütün ipler sapsarı olur. Siciye boyadığımız ipleri, bundan sonra yeşile, kırmızıya, maviye, her renge boyarız. Siciye boyadığımız iplerin renkleri, kilim eskiyinceye kadar isterse her gün güneş altında kalsın solmaz. Solmaz değil, günler, yıllar geçtikçe de parlar."
              </div>

              <div class="chapter">
                "Burada da buluruz belki bu otu, arayalım bakalım."
              </div>

              <div class="chapter">
                "Bizim memleketten başka hiçbir yerde bitmezmiş sici otu."
              </div>

              <div class="chapter">
                "Hele bir bakalım şu ota."
              </div>

              <div class="chapter">
                Şerife Hatun gitti içerden dolu bir çuval getirdi, çuvalın ağzını açtı içinden bir tutam ot aldı. Melek Hatuna verdi. Sici Melek Hatunun elinde altın telleri gibi ışıladı. Melek Hatun ota baktı baktı:
              </div>

              <div class="chapter">
                "Keşki," dedi, "bu ot bizde de olsaydı. Kök boya zor bir iş, çıkarması günler aylar sürer."
              </div>

              <div class="chapter">
                "Çok sici getirdim. Bu çuval bana üç yıl bile yeter."
              </div>

              <div class="chapter">
                "Kadri Kaptan," diye bağırdı Melek Hatun, "çabuk buraya gel!" Kadriye, herkes gibi kaptan demek Melek Hatunun hoşuna gidiyordu. Kadri Kaptan hemen geldi:
              </div>

              <div class="chapter">
                "Buyur ana."
              </div>

              <div class="chapter">
                "Git de Poyrazgilden bir kazan al gel!"
              </div>

              <div class="chapter">
                Kadri Kaptanın gitmesiyle gelmesi bir oldu. Melek Hatunun önüne orta boyda kalaylanmış, daha ateş yüzü görmemiş bir kazan koydu.
              </div>

              <div class="chapter">
                "İpleri siciyle mi kaynatacağız, boya gibi?"
              </div>

              <div class="chapter">
                "Tıpkı boya gibi," dedi Şerife Hatun.
              </div>

              <div class="chapter">
                Kuru zeytin odunuyla hemen ateşi yaktılar, ateşin üstüne sacayağını oturttular, su kaynadı, bir tutam siciyle ipleri suya bastılar.
              </div>

              <div class="chapter">
                Melek Hatun:
              </div>

              <div class="chapter">
                "Bundan sonra da ipleri boyaya atacağız öyle mi?"
              </div>

              <div class="chapter">
                "Sapsarı olmuş ipleri sudan çıkarıp kurutacağız, ondan sonra da hükümet boyasına atacağız."
              </div>

              <div class="chapter">
                Gün kavuşurken Uso gene kavala başladı. O gün bu gündür Musa Kazım Ağaefendiyle Zehra Usonun yanından ayrılamaz olmuşlardı. Zehra kimi zaman, Uso çalar söylerken gözyaşlarını tutamıyor, Musa Kazım Ağaefendi de onun kulağına eğiliyor, usullacık:
              </div>

              <div class="chapter">
                "Ağlama kızım," diyordu, "yakında memleketimize gideceğiz. Az kaldı. Ağlama kızım, gerekirse Mustafa Kemal Paşa Hazretlerine giderim. O beni Girite geri gönderir. Paşa Hazretleri Selaniklidir biliyorsun, bizdendir."
              </div>

              <div class="chapter">
                Kiminde kendisi de gözyaşlarını tutamıyor, gözyaşlarını kimse görmesin diye başını önüne eğiyordu.
              </div>

              <div class="chapter">
                Kamışlıktan bu yana gelen Nişancı:
              </div>

              <div class="chapter">
                <span class="calibre17">"Işığını yakmış bir tekne geliyor," dedi, iskeleye saptı. Poyraz ayaklandı, "Siz keyfinize bakın, şu tekneyi karşılayalım," dedi, Nişancının yanına gitti.</span><br class="calibre3" />
              </div>

              <div class="chapter">
                Vasili de onun arkasından gitti. Gökte kocaman bir dolunay vardı.
              </div>

              <div class="chapter">
                Yan yana dizilip gözlerini tekneye diktiler. Tekne geldi, iskeleye yanaşacakken az ilerde durdu. Güvertede üç denizci feneri yanıyor, dimdik ayakta durmuş üç kişiyi şöyle böyle aydınlatıyordu. Nişancı, "Baştaki o," dedi, tabancasını belinden çekti. Poyraz, "Dur Nişancı," dedi, elini tabancasının üstüne koydu, "dur!"
              </div>

              <div class="chapter">
                Nişancı tabancasını beline sokarken eli titriyordu.
              </div>

              <div class="chapter">
                "Baştaki o adam işte. Elimizden kaçırdığımız adam. Boyu posu, çizmeleri, tabancasının üstündeki elleri, kıpırdamadan duruşu, yanındaki kısacık adam, o işte."
              </div>

              <div class="chapter">
                Poyraz:
              </div>

              <div class="chapter">
                "Durun hele," dedi.
              </div>

              <div class="chapter">
                Vasili:
              </div>

              <div class="chapter">
                "O adam," dedi.
              </div>

              <div class="chapter">
                "Durun hele," dedi Poyraz, "sabırlı olun."
              </div>

              <div class="chapter">
                Nişancının eli tabancaya giderken teknedeki ışıkların üçü birden sönüverdi. Teknedeki üç adamdan ikisinin karartısı da ışıklar daha sönmeden yitti gitti. Baştaki uzun adamın karartısı ayaktaydı, dimdikti.
              </div>

              <div class="chapter">
                Poyraz yanındakilere:
              </div>

              <div class="chapter">
                "Siz de çekilin," dedi. Vasiliyle Nişancı yandan kamışlığın içine kaydılar.
              </div>

              <div class="chapter">
                Adam Poyrazla karşı karşıya geldi.
              </div>

              <div class="chapter">
                Usonun birden, göklere çıkan avazı geldi çınarların altından. Ses başını almış gidiyordu göklerin, hem de denizlerin ötesine. Zehra da hüzünlü mavi gözlerini tam önündeki Poyraza dikmiş, o da elini tabancanın üstüne koymuş bütün ağırlığıyla bastırıyordu. O elini tabancanın üstünden çekince Zehra çekilip gidiyor, koyunca hemen geliyor, bütün ağırlığıyla bastırıyordu.
              </div>

              <div class="chapter">
                Usonun sesi de onun yakasını bırakmıyor, gecede esen yelle birlikte dolanıyordu. Karşısındaki adamın karartısı da bir görünüp bir yitiyor, yiterken de, gelirken de, iki yanına düşmüş elleri hiç kıpırdamıyordu.
              </div>

              <div class="chapter">
                Zehra karanlıkta maviler içindeydi, bir çakıyor bir sönüyordu. Her seferinde de Poyraz ürperiyordu. Usonun sesi de, yaprakların hışırtısı da onu ürpertiyordu. Ağrıdağının dibinde bir ağaca sırtını vermişti. O ağaç üç kez geldi teknenin üstünde, adamın önünde durdu, bir top kara bulut gibi gürleyerek gitti. Her seferinde Usonun sesi de gürlüyordu. Teknenin üstündeki adamın yanındaki arkadaşları geldiler, geri gittiler. Karartılar bir süre geldi gitti, gitti geldi. Son gelişlerinde de lambaların hepsi birden yandı. Üç adam karşısında dikilmiş duruyorlardı. Işıklar yanar yanmaz da Vasiliyle Nişancı geldiler yanında durdular. Nişancı gene tabancasına davrandı. Vasili elini gene onun elinin üstüne koydu. Bu sırada da dimdik duran uzun adam kıpırdadı, arkasını döndü, ortadan yitti. Motor da çalıştı uzaklaştı, karartısı gözükmez oldu. Onlar da biraz bekledikten sonra çınarın altına döndüler, yerlerine oturdular. Uso da onlar gelir gelmez kavala geçti. Kaval bitti, uzun, ağır bir destan çınlattı geceyi. Nişancı birkaç kez kalktı iskeleye gitti. Ne teknenin ışığı ne de karartısı kalmıştı denizde.
              </div>

              <div class="chapter">
                Tanyerleri ışırken Usonun sesi göklerdeydi. Gün doğar doğmaz da Usonun elinde işlemeli kavalı ışıladı. Kavalın sesi de ışıladı. Sevince dönüştü. Bir sevinçte de bitti.
              </div>

              <div class="chapter">
                Baytar, Usonun her yeni türküye, her yeni bir destana geçişinde türkülerin, destanların ne söylediklerini, dili döndüğünce, dinleyenlere çeviriyordu kırık dökük.
              </div>

              <div class="chapter">
                Ve iki nehir arasındaki çölde günlerdir savaş sürüyordu. Bütün çölü dolduran top, makinalı tüfek sesleri, at kişnemeleri, askerlerin bağırmaları çölün gecesini gündüzünü biribirine katmıştı. Bozulmuş ordunun askerleri güneye, çölün öbür ucuna, Akdenize doğru üst üste yığılmışlar kaçıyorlardı. Arkadan yetişen top gülleleri çoğunda asker kalabalığının ortasında patlıyor, kol bacak, gövde parçaları, kumlarla birlikte göğe savruluyordu. Çölden yükselen uzun, döne döne gelen kum hortumlarından göz gözü görmüyor. Bir yanda süngü süngüye taburlar, alaylar, bir uçtan öteki uca çölü çınlatan Allah Allah sesleri, bir yandan da yoğun ışığı bölen kurşun ıslıkları.
              </div>

              <div class="chapter">
                Nehrin yarlarının üstünde direklemiş kalmış on binlerce yorgun, bitkin asker arkalarından gelen eli kılıçlı düşman atlıları... Atlılar yarların üstüne geldikçe, kılıçlanmış, vurulmuş, ölmüş, yaralanmış askerler suya dökülüyorlar. Suyun üstünde batıp çıkıyorlar. Suyun yüzü bağıran çağıran, yardım isteyen askerlerle, silme, kapkara doluyor, ölen hemen ölüyor, ölmeyenler de ölülerle birlikte çırpına çırpına akıyorlar, aşağılarda da kıyılara vuruyor, kıyıda can çekişerek ölüyorlar, birkaç gün içinde de dehşet kokuyorlardı. Kıyılarda üst üste yığılmış insan kokusundan ulu suyun, Diclenin yanına, susuzluktan ölseler bile, kimsecikler yaklaşamıyordu.
              </div>

              <div class="chapter">
                Arkadan köpürmüş yorgun atlarıyla kaçan askerleri kovalayan atlılar da yarlara gelince atlarının başlarını çekemiyor ya da çekip durduramıyor, kovaladıklarıyla birlikte sulara gömülüyorlardı.
              </div>

              <div class="chapter">
                Top gülleleri de durmuyor, nehrin ortasında patlıyor, kol, bacak, gövde, at parçalarıyla birlikte sular göğe fışkırıyor, savruluyor, gırtlak gırtlağa savaşmış askerler suyun içinde can havliyle biribirlerine sarılıyorlardı.
              </div>

              <div class="chapter">
                Meydan muharebesinin bir yanında, ıssız çölün ortasında biribirlerinin kucağında ölmüş düşman askerler, can çekişenler, yaralılar, inleyenler, kutulara ağzı yukarı upuzun yatmış, gözlerini gökyüzüne dikmiş son soluktakiler...
              </div>

              <div class="chapter">
                Ve doludizgin gelerek can çekişenleri, yaralıları kılıçtan geçiren atlılar. Ve ıssız, uçsuz bucaksız kumların üstüne uzanmış at, asker, top arabası, katır ve deve ölüleri. Bir de uzak dağlardan akıp gelen, durmadan göklerde dönen kartallar.
              </div>

              <div class="chapter">
                Kartallar, göklerde yan yana, kanat kanada, akan suyla, suyun üstündeki ölülerle birlikte aşağı akıyor, arada sırada da nehrin kıyısına vurmuş ölülerin üstüne iniyorlardı.
              </div>

              <div class="chapter">
                Ve çölde savaş sürüyor, çöl sıcağı ortalığı kavuruyor, savaş alanı insanların ciğerlerini koparacak bir kokuyla kokuyordu. Makinalı, top, asker sesleriyle çöl bir iniyor bir kalkıyordu. Kumlar, gözleri kör edecek bir ışıltyla ışılıyor, dünyanın üstüne yoğun bir ışık karanlığı çöküyordu. Apak kesilmiş gök başını alıp gitmiş, yeri bomboş kalmıştı.
              </div>

              <div class="chapter">
                Savaşın sesi çölün dört bir yanından çöl fırtınası yoğunluğuyla, çöl fırtınasıyla, hortumlarıyla birlikte geliyordu. Yukardan, dağlardan ceren sürüleri aşağı çöle doğru süzülüyorlar, geniş, kol kol, kırmızı bir sel gibi hızla akıyorlardı. Çölün ucuna inince seslerden ürktüler, biribirlerine karışıp karman çorman oldular, üst üste bindiler, sonra çözüldüler, gene akmaya başladılar. Kıyasıya savaşan askerlerin siperlerine gelince gene darmadağın oldular, siperleri geçince toparlandılar ya, savaşanların tam ortasına düştüler. Her yandan üstlerine yağmur gibi kurşun, top gülleleri yağıyor, cerenler de nereye gittiklerini bilmeden, gittikçe can havliyle hızlarını artırıyor, havada geniş yaylar çizerek atlıyor, bacakları bükülerek yere iniyor, iner inmez de uçarcasına gene yaylar çiziyorlardı. Kurşunu yiyenler kumların üstüne hüzünlü büyük kara gözleriyle bir bebek ölüsü gibi kıpırtısız uzanıyorlardı.
              </div>

              <div class="chapter">
                Ürkmüş, korkudan çıldırmış sürü, bir sağa vuruyor, orada dökülenler kalıyor, düşmeyenler önce dağılıyorlar, hemencecik de bir araya geliyor, dalga dalga sola vuruyor, ordan da gene sağa, sağda dökülenler yeniden sola... azalarak, tükenerek, kızıl dalgalar gibi aşağı, yukarı vurarak savaş alanının ortasında dönüp duruyorlar, gittikçe daha çok dökülüyorlar, kumların üstü de kırmızıya kesiyordu. Geriye kalan cerenler savaş alanından dışarıya çıkacak bir aralık, bir delik bulamıyorlar, yorgun, bitkin, havada cansız, küçük yaylar çizerek, çoğunlukla kendi yörelerinde dönüyor, yana yöreye savruluyorlardı.
              </div>

              <div class="chapter">
                Savaş da gittikçe kızışıyordu. Yarı yarıya azalan cerenler artık havada çizgiler çizemiyor, ak karınları gözükmüyor, hızlarını da yitirmişler sağa sola, aşağı yukarı öyle çabuk dalgalanamıyor, siperlere vurup, yarı yarıya dökülerek geriye dönemiyorlardı. Nerdeyse orta yere gelip orada yığılıp kalacaklar, ölüme teslim olacaklardı.
              </div>

              <div class="chapter">
                Ortada şaşkın durmuş kalmış cerenler birdenbire canlandılar, kırmızı dalgalar sağa sola, öne arkaya, havaya, karınlarının&nbsp;<span class="calibre17">altı ağararak, kırmızı yaylar çizerek yarı yarıya vurulup düşerek, üstlerine yağmur gibi kurşun yağarken, ortalarında top gülleleri patlayarak, karman çorman dağılıp toplanarak, ürkmüş, sürerek, atlayarak, bitkin koşarak düşüyorlardı.</span>
              </div>

              <div class="chapter">
                Cerenler gittikçe ürküyor, şaşırıyor, hangi yöne gitse, nere<span class="calibre17">de dursa kurşun yağmurunun altında kalıyor, çölün kumlarına düşmüş kanayan ceren sürülerinin bacakları uzun bir süre titriyor, ardından da upuzun gerilerek yere seriliyorlardı. Savaş alanı kısa bir sürede ceren ölüleriyle doldu. Çöl kanıyordu.</span>
              </div>

              <div class="chapter">
                Takatları kalmamış olacak ki, cerenler orta yere geldiler, üst üste yığılıştılar, bir süre bitkin öylece durdular, sonra başlarını havaya kaldırdılar, kulaklarını diktiler, ürküntüyle sağa sola, karşıdaki ışık buğusu içinde kalmış dağlara baktılar. Tam bu sırada da savaş birdenbire kirp diye kesildi, ortalığı çın çın öten bir sessizlik aldı. Olduğu yerde kalakalmış cerenler, yorgun, gene kulaklarını diktiler, biribirlerine baktılar, biraz daha üst üste yığıldılar, sonunda hep birden sıçradılar, kırmızı yaylar çizerek, sünerek, askerlerin üstünden atlayarak, siperleri geçtiler, savaş alanından uzaklaştılar.
              </div>

              <div class="chapter">
                Son ceren de çıkıp, savaş alanı bomboş kalır kalmaz gene kurşunlar dört bir yandan yağmur gibi yağmaya, toplar gürlemeye başladı. Biraz sonra da süngü süngüye gelindi. Binlerce askerin göklere çıkan sesleriyle çöl inledi.
              </div>

              <div class="chapter">
                Çölün kumları üstünde asker ölüleriyle ceren ölüleri yan yana, kucak kucağa yatıyorlardı.
              </div>

              <div class="chapter">
                Karşı uzak dağlardan gelen kartallar da savaş alanının göğünü örtmüşler, dönüyorlardı.
              </div>

              <div class="chapter">
                Bir top ışık adanın üstünden bir göz açıp kapayıncaya kadar geldi geçti.
              </div>

              <div class="chapter">
                Herkes çınarların altına toplanmış Usoyu bekliyordu. Uso elinde kavalı, yanında Hacé, onları çok bekletmeden kamışların ardından gözüktü, geldi çeşmenin yanındaki kanepenin ucuna çöktü. Kavalı kınından çıkardı, baştan aşağı, okşar gibi sıvazladı. Hacé ona hayran baktı, utangaç. Ve birden sevinçli, umutlu bir ses yükseldi. Kavalın sesi esen incecik yelde denizin üstünde birkaç kez dolaştı geldi, dinleyenleri yüreklerinden kavradı, çekti, kendi uzak düş dünyalarına aldı götürdü. O ışık topu bir daha geldi üstlerinden geçti. Kavalın sesi sürdükçe de onlar düşlerindeki cennetin esrikliğinde uçuyorlardı.
              </div>

              <div class="chapter">
                Kavalın sesi kesilince herkes esrikliğinden ayıkıp gözlerini açtı. Bu havayı çocukluğundan bu yana dinleyen Baytar Cemil de kendine geldi. Uso sesten söze geçecekti. Kavalını kucağına yatırdı. Baytar Cemil:
              </div>

              <div class="chapter">
                "Uso şimdi sesten söze geçecek," dedi. "O şimdi bize ulu dengbej Fakiyé Teyranın kıssasının başlangıcını çaldı. Az sonra da dil ilen söyleyecek bize onu. Uso bana dedi ki, kıssanın can alıcı yerlerini sen de Türkçe söyle, dedi."
              </div>

              <div class="chapter">
                Ve Uso başladı. Ve Uso kendini kaptırdı. Ve dinleyenler kendilerini Usonun büyülü sesinin düşlerine bıraktılar. Ve Baytar Cemil kendinden geçti. O gece Uso sabaha kadar kavaldan söze, sözden kavala Fakiyé Teyranın kılamını söyledi. İkinci, üçüncü gün de Uso, coşkunluğu gittikçe sel gibi kabararak kıssayı, tanyerleri ışırken bitirdi. Ve herkes evine mutlu, sevincinden uçarak, mestolmuş dağıldı, yataklarına girer girmez uyudular. Yalnız Poyrazla Zehranın gözlerine uyku girmedi.
              </div>

              <div class="chapter">
                Geliyé Botanın Cizre şehrindeki Emirlerin Bırca Belek sarayına aşağı Mezopotamyadan bir dengbej geldi. Geliyé Botan Emirinin önüne diz çöküp eski destanlar söyledi.
              </div>

              <div class="chapter">
                Emir dengbeji öylesine sevdi ki aylarca onu dizinin dibinden ayırmadı. Şehrin ileri gelenleri de Emirin sarayına dadandılar. Sarayın geniş salonlarında dengbeji gecelerce dinlediler. Dengbejin en kısa kılamı bir hafta sürüyordu.
              </div>

              <div class="chapter">
                Sonra dengbej Emirden destur istedi. Saraydan, ödüllerle çıkan dengbeji Cizre halkı kuşattı, hep birlikte şehrin alanına gittiler, Dicle kıyısındaki büyük bir kahveye oturdular ve gün kavuşurken kahve ağzına kadar doldu. Dengbej önce kavalla açış yaptı, ardından da çok eskilerden kalma kılama başladı. Destanda kuşlar uçuşuyor, binlerce ceren çölü bir baştan bir başa, kırmızı seller gibi geçiyordu.
              </div>

              <div class="chapter">
                Cizreliler, uzun bir süre, bu hiç duymadıkları kılamları söyleyen, hiç duymadıkları havaları kavalla çalan dengbeji bütün kış bırakmadılar.
              </div>

              <div class="chapter">
                Dengbejin sesinde bütün çöl, çölü kuşatmış dağlar, yaylalar, ağzına kadar binbir çiçekle dolmuş koyaklar, deniz kıyısındaki verimli ovalar, ovalardaki bataklıklar, bataklıklardaki binbir kuş türü, binbir renk, savaşlar, dünya güzeli kuşlar, padişahlar, vezirler, cerenler, geyikler, binbir donda atlar dile geliyordu. Dengbej, bütün dünyayı Cizre şehrine getirmişti. Cizre&nbsp;<span class="calibre17">insanları bu ulu dengbejden sonra artık başka insanlardı. En azından daha mutlulardı.</span>
              </div>

              <div class="chapter">
                Dillerinden bir kuş düşmüyordu. Bu, sesi duyulup da kendi hiç gözükmeyen bir tansık kuştu. O kuşun sesini de yalnız ermişler gibi yüreği pirüpak olanlar duyardı. Kuşu görenler de ölümsüzlüğe kavuşurlardı. O kuşun sesini dünya kurulduğundan bu yana duyanlar onu aramaya çıkmışlar, ölünceye kadar aramış, bulamamışlardı.
              </div>

              <div class="chapter">
                Kuşun kılamını duyan her insanın yüreğine bir umut ışığı düştü. Yedisinden yetmişine kadar herkes o kuşun sesini duymayı, sonra da aramayı düşledi. Ve birçok genç yollara düştü, kimi Akdeniz kıyılarına, Amanos dağına, Toroslara, Çukurovaya, kimi Van gölüne, kimi Zağros, Sincar dağlarına, kimi Laliş koyağına gitti.
              </div>

              <div class="chapter">
                Faki gençti, yakışıklıydı. İri ceren gözleri, yeşillenen kıvırcık kara sakalı, dudaklarından düşmeyen gülümsemesi, giydiği şalşapik, ayaklarındaki işlenmiş dana derisinden yumuşak çarığıyla göreni büyülüyordu.
              </div>

              <div class="chapter">
                Cizreden kuşun sesini ilk duymaya çıkan kişilerden biri de Fakiydi. Önce yönünü Amanoslara döndü. Amanos dağlarında Alevi Kürtler yaşardı, onları buldu. Alevi Kürtler onu iyi konukladılar. Dağda, daha gün ışımadan uyanıyor, ormanın içine çıkıyordu. Kulağı kuşun sesindeydi. Çok kuş sesi geliyordu dört bir yandan ya seslerin arasında o kuşun sesi yoktu. Ne biliyordu o kuşun sesini, dengbej söylemiş, o ulu kuşun sesi bütün sesler içinde ayırt edilir, demişti. O kuşun sesini duyan kendinden geçer, sevinçten deliye döner, anasından yeni doğmuş gibi olur, demişti.
              </div>

              <div class="chapter">
                Amanoslarda aramadık dağ, tepe, orman, çay, pınar bırakmadı. Bütün dağı, kulağı kirişte, köşe bucak dolaştı, o kuşun sesine benzer ses duyamadı. Oradan Çukurovaya indi. Çukurova baştan aşağı ormanlık, bataklık, kamışlık, sazlıktı. Her bataklıkta yüzlerce kuş türü üst üste ötüşüyor, sesleri ovayı dolduruyordu. Özellikle flamingolar uçunca güneş tutuluyor, gökyüzü pespembe oluyordu.
              </div>

              <div class="chapter">
                Bütün Çukurovayı, bataklıkları dolaştı, çok kuş gördü, çok kuş sesi dinledi. Dağlara çıktı, yörük çadırlarında geceledi. Çok kimseye, sesi duyulup da kendi gözükmeyen kuşun sesini duyup duymadıklarını sordu. Hiç kimse böyle bir kuşu görmemiş, böyle bir sesi duymamıştı ya, kadim zamanlarda böyle bir kuşun sesini duyanlar varmış. Bu kuşun sesini hekimler hekimi Lokman Hekim de duymuş. Lokman Hekim kuşun sesini duyunca ermiş mertebesine erişmiş. Artık dağda bayırda, ovada, çölde, her nerede dolaşırsa dolaşsın bütün çiçekler, otlar, çalılar, ağaçlar dile gelip hangi hastalığın devası olduklarını ona söylüyorlarmış. Lokman Hekim de otları, çiçekleri, yaprakları topluyor, köy köy, çadır çadır, kasaba kasaba, şehir şehir dolaşarak şifa dağıtıyormuş.
              </div>

              <div class="chapter">
                Lokman Hekim böylece şifa dağıtarak doksan yaşını geçmiş. Bir gün Toroslardaki Pos ormanında dolaşırken o kuşun sesini duyup bir hoş olmuş, bu sesi bunca yıl sonra gene duyduğuma göre bana yeni bir giz daha açılıyor, demiş. Pos ormanını dolaşarak günlerce düşünmüş, sesin gizinin ne olduğunu anlamış. Pos ormanı bir sedir ormanıymış. Her bir ağacı kalem gibi, uzun, göğe ağarmış. Yaşlı ağaçlarının gövdesini üç adam el ele verse çeviremezmiş. Ağaçların yaşı belli değilmiş. Ben, demiş Lokman, ölümün ilacını bu ormanda bulacağım. Başlamış aramaya. Bir gece seher yeli eser, tanyerleri ışırken kulağına uzaklardan gelir gibi duyulur duyulmaz bir ses gelmiş. Ses, kuşun sesine benziyormuş. Kulak kesilip dinlemiş: Ben ölümün ilacıyım, ölümün ilacıyım, ölümün, ölümün ilacıyım, diyormuş ses. Ses, aşağıdaki bin yıllık ulu ağacın altında kaynayan pına<span class="calibre17">rın başındayım, diyormuş. Gün doğmadan beni oradan al! Ses kesilmiş, Lokman ağacın altına koşmuş, yeşil bir ot, dimdik,&nbsp;</span><span class="calibre17">ışık saçıyor, pınarın dibini, bütün yöreyi, uzunca bakınca gözle</span><span class="calibre17">ri kör edecek kadar, ışığa boğuyormuş. Lokman gelmiş pınarın başında durmuş kalmış, bir türlü elini ota süremiyormuş. Böyle&nbsp;</span><span class="calibre17">bir süre elini ota değdiremeden beklemiş. Sevincinden ne yapa</span><span class="calibre17">cağını bilemiyormuş. İşte, ölümsüzlüğün karşısında, nerdeyse şafak atacak, gün doğacak, ölümsüzlüğün ilacı ışığa karışacak,&nbsp;</span><span class="calibre17">bir kuş olacak uçup gidecekti. Sevinç, telaş, ikircik, gün doğdu doğacak, Lokman, bütün gücünü eline topladı, uzandı, ot hemen ona doğru eğilip eline geldi. O da uzun otu aldı koynuna soktu. Bedeni, yanı yönü ışıdı. Bir ışık yumağı olmuş koşuyor, k</span><span class="calibre17">oşarken geçtiği yerleri ışığa boğuyor, insanlara ulaşmaya çalışıyordu. Ovaya kadar koştu. O kadar yorulmuştu ki, ilerde tepeden tırnağa apak çiçeğe durmuş ağaç gözüne çarptı, ağacın dibine canını zor attı, sevinçten yorulmuştu, yere oturur oturmaz yandaki tümseğin üstüne başını koydu, hemen de uyuyuverdi. Ağacın dibinde, derin, karanlık bir kuyu vardı, derinliği ölçülemez, dibi ışık görmemiş kuyudan uzun bir karayılan çıktı, yılanın derisi otun ışığında menevişliyordu. Yılan aktı geldi, Lokmanın yöresinde üç kez dolaştı. Başını kaldırdı Lokmanın yüzüne uzun uzun baktıktan sonra koynuna girdi, ölümsüzlüğün otunu aldı çıktı. Ağzında yeşil ot, ortalığı ışığa boğdu. Karayılan kuşkuyla başını kaldırdı, Lokmanın yüzüne baktı. Uyuyan yüz rahattı, mutluydu, belli belirsiz de gülümsüyordu. Yılan döndü, ağzında yeşil ot, kara sırtı menevişleyerek, karanlığına hiç ışık işlememiş, kuyunun ağzına geldi, tam bu sırada da Lokman hoplayarak uyandı, vardı kuyunun başında durdu, otu götüren karayılan baş döndürücü bir hızla iniyordu. Lokman, yılan akıp gidinceye, ışık tükeninceye, kurşun geçirmez karanlık kuyuyu dolduruncaya kadar kuyunun ağzında boynu bükük bekledi.</span>
              </div>

              <div class="chapter">
                O gün bugündür, tanyerleri ışıdı ışıyacak, oradan geçenler, her zaman çiçeğe durmuş o ulu ağacın altında bekleyen, kuyunun ağzına eğilmiş Lokman Hekimin belli belirsiz karartısını görürler.
              </div>

              <div class="chapter">
                Fakiyé Teyran, sordu soruşturdu, bir dağın dibindeki ulu ağacı buldu. Ağacın dibinde bir de kuyu vardı. Kuyuya eğildi, kuyunun dibi taş gibi donmuş kapkara bir karanlıktı. O gece orada uyudu. Uyandığında hiçbir kuşun sesini duymadı.
              </div>

              <div class="chapter">
                Çok yer dolaştı, apak çiçeklere durmuş çok ulu ağaç gördü, o kuşun sesine benzer kuş sesi duymadı. Daha birçok yer, dağ, ova, deniz dolaştıktan sonra sılasını özledi. Babası Van dağlarının ortasındaki bir kentte otururdu ve bu yörelerin emiriydi. Konağı, konukseverliği dillere destandı. Kente girerken babasıyla yolda karşılaştı, babası onu görür görmez attan indi, kucaklaştılar. Babası koluna girdi, konağa yollandılar. Konağa vardıklarında kentin kalabalığı onları konağın bahçesinde bek<span class="calibre17">liyordu.</span>
              </div>

              <div class="chapter">
                Emir, oğlunun onuruna üç gün üç gece şölenler verdi. Köylüler, koçerler kente döküldüler. Dengbejler, bilurvanlar da girdi konağa. Görkemli bir toy kuruldu.
              </div>

              <div class="chapter">
                Üç gün sonra baba oğul diz dize oturdular. Faki söyledi, baba dinledi. Sıra Lokman Hekime gelince babanın gözleri parladı.
              </div>

              <div class="chapter">
                "Yılanın kaçırdığı ottan başka bir ot bulamamış mı Lokman Hekim, mademki otu bulmuş, ot da ona konuşmuş."&nbsp;
              </div>

              <div class="chapter">
                Faki:
              </div>

              <div class="chapter">
                "Her şeyi herkese sordum," dedi, "otun Lokmana seslendiği pınar gibi bin pınar kaynamış ormanın her bir yanından. Kuyu da çok karanlık, çok derinmiş."
              </div>

              <div class="chapter">
                Baba en son, sesi duyulup da kendi görünmeyen kuşu sordu.
              </div>

              <div class="chapter">
                "Onu göremedim," dedi Faki, "sesini de duyamadım."&nbsp;
              </div>

              <div class="chapter">
                "Sen onu arıyordun, öyle mi?"
              </div>

              <div class="chapter">
                "Onu arıyordum."
              </div>

              <div class="chapter">
                "Eski dengbejler, böyle bir kuştan hep söz ederler. Sesini duyanlar varmış da yüzünü görenler yokmuş o kuşun. O kuşu, dengbejlere göre, çok insan aramış, ama kimse görememiş."
              </div>

              <div class="chapter">
                "Niçin arıyorlarmış?"
              </div>

              <div class="chapter">
                Baba onun yüzüne uzun uzun baktı:
              </div>

              <div class="chapter">
                "Sen niçin arıyorsun?"
              </div>

              <div class="chapter">
                Faki başını önüne eğdi düşündü. Ter içinde kaldı. Başını kaldırdı babasına baktı, başını gene eğdi. Uzun bir süre baba oğul böyle kaldılar. Sonunda Faki:
              </div>

              <div class="chapter">
                "Ben o kuşu görmeliyim baba," dedi. "O kuşu görürsem bir şey olacak."
              </div>

              <div class="chapter">
                Baba, ne olacak, diye sormadı.
              </div>

              <div class="chapter">
                Fakiyé Teyran evde bir ay kaldı. Baba, ona soylu, dayanıklı bir at donattı. Kemerine altınlar koydu. Heybesini sağlam çarıklarla, giyitlerle doldurdu. Başta ana, baba, kardeşler, akrabalar, bütün kentliler hep birlikte Fakiyé Teyranı kentin dışına kadar uğurladılar.
              </div>

              <div class="chapter">
                Faki kentten Cizreye indi. Emire Botanın sarayı Bırca Beleke gitti. Emir onu iyi karşıladı. Üç gün konukladı. Sabahtan akşamlara, akşamdan sabahlara kadar konuştular.
              </div>

              <div class="chapter">
                Emiri en çok Lokman Hekim, Lokman Hekimin koynundan ölümün otunu kaçıran karayılan ilgilendirdi, "Bizim buralarda da karayılan meselleri var," dedi. "O kuşun sesini çok duyan var da kendisini gören yok. Belki sen duyarsın, belki de görürsün, kim bilir. Bir kuşun sesi varsa, kendisi de vardır. Sesi insanı cennete götüren kuş, kim bilir nerededir."
              </div>

              <div class="chapter">
                "Onu göreceğim."
              </div>

              <div class="chapter">
                "İnşallah görürsün," dedi. Emir, eline damgasını verdi, "Sıkıştığında, bunu bu iki nehir arasında kime gösterirsen sana yardım eder," dedi. "Bir de Laliş koyağında Yezidilere git, benden onlara selam söyle. Kuşlar onlar için kutsaldır. Tavus kuşu da timsalleridir. Onlar, senin kuş için belki bir şeyler bilirler."
              </div>

              <div class="chapter">
                Faki, birkaç ay Mezopotamyada bedevi çadırlarında konuk kalarak, çölü baştan başa geçti. Çok kuş sesi duydu. Göğe uzamış gitmiş çok hurma bahçeleri gördü. Çok ceren sürülerinin ortalarından geçti, cerenler ürkmediler. Kum fırtınalarına tutuldu, kumlar derisine sıvandı. Laliş koyağına vardığında değişmiş, yüzünün esmerliği daha da koyulaşmış, avurdu avurduna geçmiş, çıta gibi olmuştu.
              </div>

              <div class="chapter">
                Laliş koyağında onu çok iyi karşıladılar. Babasının ününü duymuşlar, kendisinin de kim olduğunu biliyorlardı. Onu iyi ağırladılar. Kuşun sesini duyan kişileri de biliyorlardı. Kuşu arayan, buralardan gelip geçen çok da yabancı görmüşlerdi. Yalnız kuşu gören bir kişiyi ne görmüşler ne de duymuşlardı.
              </div>

              <div class="chapter">
                "Ben o kuşu bulacağım."
              </div>

              <div class="chapter">
                "Allah yardımcın olsun."
              </div>

              <div class="chapter">
                Faki tapınağa her girip çıktığında büyük kapının sağındaki duvarda üç kıvrım olmuş, bir insan boyundan daha uzun bir karayılan resmi görüyordu. Kapının altındaki kabartma kuş onu çok şaşırtmıştı. Yılan, Lokman Hekimin otunu kaçıran yılan, o yılan, kuş kabartması da o kuş olmasın?
              </div>

              <div class="chapter">
                Yezidilere bunu bir türlü soramadı. Büyük kapının solundaki duvarda da yazılar vardı, o yazıları şimdiye kadar kimse okuyamamıştı. Nasıl bir yazı olduğunu da kim görmüşse anlayamamıştı. Lokman Hekim buralara gelmiş olsaydı belki, belki bu yazıyı okurdu. Belki de ölümün gizi bu yazılardaydı. Bu ya<span class="calibre17">zılarda büyük gizler yoksa Yezidi Şeyhleri neden bu yazıların anlamını bilmiyorlardı? Şeyhler, bu yazıları okuyamasalar bile, dilden dile, yazıların anlamı gelmeliydi. Ya da yazıyı bir okuyan bulunmalıydı. Yılan için de, kuş için de kimse bir şey söylemiyordu. Tapınaktaki, evlerdeki halıların üstüne de tavus kuşunun resmi işlenmişti. Tapınakta, evlerde, horoza benzer tunç heykeller de gördü.</span>
              </div>

              <div class="chapter">
                Bu Yezidilerde bir, birçok giz vardı. Durmadan onlara, şeytana, tavus kuşuna, güneşe tapıyorlar, diye zulmediyor, onları öldürüyor, tükettik sanıyorlar, bir de bakıyorlardı ki yıllar sonra, dağlara kaçıp orada çoğalmış Yezidiler, dağlardan inmişler, Laliş koyağını doldurmuşlar. Beyler gene dini bir uğruna Yezidileri kırıyor, kalanlar gene dağlara sığınıyorlardı. Düşmanları, soylarını kuruttuk derken, çoğalmış sağlıklı Yezidiler Sincarlardan Laliş koyağına iniyor, Şeyh Adi bin Misafirin türbe tapına<span class="calibre17">ğına kavuşuyorlardı. Onların tükendiğini sanan Arap Emirleri, Türk Beyleri, Kürt Mirleri bu işe şaşıp kalıyorlar, şaşkınlıkları&nbsp;</span><span class="calibre17">geçmeden hemen Yezidileri, çoluk çocuk, kadın erkek kırmaya&nbsp;</span><span class="calibre17">başlıyorlardı. Fakiyé Teyran Yezidilerin tarihini iyi biliyordu. Yezidiler Kürttü. Çok zengin bir Kürtçe konuşuyor, kırımları&nbsp;</span><span class="calibre17">üstüne çıkarılmış destanlar, bütün Mezopotamyada dilden dile&nbsp;</span><span class="calibre17">dolaşıyor, bu destanları duyanlar kulaklarına inanamıyor, acılar içinde kıvranıyorlardı. İşin tuhafı, Yezidileri en çok da Kürt&nbsp;</span><span class="calibre17">Emirleri kırıyorlardı. Bir de Fakiyé Teyranın Lalişte öğrendiği bir gerçek vardı: Bu öldürülen, yüzyıllar boyunca kırıma uğratılan Yezidiler, insanın insanı öldürmesine, her ne için olursa olsun, sebepsiz karşıydılar. Faki Lalişli Şeyhlerden onu şaşırtan bir şey daha öğrenmişti: Kadim zamanlarda Mezopotamya toprağınının insanları hiç savaş bilmezlermiş. Kadim zamanlardan bu yana buraların siteleri, devletleri, halkları savaş bilmeden, savaş görmeden varlıklı, mutlu yaşarken başka ülkelerin insanları bu mutluluğu, zenginliği, barışseverliği duymuşlar, Mezopotamyanın üstüne yürümüş, taş üstünde taş, gövde üstünde baş bırakmamışlar.</span>
              </div>

              <div class="chapter">
                Fakiyé Teyran bu barışçıl, bu kansız dünyayı duyunca, anadan yeniden doğmuş gibi olmuş, içi arınmış, bir çocuk sevincine, bir çocuk öfkesine erişmişti.
              </div>

              <div class="chapter">
                Yezidileri öldürenler içten içe onların direnişlerine, insan canına saygılarına, ölüm karşısında insanlıklarını yitirmemelerine hayran kalıyorlar, gene de Yezidi kırımlarından kendilerini alıkoyamıyorlardı.
              </div>

              <div class="chapter">
                "Ben bu kuşu bulacağım," dedi Faki.
              </div>

              <div class="chapter">
                "Allah yardımcın olsun," dediler. Onu tapınağın avlu kapısına kadar uğurlayanlardan ak sakallı şeyh de, "O kuşu görmek sana nasip olacak," dedi güvenle. Şeyhin arkasından gelen öteki uğurlayıcılar da:
              </div>

              <div class="chapter">
                "Amin," dediler hep birden.
              </div>

              <div class="chapter">
                "Dağlara çıkıyorum. Atım tapınağa armağandır," dedi Faki.&nbsp;
              </div>

              <div class="chapter">
                İçi pırıl pırıl arınmış Faki dağların yolunu tuttu. Ve arkasından kimse, şu gencecik, dünya yakışıklısı insanoğlu o gö<span class="calibre17">zükmez kuşu bulup da, kuşu görüp de ne yapacak, diye kendi kendine bile sormadı. Kadim zamanlardan bu yana o kuşu çok insan aramıştı. Daha da arıyorlardı. Kuşu arayanlar insanlara sora sora usanmışlar, hiç karşılık alamadıklarından da kuşu sormaktan vazgeçmişlerdi. Kuşun sesini duyanlar sır küpüydüler. Duymayanlar da susuyorlardı.</span>
              </div>

              <div class="chapter">
                Yönünü batıya döndü, Lalişe gelirken gördüğü, bir orman kadar geniş hurmalığa yürüdü. Hurmalar, Pos ormanının yaşlı sedirleri kadar uzundu. Kuş, hurmalığın içinde, kuytuluk bir yerinde olabilirdi. Bu geniş, ucu bucağı gözükmeyen hurmalığın kuytusundaki kuşu hangi insan görebilirdi? Görse bile o kuşu, sesinden başka, nasıl tanıyabilirdi? O kuşu şimdiye kadar kimse görememişti. Belki de görmüşler, tanıyamamışlardı. Bırca Belek sarayındaki dengbejden kuşu duyduğundan bu yana hep aklında bu vardı. Bu nasıl bir kuştu? Renkleri, iriliği, kanatları, ayakları, kuyruğu, gagası nasıldı, bir yerinde bir işareti var mıydı, bunu dengbeje sormak aklına bile gelmemişti. Kuşu yola çıktığından bu yana düşünüyor, onu türlü büyüklükte, türlü renklerde görüyor, düşlüyordu. Ama kuşu düşlediği hiçbir kuşa benzetemiyordu. Gözlerinin önünden durmadan kuşlar geçiyordu. Kuşu insanlara sormalı. O kuşun adını da kimse bilmiyordu. Anka kuşunun adı vardı. Ankayı gören var mıydı? Bunun üstünde çok düşündü. Kimse de Ankayı görmek için yollara dökülmemişti. Dengbejin söylediğine göre o kuşun sesini duyan ölünceye kadar cennet içinde bir esriklikte yaşar, ölümsüzlüğe erişirmiş.
              </div>

              <div class="chapter">
                "Ne için arıyorsun o kuşu?"
              </div>

              <div class="chapter">
                "Görmek için."
              </div>

              <div class="chapter">
                Kulağı kirişte, günlerce hurmalığın içinde kuşu aradı. Her gün tanyerleri ışırken de kuşun sesini duymak için uyandı. Gün atarken, bu çölün ucundaki hurmalıktan sayısız kuş sesi geliyordu kulağına. O kuşun sesi hangi sesti, çıkaramıyordu. Ne demişti dengbej, o kuşun sesini duyanlar büyülenirler. Hurmalıkta büyüleyen bir ses duymamıştı.
              </div>

              <div class="chapter">
                Ala şafakta hurmalıktan çıktı. Çıkar çıkmaz da bir ince çimenliğe düştü. Çimenler taze bir yeşillikte çölün ötelerine kadar uzanıyor, yeşillik göğün ışığına karışıyordu. Çimenliğin ucunda durdu, aşağıya doğru daralarak akıp giden yeşili gün doğuncaya kadar seyreyledi.
              </div>

              <div class="chapter">
                Karşı kumlu tepe bir altın ışıltısında çakıp söndükten sonra baştan aşağı ipiltiye kesti.
              </div>

              <div class="chapter">
                Ve ipiltinin içinden bir kuş yükseldi, mavisini dağıtarak ağır ağır göğe ağdı. Fakiyé Teyran yönünü dağlara döndü. Çok uzaklarda bakır rengi sıradağlar tütüyordu. İpiltiye kesmiş tepeden gelen kuşun mavi gölgesi önüne düştü. Başını kaldırdı, kuş üstündeydi ve yumuşak kadife mavisini dört bir yana dağıtıyor, kanatları mavi ipiltilere boğulmuş kuş altın ipiltili kum tepesinin üstünden karşı dağlara uçuyor, bir an gözden yittikten sonra dönüp geri geliyor, Fakinin bir minare boyu üstünde kanatları uzayarak, mavisini taşa toprağa, ağaca ota yayarak, dünyayı maviye boğarak uçuyordu.
              </div>

              <div class="chapter">
                Faki dağlara doğru yürüyor, üstündeki kuşun gölgesi de onun önünden kayıyordu. Gölgenin kanatlan uzuyor, büyüyor, kısalıp bir lacivert top oluyor, sonra birden de kanatlar açılıyor, bir yana kayıp gidiyordu.
              </div>

              <div class="chapter">
                Öğleye doğru Faki yoruldu. Dağların eteğine ulaşmıştı, kokusu insanı kendinden geçiren pürenliğin içinde bir pınar kaynıyordu, dibi çakıltaşlı pınarın yöresini ince yeşil çimenler kuşatmıştı. Yolcu omuzundaki heybesini çimenlerin üstüne koydu, diz çöktü, suya eğilip yüzünü yudu, çıkınını çıkardı, taze bazlama, otlu peynirle dürüm yaptı. Yezidiler heybesinin bir&nbsp;<span class="calibre18">gözünü tandır, yufka ekmeği ve otlu peynirle doldurmuşlardı. Kuş geniş kanatlarıyla tam üstünde süzülüyor, pınarın dibine çöken gölgesi çakıltaşlarını, pınarın sularını maviliyordu.</span>
              </div>

              <div class="chapter">
                Faki o gün dağları tuttu, ağaçlardan yapılmış küçük bir çoban kulübesine konuk oldu. Yaşlı çoban onu iyi karşıladı. Bir ceren sürüsünün çobanıydı. Ona ceren yahnisi, bulgur pilavı, ceren peyniri yedirdi. Ve gece yarısına kadar konuştular. Ceren çobanı görmüş geçirmiş bir insandı. Bu dağlar üstüne, insan üstüne çok şey biliyordu. Gözlerini Fakinin gözlerinin içine dikti, uzun uzun baktı. Faki gözlerini kaçırmadı.
              </div>

              <div class="chapter">
                "Sen de mi o kuşu görmeye geldin?"
              </div>

              <div class="chapter">
                "Ben de."
              </div>

              <div class="chapter">
                "Sen hangi beyin oğlusun?"
              </div>

              <div class="chapter">
                Fakiyé Teyran kim olduğunu söyledi.
              </div>

              <div class="chapter">
                Geç yattılar, erken uyandılar.
              </div>

              <div class="chapter">
                Ceren çobanı da ona büyük bir çıkın yiyecek koydu. Yiyeceklerin içinde güneşte kurutulmuş ceren etinden çaman da vardı.
              </div>

              <div class="chapter">
                Ceren çobanı kahvaltıdan sonra Fakiyi cerenlerin ağılına götürdü. Yüzlerce ceren bir aradaydı. Kızıl bir parıltıydı her yan. Bir ağılın kızıltısının üstüne kuşun masmavi gölgesi düştü. Bütün yöre maviledi.
              </div>

              <div class="chapter">
                Faki, başını göğe kaldırdı:
              </div>

              <div class="chapter">
                "Bu mu, o kuş?"
              </div>

              <div class="chapter">
                Ceren çobanı:
              </div>

              <div class="chapter">
                "Bilemem," dedi.
              </div>

              <div class="chapter">
                Fakiyé Teyran ormanın yolunu tuttu. Orman ulu bir ormandı. Uzaktan, yeryüzünün üstüne çökmüş karanlık bir gece gibiydi. Çekinerek, böyle sihirli kuşlar ancak böyle ormanlarda yaşar diyerek, ürpererek ormanın içine daldı. Başını kaldırdı, ağaçların doruklarının üstünde mavi kuş süzülüyor, arada bir de başını yan yatırıp aşağıya bakıyordu. Üstündeki kuşla çalıları yararak bir uçurumun başına geldi. Çok aşağılarda kımıldayan karartılar gördü. Karartılar insan mı, at mı, deve mi, sığır mı belli olmuyordu. Uçurumun tam dibinden akan su bir parmak kalınlığında gözüküyordu.
              </div>

              <div class="chapter">
                Faki geriye, ormanın içine döndü, bir pınar aradı, buldu. Aradığı kuş, olsa olsa bu ulu ormanın içinde yaşardı. Ağaca sırtını dayadı. Pınarın dibi ak, kırmızı, yeşil, kara çakıltaşlıydı. Işık gibi su kaynıyordu.
              </div>

              <div class="chapter">
                Gün battı, ortalık karardı, orman uğuldadı. Yabanıl hayvanların sesi ortalığı doldurdu. Faki sabaha kadar gözünü kırpamadı, pınarın yanındaki ağaca belini dayamış, iki büklüm olmuş, öylece kaldı.
              </div>

              <div class="chapter">
                Gün ışır ışımaz, kahvaltısını yapmadan, pınardan bir damla su içmeden, günün doğduğu yana aldı yatırdı ya elli adım bile atamadan çalılara, ağaçlara takılıp yere yuvarlandı, kalktı, elleriyle kendine yol açarak, ancak ağır ağır ilerleyebildi. Bir akarsuyun yanına geldiğinde şalvarı, mintanının kolları parçalanmış, elleri, kolları yırtılmış, bedeni sırtında ağır taşlar taşımış gibi ağrıyordu. Suyun kıyısının çimenlerinin üstüne çöküverdi. Biraz kendine gelince yukardan sesler duydu. Yorgunluktan ölmesine karşın ayağa kalktı, seslere doğru gitti. Onu, daha çadırlara varmadan iri çoban köpekleri karşıladı. Yaşlı bir adam yerden aldığı taşlarla köpekleri kovaladı. Yolcunun koluna girdi, yedi göbekli bir çadıra götürdü. Bu yorgunluk, bitkinlik içindeki Faki çadırın içine girince şaşkınlıktan küçük dilini yuttu. Şaşkın<span class="calibre17">lığı geçince yaşlı kişinin kolundan kolunu çekti, dışarıya çıktı, çıkar çıkmaz da göğe baktı. Gökteki kuş, yıldızların altında kıpırdamadan süzülüyordu. Dışarı çıkan yaşlı adam da, çadırın üstünde süzülen kuşu gördü, hemencecik de çadırın içine kaçtı. Faki de arkasından... Yörükler beyin çadınna bir konuğun&nbsp;</span><span class="calibre17">geldiğini duydular, derimevinde toplandılar. Beyle Faki yemeklerini yedikten sonra derimevine gitmek için dışarıya çıktılar. Gökyüzü dupduruydu ve yıldızlar üst üsteydi. Yıldızların altında kuşun mavi karartısı öylece süzülüyordu.</span>
              </div>

              <div class="chapter">
                Derimevinde beyin kalın minderi onu bekliyordu. Orada<span class="calibre17">kiler hep birlikte ayağa kalktılar, beyle konuk yerlerine oturuncaya kadar ayakta beklediler. Beyle Faki yan yana yerlerine oturuncaya kadar kimse konuşmadı. Beyden başlayarak herkes değerine göre topak çadırın içine sıralandı. Çadırın tepesindeki delikten birkaç yıldız gözüküyordu.</span>
              </div>

              <div class="chapter">
                Bey, minderine oturur oturmaz Fakiyé Teyranı tanıttı:&nbsp;
              </div>

              <div class="chapter">
                "Konuk, bugün bizim çadırın önüne üstünde her bir kanadı iki kulaçtan daha uzun bir som mavi kuşla geldi. Kuş dün<span class="calibre17">yayı maviye boğdu. Orman, toprak, akarsu, çimenler, tepeler, dağlar, bizim çadırların üstü bile som maviye kesti. Kuş daha gökte duruyor, gece bile maviye kesmiş. İsterseniz dışarıya çıkıp da bakın."</span>
              </div>

              <div class="chapter">
                Hiç kimse yerinden kıpırdamadı.
              </div>

              <div class="chapter">
                Bey, kucağında uzun kavalı, orta yere bağdaş kurmuş oturan dengbeje göz etti, dengbej kavalını dudaklarına götürdü çalmaya başladı. Fakiyé Teyran şimdiye kadar böylesine kaval çalan ne bir dengbej ne de bir çoban görmüştü, dengbeji dinledikçe kendinden geçiyordu.
              </div>

              <div class="chapter">
                Dengbej bir süre sonra destana başladı. Sesi de kavalından daha dokunaklıydı.
              </div>

              <div class="chapter">
                Sabah oldu, gün doğdu, derimevinden dışarıya çıktılar. Mavi kanatlı kuş gelmiş derimevinin bir kavak boyu üstünde süzülüyor, sabahın taptaze ışığında tüyleri yalbırdıyordu.
              </div>

              <div class="chapter">
                Bey, başını göğe kaldırdı, bir süre kuşa baktı:
              </div>

              <div class="chapter">
                "Ben bu kuşu buralarda hiç görmedim," dedi.
              </div>

              <div class="chapter">
                Öteki koçerler de:
              </div>

              <div class="chapter">
                "Bu kuş buraların kuşu değil," diye hep birden. Fakiyé Teyrana baktılar.
              </div>

              <div class="chapter">
                Fakiyé Teyran:
              </div>

              <div class="chapter">
                "Buraya birlikte geldik," dedi alçakgönüllü.
              </div>

              <div class="chapter">
                Kalabalık dağıldı. Beyle Faki de beylik çadırına gittiler. Çadırın içini yoğun bir süt kokusuyla taze tandır ekmeği ve petekli bal kokusu almıştı. Sofraya oturdular. Sofrada üstü ayran kabarcıklı bir tereyağı topağı da duruyordu. Sofraya Hatun da geldi. İkisi birden ayağa kaltılar.
              </div>

              <div class="chapter">
                Hatun:
              </div>

              <div class="chapter">
                "Dünden beri üstümüzde som mavi bir kuş uçuyor. O geldiğinden bu yana dünya maviye kesti. Güneşten kopup gelen ışıklar da mavi esiyor."
              </div>

              <div class="chapter">
                "Mavi esiyor," diye onu onayladı Bey. "Fakiyé Teyran da o kuşu bulmak için düşmüş yollara."
              </div>

              <div class="chapter">
                "O kuş yok," dedi Hatun.
              </div>

              <div class="chapter">
                Bey ona kaşlarını çatarak sert baktı.
              </div>

              <div class="chapter">
                "O kuş yok da şu tepemizde dönen alamet de ne? Yeryüzünü, gökyüzünü maviye boyayan?"
              </div>

              <div class="chapter">
                "Bu kuş o kuş olsaydı çoktan öterdi. Öterdi de biz de kendimizi cennetin ortasında bulurduk. O sesi bizi cennete götüren kuşu dünyada gören yok. O kuş yalnız dengbejlerin kılamlarında var. Bilmiyorum neden, dünya kurulduğundan bu yana o kuşu arayan arayana. O kuşu bir gün insanlar bulacaklar, görecekler, sesini duyacaklar." Fakiyé döndü, "Sen niçin arıyorsun bu kuşu," diye sordu.
              </div>

              <div class="chapter">
                "Salt görmek için."
              </div>

              <div class="chapter">
                "Gördüğün kuşun o kuş olduğunu nasıl anlayacaksın?"&nbsp;
              </div>

              <div class="chapter">
                Faki boynunu büktü:
              </div>

              <div class="chapter">
                "Bilemiyorum. Ben de hep bunu düşünüyorum."&nbsp;
              </div>

              <div class="chapter">
                Bey Hatununa karşılık verdi:
              </div>

              <div class="chapter">
                "Sesinden anlar. O sesi duyan kendinden geçer, cennete de gider gelir."
              </div>

              <div class="chapter">
                "Ben o kuşu göreceğim."
              </div>

              <div class="chapter">
                Kahvaltı bitti, sofra kalktı, Fakinin heybesinin iki gözü de yiyecekle doldurulmuştu. Heybe getirildi Fakinin yanına kondu. Kuşlar üstüne bir süre daha konuştular. Sonra üçü birden ayağa kalktı. Faki heybesini omuzuna attı, dışarıya çıktılar. Koçerler, çoktan gelmişler onları bekliyorlardı.
              </div>

              <div class="chapter">
                "Kuştan yağmur gibi mavi ışık yağıyor üstümüze." Hep birden dengbeje baktılar.
              </div>

              <div class="chapter">
                Oradakiler, dengbejler her şeyi bilirler, görürler, diye içlerinden geçirdiler.
              </div>

              <div class="chapter">
                Faki yola düştü. Hatun arkasından:
              </div>

              <div class="chapter">
                "İnşallah muradına erersin yakışıklı oğlum. İnşallah tez günde, daha yaşlanmadan o kuşun sesini duyar, ardından da görürsün. Uğur ola. Allah yolunu açık etsin," dedi.
              </div>

              <div class="chapter">
                Önde Fakiyle bey, arkada yörükler, üstlerinde mavi kuş önlerinde kuşun som mavi gölgesi. Yedigöz köprüye vardılar, orada kucaklaştılar. Fakiyi uğurlayıp döndüler.
              </div>

              <div class="chapter">
                Telleri uçuşan mavi kuş Fakinin tam tepesinde uçuyordu. Köprüyü geçtiler. Yolun solu yalçın kayalıklardı. Kayalar ipilti içindeydi. Kıvılcımlanıyordu. Kuşun gölgesi önünden gidiyordu. Bir süre sonra gölge silindi. Faki göğe baktı, kuş yoktu. İçi boş kalmış gibi oldu. Sağına soluna bakındı, her yan kayalıktı. Köşeyi döner dönmez yolun ortasına konmuş kuşu gördü, kend<span class="calibre17">isini bir mavi bulut içinde yüzer buldu. Kuşa doğru biraz yürüyünce mavi bulutla kuş siliniverdi. Yöresindeki kayalıkların yüzlerinde kırmızı, eflatun çiçekler açmıştı.</span>
              </div>

              <div class="chapter">
                Öğle oldu, sıcak kızdırdı, koyaklardan mestedici bir koku geldi. Dağlar hep güzel kokar. Faki hiçbir dağda böylesine es<span class="calibre17">rikleşip uçmadı. Tam bu sırada da önüne kayalıkların yücesin</span><span class="calibre17">den parmak büyüklüğünde, parmak büyüklüğünde küme küme kuş indi. Bir renk cümbüşünün ortasında kaldı. Kuşlar yö</span><span class="calibre17">resinde durmadan vıcırdaşarak dönüyorlar, bir an geliyor susuyorlar, susar suzmaz da öne doğru gidiyor, gözden yitiyor, hemencecik de geriye dönüyor, yöresinde gene öterek uçmaya başlıyorlardı. Kuşların başını sığırcık büyüklüğünde, pırıltılı, apak bir kuş çekiyor, kuşlar onun yöresinde hızla dönerlerken ak kuş da onun bir kulaç önünde uçuyordu. Belki bu ak kuştur o kuş, diye düşündü Faki. Bir de sesi duyulsa. Bu kadar vıcırtı arasında onun sesini nasıl seçebilirdi ki.</span>
              </div>

              <div class="chapter">
                Faki, kuşların arasından yolu neredeyse seçemiyordu. Birden kendini bir suyun içinde buldu. Su, incecik bir dereydi. Dereyi geçer geçmez, kuşlar da gitti. Yalnız önünde o ak kuş kaldı. Öteki kuşlar bir daha gözükmediler.
              </div>

              <div class="chapter">
                Faki yoruldu, ötedeki kayalığın dibinden kaynayan pınara vardı, çiçeklerin ortasına oturdu. Ak kuş da geldi karşıdaki katmer sarı çiçekli çalının üstüne kondu. Faki biraz dinlenip birkaç avuç su içtikten sonra heybesini açtı, çıkınını çıkardı, çimenlerin üstüne serdi, koçerlerin heybesine koyduğu keteyi, otlu peyniri, hızmandaki petek balını aldı. Tandır ekmeğiyle yemeğe başladı. Faki baktı ki dalın üstüne tünemiş kuş kendisine bakıyor. Hemen kalktı, eline bir parça ekmek aldı ufaladı, kuşun çalısının önüne geldi, kuşa bakarak kırıntıları yere koydu, bekledi. Kuş, kaçmadı. Kıpırdamadan olduğu yerde durdu kaldı. Faki dönüp yerine oturunca konduğu daldan indi, Fakiyé baktı, sonra, ikircikli, ilk gagayı ufalanmış ekmeğe attı. Az bir sürede yedi bitirdi, uçtu, pınara geldi, suyunu içti, dalına&nbsp;<span class="calibre17">döndü.</span>
              </div>

              <div class="chapter">
                Gün kavuştu, karanlık bastı, kuş dalından kalktı geldi, Fakinin başı yöresinde üç kez döndükten sonra gitti, dalına yeni<span class="calibre17">den kondu.</span>
              </div>

              <div class="chapter">
                Faki, daldaki kuşa bir süre baktıktan sonra heybesini başının altına koydu, uyudu.
              </div>

              <div class="chapter">
                Gün ışırken uyandı. Kayalıkların arkasına gitti, çatladı döndü, elini yüzünü pınarda yudu. Kuş başını kanadının altına sokmuş daha uyuyordu. Heybeden çıkınını çıkardı, tandır ekmeğini aldı, birazını ufaladı götürdü çalının dibine döktü. Bu sırada da kuş kanadının altından başını çıkardı, kanatlarını açtı gerindi, çırpındı, suya uçtu, Fakinin önüne kondu. Başını kaldırıp indire indire suyunu içti, oradan da gitti çalının dibine kondu, çabuk çabuk ekmek kırıntılarını toplamaya başladı.
              </div>

              <div class="chapter">
                Önce kuş yiyeceğini bitirdi, epeyi sonra da Faki. Faki pınardan birkaç avuç su içti. Az sonra da kuş indi pınara, o da içti. Yola düştü, kuş gene öndeydi. Fakinin kapkara abanoz sakalı gün değince yemyeşil oldu. Faki yürüyor, kuş önüne geçmiş uçuyordu. Ak kuş o kadar aktı ki, Faki onu ışığa karışıp yitecek sanıyordu. Bir de bu ak kuş o kuş olmasın, diye düşünüyor, ah bir kezcik ötse, sesinden o kuş olup olmadığı anlaşılır, diyor, üzülüyor, kuşun ötmesini bekliyordu.
              </div>

              <div class="chapter">
                O gün akşama kadar yol aldılar. Gün battı batacak, ak kuş geldi Fakinin başının yöresinde üç kez döndü, üç ışık halkası bıraktı gitti. Yolun sağındaki solundaki kırmızı, turuncu damarlı mor kayalıklar birdenbire karanlıkta kaldı.
              </div>

              <div class="chapter">
                Faki bir kayanın altına oturdu, yemeğini yedi, suyunu içti, yanına yönüne bakındı, ortalıkta kuşun karartısını göremedi. Yalnızlığı yüreğinin kökünde duydu. Yorulmuştu, bacakları sızlıyor, ayaklarının altı ateş düşmüş gibi ağrıyordu. Gözkapaklarında yıldızlar, uyudu. Tanyerleri ışımadan kanat şapırtılarıyla uyandı, korkuyla ayağa fırladı, sağa sola, öne arkaya döndükçe kuşlara çarpıyordu. Yola kadar yürüyecek oldu, kuş duvarını aşamadı. Geriye döndü, kuşları yara yara kayalığın dibine ancak gelebildi, ayakta duramadı, kanat şapırtılarından, kuş seslerinden nerdeyse kulakları sağır olacaktı. Yumulduğu yerde gün ışıyıncaya kadar öyle kaldı. Gün ışır ışımaz da ayağa kalktı. Kuşlardan hiçbir yer gözükmüyordu. İlk ışıklarla kuşların kanatları ipiltiye kesmiş, bir yanda, hep bir arada turuncu kuşlar, öbür yanlarda mavi, yeşil, sarı, ak, mor, bakır rengi kuşlar, renkler hiç biribirlerine karışmıyor, her kuş kümesi kendi&nbsp;<span class="calibre17">türlerinde uçuşuyorlardı. Her kuş kümesinin sesi de öbür seslere hiç benzemiyordu.</span>
              </div>

              <div class="chapter">
                Faki öğleye kadar kuşlara baktı. Bu kadar kuşun arasından o kuşu seçmeye, sesini duymaya çalıştı. Hiçbir kuş o kuşa, hiçbir ses de o kuşun sesine benzemiyordu.
              </div>

              <div class="chapter">
                Faki bir esriklik içinde durmuş kalmış, bir renk cennetinin içinde yüzüyordu. Birden ne oldu ne olmadı, kuşlar ikiye ayrıldı, açtıkları yoldan ak kuş geldi, önünde, kanatları pır pır, durdu. Sonra da Fakinin başı yöresinde üç kez döndü, üç tane ışıktan halka bırakarak başının yöresinde, uçtu gitti. Öteki kuşlar da onun arkasından çekildiler gittiler.
              </div>

              <div class="chapter">
                Faki mutlu, kafasında kuşlar, o kuşu bir gün bulacağına inanarak yola düştü. Yol onu aldı bir köye götürdü. Köy yeşil, geniş bir ovanın ortasındaydı, yöresi çepeçevre ormanlıktı.
              </div>

              <div class="chapter">
                Köylüler onu eski bir dostlarıymış gibi karşıladılar, bir emiri konuklar gibi konukladılar. Faki, köyde üç gün kaldı. Köyün beyi onun ayaklarına çarık, üstüne giyit, bedenine çamaşır verdi. İran Şahı gibi ağırlayıp, "yolun açık olsun. O kuş inşallah karşına çıkar," diye uğurladılar.
              </div>

              <div class="chapter">
                Faki yeni çarığı, yeni giyitleriyle ovanın ortasındaki yola düştü. O yola düşer düşmez de karşı dağların üstünden üç uzun turna katarı koptu bu yana gelmeye başladı. Az sonra turnalar geldiler Fakinin önüne indiler. Faki olduğu yerde durdu kaldı. Hepsi de telli turnaydı. Faki çok turna görmüştü. Sesleri hiçbir kuş sesine benzemez tuhaf bir sesti. Uzun bacaklı, uzun boyunluydular. Salınarak nazlı nazlı yürüyorlardı. Kanat uçlarının altından yeşil, kırmızı, sarı teller sarkıyor, güneşte yalbırdıyordu. Faki, salkım saçak sarkan tellere hayranlıkla bakıyordu. Nerden, ne zaman geldiği belirsiz ak kuş hızla geldi, Fakinin başı yöresinde üç kez döndü. Döndüğü yerde, üç ışıktan halka kaldı. Sonra gitti turnaların üstünde uçmaya başladı. Bir göğe ağıyor, bir turnaların arasına iniyordu. indi çıktı, çıktı indi. İri, telleri uzun, parlak bir turnanın başında üç kez döndükten sonra bir ok gibi fırladı, uçtu gitti. Turnanın başı yöresinde üç altın halka kaldı. O gider gitmez hep birden turnalar da uçtular, gökte üç katar oldular. Faki de yürüdü, düzlüğü geçti, bir ılgınlığa düştü. Ilgınlık karşı uzak dağın altına kadar gidiyordu. Ilgınlığın içinde gözün görebildiği yere kadar renk renk pampal açmıştı. Faki dalmış, renklerin içinde yüzerek gidiyor, kulağı kirişte, o kuş yaşasa yaşasa böyle bir yerde yaşar, diye düşünüyordu. Her an kuş sesini bekliyordu. Böyle düşünür, beklerken önünden bir kuş parladı, uçtu gitti, sonra geriye döndü, bir süre Fakinin tam karşısında durdu. Kanatları som yeşil, gövdesi mavi, göğsü som sarıydı. Renkleri göz kamaştırıyordu. Elini uzatsa Faki kuşu tutacaktı. Elini uzatır gibi etti, kuş yandaki ılgın dalına kondu. Faki iki adım yana kaydı. Kuş dalda duruyordu. Elini uzatınca kuş kalktı öndeki çalıya kondu. Faki çalının önüne kadar usullacık yürüdü, elini uzattı, nerdeyse kuşu yakalayacak, bir el parmak boyu kadar yaklaştı, kuşu tutacak, kuş birden kalktı az ilerdeki dala kondu. Faki kuşa yaklaştı, elini uzattı, kuş avuçlarının içindeydi, kuş elinden uçup yandaki dala kondu. Faki elini uzattı, kuş kaydı gitti üç adım ötesine kondu. Faki elini uzattı kuş kaydı. Kuşla Faki böyle böyle dağın altına kadar geldiler. Faki, artık konacak dal kalmadı, son konduğu dalda kuşu yakaladım, derken, kuş kalktı, gökte güvercinler gibi birkaç takla attı, geriye döndü, geldi arkadaki dala kondu. Faki, bu sefer yakaladım derken, kuş gene elinden kaçtı. Faki olduğu yerde durdu kaldı. Kuş dalda, yönünü Fakiyé dönmüş bekliyordu. Göz göze gelmişler, büyülenmişler, gözlerini biribirlerinden kaçıramıyorlar, bakışıyorlardı. Akşam oldu, gün kavuştu, Fakiyle karşı karşıya oldukları yerde kaldılar. Faki yorulmuş, tabanları sızlıyor, bacakları titriyordu. Kuş da yoruldu, diye düşündü Faki, kuşa doğru bir adım attı durdu. Kuş yerinden kıpırdamadı bile. Bir adım daha, bir adım daha, kuş kalkmadı. Faki elini uzattı, yakaladım, derken, kuş elinden kaydı ilerideki dala kondu. Bu kuş o kuş olmasın, ah, bir ötse de sesini duysam, dedi kendi kendine. Tam bu sırada yukardan, alacakaranlığı yararak, ak kuş indi. Fakinin başı yöresinde üç kez döndü, ışıktan üç halka bıraktı vardı öteki kuşun yanına kondu. Uzun bir süre daldan kalkmadılar. Karartıları yan yana öyle kaldılar. Faki de yerinden kıpırdamıyor, onların karartılarından gözlerini alamıyordu. Fakinin açlıktan midesi kazınıyor, dizleri titriyor, başı dönüyordu. Faki, şu kuşları bırakıp gideyim, derken, kuşların ikisi iki yerden öt<span class="calibre17">meye başladı. Ardından da uçtular gittiler. Ak kuş giderken bu kez Fakinin başı yöresinde dönmedi.</span>
              </div>

              <div class="chapter">
                Faki kuşlar gittikten sonra olduğu yere çöküverdi. Heybesini zorla açtı, çıkınından bir parça ekmek aldı, ekmeği daha bitiremeden, heybesini başının altına koydu, hemencecik de uyudu. Sabah, daha gün ışımadan uyandı. Uyanır uyanmaz da, üstünde süzülen mavi kuşla küçük ak kuşu gördü. Yüreğine bir güven, bir taze umut geldi oturdu. Dağın dibinde ulu bir çınar yükseliyordu. Gökteki kuşlarıyla birlikte çınara gitti, çınarın altında bir pınar kaynıyordu, oturdu, çıkınını açtı, karnını doyurdu. Kuşlar yan yana daha üstünde dönüyorlardı. Kuşlar indiler indiler tam karşısına geldiler, süzüldüler. Kuşların mavisi, beyazı iliklerine kadar işledi.
              </div>

              <div class="chapter">
                Faki yürüdü. Başım kaldırdı göğe baktı, ulu, som mavi kuşla küçücük ak kuş silinmiş gitmişlerdi. Yüreği yandı. Tepeden tırnağa mor çiçeğe durmuş ulu ağacın altında bekledi, kuşlar gelmedi. Umudu üzülür gibi oldu. O kuşu görememiş, sesini bile duyamamıştı ama o kuşu görecekti. Baş koymuştu. Ya kuşu görecek, ya da bu uğurda, bu çöllerde, bu dağlarda ölecekti.
              </div>

              <div class="chapter">
                Torosları, Amanoslan, Çukurovayı dolaşmış, Fırat, Dicleyi gözelerinden döküldükleri yerlere kadar izlemişti.
              </div>

              <div class="chapter">
                Ceren sürüleriyle birlikte çölde basmadık yer, Cudi, Zağros, Sincar, Abdulaziz dağlarında görmedik koyak, görmedik düzlük, görmedik doruk, görmedik ağaç, görmedik orman koymamıştı.
              </div>

              <div class="chapter">
                Ovalar dolusu üst üste, renk renk kaynaşan kelebekler, koyaklar dolusu parlak çiçekler ve gökler, dallar dolusu kuşlar görmüş, konuksever, yürekten, güleç insanlarla karşılaşmıştı. Gittiği yerlerde geyik, keçi, kısrak sütü içmiş, ak petekli, çiçek kokulu ballar yemişti.
              </div>

              <div class="chapter">
                Göçer çadırları, köyler, kasabalar, ulu bedestenli şehirler, dağlar, çöller evi kadar onun meskeni olmuştu. Çok insan görmüş, çok insanla dost olmuş, çok dengbej dinlemiş, üç büyük dengbejden de sesi duyulup da kendi görünmeyen kuşun meselini dinlemişti. Her dinlediğinde de içi kalaklamış, ben bu kuşun sesini duyacak, ben kuşu göreceğim, sözlerini aklından geçirmişti. İbn-ül Arabi, ya da başka bir ermiş: "Ademden bu yana yaşamış ve kıyamet gününe kadar yaşayacak tüm insanların yüzünü görüyor, gözden geçiriyorum," demişti.
              </div>

              <div class="chapter">
                Ben de dünya kurulduğundan bu yana gelmiş, kıyamete kadar gelecek bütün kuşları gördüm. O kuşu da göreceğim.
              </div>

              <div class="chapter">
                Faki incelmiş, boyu daha uzun bir görüntü almış, kıvırcık abanoz sakalı göğsüne inmiş, iri ela gözlerinde mutluluk, hüzün, kırgınlık, umutsuzluk, sevinç, ikircikler içinde, çarığı, sırtındaki sırmalı abası, bacağındaki şalvarı, başındaki ipek poşusu, görevi durdurup baktıracak kadar yakışıklı, dağın doruğundan aşağılara doğru iniyordu. Çıplak yamaçları keven dikenleri almış. Dikenlerin boyu bir karışla bir buçuk karış yüksekliğinde. Her diken bir ocak yeri kadar yer kaplıyor. Her diken kümesinde küçücük binlerce pembe, gözleri mavi çiçekler açmış, yamaçlar pespembe. İnce pembe, ince uçuşan mavi kıvılcımlar. Faki dalmış gitmiş, yumuşak, kadife bir mavi buğuda, bastığı yeri görüyor. Kevenler ucu bucağı gözükmeyen yamacı sarmış. Mavi kıvılcımların üstünde ışık yağmuru.
              </div>

              <div class="chapter">
                Aşağıdan, tek tek çan seslerini duyunca Faki kendine geldi, karşısnda ak kepeneği, keçileriyle kayalığın yanında durmuş çobanı gördü, selamlaşıp konuşmaya başladılar. Çoban Fakinin parmağındaki yüzükten onun bir emir oğlu olduğunu anladı. Buralarda bir kuşun ardında bir emir oğlunun dolaştığını duymuştu. Ona merakla, şaşkınlıkla bakıyordu ya saygıda da kusur etmiyordu.
              </div>

              <div class="chapter">
                "Bey," dedi, "bu kayalığın arkasından bir pınar kaplıyor, git de su iç. Ben de sana biraz yiyecek getireyim."
              </div>

              <div class="chapter">
                Faki kayanın arkasına gitti, çok susamıştı, suyunu içti geldi. Az sonra çoban elinde büyük bir tasla gözüktü. Dağarcığından da tandır ekmeği çıkardı. Süt tasıyla ekmeği bir kayanın üstüne koydu:
              </div>

              <div class="chapter">
                "Buyur beyim," dedi, "ala keçiden senin için sağdım sütü, şifalıdır."
              </div>

              <div class="chapter">
                "Sağ ol."
              </div>

              <div class="chapter">
                Faki sütünü içip ekmeğini yeyince belini kayalığa dayadı, gözlerini yumdu, çok yorulmuştu, uyudu. Uyandığında öğlen oluyordu. Çoban gene ona süt sağdı getirdi. Dağarcığından ku<span class="calibre17">rumuş et, ekmek çıkardı, peyniri de düz taşın üstüne koydu, Yaktığı ateşte çamanı pişirdi. Kurumuş et çok çabuk pişer. Konuşmadan, birlikte öğlen yemeklerini yediler. Ellerini pınarda yıkadılar, sularını içtiler, geldiler yerlerine oturdular. Tam bu sırada da Faki gözlerini göğe dikti, başını bir süre öyle tuttu. Yüzünden sevinç taşıyordu. Tepeden tırnağa sevinç olmuş çıkmıştı. Onun sevinci çobana da geçti. Çoban da başını kaldırdı göğe baktı.</span>
              </div>

              <div class="chapter">
                "Onlar gideli çok oldu. Geldiler ya."
              </div>

              <div class="chapter">
                Faki, o kadar seviniyordu ki, çoban, gelenler kim, gidenler kim, diye soramadı.
              </div>

              <div class="chapter">
                Faki ayağa kalktı, heybesini omuzuna attı, çobana:
              </div>

              <div class="chapter">
                "Sağlıcakla kal," dedi, gökteki kuşlarıyla birlikte, bir sevinç yumağı olmuş, yola düştü. Ormana girmesiyle çıkması bir oldu. Karşısında uçsuz bucaksız, çimenli çiçekli bir ova uzanıyordu.
              </div>

              <div class="chapter">
                Faki ovanın ucunda durdu. Ne yana gideceğini düşünüyordu. İkircikliydi, düşünmesi uzun sürdü. Göğe baktı. Kuşlar yukardan, bir kavak boyu, önüne indiler, ovanın ortasından aşağıya uçtular. Faki de onları izledi. Ovanın ortasına geldiler. Çakmaktaşından kırmızı damarlı ak, üç adam boyunda bir kayanın yanında durdular. Kayanın üstüne konan kuşlar, biraz bekledikten sonra uçtular. Faki de arkalarından yürüdü. Bakır kırmızısı küçük kartal gökte kanatlarını germiş kıpırdamadan süzülüyordu. Önündeki kuşlar da kanatlarını gerdiler süzülmeye başladılar. Arada sırada kanatlarını oynatıyorlar, sonra gene süzülüyorlardı. Birden uçtular, gözden ıradılar yittiler. Bir süre sonra da geriye döndüler. Faki soluna bakınca uzakta bir top ışık buğusu gördü. Işık buğusuna yürüdü. Gittikçe ışık buğusu daha parlıyordu. Kuşlar ondan önce ışık buğusuna ulaştılar, yükselerek inerek buğunun üstünde dönmeye başladılar. Faki buğuya yaklaştıkça buğu siliniyor, ortada bakamayacak kadar parlak bir ışık kalıyordu. Faki yaklaştı, yaklaştı, ağır ağır ışık parçasının yanına geldi, gözlerini yummasa kör olacağını sandı. Sandı ya, gözlerini açmadan da edemedi, bir daha yumdu. Bir süre bekledi, gözlerini açtı, kör olsa da bu ışık parçasının ne olduğunu anlayacaktı. Dayanamadı gözlerini örttü ya karşısındaki ışık parçasının bir kuşun teleği olduğunu anladı.&nbsp;<span class="calibre17">Ellerini gözlerine siper ederek, uzandı teleği çimenlerin üstünden aldı, abasının iç cebine, yüreğinin üstüne koydu. Kuşlar çakmaktaşı kayaya döndüler, orada çok durmadan geçtiler öbür yana uçtular.</span>
              </div>

              <div class="chapter">
                Uzakta bir ışık buğusu daha gözüktü. Faki koşarak gitti, buğunun içine daldı, teleği aldı yüreğinin üstüne koydu. Ovanın öteki ucunda bir buğu daha gördü, oraya koştu. Buğunun içine girdi. Buradaki telek daha parlaktı, onu da aldı koynuna koydu. Çakmaktaşı kayaya döndü. Faki, ışıktan bir adam olmuştu.
              </div>

              <div class="chapter">
                Gün battı, karanlık kavuştu, her yan ışık içindeydi.
              </div>

              <div class="chapter">
                Faki sevinçten, coşkudan yorulmuştu, belini kayaya dayadı, göğe baktı, ak kuş, mavi kuş ışıkların içinde kayıyorlardı. Ağzına bir lokma açmadan, bir avuç su içmeden gözlerini kapadı, uyudu.
              </div>

              <div class="chapter">
                Kurşun geçirmez bir karanlık vardı. Gökyüzünde de hiçbir yıldız yoktu. Bir yel bile efilemiyor, bir böcek cikilemiyor, bir ot, bir dal bile hışırdamıyor, Faki taş kesilmiş uyuyordu. Gece yarısına doğru birden ayağa fırladı. Azıcık kendine gelince başının üstünde dönen ak kuşla mavi kuşun kanat şapırtılarını duydu. Başını kaldırınca kuşları gördü, kuşların kanatları telaş içindeydi. Ta uzakta da bir ışık geceyi aydınlatıyordu. Faki ışığa doğru koştu. Işığa yaklaşınca durdu, korkup gözlerini kapadı ya ilerdeki ışık iliklerine kadar işledi. Bir süre gözleri kapalı kaldı da, gözlerini açmadan başını kuşlara kaldırdıktan sonra açtı. Kuşlar ışığa kesmişlerdi ya bakabiliyordu. Top ışığa yaklaştı, elini, yordamlayarak, teleğe uzattı, aldı heybesine koydu. Koyar koymaz da yanında, ilerde bir top ışık daha gördü. Işık karanlığa yukarı bir kavak boyu uzanmış, geniş bir alana yayılmıştı. Koşarak gitti, oradaki teleği de aldı, çakmaktaşı kayaya döndü, belini taşa dayadı, bunda bir iş var diye düşündü. Heyecandan, coşkudan bir türlü uyuyamıyordu. Heybenin içine koyduğu kanatların ışığı geceyi doldurmuş, çakmaktaşı kayayı bir ulu, yontulmuş elmas parçasına dönüştürmüştü.
              </div>

              <div class="chapter">
                Yarı uykuda yarı uyanık dalmışken kulağına bir kuş sesi geldi, uyandı. Sesi duyar duymaz içine bir sevinç geldi oturdu. Sevincin esrikliğine kaptırdı kendisini. Kuş bir daha öttü, mutluluk&nbsp;<span class="calibre17">içine gömüldü. Kuşun üçüncü ötüşünde göklere uçtu. Üstündeki kuşlar da ötmeye başladılar. Mutluluk cennetine girdi, ölümsüzlüğe kavuştu. Bütün bedeni mestoldu. Şimdiye kadar böyle bir mutluğu, esrikliği, tadı hiç yaşamamıştı. Kendinden geçmiş, başka bir dünyada gözünü açmıştı. Bu ses o kuşun sesiydi.</span>
              </div>

              <div class="chapter">
                Kuş birkaç kez daha üst üste öttü. O artık kendinde değildi. Şimdiye kadar insanların görmediği, bilmediği tanrısal bir semah tutturdu, dönmeye başladı. Öylesine esriklik, sevinç içinde, hiç yaşanmamış bir cennette yaşıyordu ki, bir ömür böyle dönebilirdi.
              </div>

              <div class="chapter">
                Seher yelleri esti, gün ışıdı ışıyacak, gökten bir hışıltı koptu. Faki daha dönüyordu, az sonra önüne ışıktan bir kuş kondu. Faki kuşa bakar bakmaz gözlerini kapadı, ışığın karanlığı taş gibi üstüne çöktü. Kendine geldiğinde gün doğmuş, vakit kuşluğa erişmiş, kuş da uçmuş gitmişti.
              </div>

              <div class="chapter">
                Faki yola düştü. Yola düşer düşmez de stranlar, kılamlar söylemeye başladı. Sesi duyulup da kendi gözükmeyen kuşu arama macerasını uzun bir kılam yaptı. Her geçtiği köyde, kasabada, şehirde kuşu arama macerasını dile getirdi. Elinde kavalı, sazı yoktu. Buna karşın sesiyle dinleyenleri büyülüyordu. Her gittiği yerde de en iyi kavalın, sazın nerede yapıldığını soruyordu. Yaşlı bir piri fani ona Bağdattaki ustaları salık verdi. Yaya, atlı Bağdada yol aldı. Ne kadar yürüdü, ne kadar ata bindi farkında olmadı. Bir gün kendini Bağdatta buldu. Görkemli bir konuk evine yerleşti. Oradaki konuklarla, Bağdatlılarla tanıştı. Kendi gelmeden ünü çoktan Bağdada ulaşmış, yolda onu dinleyenler ona Dengbejé Teyran, Fakiyé Teyran demişlerdi.
              </div>

              <div class="chapter">
                Dengbejé Teyran önce Bağdadın en iyi terzisine gitti, kendisine giyitler ısmarladı. Sonra ayakkabı, yelek, çamaşır... Hamama gitti, ardından giyindi kuşandı. Yakışıklı, bakır renkli bir kişiydi ya giyinip kuşanıp çarşıya çıkınca görenler ondan gözlerini alamıyorlardı.
              </div>

              <div class="chapter">
                Önce kaval ustasının evini buldu. Usta onu iyi karşıladı. İyi döşenmiş güzel bir odaya buyur etti.
              </div>

              <div class="chapter">
                "Benim adım Fakiyé Teyran."
              </div>

              <div class="chapter">
                "Adınla bin yaşa."
              </div>

              <div class="chapter">
                Kavalcı ak sakallı, nur yüzlü, güleç bir kişiydi.
              </div>

              <div class="chapter">
                "Benim bir adım daha var, bir de Dengbejé Teyran diyorlar bana. Fakiyé Teyran da diyenler var."
              </div>

              <div class="chapter">
                "Adınla bin yaşa. Sen gelmeden adın geldi Bağdada, sesi duyulup da kendi gözükmeyen kuşu gördükten sonra dengbejliğe erişen sen değil misin?"
              </div>

              <div class="chapter">
                Fakinin yanakları kızardı. Bir söze varmadı.
              </div>

              <div class="chapter">
                Uzun uzun konuştular. Faki ona maceralarının tekmilini anlattı.
              </div>

              <div class="chapter">
                "Bir kavalla, bir saz mı gerek sana?"
              </div>

              <div class="chapter">
                "Belé Pirim."
              </div>

              <div class="chapter">
                "Bu ocak kavalcılar ocağıdır. Çok kaval yapılmaz bu ocakta, yılda yalnız yedi kaval yapılır. Bu ocak, ocak olduğundan bu yana bu böyledir."
              </div>

              <div class="chapter">
                Böyleydi. Mezopotamyanın bütün büyük dengbejleri, yıllarca sırada bekleyerek kavallarını Pirin ocağından alırlardı. Bu, yüzyıllardan bu yana böyleydi. Babadan oğula bu günlere kadar gelmişti.
              </div>

              <div class="chapter">
                "Elimde hiç kaval yok Fakiyé Teyran. Bekleyeceksin."&nbsp;
              </div>

              <div class="chapter">
                "Ne kadar Pirim?"
              </div>

              <div class="chapter">
                "Üç yıl."
              </div>

              <div class="chapter">
                "Ben üç yıl nasıl beklerim Pirim? Kaval çalmadan, kılam, stran söylemeden nasıl dururum, nasıl yaşarım Pirim!"
              </div>

              <div class="chapter">
                Pir sakalını eline aldı, başını önüne eğdi düşündü. Uzun bir sessizlik sürdü gitti. Gülerek başını kaldırdı:
              </div>

              <div class="chapter">
                "Şimdi seni deneyeceğim. Bizde bir kaval var. Ne zamandan kaldığı bilinmiyor. Sen de iki yüz, ben deyim üç yüz, beş yüz yıl, yaşı belli değil. Ya çürümeyen bir ağaçtan yapılmış ya da afsunlanmış. Şimdiye kadar bu kavalı gereğince çalabilen çok az dengbej, bilurvan çıkmıştır. Çalabilenler kavalı alıyorlar, ölürlerken de kavalın ocağa geri verilmesini vasiyet ediyorlardı. Şimdiye kadar vasiyet hep yerine getirilmiştir ki kaval burada, ocaktadır."
              </div>

              <div class="chapter">
                Pir kalktı, "Sen otur burada," dedi. "Ben hemen gelirim."
              </div>

              <div class="chapter">
                Aradan epeyi bir süre geçtikten sonra elinde bir kavalla döndü. Faki kavalın kabına baktı, ne işlenmişti, ne de parlıyordu! Pir kavalı kabından çıkardı. Kaval da sıradan, gösterişsiz bir kavaldı, Fakiyé uzattı:
              </div>

              <div class="chapter">
                "Al bakalım," dedi, "bir de sen dene. Allah yardımcın olsun. O kuş sana dengbejliği ihsan buyurduğu gibi, kaval çalmayı da ihsan etmiştir."
              </div>

              <div class="chapter">
                Faki kavalı eline aldı, bir sağına soluna, altına üstüne, bir deliklerine baktı, bir şeye benzetemedi. Çobanların kavalları bile bundan daha gösterişliydi. Bunu nasıl çalacaktı. Elleri titriyordu.
              </div>

              <div class="chapter">
                Pir, onu ikircikli görünce:
              </div>

              <div class="chapter">
                "Çal Faki! Çal oğlum!" dedi.
              </div>

              <div class="chapter">
                Pirin sesi bir buyruktu.
              </div>

              <div class="chapter">
                Faki kavalı titreyen dudaklarına götürdü, çalmaya başladı. Kavaldan öyle sesler çıkıyordu ki Faki kendinden geçti. Bu kavalı kendini bildi bileli mi çalıyordu yoksa kaval kendiliğinden mi ötüyordu, bilemiyordu. Çaldıkça sesler güzelleşiyordu. Sonunda öyle bir hal oldu ki, Faki kuşu gördüğü anda olduğu gibi cennetlerde uçmaya başladı.
              </div>

              <div class="chapter">
                Faki kavalı elinden bırakamadı, çalmasını sürdürdü. Kendisi ortadan silinmiş, ortada yalnız kavaldan çıkan sesler kalmıştı.
              </div>

              <div class="chapter">
                Pir sonunda:
              </div>

              <div class="chapter">
                "Dur oğlum Faki," dedi, "daha çok dayanamayacağım. Yüreğimi kökünden söktün aldın götürdün. Bu kavalı, yapıldı yapılalı, kimse senin gibi çalamamıştır. Kaval senin. Haydi gidelim de sana bir de saz bulalım."
              </div>

              <div class="chapter">
                Sazcı dükkanına gittiler, orada bir saz beğendiler. Pirin evine döndüler. Pir onu bırakmayıp üç gün konukladı. Faki de ona üç gün üç gece kaval çaldı.
              </div>

              <div class="chapter">
                Ayrılırlarken Pir:
              </div>

              <div class="chapter">
                "Oğlum Faki şu son günlerimi sen cennete dönüştürdün. Allah senden bin kez razı olsun."
              </div>

              <div class="chapter">
                "Sen zaten cennette yaşıyordun Pirim. Allah senden razı olsun."
              </div>

              <div class="chapter">
                Fakiyé Teyran şehirde birkaç gün daha kaldı, dayanıklı bir at buldu aldı, yollara düştü. Bütün Mezopotamyayı, o köy senin, bu kasaba, bu şehir, bu Bedevi Kabilesi, bu Kürt, Türkmen aşireti, bu koçer çadırları, bu emir otağları benim, her yerde kuşlar üstüne kılamlar, stranlar söyleyerek Botan Emirlerinin sarayına kadar geldi. Emir onu iyi karşıladı. Tahtının yanına&nbsp;<span class="calibre17">oturttu.</span>
              </div>

              <div class="chapter">
                "Seni duydum," dedi, "diyorlar ki sen Dengbeje Teyran olmuşsun. Ünün yedi iklim dört köşeyi tutmuş. O kuşu gördükten sonra mı dengbejlik mertebesine eriştin? Diyorlar ki, bu dünyaya senin gibi kaval çalan gelmemiş. Diyorlar ki söylediğin bütün kılamlar, stranlar kuşlar üstüneymiş?"
              </div>

              <div class="chapter">
                "Belé mirim," dedi Fakiyé Teyran, saygılı.
              </div>

              <div class="chapter">
                Emir, ayaktaki adamlarından birine buyurdu:
              </div>

              <div class="chapter">
                "Dengbejé Teyranı al götür hamama, sonra en güzel çamaşırlar, giyitler verin ona. Bir de ağır konukların has odasını gösterin, yemek yedirin, sonra da uyusun."
              </div>

              <div class="chapter">
                Fakiyé gülümseyerek döndü:
              </div>

              <div class="chapter">
                "Bu gece Cizrenin bütün bilginlerini, şairlerini, ileri gelenlerini saraya çağıracağım. İyi dinlen."
              </div>

              <div class="chapter">
                "Başım üstüne emirim."
              </div>

              <div class="chapter">
                "Babandan bir haberin var mı?"
              </div>

              <div class="chapter">
                "Yıllardır yok. Allah izin verirse buradan ona gideceğim.&nbsp;
              </div>

              <div class="chapter">
                Ayaktaydı. Emirin önünde el kavuşturmuş, boyun bükmüş bekliyordu.
              </div>

              <div class="chapter">
                "Kim bilir, baban senin ermişlik, dengbejlik mertebesine ulaştığını duyunca ne kadar sevinmiştir."
              </div>

              <div class="chapter">
                Emir ayağa kalktı, tahtından indi, kuşlar ermişinin koluna girdi, büyük salonun kapısına kadar uğurladı.
              </div>

              <div class="chapter">
                Akşamüstü Cizrede bulunan Arap şeyhleri, Kürt beyleri, Süryani papazları, bilginler, dengbejler, ağalar yavaş yavaş geldiler, duvarların dibine serilmiş döşeklere oturup bellerini yastıklara verdiler. Salon dolunca Emir Fakiyle birlikte içeriye girdi. Emir tahtına oturmadı, tahtının altındaki döşeğe geçti, Fakiyi de yanına aldı. Hoşbeşten sonra:
              </div>

              <div class="chapter">
                "Bu yanımdaki delikanlı kuşların ermişi, kuşların dengbeji Emir Fakiyé Teyrandır. Halk ona Dengbejé Teyran diyor. Hepiniz adını, namını duymuşsunuzdur. Babası benim dostumdur."
              </div>

              <div class="chapter">
                Herkes Fakiyé Teyrana babyordu. Fakiyé Teyranın parmağındaki emirlik yüzüğü de gözlerden kaçmıyordu.
              </div>

              <div class="chapter">
                Faki kavalını kabından çıkardı. Kimsenin gözü bu kavalı tutmadı. En fıkara çobanın kavalı bile bu ağaç parçasından da<span class="calibre17">ha güzeldi. Faki kavalı dudaklarına götürdü. Sağ eliyle baştan başa ağaç parçasını sıvazladı, gözlerini yumdu, çalmaya başladı. Aradan saatlar geçti, kimse kıpırdamıyor, gözlerini kavala, Fakiyé, Fakinin ince uzun parmaklarına dikmişler bakıyorlardı. Kavalını yanına koyan dengbej şimdiye kadar hiç işitilmemiş bir destana başladı. Herkes bu destanı Fakinin yarattığını anladı. Dengbejin sesi de duyulmadık bir sesti, yürek eriten.</span>
              </div>

              <div class="chapter">
                Gün atıncaya kadar Faki çaldı, söyledi. Karşısındakiler sanki bir tek insan olmuştu, pencereden dengbejin üstüne bir top ışık düştü, Faki ışıltılar içinde kaldı. Kavalını yanına bıraktı, sazını eline aldı, duyulmadık havalar çaldıktan sonra sazı da kavalın yanına uzattı. Hiç kimseden bir tek ses çıkmadı. Akşamdan bu yana Emir de içinde kimse soluk bile almamıştı.
              </div>

              <div class="chapter">
                Emiré Botan dengbeji birkaç ay bırakmadı. Onu saraya konuk gelen sultanların, şahların, emirlerin odalarında konukladı. Bu birkaç ay içinde bir kez olsun Dengbejé Teyran yanındayken tahtına oturmadı. Faki gidinceye kadar saray doldu doldu boşaldı. Faki de kaldığı sürece bir kez söylediği destanı, türküyü bir daha yinelemedi. Destanlar, türküler, sesler yüreğinden bir çağlayan gibi akıyordu. Söylediklerinin hepsi de kuşlar üstüneydi.
              </div>

              <div class="chapter">
                Faki Botan Emirinin sarayından doğru babasının sarayına gitti. O kente girince ortalık allak bullak oldu, yer yerinden oynadı. Babası, anası nerdeyse sevinçlerinden oynatacaklardı. Şehir üç gün üç gece bayram etti.
              </div>

              <div class="chapter">
                "Botan Emirinden üç gün önce bir ulak mektup getirdi. Senden çok iyi söz ediyordu. Senin için o bir ermiş, o kuşların ölümsüz ermişi, diyordu. Bütün şehir ayakta üç gündür seni bekliyorduk. Mektup burada, al oku."
              </div>

              <div class="chapter">
                Babası mektubu Fakiyé verdi.
              </div>

              <div class="chapter">
                Faki babasının sarayında bir aydan çok kaldı. Bu sürede saray yediden yetmişe doldu doldu boşaldı. Faki onlara kaval çaldı, saz çaldı, kuşlar üstüne destanlar stranlar söyledi. Kentliler, Botan Emirinin dediği gibi dediler, Fakinin sesi kavalından, kavalı sesinden güzel.
              </div>

              <div class="chapter">
                Faki, bütün kenti mutlu etmişti. Bir emir oğlu nasıl dengbej olur demek akıllarından bile geçmemişti. Genç, yakışıklı, yüzü bakır rengi dengbej ayrılırken halk onu kentin dışına kadar yas içinde sessizce uğurladı. Altında sırma işleme Türkmen eyerli bir küheylan, kemerinde avuç avuç altın, kavalı beline sokulu, sazı omuzuna asılı dengbej yola revan oldu.
              </div>

              <div class="chapter">
                Baba ocağından uzaklaştıktan sonra atının başını çekti, bir süre nereye gideceğini düşündü, Mezopotamya aklından çıkmıyordu. Van dağlarından, hiçbir yerde durmadan çöle indi. Çölde ne kadar köy, ne kadar şehir, ne kadar bedevi obası varsa hepsinde konakladı. Her gittiği yerde ne kadar bir dengbej olarak karşılandıysa, bir de ermiş, kuşların ermişi olarak karşılandı. Nereye gitse çölde bedeviler, dağlarda, ovalarda koçerler onun adını duymuşlar, onun destanlarını, şiirlerini biliyorlar, ona kuşların ermişi diyorlardı. Ünü bütün Mezopotamyayı kısa bir sürede tutmuş, Süleymaniye, Bağdat, Basra, Halep, Şam konuk odalarında, hanlarda, kent pazarlarında, düğün bayramlarda dengbejler onun kuşlar üstüne çıkardığı destanları, stranları, türküleri, ağıtları söylüyorlar, kavallarında onun yarattığı havaları çalıyorlardı.
              </div>

              <div class="chapter">
                Mezopotamyadan Faki Anadoluya geçti. Ne altında atı, ne kemerinde altınlar, ne çizmeleri ne de giyitleri kalmış, Fakiyé Teyran derviş donuna girmişti. Bu kılıkta daha saygı, sevgi, daha dostluk görüyor, daha candan karşılanıyordu. Onu görenin, sesini duyanın içi sevgiyle, sevinçle, aşkla doluyordu. Onu tanıyan, onu dinleyen insanların çoğu, dünyaya kuşların ermişi kadar sevilen, sayılan kimse gelmemiştir, diyorlardı. O da çok sevildiğini, sayıldığını elbette biliyordu ya, buna çok da aldırmıyor, duyumsamıyor gibiydi. Görmediği bir kuşu görmek, bir kuş üstüne bir türkü daha söylemek onu sevince boğuvordu. Bu, onun işiydi. Ve o yalnız be yalnız kuşların dengbejiydi.
              </div>

              <div class="chapter">
                Böylece, bütün İranı Turanı, Arabistanı, Kürdistanı bir daha, bir daha dolaştı, yaşı kemale erince Bağdadın yolunu tuttu. Günler sonra Bağdada, Kavalcı Ocağına ulaştı. Kavalcı Ocağının genç ustaları onu her yerden, baba ocağından bile coşkulu bir sevgiyle karşıladılar. Onuruna şölenler düzenleyip onu günlerce konukladılar.
              </div>

              <div class="chapter">
                Fakiyé Teyran onlardan ayrılırken, belinden kavalı çıkardı, "Buyurun evlatlar," dedi, "işte emanetiniz, sağ selamet getirdim."
              </div>

              <div class="chapter">
                Kavalcı Ocağının postnişini:
              </div>

              <div class="chapter">
                "Sağ ol Sultanım, yalnız bu böyle olmaz."
              </div>

              <div class="chapter">
                "Ya nasıl olur?"
              </div>

              <div class="chapter">
                "Sen bu kavalı bize teslim etmeden üç gün üç gece kaval çalacaksın, ondan sonra da Ocaktan desturunu isteyecek, yeni kavalını beline sokup gideceksin. Yeni kaval uzun yıllardır seni bekliyor."
              </div>

              <div class="chapter">
                Fakiyé Teyran, çarıklarını, sırmalı abasını çıkardı, sedire bağdaş kurdu oturdu, kavalını belinden aldı dudaklarına götürdü ve üç gün üç gece çaldı. Bağdadın, terziler piri İdris Nebi soyundan gelen en iyi terzisinde kendisine giyitler diktirdi. Soylu atlar yetiştiren bir haradan bir küheylan beğendi. Giyindi kuşandı, şen kalasın Bağdat şehri, diyerek atını Cizreye sürdü, günler sonra Cizreye geldi, doğruca Bırca Belek sarayına gitti. Emir ölmüş, yerine oğlu geçmişti. Yeni emir onu sarayın bahçe kapısında karşıladı, elini öpüp koluna girdi, odasına götürdü, tahtının yanına oturtup kendi de yanına geçti. İksirler, şerbetler geldi, içtiler.
              </div>

              <div class="chapter">
                Cizre kenti Fakinin geldiğini duymuş, kentin halkı kadın erkek, genç yaşlı sarayın yöresini almışlar, has bahçeyi ağzına kadar doldurmuşlardı. Şehrin ileri gelenleri, pirleri, şeyhleri emirin odasına doldular. Her gelen, uzun ak sakallı, bakır renkli yüzü daha da bakırlaşmış Fakinin elini öpüyor, kumaşı ipekten renk renk sedirlerin üstüne yan yana, önemlerine göre oturuyorlardı.
              </div>

              <div class="chapter">
                Konuklar sarayda gece yarıya kadar kaldılar. Ne kimse Fakiyé söyle, ne de çal dedi. Ne de Faki öyle bir tavır takındı.
              </div>

              <div class="chapter">
                Sabahleyin Faki erkenden uyandı, yıkandı, emirin odasına geçti. Genç emir onu ayakta bekliyordu. Yer sofrasına kahvaltıya oturdular. Sofrada kuş sütü eksikti.
              </div>

              <div class="chapter">
                Emir Fakinin koluna girdi, has bahçeye indiler. At hazırdı. Atın terkisindeki ipek halı heybenin iki gözü de doluydu.&nbsp;
              </div>

              <div class="chapter">
                Emir:
              </div>

              <div class="chapter">
                "Sana layık değil ya bu armağanlar, çam sakızı çoban armağanı," dedi. "Sana hiçbir şey layık değil pirim."&nbsp;
              </div>

              <div class="chapter">
                "Estağfurullah," dedi Faki sıkılarak.
              </div>

              <div class="chapter">
                Fakinin atını binek taşına çektiler. Faki atına binerken emir üzengiyi tuttu.
              </div>

              <div class="chapter">
                Faki, ayağını üzengiden çekti:
              </div>

              <div class="chapter">
                "Olmaz mirim," dedi. "Bu kadarı da olmaz. Bir emir hiçbir zaman kimsenin üzengisini tutamaz. Bunu kabul edemem."&nbsp;
              </div>

              <div class="chapter">
                Emir:
              </div>

              <div class="chapter">
                "Mirim Fakiyé Teyran, kerem ke." Elini üzengiden çekmemişti. "Senin atının üzengisini şahlar, padişahlar da tutsalar onlar için erişilmez onur olur. Kerem ke pirim."
              </div>

              <div class="chapter">
                Faki, inat etmiş ata binmiyor, emir de elini üzengiden çekmiyordu.
              </div>

              <div class="chapter">
                Tartışma uzun sürdü. Sarayın beyleri, şeyhleri, kentin ileri gelenleri Fakiyi uğurlamaya gelmişler, yörelerinde durmuşlar, sessizce olana bitene bakıyorlardı.
              </div>

              <div class="chapter">
                Sonunda Faki dayanamadı:
              </div>

              <div class="chapter">
                "Uzun ömürlü olasın," dedi ata bindi, sürdü.
              </div>

              <div class="chapter">
                Emir arkasındakilerle birlikte Fakiyi Cizre kentinin dışına kadar uğurladı. Geriye döndü, baktı ki bütün kent halkı arkasında.
              </div>

              <div class="chapter">
                Faki kısa bir sürede Vana geldi. Göl, gökyüzü gibi maviydi. Kıpırtısızdı, duruydu. Bir çeşmenin başında atından indi, atı suladı, çimenliğe örkledi, kendi de geldi suyun yanına oturdu, yiyecek çıkınını açtı, karnını doyurdu. Ağzı yukarı çimenlerin üstüne yattı, gökyüzüne baktı. Gökyüzü uzaklaştıkça uzaklaştı. Uzunca bir zaman böyle kaldıktan sonra kalktı, atına bindi kente sürdü. Van surlarının kapısında durdu. İçerden çekiç sesleri geliyordu. Kente girmeyi içi bir çekti ki, evine bir an önce ulaşmak istiyordu, kendini yendi, kulaklarında çekiç sesleri, çekiç sesleri bakırcılar, kuyumcular, demirciler çarşılarından geliyor, sesler onu şehre çekiyordu. Atını doldurdu. Sesler kesildi, gerilerde kaldı.
              </div>

              <div class="chapter">
                Müküse kadar, gece gündüz durmadan at sürdü. Kentin kapısına geldiğinde ikindi oluyordu. At köpük içindeydi. Bir süre kapıda durdu, döndü, bir koyağa sürdü, geceyi koyakta bekledi. Karanlık kavuşunca şehre girdi. Öylesine heyecanlanmıştı ki yüreği küt küt atıyordu. Sarayın kapısında bir türlü atından inemiyordu. Daha çok dayanamadı, atın üstünden yere kendiliğinden sağılıverdi. Yöresini bir sürü adam sardı. Kim olduğunu, ne istediğini sordular. Emire haber verin, ben geldim,&nbsp;<span class="calibre18">dedi. Ses o kadar buyurgandı ki birkaç adam emire koştu, "Bir konuk geldi aşağıda seni bekliyor," dediler.</span>
              </div>

              <div class="chapter">
                "Alın getirin buraya."
              </div>

              <div class="chapter">
                "Aşağıda atı elinde bekliyor."
              </div>

              <div class="chapter">
                Emir, kapıya kadar gelip de yukarı çıkmak istemeyen, bir emiri ayağına çağıran kişi kimdir ki, diye merak etti, merdivene yöneldi, basamakları atlayarak, arkasında eli çıralı adamlarıyla hızla bahçeye indi, elinde küheylan atının dizgini, ak sakalı göğsüne inmiş adamı gördü. Aklından, bu kim ola ki, geçti. Yaklaştı, elini ak sakallının omuzuna koydu:
              </div>

              <div class="chapter">
                "Buyur Tanrı konuğu," diye çağırdı.
              </div>

              <div class="chapter">
                Emir önde Faki arkada merdivenleri çıkarlarken merdivenin başında durmuş, gözlerini Fakiden ayıramayan, iki büklüm yaşlı kadın titremeye başladı. Faki onun önünden geçerken durdu, uzun uzun yüzüne baktı, bir çığlık kopararak ona sarıldı. Kadın erkek, çoluk çocuk, sarayda kim varsa onların yörelerini aldı. Kadın hıçkırarak ağlıyordu.
              </div>

              <div class="chapter">
                Emir, anasını konuktan ayırmaya çalışırken:
              </div>

              <div class="chapter">
                "Ne oluyor ana, ne oluyor, kim bu?" diye soruyordu şaşkın şaşkın.
              </div>

              <div class="chapter">
                "Faki bu, Fakiyé Teyran bu," diyebildi ana duyulur duyulmaz bir sesle.
              </div>

              <div class="chapter">
                Emirin anasının omuzundaki elleri çözüldü, yanlarına düştü. Emir donmuş kalmış yerinden kıpırdayamıyordu. Fakiye sarılmış ana ağıt söyler gibi ağlayarak ığralıyor, bir şeyler söylüyordu ya anlaşılmıyordu.
              </div>

              <div class="chapter">
                Emirin yüzü sapsarı kesilmişti. Hatunu arkasında duruyordu. Emiri tuttu salladı:
              </div>

              <div class="chapter">
                "Kendine gel," dedi, "sen şimdi sevincinden göklere uçmalısın, kekéte hatiye."
              </div>

              <div class="chapter">
                Emirin gözleri yaş içindeydi. Anasını Fakiden kopardı, eğildi, ağabeyinin üç kez elini öptü, koluna girdi sedire götürdü, anasını da yanına oturttu. Ana başını oğlunun omuzuna koydu, gözlerini yumdu. Sarayda kim varsa teker teker geldiler Fakinin elini öptüler.
              </div>

              <div class="chapter">
                Emir ayakta durmuş kalmış, Fakinin otur demesini bekliyor, Fakiyse anasının başını göğsüne almış saçlarını okşuyordu. Dalmış gitmişti. Neden sonra Faki su istemek için anasının yüzünden başını kaldırınca ayaktaki emiri gördü, eliyle yanından yer gösterdi. Emir Fakinin yanına, iki elini dizlerinin üstüne koyup oturdu. Yatsıya kadar konuşmadan öylece kaldılar. Emir hayran, gözlerini ağabeyinin yüzünden ayıramıyordu. Ezan okunurken bir genç kız leğenle ibrik getirdi. Önce ana, sonra Faki, ardından da emir aptes aldılar, yan yana serilen ipek halı seccadelerin üstünde namaz kıldılar. Gece yarısına kadar konuştular. Kimsenin uykusu gelmiyordu. Ana ayağa kalktı, tıpkı çocukluklarındaki gibi, "haydin çocuklar yatağa," dedi. İlkin Faki ayağa fırladı, ayakta bekledi. Sonra emir toparlanabildi, kalktı gitti, Fakinin yanında durdu.
              </div>

              <div class="chapter">
                Ana önlerine düştü, bir odanın kapısı önüne geldiler, "Burası senin odan değil miydi Faki?" diye sordu ana, kapıyı açtı. Faki içeriye girerken anasının elini öptü, miri de kucakladı.&nbsp;<span class="calibre17">Odada uzun, kalın bir mum yanıyor, ortalık sakız kokuyordu. Faki soyundu, yer yatağının üstünde gecelik fistan, işlemeli&nbsp;</span><span class="calibre17">takke duruyordu, giyindi, yatağa girdi, işlemeli takkeyi başına&nbsp;</span><span class="calibre17">geçirdi, başını yastığa koydu ama uyuyamadı. Çocukluğunu, saraydan kimselere gözükmeden kaçıp karşıdaki yamaçtan&nbsp;</span><span class="calibre17">keklik palazlarını yakalamasını, özenerek bezenerek kafesler&nbsp;</span><span class="calibre17">yapışını, ilk ata binişini, atı koyaklara, dağlara sürüşünü anımsamak, düşünmek istiyordu ya elinden gelmiyordu. Mezopo</span><span class="calibre17">tamya çölü gözlerinin önünden gitmiyor, çölün hiçbir yerde gö</span><span class="calibre17">rülmemiş renk renk parlak kuşları başının üstünde, yakın ve uzak göklerde dönüyordu. Kuşlar, renkler, insan yüzleri, kele</span><span class="calibre17">bek kümeleri ve ovalar, gökyüzünü almış kuş sürüleri, ovalarca açmış turuncu, mavi, sarı, kırmızı çiçekler, kuş sesleri, orman uğultuları biribirine karışmış, kafasının içinde, yoğun bir aydınlıkta dönüyorlardı.</span>
              </div>

              <div class="chapter">
                Nasıl uyuduğunu bilemedi. Sabah erkenden uyandı, hamama gitti, yıkandı, anasının başı ucuna koyduğu sakız kokan çamaşırını giydi. Yeni giyitlerini anası heybeden çıkarmıştı, ona yakıştı. Sedire oturduktan biraz sonra güzel, içini hoplatan bir fincanda ortalığı kokulara boğan şerbet getirdi bir genç kız. Faki daha şerbetini bitirmeden ana önde emir arkada sarayın öteki ucunda gözüktüler, onlar yaklaşınca Faki şerbetini mavi se<span class="calibre17">defli sehpaya koydu, vardı anasının elini öptü, emiri de kucakladı. Anasını elinden tuttu sedire oturttu, kendisi de yanına oturdu. Emir de geldi Fakinin önünde diz çöktü, cebinden işlenmiş, üstü elmas, yakut kakmalı bir altın kutu çıkardı. Fakiye uzattı, Faki kutuyu biraz şaşırmış, aldı baktı, şaşkınlığı emirin gözünden kaçmadı.</span>
              </div>

              <div class="chapter">
                "Emirlik mührü, emirlik damgası," dedi emir, çabucak da ekledi, "sen geldin ya emirlik senin hakkın."
              </div>

              <div class="chapter">
                "Senin hakkın, " dedi ana da, "sen büyüksün."
              </div>

              <div class="chapter">
                Faki kutuyu açtı, içinden mührü aldı, gözlerinden uzaklaştırarak baktı, gülerek önünde sağ dizi üstüne diz çökmüş kardeşine, yürekten, apaydınlık gülerek, mührü ona uzattı. Emir elleri titreyerek mührü aldı, Faki bu sırada kutuyu da verdi, mührü kutunun içine koydu. Yüzü daha sapsarıydı emirin, elleri de titriyordu.
              </div>

              <div class="chapter">
                Faki, önünde diz çökmüş kalmış emiri elinden sıcacık tuttu, aldı yanına oturttu.
              </div>

              <div class="chapter">
                Mis kokulu şerbetler yine geldi, içtiler. Ana hiç konuşmadı. Kahvaltıya oturdular.
              </div>

              <div class="chapter">
                Onlar kahvaltıyı yaparken bir uğultu başladı. Uğultu gittikçe yükseliyordu. Kahvaltı bitince emir pencereye gitti, sarayın önü, has bahçe, saray surlarının arkası, kentin alanı ağzına kadar insanla dolmuştu. Fakiyé Teyranın geldiği daha tan atmadan duyulmuş, bir anda da kente yayılmış, Müküs bir inmiş bir kalkmış, insanlar biribirlerine girmişlerdi.
              </div>

              <div class="chapter">
                Pencerede Emir görününce uğultu daha da arttı, camlar zangırdadı.
              </div>

              <div class="chapter">
                Emir:
              </div>

              <div class="chapter">
                "Keké, senin için," dedi, saygılı, hayranlık dolu bir sesle. "Bunlar senin için..."
              </div>

              <div class="chapter">
                Faki pencereye geldi, onu gören kalabalık hep bir ağızdan bağırdı.
              </div>

              <div class="chapter">
                "Fakiyé Teyran, Dengbejé Teyran sen hoş geldin, sen hoş geldin."
              </div>

              <div class="chapter">
                Uğultular, bağırtılar uzun sürdü, Faki saraydan aşağı indi, onun indiğini gören kalabalığın sesi kirp, diye kesildi. Kalabalık ikiye ayrıldı, ta alana kadar. Alanda kız, erkek gençler gö<span class="calibre17">vende durmuşlar, kızlar kırmızı, sarı yeşil fistanlarını giymişler, erkekler poşularını takmışlar, davul zurna eşliğinde kadim oyunlarını coşkuyla oynuyorlardı.</span>
              </div>

              <div class="chapter">
                Şenlik bütün gece kesilmedi. Bir yanda dengbejler destanlarını söylüyorlar, bir yanda kavalcılar kaval, türkücüler saz çalıyorlardı.
              </div>

              <div class="chapter">
                Kentin alanlarına, kalenin burçlarına ulu ateşler yakıldı. Şenlik üç gün üç gece sürdü. Faki halkın içinden hiç ayrılmadı. Son günü ala şafak sökerken Faki yüksek surun üstüne çıktı, bana bir mey verin, dedi. Güzel, sesi denenmiş bir mey verdiler Fakinin eline. Meyin sesi kaval sesinden birkaç misli daha çok ses çıkardı. Surların üstünden bütün alan, nerdeyse bütün kent onu dinleyebilirdi.
              </div>

              <div class="chapter">
                Faki, meyi çalmaya başladı, çıt çıkmıyordu. Sanki Faki ıssız çölün ortasına oturmuş orada çalıyordu. İnsanlar soluk bile almıyorlardı.
              </div>

              <div class="chapter">
                Faki gün doğuncaya kadar kuşlar üstüne çıkardığı stranları, türküleri, kılamları çaldı.
              </div>

              <div class="chapter">
                Faki stranlarını, destanlarını bitirmiş, meyi dudaklanndan almış, ayağa kalkmış, surlardan aşağı inmiş, kalabalığın arasından yürümüş gitmiş, halktan çıt çıkmamıştı. Yediden yetmişe insanlar büyülenmiş, gün doğuncaya kadar yerlerinden kımıldayamamışlar, ancak gün doğduktan sonradır ki kendilerine gelebilmişler, yavaş yavaş alanı boşaltmışlardı.
              </div>

              <div class="chapter">
                Bundan sonra Faki bir daha halkın arasına katılmadı, dışa<span class="calibre17">rıya çıkmadı. Ama genç dengbejler gittikçe çoğalarak köylere, kentlere, Anadoluya, Kafkaslara, Mezopotamyaya, çöl Arabistana Fakinin kuşlar üstüne söylenmiş destanlarını götürdüler.</span>
              </div>

              <div class="chapter">
                Faki her sabah kalkıyor, namazını kılıyor, saraydaki odasının büyük penceresine oturup divanını yazıyordu inci gibi yazılarla. Böylece aradan ne kadar süre geçti belli değil. Bu arada ana öldü, Faki buna derecesiz üzüldü, yataklara düştü. Neden sonra aydınlık bir bahar gününde kendine geldi. Gökte turna katarları gördü. Turnalar gündoğudan geliyor, günbatıda Van gölünün üstünden Süphan dağının ardına Patnos ovasına gidiyorlardı. Faki üç gün sabahlardan akşamlara kadar turnaların aynı yöne çekilip gittiklerini seyretti. Birkaç gün&nbsp;<span class="calibre17">odasına çekildi, dışarıya çıkmadı. Yiyeceğini içeceğini odasına götürdüler.</span>
              </div>

              <div class="chapter">
                Faki odasından derviş donuna girmiş olaraktan çıktı. Adamlara atını hazırlamalarını söyledi. At az bir sürede hazırlandı. Ata iyi bakılmış, her gün ahırdan alınmış gezdirilmişti.
              </div>

              <div class="chapter">
                Çarşıdan geçmedi. Geçseydi bile onu bu kılıkta kimse tanıyamazdı. Kentin dışına çıktı. Karşısından ılık, ince bir yel esiyordu. İçi sevinçle doldu. Kentten epeyi uzaklaştıktan sonra geriye döndü, surlara baktı. Babası, dedesi bilinmedik bir zamandan bu yana bütün soyu bu kentin emirleriydi. Kentin bir mezarlığı onlarla doluydu. Ölümü düşünerek Vana kadar geldi. Van gölü çok maviydi. O kadar yer gezmiş, deniz, göl görmüş, böyle bir maviye hiçbir yerde rastlamamıştı. Van kentinin kapısında durdu, düşündü, böyle soylu bir atla bir derviş kente giremezdi. Gerçek dervişlerin ata bindiği de hiç görülmemişti. Attan indi, atı çekerek karşıdaki çimenliğe götürdü, bir telli kavağın yakınına örkledi. Şehre döndü. Önce demirciler çarşısına girdi. Arkasından saraçlar, onun arkasından da kuyumcular çarşısını gezdi. Kuyumcular çarşısının ağzındaki bir aşçıda yoğurt ekmek yedi. Dalmış, sokak sokak bütün şehri dolaşıyordu. Karanlık kavuştu kavuşacak, surların az sonra kapılarının kapanacağı aklına düştü. Çarşılar yavaş yavaş boşalıyordu. Az sonra çarşıda kimse kalmayacak, herkes evine çekilecekti. Çabucak ata gitti, örklediği yerden atı aldı, kapılar kapanırken içeriye girdi, kentte çok dostları vardı, onlarda konaklamak istemezdi, hana gitti. Hancı onu iyi karşıladı. Gözü bir yerlerden bu bakır yüzlü dervişi ısırıyordu, düşündü, çıkaramadı. Ona tertemiz bir oda verdi. Atını özel bir ahıra koydu. Yemeğe birlikte oturdular, güzel yemekler yediler. Faki han odasında yakındaki gölün sesini dinleyerek, kuş uykusu gibi bir uykuya&nbsp;<span class="calibre17">geçti. Sabahleyin çok erkenden uyandı. Kentin kapıları daha&nbsp;</span><span class="calibre17">açılmamıştı, bekledi. Kapılar gün burnuna açıldı. Dışarda da&nbsp;</span><span class="calibre17">birçok insan bekliyordu. Atına atladı, günbatıdaki Süphan da</span><span class="calibre17">ğına sürdü, yol, gölün kıyısından gidiyordu. Gün bir kavak bo</span><span class="calibre17">yu çıkınca suyun üstündeki buğu kalktı. Dünya maviden mavi</span><span class="calibre17">ye giriyordu. Karlı Süphan dağı olduğu gibi apak gölün dibine&nbsp;</span><span class="calibre17">çökmüştü. O gece bir köyde yattı. Ertesi gün Erciş kasabasına vardı. Ercişe hiç gelmemişti ya burasını seviyor</span><span class="calibre17">du. Bu kasaba ulu dengbejler yetiştirmişti. Kaldığı handa bir dengbejle karşılaştı. Dengbej sabaha kadar, ustam dediği Fakiyé Teyranın türkülerini söyledi. İnanılmaz güzellikte bir sesi vardı. Adam kaval çalmada da çok ustaydı. Faki, genç dengbeje hayran kaldı. Ortalık ışırken genç dengbej destanı kesti, kucağındaki kavalı yanına koydu, alnının terini sildi, sonra Fakiye döndü:</span>
              </div>

              <div class="chapter">
                "Kuşlar ermişi ustam Fakiyé Teyran gibi bu dünyada hiç kimse kaval çalamaz, stran söyleyemezmiş," dedi.
              </div>

              <div class="chapter">
                "Sen onu hiç gördün mü?"
              </div>

              <div class="chapter">
                "Onu kimse göremez. Kimi diyor o kuşlara karışmış, kimi diyor o Kırklara..."
              </div>

              <div class="chapter">
                Faki bu genç, yakışıklı dengbeje kendini tanıtmaya can atıyordu ya onu inandıramazdı ki... Kırklara karışmış bir kişiyi karşısında buluverince kim inanırdı ki...
              </div>

              <div class="chapter">
                Tanyerleri ışırken kalktı dışarıya çıktı. Arkasından yakışıklı genç dengbej de çıktı. Ustanın atını getirdiler. Küheylan atı, atın altın sırma işleme eyerini genç dengbej görünce şaşırdı kaldı. Atın üzengisini tuttu, Faki ata bindi. Dizginden tutmuş genç dengbej, kızararak, utangaç:
              </div>

              <div class="chapter">
                "Sen kimsin, adını bağışlamadm," dedi sesi titreyerek. "Sana kanım kaynadı." Dizgini bıraktı.
              </div>

              <div class="chapter">
                Faki biraz düşündükten sonra:
              </div>

              <div class="chapter">
                "Benim adım Mehemed," dedi.
              </div>

              <div class="chapter">
                "Seni nerede bulurum?"
              </div>

              <div class="chapter">
                Faki gene bir süre düşündükten sonra:
              </div>

              <div class="chapter">
                "Sen beni ararsan, Müküs Emirliğine gelirsen, beni orada bulursun," dedi, atını sürdü. Genç dengbej, orada ikircikli, Faki gözden yitinceye kadar arkasından baktı.
              </div>

              <div class="chapter">
                Bir süre sonra Faki genç dengbeje kim olduğunu söylemediğine pişman olup geriye döndü. Degbej olduğu yerden kıpırdayamamış öyle duruyordu. Onu görünce yüzü ışıdı, gülümsedi.
              </div>

              <div class="chapter">
                "Bir şey mi unuttun pirim?"
              </div>

              <div class="chapter">
                "Unuttum," dedi Faki, "sana öz adımı söylemeyi unuttum, Benim adım Fakiyé Teyran. Müküste seni bekliyorum,"&nbsp;
              </div>

              <div class="chapter">
                Atının başını çevirdi sürdü.
              </div>

              <div class="chapter">
                Patnos ovasına, Süphan dağının dibine tam kuşluk vaktinde geldi. Başını kaldırdı dağın doruğuna baktı. Dağ sütbeyaz bir duvar gibi yükseliyordu. Doruğu duman içindeydi. Doruğun yanından yöresinden, ağzına kadar, renk renk çiçekle dolmuş ovaya bacaklarını sarkıtıp kanatlarını kısmış turnalar üst üste iniyorlar, salınarak oradan oraya ağır ağır yürüyorlardı. Gökten, durmadan o kadar çok turna sağılıyordu ki ovaya, ova turna sürüleriyle doluyordu. Gün ışığı altında Süphan dağı billurdandı. Uzun boyunlu, uzun kanatlı, uzun bacaklı kuşların bacaklarının üstlerinden sarkan kırmızı, yeşil, mavi, sarı telleri şırlayan gün ışığında renk renk kıvılcımlanıyor, ovaya çökmüş, yoğun ışık altında yalp yalp ediyordu.
              </div>

              <div class="chapter">
                Faki bunca yıl kuşların içinde dolaşmış, renk renk, boy boy, biçim biçim böylesine bir kuş kümesini hiçbir yerde görmemişti. Dağa tırmandı. Karlara bata çıka yukarıya bir süre yürüdü, bir düz kayanın üstündeki karları eliyle süpürdü, yönünü ovaya döndü oturdu. Turnalar bir kıvılcım buğusu içinde dolaşıyorlardı. At, aşağıda, kıvılcımlanarak yanında yöresinde dolaşan kuşların arasında dolaşıyor, turnalar ondan kaçmıyorlardı.
              </div>

              <div class="chapter">
                Faki hemen ayağa fırladı, hızla yamaçtan aşağı indi, yavaşça, ses çıkarmadan turnaların arasına katıldı. Turnalar ondan da kaçmadı. Faki buna sevindi. Karanlık kavuşana kadar da kıvılcımlanan turnaların arasında kaldı. O, turnaların arasında yürüdükçe yüreği kıvılcımlanıyor, içine mutluluk doluyordu.
              </div>

              <div class="chapter">
                Dağın dibinden çıkan, yöresinde kırmızı çiçekler açmış ak çağşaklı pınara gitti, atını sulayıp yakına örkledi. Çok çiçekli toprağa oturup heybeden azık çıkınını çıkardı, yemeğini yedi, suyunu içti, yamçısına sarılıp başını yumuşak, çimenli tümseğe koydu. Esen ince yel dört bir yandan türlü türlü kokular getiriyordu. Geç kalmış yorgun turnaların da alacakaranlıkta karartıları ağır ağır gökten yere sağılıyordu.
              </div>

              <div class="chapter">
                Faki, baştan aşağı mutluluğa gömülmüştü, şimdiye kadar hiç tatmadığı bir rahatlık içinde uyudu. Tanyerleri ışımadan da uyandı. Yanında yöresinde, nerdeyse yamçısının üstünde turnalar dolaşıyordu. Faki kuş gibi yeynilmişti. Kollarını çırpsa uçacaktı. Kalktı, gerindi, pınarda yüzünü yudu, çıkınını açtı, kahvaltısını ağır ağır yaptı. Turnaların arasından günbatıya yürüdü. Upuzun gölgesi turnaların üstüne düşüyordu. Yürüdükçe şaşkınlığı artıyordu. O her adım attıkça kuşlar önünden yana çekiliyorlar, ürkmüyor, uçmuyorlardı. Öğle oluncaya kadar ovanın ortasındaki hüyüğe kadar yürüdü. Tepenin yamacındaki ak taşa sırtını dayadı oturdu. Başını iki eli arasına aldı düşündü. Turnalar çok ürkek kuşlardı. Yakınlarına hiç kimseyi yaklaştırmazlar, uçar giderlerdi.
              </div>

              <div class="chapter">
                Kıvılcım buğusu artmış, toprağın bir insan boyu üstünde ince ince gökkuşağı çizgileri oluşmuştu. Faki renk sarhoşluğuna düştü. Gençliğinde Van gölünün kıyısına oturmuş, karşı Süphan dağına çok bakmıştı. Bu kıyıdan karşıya durmadan, bir ok gibi kırmızı bir çizgi kıvrılarak akıyordu. Akıyor, dağın dibinde bitiyordu.
              </div>

              <div class="chapter">
                Ayağa kalktı, turnaların savrulan kıvılcımlarını yararak kişneyen atının yanına geldi. Karanlık kavuşuyordu. Örkün kazığını topraktan çekti, atı aldı pınara götürdü suladı, sonra da biraz daha uzağa örkledi. Azığını çıkardı, acıkmıştı, karnını doyurdu. Ayağa kalktı, gökyüzüne baktı, dağın doruğunda yıldızlar kaynaşıyordu. Yamçısına sarıldı, dört bir yandan gelen bahar kokuları içinde uyudu.
              </div>

              <div class="chapter">
                Orada üç gün kaldı. Bu üç günde de göğün dört bir yanından katar katar gelen turnalar ovaya iniyorlar, durmadan orada salınarak yürüyorlardı. Bir kez olsun başlannı yere indirip bir şeycikler yediklerini görmedi. Faki buna akıl sır erdiremedi. Turnalar yan yana, kanat kanada dolaşıyor, biribirlerine değmiyorlardı. Bu koca ova ağzına kadar turnayla dolmuştu. Daha da geliyorlardı. Kim bilir dünyada ne kadar çok turna, ne kadar çok cins turna vardı. Ne kadar çok tel, ne kadar çok renk! Heeey, tellice turnalar.
              </div>

              <div class="chapter">
                Faki bütün ömründe hep mutlu olmuş, coşkunluklar, sevinçler içinde, dünyayı cennet eyleyerek yaşamıştı ama şu üç gün içinde turnalarla birlikte olduğu kadar, hiçbir zaman tepeden tırnağa mutluluğa batıp çıkmamıştı.
              </div>

              <div class="chapter">
                İşte böyle bir mutluluk içinde kanatlanmış Faki, sarayına geldi. Yolda ne kayalık, ne su, ne göl, ne yolcu, ne köy, ne kent, ne uçan bir kuş, ne de bir insan gördü. Kafasında kıvılcım bu<span class="calibre17">ğuları, dağın doruğunda kaynaşan, oradan oraya üst üste akan yıldızlar. Başka hiçbir şey görmedi.</span>
              </div>

              <div class="chapter">
                Emir geldi elini öptü:
              </div>

              <div class="chapter">
                "Keké," dedi, "sen cennetten mi geliyorsun, seni hiç böyle görmedim. Her bir yanından ışık fışkırıyor. İnsan şu anda senin yüzüne bakmaya doyamıyor."
              </div>

              <div class="chapter">
                Faki emire sarıldı.
              </div>

              <div class="chapter">
                "Cennetten geliyorum," dedi. Ciyayé Süphané Halaténin dibinden, Patnos ovasından, turnaların içinden geliyorum. Hiçbir zaman bu kadar turnayı bir arada görmedim. İğne atsan turnadan yere düşmezdi."
              </div>

              <div class="chapter">
                Faki, bundan sonra da sarayın içinde bir sevinç yeli gibi esti. Dengbej Halilo da bir ay sonra saraya gelmiş, sarayda bir ay kalıp kent halkına kılamlar, lavikler, stranlar, bir de ustasının yeni destanı Gülingé Ciyayé Süphané Halatéyi söylemişti. Halilo da bu destanı ezber etmişti. Kürtler Süphan dağına, Allahın armağanı dağ diyorlardı. Destanın Türkçe adı, Süphan Dağının Turnasıydı.
              </div>

              <div class="chapter">
                Bundan sonra Faki ölünceye kadar, baharın ucu gözükür gözükmez Süphanın turnalarına gitti, binbir kıvılcım buğusunun içine battı çıktı. Dengbej Halilo birkaç yıl daha geldikten sonra Müküs emirliğinin dengbeji oldu. Faki yarattıkça o öğreniyor, her yıl altı ay İranı Turanı dolaşarak Fakiyé Teyranın türkülerini halka ulaştırıyordu. Ustası Fakiyé Teyran da durmadan yaratıyordu.
              </div>

              <div class="chapter">
                Yıllar böyle geçti. Faki çok yaşlandı. Son olarak Haliloyla birlikte atlara bindiler, Süphane Halaténin baharına sürdüler.
              </div>

              <div class="chapter">
                Halilo şaşkınlık içindeydi, Fakiyé Teyran bir ömür boyu ne kadar şiir söylemişse hepsi kuşlar üstüneydi.
              </div>

              <div class="chapter">
                Faki yorulmuştu, bitmişti ya mutluydu. Küçülmüş, bir çocuk kadar kalmış, iki büklüm olmuştu, yaşam boyunca sevinç türkülerini söylemiş, yaratmış, kuş türkülerinin, destanlarının cennetinde yaşamıştı.
              </div>

              <div class="chapter">
                Bir sabah, Faki yatağından kalkamadı. Saray halkı yatağın yöresini aldı.
              </div>

              <div class="chapter">
                Faki:
              </div>

              <div class="chapter">
                "Oğlum emir," dedi, "beni iyi dinle, benim günüm geldi.&nbsp;<span class="calibre17">Dengbej Haliloya el veriyorum, onun soyundan gelecekler sarayın dengbeji olacaklar."</span>
              </div>

              <div class="chapter">
                "Baş üstüne mirim," dedi emir.
              </div>

              <div class="chapter">
                "Yatağımı salona, büyük pencerenin yanına götürün. Siz de, hepiniz işinize gidin. Yanımda Halilodan başka kimse kalmasın."
              </div>

              <div class="chapter">
                Halilo ustasının koluna girdi, büyük pencerenin önüne götürdü. Yatağı geniş kerevetin üstüne yaptılar. Pencereden karşı dağlar, koyaklar, düzlükler apaydınlık, pırıl pırıl gözüküyordu. Faki, yunmuş arınmış bahar dağlarına baktı, döndü, ayak ucuna dikilmiş Haliloyu gördü, gözleriyle otur işareti yaptı. Halil yatağın ucuna ilişti. Ustanın talihi var, diye düşündü, dünya bugün de ne kadar güzel, dedi. Her bir şey ışıktan. Ermişler ermişi ustaya, öbür yana giderken böyle bir gün yakışırdı. Faki başını dışarıya çevirdi. Zor soluk alıyordu. Gökyüzü, en güzel, kimsenin hiç göremediği en ince mavisindeydi. Usta, başını bir süre kıpırdatmadan gözlerini gökyüzüne dikti, öyle kalakaldı. Onun ayak ucuna, yatağa oturmuş Halilo da gözlerini onun yüzünden alamıyordu.
              </div>

              <div class="chapter">
                Uzak göklerden gelen katar katar olmuş turnalar ilişti gözlerine. Fakinin yüzünde belli belirsiz bir değişme oldu. Şaşkınlık mı, mutluluk mu Halilo bilemedi. Turnalar geldiler, pencerenin önünden geçtiler, bacaklarını uzatarak, kanatlarını kısarak düzlüğe kondular. Bir süre durmadan düzlüğe turnalar sağıldı. Düzlüğü, renk renk turna tellerinden sağılan ince, belli belirsiz savrulan kıvılcım buğusu aldı. Buğunun ardından turnalar hayal meyal salınarak dolaşıyorlardı. Binlerce gökkuşağı yayı yere inmiş gibi. Süphan dağı baharının turnaları da böyleydi. İşte böyle savrularak kıvılcım buğularıyla inerlerdi baharlarının düzlüklerine.
              </div>

              <div class="chapter">
                Ardından gökyüzünde uzun, geniş hortumlarla dönerek leylekler geldiler, karşı yamaca sıvandılar. Yamaç, doruğundan dibindeki dereye kadar apak kesildi.
              </div>

              <div class="chapter">
                Leyleklerden sonra flamingolar gözüktüler, göğün bir yanı pespembe oldu.
              </div>

              <div class="chapter">
                Kara kartallar geldiler Ağrı, Süphan. Nemrut, Kafkas. Zağ<span class="calibre17">ros dağlarından, göğün ortasında geniş kanatlarını açtılar, kı</span><span class="calibre17">pırdamadan öylece süzüldüler. Kızıl balıkçı kartalları, atmacalar, çaylaklar kartalların yöresini aldılar, kanatlarını açtılar, göğüslerini esen güney yeline verdiler, süzüldüler.</span>
              </div>

              <div class="chapter">
                Hangi yönden geldikleri belirsiz, ala kanatlı, ulu kepezli, turuncu boyunlu, turuncu gövdeli küme küme hüthütler geldiler, pencerenin önünden geçtiler. Hüthütlerin sonu bir türlü gelmiyordu. Küme küme geliyor, ceviz ağaçlarına konuyor, ağaçlar turuncuya kesiyordu. Ebabil kuşları, sakalar, öteki küçük renk renk kuşlar, sert bir yele kapılmışlar gibi oradan oraya çavıyorlardı. Ve gökyüzü, renk renk, tür tür, büyüklü küçüklü kuşlarla gittikçe doluyordu. Doğanlar, kızıl ayak doğanlar da içlerinde, kızıl kartallar, sivri kanatlı bakır kartallar da içlerinde, göğe ağmışlar yan yana süzülüyorlardı. Tepeden tırnağa sarı, sarıasmalar da sökün ettiler. Bir süre her yan sarıya kesti. Kınalı keklikler de bir inip bir kalkarak dağlardan indiler, kentin alanlarını, bahçelerini doldurdular.
              </div>

              <div class="chapter">
                Kırlangıçlar da çok gecikmediler. Bütün kırlangıç türleri bir araya gelmişler, şimşek gibi çakarak oradan oraya kayıyorlardı.&nbsp;
              </div>

              <div class="chapter">
                Kuzgunlar, yanardöner, yeşil kuzgunlar, çok mavi gökyüzünün bir yanını kaplamışlar uçuşuyorlardı. Göğsü ak, uzun kanatlı balıkçı kartalları da, kanatlarını germiş, göğüslerini esen ince yele vermiş öteki kartalların yanına varmışlar, orada kanat kanada vermişler süzülüyorlardı. Tekmil bedeni kınalı, sırtı mavi arı kuşları, sarı gaga ötleğenler, kızıl gerdan, som mavi yağmurcuk kuşları, aksakal pembe ötleğen, kanarya, saka, daha ne kadar kuş varsa. Velhasıl tekmil kuşlar Müküs kentinin göğünü, ağaçların üstünü, yamaçları, çalılıkları doldurmuşlar, yeryüzü, gökyüzü, kuşlardan gözükmez olmuştu.
              </div>

              <div class="chapter">
                En son gelenler, Toros dağlarının hızlı kızıl şahinleri, cıngır dedikleri bakır rengi küçük kartallarıydı. Bakır rengi kartallar, kızıl şahinler pencerenin önüne kadar geldiler, bir an şahinlerden, kartallardan başka pencereden hiçbir yer gözükmedi. Bir anda da çekildiler gittiler, göğün en yücesine çıktılar, orada kanat gerip durdular.
              </div>

              <div class="chapter">
                Faki, gözleri faltaşı gibi açılmış olana bitene bakıyor, kesik kesik soluk alıyor, gözlerini başı dumanlı karşı dağlardan alamıyordu. Uzaklardan bir şeyler bekliyordu. Dışardan da biribirine girmiş kuşların kanat seslerinden başka bir çıtırtı bile gelmiyordu. Haliloya göre Usta bir şey bekliyordu ya neyi bekliyordu? Dünyanın bütün kuşları, diye durmadan yineliyordu, onu uğurlamaya geldiler. Bu ne tansık böyle? Kuşların evliyası. Ne mutlu Ustama. Başta emir, sarayda kim varsa, pencerelere koştular, kuşlara baktıktan sonra şaşkınlıkla geriye dönüyorlar, Fakinin yatağının uzağında, ne yapacaklarını bilemeden duru-yorlardı. Bir süre sonra sarıklı imamlar, hocalar, fakiler ellerinde birer Kuranla geldiler, Fakinin başucuna yürüdüler, yan yana dizildiler. Ellerindeki Kuranları açtılar, okumaya başladılar, emir yetişti, onları susturdu. Şimdilik okumayacaklar, bekleye-ceklerdi. O, dışardaki kuşları seyreyliyordu.
              </div>

              <div class="chapter">
                Ustanın başı bir ara kıpırdadı, Haliloya baktı, göz göze geldiler, Usta hemencecik de başını dışarıya çevirdi. Kuşların arasından sıyrılıp hızla içeriye giren o som mavi kuşu gördü. Uzun, ince kanallarıyla kuş Fakinin üstünde üç kez döndü, ışıktan som mavi üç halka çizdi, çıktı gitti. Onun çıkıp gitmesiyle içeriye küçük ak kuş girdi. O da yatağın üstünde üç kez döndü, çıktı gitti. Fakinin üstünde ışıktan üç halka kaldı. Ustanın yüzünden bir ak, bir mavi ışık, bir gülümseme geldi geçti. Başını gene dışarıya döndürdü, gökyüzüne baktı. Bir süre sonra da gözlerini karşı dağlara dikti. Artık zor soluk alıyor, göğsünden hırıltılar geliyor, hırıltılar gittikçe de sıklaşıyordu. İzin olsa hocalar Kuran okumaya başlayacaklardı. Haliloya göre o, bir şeyler bekliyor, beklediği gelmedikçe de canım dişine takmış ölüme direniyordu.
              </div>

              <div class="chapter">
                Aradan epeyi bir süre geçti, hırıltılar artık üst üsteydi. Nerdeyse soluğu kesilecekti. Birden, çok uzaklardan bir ses geldi. Fakinin yüzü ışıdı. Ses bir daha geldi, Usta gülümsedi. Onunla birlikte Halilo da gülümsedi. Ses, kendi gözükmeyip de arada sırada sesi duyulan kuşun sesiydi. Ses, bir daha geldi. Fakinin gözlerinin içi ışılıyordu. Halilo sevindi, Usta diriliyordu. Emir ve ötekiler Faki ha öldü, ha ölecek derken Usta diriliverdi. Herkes şaşkınlık içindeydi. Ustaysa beklemedeydi, üç kez sesi duyulan kuşun kendisi de gözükecekti. Çok beklemedi, uzaklardan, dağların üstünden, göğün ucundan bir top ışık patladı. Işık hızla bu yana gelmeye başladı. Işık, öyle bir ışıktı ki bakanı&nbsp;<span class="calibre17">kör edecek kadar keskin bir ışıktı. Yaklaştıkça ışığın parlaklığı artıyordu. Az sonra pencerenin önüne gelmiş ışığın içinden geniş kanatlarını açmış kuş çıktı. Faki, gözlerini kapamadı. Kuş, gözlerini Fakinin gözlerine dikti. Göz göze geldiler. Faki gözlerini kuşun som kırmızı parlak gözlerinden bir türlü alamıyordu. Birden ortalığa kurşun geçirmez bir karanlık çöktü. Kuşun sesi çok uzak dağların arkasından geldi. Fakinin başı omuzuna düştü. Halilo yerinden kalktı, Ustasının başını usulca tuttu yastığa koydu, açık kalmış gözlerini kapattı. Hocalar Kuran okumaya hemen başladılar.</span>
              </div>

              <div class="chapter">
                Bir kazan su ısıttılar. İmam sarayın bahçesinde Fakinin ölüsünü yıkadı, kefene sardılar, tabuta koydular. Tabutun üstünü altın harflerle yazılıp bezenmiş yeşil bir örtüyle örttüler, camiye götürdüler. Cenaze namazı kentin bütün halkıyla birlikte kılındı.
              </div>

              <div class="chapter">
                Cenaze namazı kılınırken yamaçlara, düzlüklere, ağaçlara konmuş kuşlar havalanmış, gökyüzünde dönüp duran öteki kuşlara katılıp saf tutmuşlar, gökyüzünü kapatmışlardı.
              </div>

              <div class="chapter">
                O gün bu gündür Fakinin her ölüm gününde kuşlar daha gün ışımadan Fakinin türbesine gelirler ağaçlara, çalılara, yamaçlara, düzlüklere konarlar, konmayanlar da gökyüzünde süzülürler, sonra hep birden gelip Fakinin türbesinin üstünde dönerler, gün kavuşurken de her biri bir yana dağılıp gider.
              </div>

              <div class="chapter">
                Dünya kurulduğundan bu yana kuşların dilini bir Süleyman bilirdi, bir de Fakiyé Teyran.
              </div>
            </div>
          </div>
        </div>
      </div>
    </div>
  </div>
</body>
</html>
