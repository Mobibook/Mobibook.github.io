<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ilk250ki2</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre4">
    <h1 class="calibre13"><span class="calibre14"><span class="calibre15"><br /></span></span></h1>

    <h1 class="calibre13"><span class="calibre14"><span class="calibre15"><br /></span></span></h1>

    <h1 class="calibre13"><span class="calibre14"><span class="calibre15"><br /></span></span></h1>

    <h1 class="calibre13"><span class="calibre14"><span class="calibre15">2</span></span></h1>

    <div>
      <span class="calibre14"><span class="calibre15"><br /></span></span>
    </div>

    <div>
      <span class="calibre14"><span class="calibre15"><br /></span></span>
    </div>

    <div>
      <span class="calibre14"><span class="calibre15"><br /></span></span>
    </div>

    <div class="chapter">
      <span><span class="calibre8"><br class="calibre3" /></span></span>
    </div>

    <p class="calibre16"><span><span class="calibre8">"Bu, o adam değil miydi?" diye sordu Lena. "Bence o adama benziyordu."</span></span></p>

    <p class="calibre16"><span><span class="calibre8">"Benziyordu," dedi Vasili, "tıpkı o adam. Bir de hık demiş Poyrazın burnundan düşmüş. Öyle değil mi?"</span></span></p>

    <p class="calibre16"><span><span class="calibre8">"Hık demiş," dedi Lena. "Ne için öldürmediniz onu?"</span></span></p>

    <p class="calibre16"><span><span class="calibre8">"Hiç uykuda insan öldürülür mü? Yalnız, yılanlar yuvalar</span></span><span><span class="calibre8">da uyuyan kuş yavrularını yerler."</span></span></p>

    <p class="calibre16"><span><span class="calibre8">"Yılanlar bile kıyamazlar," diye kendi kendine söylendi Poyraz Musa. Dalgın, kendinden, her şeyden geçmiş, buradan çok uzaklara çekilmiş gitmiş, bir düş içinde, öyle yapayalnız, tek başına kalmış, elleri yanlarına düşmüşken başını kaldırdı, yönünü denize döndü, Kadri Kaptanın teknesi uzaklaşmış git</span></span><span><span class="calibre8">miş, sislerin arkasında kalmıştı.</span></span></p>

    <p class="calibre16"><span><span class="calibre8">İskelenin tahtalarını gıcırdatarak çeşmenin başına döndü</span></span><span><span class="calibre8">ler, sedirlerin üstüne oturdular. Ötede, bir evin saçağı altında kırlangıçlar durmadan vıcırdaşıyorlar, onlar kuşların seslerini bile duymuyorlardı. Üçü de adamı düşünüyordu. O adamın adı da Kerimdi. Kadri Kaptanın teknesine binerken yüzü karmakarıştı. Bacakları da biribirine dolanıyordu. Hep birden, tuhaf bir adam, diye düşündüler. Poyraz Musa, bizim köy nereye, köy nereye gitmiş, Araplar, bütün atıyla itiyle, çoluğu çocuğuyla alıp çöle mi götürmüşlerdi? Yoksa hepsini götürüp bir dağın koyağında öldürmüşler miydi, diye düşündü. Şu giden adam hepsini bilirdi. Niçin bir türlü soramamıştı?</span></span></p>

    <p class="calibre16"><span><span class="calibre8">Vasili, ahmaklık ettik, bu adam gene gelecek, belki de on silahlı kişiyle. Hepimizi de kurşundan geçirecekler. Yerimizi öğrendi. Biz neyse ne, şu Lenanın ne suçu var, diye düşündü.</span></span></p>

    <p class="calibre16"><span><span class="calibre8">Lenanın boyuna dudakları kıpır kıpır ediyordu, bir dua okur gibi.</span></span></p>

    <p class="calibre16"><span><span class="calibre8">Belki o adam değildi. Hiç de değildi. O adam olsaydı adı hiç Kerim olur muydu, ne kadar Türk varsa hepsinin adı da Kerim. Melek Hatunun köyünde bile yüz tane Kerim varmış. O adam olsaydı Poyraz onu hiç öldürmez miydi? Evin içinde ne kadar çok, torba torba mermi, ne çok uzun uzun tüfek, ne ka</span></span><span><span class="calibre8">dar çok tabanca, ne kadar çok hançer var. O adam olsaydı...</span></span></p>

    <p class="calibre16"><span><span class="calibre8">Poyraz gülümseyerek ayağa kalktı:</span></span></p>

    <p class="calibre16"><span><span class="calibre8">"Şu bahçeyi sulayalım. Üç gündür su yüzü görmedi domatesler, patlıcanlar, biberler... Ne düşünüyorsun öyle Vasili, Karadenizde gemilerin mi battı?"</span></span></p>

    <p class="calibre16"><span><span class="calibre8">"Batmadı. Haydi sebzeleri sulayalım."</span></span></p>

    <p class="calibre16"><span><span class="calibre8">"Haydi, ben de akşama yemek hazırlığı yapayım. Ne istersiniz?"</span></span></p>

    <p class="calibre16"><span><span class="calibre8">Poyraz, şahadet parmağını yanağına dayadı, sevdiği bir yemeği isteyeceği zaman böyle yapardı. Lena da, ne güzel elleri var bizim oğlanın dedi içinden.</span></span></p>

    <p class="calibre16"><span><span class="calibre8">"Ne istiyorsan söyle, çabuk."</span></span></p>

    <p class="calibre16"><span><span class="calibre8">"Ana be, Lena Ana, ne olursun..."</span></span></p>

    <p class="calibre16"><span><span class="calibre8">"Söyle vre oğlum, ne istersen yaparım."</span></span></p>

    <p class="calibre16"><span><span class="calibre8">"Yapar mısın?"</span></span></p>

    <p class="calibre16"><span><span class="calibre8">Lena her zamanki gibi bir haç işareti yaptı: "İşte, sana yaparım, dedim ya. Ne zaman sana yalan çıktım? Bahçede soğanlar da çıkmış, taze taze."</span></span></p>

    <p class="calibre16"><span><span class="calibre8">"Ne bildin ana ne isteyeceğimi?"</span></span></p>

    <p class="calibre16"><span><span class="calibre8">"Ben bilirim oğlusu ne sever, mer..."</span></span></p>

    <p class="calibre16"><span><span class="calibre8">Poyraz, o daha mercimek demeden, "Mercimek köftesi!' dedi..</span></span></p>

    <p class="calibre16"><span><span class="calibre8">"Haydi çabuk benim domatesleri sulayın, ben de size daha neler yaparım ki..."</span></span></p>

    <p class="calibre16"><span><span class="calibre8">Vasili çoktan büyük kovayı... suya daldırmış, eğilmiş sar</span></span><span><span class="calibre8">nıçtan su alıyordu, kovayı dışarıya alırken: "Bu sarnıç o kadar büyük, sarnıçta o kadar su vardır ki üç köye yeter."</span></span></p>

    <p class="calibre16"><span><span class="calibre8">Kocaman çinko kovayı aldı evin arkasındaki bahçeye gö</span></span><span><span class="calibre8">türdü.</span></span></p>

    <p class="calibre16"><span><span class="calibre8">Karanlık kavuşuncaya kadar çalıştılar. Bahçede sulanmadık bir karışlık bir yer bile kalmadı. Bütün bahçeyi suya boğdular.</span></span></p>

    <p class="calibre16"><span><span class="calibre8">Lena çoktan yemeği pişirmiş, ortalığı, insanı acıktıran bir koku almıştı. Ter içindeki yüzlerini, ellerini yudular, çınarın dalına asılmış büyük, sabun kokan bir havluyla da kurundular.</span></span></p>

    <p class="calibre16"><span><span class="calibre8">Çok yorulmuşlardı, yemeği yer yemez yattılar. Gece saba</span></span><span><span class="calibre8">ha kadar Poyrazın üstüne ağızlarından yalım saçan ejderhalar yürüdü. Onu, kırmızı dillerinin üstüne alıp yuttular. Bir ejderhanın üstüne bindi, çölü baştan başa geçtiler. Kumların üstünde oynaşan kanlı memelerin yanına gelince ejderha durdu. Kartallar yere inmişler her biri bir memeyi kaldırmış, kanlarını yağmur gibi çöle saçarak uçuşuyorlardı. Çakır gözlü bir kartal geldi, bir insan oluyor, bir kartal donuna giriyor, yerden, titreyen bir meme kaptı, kanlarını saçarak göklerin öteki ucuna götürdü. Uzak dağlardan gelen lacivert gövdeli, altın kanatlı, yakut gözlü kuş büyümüş, kanatlarını kumların üstündeki kanayan memelere germiş, hiçbir kartalı yaklaştırmıyordu. Kartallar çoğalarak, bütün çölü örtmüş, altın kanatların üstünde kanat kanada dönüyorlardı. Altın kanatların üstüne kartal gagalarındaki memelerden yağmur gibi kan akıyordu. Poyraz kan içinde kaldı. Üç kez bağırdı. Üç kezinde de Lena yatağından fırladı, Poyrazın odasına gitti, "Oğlusu sana ne oluyor böyle, uykunda bağırıyorsun?" diye sevi dolu bir sesle sordu. "Kim bilir bize daha anlatmadığın, söylemediğin neler geldi başına, kim bilir ne gördü şu güzel gözlerin!" Vasili de senin gibi, o da uykusunda bağırıyor. Bütün ada biliyordu. Vasili savaştan döndüğünde insanlarla hiç konuşmuyordu. Hep ağaçlarla, kuşlarla, toprakla, denizle konuşuyor, bir taşın üstüne oturuyor, denize gözlerini dikiyor, karanlık kavuşuncaya kadar bakıyordu. Kimi günler göz gözü görmez gecelerde de bakıyordu. Adalılar, Vasili savaş vurgunu olmuş, diyorlardı.</span></span></p>

    <p class="calibre16"><span><span class="calibre8">O gece Poyraz sabaha kadar bağırdı, yatağında sıçradı dur</span></span><span><span class="calibre8">du. Lena da azıcık olsun gözlerini yumamadı.</span></span></p>

    <p class="calibre16"><span><span class="calibre8">Poyraz gün ışırken yatağının içinde doğruldu, başucunda yanan lambayı gördü:</span></span></p>

    <p class="calibre16"><span><span class="calibre8">"Ana lambayı söndürmemişim. Ne oldu?"</span></span></p>

    <p class="calibre16"><span><span class="calibre8">"Hiçbir şey olmadı oğlusu."</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Ana ne iyisin," dedi, elini boynundaki muskaya götürdü. "Sabaha kadar yağmur yağmadı mı?"</span></span></p>

    <p class="calibre16"><span><span class="calibre8">"Yağmadı," dedi Lena hüzünlü bir sesle.</span></span></p>

    <p class="calibre16"><span><span class="calibre8">"Kırmızı?"</span></span></p>

    <p class="calibre16"><span><span class="calibre8">"Yağmadı."</span></span></p>

    <p class="calibre16"><span><span class="calibre8">Yataktan kalktı, giyindi, banyoda usturayla birkaç dakika</span></span><span><span class="calibre8">da sakalını kazıdı, yüzüne limon kolonyası sürdü, saçlarını kemik bir tarakla taradı, tulumuna şöyle bir baktı. Mavi tulum ona çok yakışıyordu.</span></span></p>

    <p class="calibre16"><span><span class="calibre8">"Sana bu tulum çok yakışıyor," dedi Lena. "Kahvaltıyı çeş</span></span><span><span class="calibre8">me başında mı yapacaksınız?"</span></span></p>

    <p class="calibre16"><span><span class="calibre8">"Kayıkta yapacağız."</span></span></p>

    <p class="calibre16"><span><span class="calibre8">İçeriye Vasili girdi.</span></span></p>

    <p class="calibre16"><span><span class="calibre8">"Oltaları, yemleri hazırladım," dedi gülümseyerek. "Yem</span></span><span><span class="calibre8">lik zarganaları da adaya dönerken yakalarız."</span></span></p>

    <p class="calibre16"><span><span class="calibre8">Poyrazın yüzü sarıydı, dudakları da usuldan morarmıştı.</span></span></p>

    <p class="calibre16"><span><span class="calibre8">Dışarıya çıktılar. Ortalık günlük güneşlikti. Deniz öylesine durgundu ki karıncalar su içerdi. Suyun dibindeki çakıltaşlarına, arka arkaya sıralanmış uçarak giden balık sürülerine gün vurmuş, dünya ışıltıya kesmişti.</span></span></p>

    <p class="calibre16"><span><span class="calibre8">Kayığa bindiler, motoru çalıştırdılar, adanın yöresini dön</span></span><span><span class="calibre8">meden dört upuzun, sırtları lacivert zargana yakaladılar. Vasili balıkları kesti, baş tahtasının üstüne dizdi, oradan alıp oltalara geçirdi denize attı. Ötekileri de Poyraza uzattı. Kayığa usuldan yol verdi. Az sonra Poyraz oltasını hızla çekti, kocaman bir lüfer menevişleyerek oltanın ucunda parlayıp sönüyordu. Oltanın ucunda dönen balığa hayran bakarlarken Vasili de oltasını hızla çekti. Onun da oltasının ucunda bir lüfer, lacivert sırtı güneşte, sallanıyordu.</span></span></p>

    <p class="calibre16"><span><span class="calibre8">Baharın, yaz aylarının lüferlerini ızgara yapıp yerken balık bahar denizi kokar, yürekte baharın ince yeli esmiş gibi, deni</span></span><span><span class="calibre8">zin tekmil ışığı insanın içine dolmuş gibi olur. İnsan bu kokuyu bedeninin her yerinde duyumsar.</span></span></p>

    <p class="calibre16"><span><span class="calibre8">"Şimdi, bu balıkları görünce Lena Ana sevincinden deli olacak. O bilir, bahar yaz lüferini yeyince insanın içinin dışının tepeden tırnağa denize kestiğini."</span></span></p>

    <p class="calibre16"><span><span class="calibre8">Böyle konuşa konuşa çok lüfer tuttular. Herhal lüfer akını vardı. Bir de baktılar ki Kaba Adanın önündeler.</span></span></p>

    <p class="calibre16"><span><span class="calibre8">"Burası Kaba Ada," dedi Vasili. "Başını kaldır da baksana. Baksana Hızırın mavi keçilerine, kayalıkların üstüne sıralanmış</span></span><span><span class="calibre8">lar bize bakıyorlar. Hızırın keçileri insandan hiç kaçmazlar."</span></span></p>

    <p class="calibre16"><span><span class="calibre8">"Ne güzel keçiler," dedi Poyraz. "Kılları yıldır yıldır mavi. Niçin kaçsınlar bizi görünce, insanın ne canavar bir yaratık ol</span></span><span><span class="calibre8">duğunu bilmiyorlar, hem de biribirlerini yiyen. Öyleyse niçin kaçsınlar?"</span></span></p>

    <p class="calibre16"><span><span class="calibre8">Vasili güldü.</span></span></p>

    <p class="calibre16"><span><span class="calibre8">"İyi ki keçilerini çalanın gemilerini batırıyor Hazreti Hızır. İyi de ediyor. Yoksa bu keçiler burada böyle kalabilirler miydi?"</span></span></p>

    <p class="calibre16"><span><span class="calibre8">"Kalamazlardı."</span></span></p>

    <p class="calibre16"><span><span class="calibre8">"Yalnız sütleri içilir. Sütleri de her derde deva imiş. Bir Barba Dimitri var idi, yüz yirmi yedi yaşna kadar yaşadı, her zaman biner kayığına gelir, keçilerin sütlerini sağar, çam ağacından bir fıçıya doldurur, fıçı tükeninceye kadar keçi sütü içerdi. Yüz yirmi yedi yaşına kadar her gün balığa çıktı, balık tuttu, balık sattı. Süt içti, mısır ekmeği yedi. Arada sırada, kayabalığı tutarsa onu da yerdi. Sonra bir gün, tam yüz yirmi yedi yaşına değdiği gün, şu yüksek kayanın ucunda keçileri sağarken ayağı kaydı, kayalıklardan yuvarlana yuvarlana düştü öldü. Balıkçılar bir gün buranın önünden geçerlerken keçilerin hepsinin düzlüğe yığıldığını gördüler, vardılar baktılar ki keçilerin arasında upuzun, ağzı açık Barba Dimitri yatıyor. Vah vah, dediler balıkçılar, kendi etti, kendi buldu. Hızır onun, keçilerinin sütlerini çalmasına doksan dokuz yıl dayandı, sonra da canına tak etti, tuttu onu kayalardan aşağıya yuvarladı. Keçiler çok üzüldüler buna, adada ne kadar keçi varsa kayalıklardan aşağı indiler, Barba Dimitrinin başında toplandılar, onun yasını tuttular. Neden ki dersen, insanoğlu da, tüm öteki yaratıklar da içinde onlara en yakın yaratık Barba Dimitriydi. Bu adaya martı bile konmuyordu. Ne yuva yapıyor, ne yumurtluyor, ne de üstünden uçuyorlardı."</span></span></p>

    <p class="calibre16"><span><span class="calibre8">Adanın önünde birkaç balık daha tuttular. Kayığı kumların üstünden baştaki zeytine kadar çektiler. Öğle olmuştu. Vasili cebindeki ustura gibi keskin çakısını çıkardı, yiyecekleri kadar lüferi temizledi, tuzladı. Poyraz kurumuş zeytin dallarıyla bir ateş yaktı. Birden yalımlar parladı.</span></span></p>

    <p class="calibre16"><span><span class="calibre8">"Vay anasını," dedi Poyraz, "çam çırası gibi parladı."</span></span></p>

    <p class="calibre16"><span><span class="calibre8">Vasili:</span></span></p>

    <p class="calibre16"><span><span class="calibre8">"Çam kadar değilse de zeytin de yağlı bir ağaçtır," dedi, "hemen parlar."</span></span></p>

    <p class="calibre16"><span><span class="calibre8">"Ne bileyim, hiç zeytin odunu yakmadım ki..."</span></span></p>

    <p class="calibre16"><span><span class="calibre8">Büyücek bir köz yığını oluştu. Balıkları, biraz küllenmiş közlerin üstüne attılar, yanan yağ kokusu adanın düzlüğünü aldı, balıktan çıkan dumanlar adayı sardı. Poyraz başını yukarı kaldırınca kayalıklara dizilmiş aşağıya bakan bir sürü keçi gördü. Amma da çok keçisi varmış Hızır aleyhisselamın. Keçiler elbette çoğalacak, bir keçi için bir gemi, on balıkçı teknesi batırırsan, bir kaşıcık süt için yüz yirmi yedi yaşındaki bir garibanı, gözünü kırpmadan kayalıklardan yuvarlarsan elbette keçiler bu kadar çoğalır. İyi ki adada keçilerden adım atılacak bir karış bir yer kalmış da biz de buraya sığınmış karnımızı doyurabiliyoruz.</span></span></p>

    <p class="calibre16"><span><span class="calibre8">Yemek yerken hiç konuşmadılar.</span></span></p>

    <p class="calibre16"><span><span class="calibre8">Ekmekle balıklarını yeyip bitirince yukardan akıp kayanın dibinde küçük bir havuz yapan sudan içtiler.</span></span></p>

    <p class="calibre16"><span><span class="calibre8">Bir, "oooh," çekti Poyraz, "ben ömrümde hiç böyle lezzetli bir yemek yemedim. İçim dışım deniz kokuyor. Ben deniz iç</span></span><span><span class="calibre8">tim, deniz yedim, tepeden tırnağa deniz oldum."</span></span></p>

    <p class="calibre16"><span><span class="calibre8">"İnsan böyle olur işte yaz bahar lüferlerini yeyince."</span></span></p>

    <p class="calibre16"><span><span class="calibre8">Suda ellerini kumlarla yıkadılar. Elleri balık değil, deniz kokuyordu.</span></span></p>

    <p class="calibre16"><span><span class="calibre8">Düzlüğü baştan başa yürüdüler. Öteki uçtaki denizin dibi kırmızı, yeşil, kiremit rengi çakıltaşlarıyla doluydu. Ve denizin dibine ipiltili güneş çökmüştü.</span></span></p>

    <p class="calibre16"><span><span class="calibre8">"Barba Dimitri altı ayda, yılda bir iki arkadaşını kandırır buraya getirirdi. Derdi ki arkadaşlarına, bakın burada tam yetmiş bir tane zeytin ağacı var. Bu ağaçlan aşılarsan bir ağaç ne kadar, kaç küfe zeytin verir, dört küfe, hesap et, hepsi kaç küfe zeytin eder? Satarsan bu zeytinleri bu parayla ne kadar yıl yaşarsın, üç yıl. Ya bir de Hızırın keçilerinin sütü. "</span></span></p>

    <p class="calibre16"><span><span class="calibre8">"Bunca yıl çalıştı uğraştı, bir ömür tüketti de Barba Dimitri kimseyi kandırıp bu adaya yerleştiremedi, adasına hasret gitti. Ama adasında öldü ya. Öldüğümde beni bu adaya gömün, di</span></span><span><span class="calibre8">yemedi. Ölümü hiç aklına getirmiyordu ki. Ama adasında öldü. Onun için bu da bir şey. Çok kötü yaptık, onu adasına gömmeyi akıl edemedik. "</span></span></p>

    <p class="calibre16"><span><span class="calibre8">Poyraz utangaç, güldü:</span></span></p>

    <p class="calibre16"><span><span class="calibre8">"Haydi şu ağaçları bir de biz sayalım. "</span></span></p>

    <p class="calibre16"><span><span class="calibre8">Poyraz önde, Vasili arkada ağaçları sayarak öbür uca kadar gittiler.</span></span></p>

    <p class="calibre16"><span><span class="calibre8">"Vay anasını, yüz bir tane ağaç. Senin Barba Dimitri ağaç saymasını bilmiyormuş. Haydi bir de şu toprağı ölçelim. "</span></span></p>

    <p class="calibre16"><span><span class="calibre8">Düzlüğü, bir uçtan öteki uca, öteki uçtan bu uca adımladı</span></span><span><span class="calibre8">lar, kalem kağıt çıkardılar, ölçtüler, biçtiler, düzlük on bir dönümdü.</span></span></p>

    <p class="calibre16"><span><span class="calibre8">"Vay ahmaklar, niçin gelip de buraya oturmamışlar. Beş dönümüne bağ diker şarap çıkarırsın. İki buçuk dönümüne mı</span></span><span><span class="calibre8">sır ekersin. Bir dönümünü sebze yaparsın. Kavun karpuz da cabası."</span></span></p>

    <p class="calibre16"><span><span class="calibre8">"Yirmi tane de arı kovanı, " diye ekledi Vasili, "Bu kadar arıya adanın çiçekleri yetmez ki. Bu denizin ortasında açların</span></span><span><span class="calibre8">dan ölürler. Ama arılar çok hızlı uçarlar. Kıyılar o kadar uzak değil ki, sabah gider, karınlarını balla doldurmuş geriye dönerler. Burasını baharda gör, öyle bir çiçek, öyle bir çiçek olur ki her biri katmerli. "</span></span></p>

    <p class="calibre16"><span><span class="calibre8">"Arılar aç kalırlarsa, buraya yerleşenler de arıları satarlar. Bir de yeni, gıcır gıcır tekne alırlar, iyi balıkçılarsa balık da tu</span></span><span><span class="calibre8">tarlar, herkesten daha çok. "</span></span></p>

    <p class="calibre16"><span><span class="calibre8">Vasili:</span></span></p>

    <p class="calibre16"><span><span class="calibre8">"Burası balık kaynıyor. "</span></span></p>

    <p class="calibre16"><span><span class="calibre8">"Kaynar, " dedi Poyraz, ıssız yerde bir deniz. Onlar da de</span></span><span><span class="calibre8">nizlerine başka balıkçı sokmazlar. "</span></span></p>

    <p class="calibre16"><span><span class="calibre8">"Ya keçilerin sütü. Sütlerden yoğurt, peynir yaparlar. Keçi peynirinin üstüne, hiçbir yerde, hiçbir zaman peynir olamaz. Bir de keçi yağı. Buraya yerleşenler zengin olurlar. İki de ev yaptırırlar, ikişer katlı. Evin biri pınarın bir yanında, öteki öbür yanında... "</span></span></p>

    <p class="calibre16"><span><span class="calibre8">"Adaya yerleşenler kendi evlerini kendileri yaparlar, yerlerini kimsecikler bilmesin diye. "</span></span></p>

    <p class="calibre16"><span><span class="calibre8">"Buraya yerleşmeyi akıl edenler, denize açık her iki yana da telli kavak dikerler içerisi gözükmesin diye. "</span></span></p>

    <p class="calibre16"><span><span class="calibre8">Kaba Ada çok güzel, verimli bir adaydı. Hızır da bu adanın üstüne kanatlarını germişti. Hızır, bu adada yapılan evlilikleri de kutlu kılacak, bu adada doğanları da mutlu edecekti.</span></span></p>

    <p class="calibre16"><span><span class="calibre8">Gece yarıya kadar ateşi tazeleyerek Kaba Adayı konuştu</span></span><span><span class="calibre8">lar, bu adaya yerleşeceklerin üstüne akla hayale gelmeyecek düşler kurdular.</span></span></p>

    <p class="calibre16"><span><span class="calibre8">"O adamlar isterlerse onları burada kimsecikler de bula</span></span><span><span class="calibre8">maz "</span></span></p>

    <p class="calibre16"><span><span class="calibre8">"Hiçbir zaman bulamaz, " dedi güvenle Vasili.</span></span></p>

    <p class="calibre16"><span><span class="calibre8">"Issız denizin ortasında yapayalnız bir ada, kimin aklına gelir ki... "</span></span></p>

    <p class="calibre16"><span><span class="calibre8">"Kimin aklına... "</span></span></p>

    <p class="calibre16"><span><span class="calibre8">Ateşin başından kalktıklarında gece yarıyı çoktan geçmişti. Kayığı denize sürdüler. Yakamozlar adayı kuşatmış, kayalıklarda göz kamaştırarak çakıp sönüyordu.</span></span></p>

    <p class="calibre16"><span><span class="calibre8">Gökyüzünü sarmış yıldızlar, silme, denizin dibine çökmüştü.</span></span></p>

    <p class="calibre16"><span><span class="calibre8">"Lena Ana meraktan ölmüştür. "</span></span></p>

    <p class="calibre16"><span><span class="calibre8">"Ölmüştür, " dedi Vasili. "Biz de denizin dibini boylarsak, ne yapar, nereye gider Lena? "</span></span></p>

    <p class="calibre16"><span><span class="calibre8">"Yunanistana gidemez mi? "</span></span></p>

    <p class="calibre16"><span><span class="calibre8">"Burada ölür de gitmez. Burada son soluğa kadar oğullarını bekler. "</span></span></p>

    <p class="calibre16"><span><span class="calibre8">"İnanıyor mu oğullarının geleceğine? "</span></span></p>

    <p class="calibre16"><span><span class="calibre8">"İnanmak mecburiyetinde. Başka türlüsünü aklından bile geçiremez. Lenayı adadan başka hiçbir yere götüremezsin Kendini öldürür. "</span></span></p>

    <p class="calibre16"><span><span class="calibre8">"Melek Hatun, Kadri Kaptan? "</span></span></p>

    <p class="calibre16"><span><span class="calibre8">"Onlar da adada bir gün durmazlar bizden sonra. "</span></span></p>

    <p class="calibre16"><span><span class="calibre8">Sustular, denizde en küçük bir kıpırtı yoktu. Vasili dümendeydi. İkisi de dalmış gitmişler, Kaba Adanın düşleri içine gömülmüşlerdi.</span></span></p>

    <p class="calibre16"><span><span class="calibre8">Deniz bir altın seline dönüşmüştü. Her sallantıda, kıpırtıda bir yakamoz... Bir de yıldızlar. Yıldızların üstünden kayıyorlar</span></span><span><span class="calibre8">dı. Gözlerinin önünden de durmadan akan ustura gibi yıldız çizgileri geçiyordu.</span></span></p>

    <p class="calibre16"><span><span class="calibre8">Lena onları iskelenin ucuna dikilmiş bekliyordu.</span></span></p>

    <p class="calibre16"><span><span class="calibre8">"Lena Ana bu vakte kadar uyumadın mı? "</span></span></p>

    <p class="calibre16"><span><span class="calibre8">Lena Ana hiçbir şey söylemeden arkasını döndü çekti gitti, yatağına girdi.</span></span></p>

    <p class="calibre16"><span><span class="calibre8">"Çok kızmış, " dedi Vasili. "Uzun bir süre artık bizimle konuşmaz. "</span></span></p>

    <p class="calibre16"><span><span class="calibre8">"Ben onu yumuşatırım, " dedi Poyraz.</span></span></p>

    <p class="calibre16"><span><span class="calibre8">"Çok zor. "</span></span></p>

    <p class="calibre16"><span><span class="calibre8">"Yarın görürsün. "</span></span></p>

    <p class="calibre16"><span><span class="calibre8">Kedi de iskelenin üstünde onları bekliyordu. Acı acı miyavlayınca farkına vardılar. Vasili koşarak gitti onu yerden aldı,okşamaya başladı.</span></span></p>

    <p class="calibre16"><span><span class="calibre8">"Seni unuttuk sandın öyle mi? Sen de bize Lena Ana gibi küstün öyle mi? Dur, bak sana neler getirdim, bak!</span></span></p>

    <p class="calibre16"><span><span class="calibre8">Burun tahtasının üstündeki zargana parçalarını aldı yandaki çimenlerin üstüne koydu, kediyi de indirdi. Kedi acıkmıştı, balık parçalarına saldırdı, büyücek bir parçayı kaptığı gibi çınarın arkasına götürdü.</span></span></p>

    <p class="calibre16"><span><span class="calibre8">"Abbas arkadaşın gönlünü aldık, " dedi Vasili.</span></span></p>

    <p class="calibre16"><span><span class="calibre8">Balıkları livardan aldılar eve götürdüler, doğruca da yataklarına gittiler.</span></span></p>

    <p class="calibre16"><span><span class="calibre8">Tan yerleri ışıdı ışıyacak, bir gürültüyle uyandılar, üçü de üç yerden ayağa fırlayıp pencerelere koştular. Üç tekne gelmiş, yan yana iskeleye yanaşmış, iskelenin üstünde de bir sürü insan, durmadan da tekneler boşalıyor, çoluk çocuk, genç yaşlı. Telaşlı, tedirgin, ürkmüş, korkmuş insanlar. Kor</span></span><span><span class="calibre8">kularını, şaşkınlıklarını örtmek için veryansın ediyorlardı şamataya.</span></span></p>

    <p class="calibre16"><span><span class="calibre8">Tekneler boşaldıktan sonra, önlerindeki kravatlı adam onları çınarın altına getirdi, "Oturun," dedi, çocuklar hemen kere</span></span><span><span class="calibre8">vetlere çöktüler, büyüklere yer kalmadı.</span></span></p>

    <p class="calibre16"><span><span class="calibre8">İşte burası, " dedi kravatlı adam, "Karınca Adası. Burada oturacaksınız. Devlet size burasını tahsis etti. Cennet gibi bir yer. Bütün Akdenizde, Karadenizde böyle bir ada bulamazsınız. Denizi balık kaynıyor. "</span></span></p>

    <p class="calibre16"><span><span class="calibre8">Bu sırada Lena önde Melek Hatun yanında, Poyraz, Vasili, Kadri Kaptan arkalarında, geldiler çeşmenin önünde durdular.</span></span></p>

    <p class="calibre16"><span><span class="calibre8">"İşte Poyraz Beyefendi, işte onun arkadaşı Vasili Efendi, işte Kadri Kaptan, bu denizlerin en güzel teknesi onundur, işte Kadri Kaptanın muhterem validesi Melek Hatun, işte bütün bu adanın bir tek anası Lena Ana. Onun dört oğlu Mustafa Kemal Paşanın silah arkadaşları oldukları için Ankara'da Paşanın yanındalar. Bu adada hiç kimseyi, Tanasiyi bile bırakmadılar, Yunanistana gönderdiler ama Lena Anaya dokunmadılar. Vasili Efendi de Çanakkalede, Dumlupınarda çarpışmış bir kahra</span></span><span><span class="calibre8">mandır, bir de İstanbulludur. Bir de kırmızı şeritli altın İstiklal Madalyasıyla taltif edilmiş yüzbaşı Poyraz Musa Beyefendinin silah arkadaşıdır. Poyraz, yüzbaşı beyefendi Yunanlılarla yeraltı savaşı yaparken onun lakabıdır. "</span></span></p>

    <p class="calibre16"><span><span class="calibre8">Poyraz Musaya döndü, onu kalabalığa gösterdi:</span></span></p>

    <p class="calibre16"><span><span class="calibre8">"Yüzbaşı Beyefendi, buralarda düşmana karşı çarpışırken bu Karınca Adasını beğenmiş, altınlar dökerek bu adadan bir ev, bir değirmen satın almıştır. " Sağ elini uzatarak evi gösterdi: "İşte muhterem yüzbaşımızın satın aldıkları güzel ev budur. "</span></span></p>

    <p class="calibre16"><span><span class="calibre8">Erkeklerin hepsi ayaktaydı. Yüzleri soluktu. Hepsinin gözleri</span></span><span><span class="calibre8">nin kenarı kırışık içindeydi. Poyraz Musa, güneş altında çalışan adamların gözleri böyle kırışık içinde kalır, bunlardan da umut yok, diye düşündü, geldikleri gibi giderler. Bunlar da adalık değil. Poyraz Musanın dudaklarından bir "hoş geldiniz," döküldü. Gelenlerden hiçbiri başını kaldırıp da ona bakmadı. Poyraz aldırmadı, yumuşak, sıcak bir sesle konuşmaya başladı:</span></span></p>

    <p class="calibre16"><span><span class="calibre8">"Bu ada büyüktür, güzeldir, kıyıya yakındır. Şu koyağa ba</span></span><span><span class="calibre8">kın, buradan tepeye kadar zeytinliktir. Her ağaç beş yüz okka zeytin verir. Bu ada cennetten bir parçadır. Ben bu adayı görünce aşık oldum. Bu yaşta geldim kendimi buraya hapsettim. Bu ada hepimize yeter. Bir bu kadar daha insan olsa gene yeter. Evleri de çok güzel. Şehirlerde bile böyle güzel evler yok. Bakın orada da evler var. Onlar çorbacıların evleri. Amerikaya giden çorbacıların... Param yetmediği için ben oradan ev alamadım. Size meccanen veriyorlar, siz bilirsiniz,” dedi.</span></span></p>

    <p class="calibre16"><span><span class="calibre8">Poyraz baktı ki kendisini hiç kimse dinlemiyor. Herkes dal</span></span><span><span class="calibre8">mış başka şeyler düşünüyor. Yüzleri de cehennem. Üstleri başları dökülüyor, her bir yanları, sakalları bile buruşuk içinde. Her birinin belinde çok parlak kırmızı kuşak. Başlarında kırmızı fesler, kiminde püsküllü, kiminde püskülsüz.</span></span></p>

    <p class="calibre16"><span><span class="calibre8">Ak sakallı, uzun boylu bir adam öne çıktı, bir elini kuşağı</span></span><span><span class="calibre8">nın altına soktu:</span></span></p>

    <p class="calibre16"><span><span class="calibre8">"Biz buraya gelmek istemedik. Bizi buralara zorla getirdiler. "</span></span></p>

    <p class="calibre16"><span><span class="calibre8">Sustu.</span></span></p>

    <p class="calibre16"><span><span class="calibre8">"Hele şu adayı bir dolaşın, her bir yanı bir görün, geldiğini</span></span><span><span class="calibre8">ze pişman olmazsınız. "</span></span></p>

    <p class="calibre16"><span><span class="calibre8">"Cennet olsa bile burası bize yaramaz, " dedi, kalabalığın ucunda duran uzun adam.</span></span></p>

    <p class="calibre16"><span><span class="calibre8">"Türkiyede bu adadan daha güzel bir yer bulamazsınız ki. "</span></span></p>

    <p class="calibre16"><span><span class="calibre8">"Biz tütüncüyüz," dedi yaşlı adam. "Biz buraya gelmek is</span></span><span><span class="calibre8">temedik ki, bizi zorladılar. Her şeyimiz orada kaldı. "</span></span></p>

    <p class="calibre16"><span><span class="calibre8">"Kadri Kaptan size adayı gezdirsin. "</span></span></p>

    <p class="calibre16"><span><span class="calibre8">"Sağ ol, istemez. Biz tütüncüyüz, bu adada da tütün yetiştirecek toprak yok. Bizim elimizden tütüncülükten başka iş gelmez. "</span></span></p>

    <p class="calibre16"><span><span class="calibre8">Başka bir kırmızı kuşaklı, kara şalvarı buruş buruş, esmer, uzun yüzlü, gözleri öküz gözü, dalgın, kendini toparladı, adım adım Poyraz Musanın önüne geldi, birden öfkelendi, sağ ayağını küt diye yere vurdu, "Söndürdünüz çıramızı, ıssız koydunuz evimizi, kandırdınız hepimizi. Siz Türkiyeye gider misiniz, diye bize kimse sormadı. Burada, sudan çıkmış balık gibi kaldık. An</span></span><span><span class="calibre8">ladınız mı din kardaşlarımız! Haydiyin, binin teknelere. "</span></span></p>

    <p class="calibre16"><span><span class="calibre8">Ve tütün yetiştiriyorlardı. Savaş bitmişti. Tütün para etme</span></span><span><span class="calibre8">ye başlamıştı. Toprakları bereketliydi. Zeytinleri, nar ağaçları, incirleri, dutlukları vardı. Bir gün bir komisyon geldi, bütün varlıklarını ölçtüler biçtiler, ellerine birer kağıt verdiler. Hiçbir kimse bir şeyini satamadı, satanlar da yok pahasına sattılar, beklediler, aylarca ne gelen, ne giden oldu, onları köylerinde unuttular. Sonra bir gün silahlı kişiler geldiler, sert adamlardı. Haydiyin, dediler, köylüler şaşırdılar. Birkaç gün içinde yaya yapıldak yollara döküldüler. Yaşlılar, çocuklar sayrı, yorgun, bitkin bir iskeleye indiler. İskele ana baba günüydü. Binlerce insan açıkta yağmur altında Türkiyeden gelecek vapurları bekliyorlardı. Sıtmadan, satlıcandan yaşlılar, çocuklar kırıldılar. Uzun bir bekleyişten sonra eski püskü, yan yatmış, boyaları dökülmüş vapurlar geldiler. Yağmurdan cıcıkları çıkmış sürgünler vapurlara üst üste doluştular.</span></span></p>

    <p class="calibre16"><span><span class="calibre8">Kızılay iskeleye aş ocakları kurmuş, sağlık yerleri açmıştı ya gene de hastalıkların, ölümlerin önüne geçememişti.</span></span></p>

    <p class="calibre16"><span><span class="calibre8">Eski, yan yatmış vapurlar büyük bir dalga gelse batacaklardı. Vapurları görenlerin ödleri koptu. Bu vapurlara onları tekme tokat zorla bindirdiler.</span></span></p>

    <p class="calibre16"><span><span class="calibre8">Günler sonra Anadoludaki iskelelere ulaştılar. Vapurlarda çok telefat verdiler. Anadolu iskelelerinde de yağmur yağıyor</span></span><span><span class="calibre8">du. Buralarda da çok ölüm oldu. Neden sonra Anadoluya dağıtıldılar. Kimi karlı dağ köylerine, kimi sıtmalı ovalara düştüler. Kimilerinin gönderildikleri boşalmış Rum köyleri yanmıştı. Bunlar verimli topraklardı, yanmış köyün evlerini onardılar. Zanaatkarlar köylerden şehirlere kaçtılar, bütün yardımlardan vazgeçip. Yunanistanın kıyı köylüklerinin bir bölüğü yaylalara, bozkıra, dağ köylüklerinin insanları da güneyin, güneydoğunun bataklık topraklarına sürüldüler. Sıcaktan, sıtmadan kırıldılar, alışanlar yerlerinde kaldılar, alışamayanlar Anadoluya döküldüler, kendilerine uygun bir yer bulanlar yerleştiler. Anadolu savaşlardan çıkmıştı. Devletin yardımı yetmiyordu. Fıkara Anadolu halkları ellerinden geldiğince göçmenlere yardım ettiler.</span></span></p>

    <p class="calibre16"><span><span class="calibre8">"Haydi binin teknelere. "</span></span></p>

    <p class="calibre16"><span><span class="calibre8">Bu ada uğradıkları yedinci yerdi. Ta Orta Anadoludan bu yana geliyorlardı. Başlarını sokacakları bir ev, bir parça toprak bulamamışlardı. Ellerinde avuçlarında da hiçbir şey kalmamıştı. Bereket versin geçtikleri yerlerin köyleri bir lokma ekmekleri bile varsa onlarla paylaşıyorlardı. Kimi köyler de onları birer ikişer evlerine alıyorlar yemeyip yediriyor, içmeyip içiriyorlardı. Kimi köyler de onları, itleriyle, atlarıyla, yıldık, yıldık, bıktık sizden diyerek, daha yoldan geçerken kovalıyorlar, köylerine sokmuyorlardı.</span></span></p>

    <p class="calibre16"><span><span class="calibre8">Savaşın altını üstüne getirdiği Anadolunun birçok yerinde kargaşa sürüp gidiyordu. İtin önüne ot, atın önüne et atılmıştı. Bu yüzden göçmenler perişandı.</span></span></p>

    <p class="calibre16"><span><span class="calibre8">Üzeyir Hanın içi kan ağlıyordu. Çerkesler de, Çeçenler de, öteki Kafkaslılar da göçmenliği yaşamışlar, Kafkaslardan Anadolu bozkırlarına, Arabistan çöllerine düşmüşler, Iraka, Suudi Arabistana, Ürdüne, Mısıra kadar indirilmişlerdi. Hele Balkan, hele Birinci Dünya Savaşı, hele Kurtuluş Savaşı... Anadolu, Balkanlardan, Kafkaslardan, Doğu Anadoludan akıp gelen göçmenlerle dolmuştu. Yoksul Anadolu daha da yoksullaşmıştı.</span></span></p>

    <p class="calibre16"><span><span class="calibre8">Üzeyir Han gözleri yaş içinde kalmış durmadan yakınıyor, bu yollara düşmüş göçmenlere elinden ne gelirse yapıyordu.</span></span></p>

    <p class="calibre16"><span><span class="calibre8">Bu sıralar, yerleştirildikleri yerlerde barınamayanlar kasabaları dolduruyorlar, kendilerine uygun bir yer bulamayanlar birkaç gün kalıp yeniden yollara düşüyorlardı.</span></span></p>

    <p class="calibre16"><span><span class="calibre8">Kaymakam, Mal Müdürü, kasabanın ileri gelenleri Üzeyir Hanın önderliğinde bitkin, yoksul, derileri kemiklerine yapış</span></span><span><span class="calibre8">mış göçmenlere ellerinden gelen yardımları yapıyorlardı. Hastalarına doktor, ilaç, açlarına yemek, ceplerine karınca kararınca birkaç kuruş koyuyorlardı. Kıyı balıkçıları tekneler dolusu balık, köylüler un, bulgur, yağ taşıyorlardı kasabaya. Boşaltılmış bir ilkokul, bir Rum okulu yatakhane yapılmış, Rumlardan dostlarına kalan, kasabalıların topladıkları kilim, çul, halı, yataklar da okullara taşınmıştı. Okullarda her gün büyük kazanlar kaynatılıyor, birkaç günlük de olsa, karınları sıcak yemek görüyor, bedenleri bir yatakta dinleniyordu.</span></span></p>

    <p class="calibre16"><span><span class="calibre8">Vahap Bey kolları sıvamış, kasabanın göçmen komisyo</span></span><span><span class="calibre8">nuyla birlikte köy köy, çiftlik çiftlik, dağ bayır, ova, ada dolaşıyor, kasabaya uğrayan göçmenlerin çoğuna uygun bir yer bulup yerleştiriyordu.</span></span></p>

    <p class="calibre16"><span><span class="calibre8">Üzeyir Han:</span></span></p>

    <p class="calibre16"><span><span class="calibre8">"Başkalarının acısını, acıyı çeken bilir, bu üç savaş belimizi kırdı. Bu üç savaştan sonra yer yerinden oynadı. Bu üç savaş insanlığımızı elimizden aldı. Gene de içimizde azıcık insanlık kalmış ki... " diyor, bir yumruk geliyor, boğazını tıkıyor, gözleri yaş içinde, susuyordu. Duru, mavi gözleri kan çanağı.</span></span></p>

    <p class="calibre16"><span><span class="calibre8">Bu sıralar tekneler dolusu insan, çoluk çocuk, hasta, genç yaşlı adalara gelip gelip dönüyorlardı. Hiçbirisinde insanlık ha</span></span><span><span class="calibre8">li kalmamıştı. Kimileri adaya çıkar çıkmaz yöreye şöyle bir bakıyor, hemen teknelere kaçıyorlardı. Kimileri de bir gün akşama kadar adayı baştan başa dolanıyor, kimileri evlerin, dükkanların, burundaki çorbacı konaklarının teker teker kapılarını açıp içlerine bakıyor, sonra da çınarların altına yığılıp tartışıyor, kimi kalmak, kimi gitmek istiyor, sonunda da teknelere binip, bir bölüğünün gözleri adada uzaklaşıp gidiyorlardı. Hepsine göre ada bir cennet parçasıydı ama, bu adada ne ekersin, ne biçer, ne yetiştirirsin... Ne keçilerin, ne koyunların, ne de bir atın olur. Öyleyse buradan gidenler ne yemiş, ne içmişler, bu görkemli konaklan nasıl yapmışlar, bu dükkanlarda kime ne satmışlar? Balıkçılık mı yapmışlar, balıkçılığı bilmek gerekmez mi, balık tutmak için tekne, kayık, olta gerekmez mi? Şu tepeden aşağıya set set bağlar, şu koyaktaki zeytin ağaçları, şu arı kovanları, şu şeftaliler, narlar kaç kişiye yeter? Yerleştikleri yerlerden ayrılanlara hükümet hiç yardım etmiyor ki... Tırnağın var ise başını kaşı. Ortalıkta, şu koca ülkede yapayalnız, tek başına kalmışların vay haline!</span></span></p>

    <p class="calibre16"><span><span class="calibre8">Şu dağ başındaki boşaltılmış, yanmış yıkılmış köy, şu sa</span></span><span><span class="calibre8">ban yüzü görmemiş kıraç düzlük, şu uçsuz bucaksız sökülmüş, evleri yerle bir, şu ören yerleri, şu avuç içi kadar cennet misali adalar birer umut. En güzel, geniş topraklı adalar, köyler, kasabalar çoktan dolmuş taşmış. Bol topraklı adalara, köylere göçmenler çoktan yerleştirilmiş. Sıtmalı, kıraç, karlı boranlı yerlere yerleştirilip oralarda yaşayamayıp, yoksul, perişan yollara düşenler... Yerli köylerin aralarına yerleştirilip, o köylerin hışmına uğrayanlar. Büyük, iyiliksever köylere, kasabalara birer ikişer hane, üçer beşer hane sığınanlar, sevinçlerinden ne yapacaklarını bilemeyenler, komşularından, akrabalarından, kardeşlerinden ayrılanlar, bu kargaşada ya onlardan önce, ya sonra gelen köylülerini, analarını, babalarını yitirenler. Yerin yerinden oynadığı bir dünyada boynu bükük, umarsız kalanlar.</span></span></p>

    <p class="calibre16"><span><span class="calibre8">Adaya gelip gidenler birden kesildi. Adada bomboş kalan</span></span><span><span class="calibre8">ların elleri işe güce varmıyor, balığa bile çıkamıyor, çınarların altında sabahtan akşamlara kadar oturuyor, gözlerini denize dikiyor, gün batıncaya kadar denizden gelecek bir küçük kayığı, bir tekneyi bekliyorlar, arada sırada ağızlarından ancak birkaç sözcük dökülüyor. Yalnız, Melek Hatun dalıp gidiyor, denizi, denizden gelecekleri unutup karşı dağı göstererek, işte şu karşıdaki dağa binbir pınarlı Kazdağı derler, diyordu. Orada bir sarı kız varmış, bütün kazları, kuşları, geyikleri başına toplar öyle gezermiş. O dağ benim memleketimdir. İşte bunun babası, Kadri Kaptanı gösteriyor, nur içinde yatsın, buradan bizim köye keçi çobanlığına geldi. Ben de karasevdaya tutuldum. O da bana tutuldu. Kaçtık. Dağa, yörükler yaylaya çıkarlardı. Bunun babası iyi çobancılık bilirdi. Keçisi, koyunu çok bir yörük ağasına çoban durdu. Kardeşlerim, kaçtık diye, bin pınarlı koca dağda bizi arıyorlardı. Bulunca öldüreceklerdi. Ağı gibi silahlanmış üç delikanlı dağda bizi aramadık yer koymamışlar. Yörükler bunu bize ulaştırdılar. Ordan hükümete sığınalım, diye kaçtık, hükümette de candarma varmış, bu kasabaya geldik. Bunun babası gitti, bu Kadri Kaptanımın babası, bu tekneyi bize verene tayfa durdu. Çok balık tuttular o yıl, çok para kazandılar. Kasabadaki evi yaptık, bahçesine de portakal ağaçlan diktik. Portakal ağaçları kocaman oldu. Geldiğimiz yıl bu Kadri Kaptan doğdu. Portakal bahçeleri meyve verince Kaptan kocaman olmuştu. O yıl bahçedeki bütün portakalları, alaca düşer düşmez, sararır sararmaz yemeğe başladı. Ne ben, ne de babası elinden bir portakal alıp da tadına bakamadık. Babası bunu çocukluğunda Reisin teknesine götürdü, tayfa yazdırdı. İyi ki yazdırmış. O ağaçlar çok portakal verdi, çok portakal sattık, çok portakal yedik. Kaptan sonraları, bıkmış olacak, ağzına öldürsen bir dilim portakal bile koymadı. Derken savaş çıktı. Dağ gibi gemiler gelmiş ötedeki denizin Çanakkalesine. Asker toplamaya başladılar, kimi yakaladılarsa. Ben bunun babasına, bak, dedim, askere gitme. Oraya giden gelmiyor. Gel bizim dağımıza, binbir pınarlı, her pınarı yarpuz kokan dağımıza kaçalım. Bak, oğlumuz oldu, sen de biliyorsun, kaçan kızın oğlu olursa, oğlunu alıp da baba ocağına giderse onları öldürmezler, üstelik de sevinçlerinden düğün bayram ederler. Benim de onları çok göreceğim geldi. Bunun babasının deliliği tuttu beni dinlemedi. Bir sabah erkenden onu aldılar götürdüler. Arkasından gittim baktım ki cami bunun yaşıtlarıyla dolu. Analar ağlıyor, bacılar, kardeşler, gelinler bunuluyor. Ben ağlamadım, öyle durdum kaldım orada. Bunun babası bana baktı baktı boynu bükük, sonunda başını eğdi. Bir daha bana bakamadı. Akşam oldu, karanlık bastı, sonra da sabah erkenden o gemileri batırmaya gitmişler. Gemilerden ateş yağmış üstlerine. Asker Topal Hasan geldi. Topal Hasan birinci pehlivandı. Durmadan ağlıyordu. Sordum ona, ne oldu, dedim. Hiç sorma, dedi, seninki yanımdaki siperdeydi. Üstümüze gülleler düştü. Gökten taş, toprak, kan yağdı. Yöremizdeki duman açıldı, baktım bacaklarım yok, amanallah bacaklarım nerede? Sonra üstüme karanlık çöktü. Doktorların yanından çıkınca sordum, ne oldu? Toz, hava, kan. Toz, hava, kan. Karşıki dağa bin pınarlı dağ, diyorlar.</span></span></p>

    <p class="calibre16"><span><span class="calibre8">Bundan sonra Melek Hatun herkesle her gün geliyor çınar</span></span><span><span class="calibre8">ların altına oturuyor, denizden bir balıkçı teknesinin, bir kayığın, yelkenleri atlas bir yelkenlinin geçmesini bekliyorlardı. Bekliyorlar, bekliyorlar, dünya bomboş kalıyor, Melek Hatunun gözleri Kazdağına dikiliyor, anlatmaya başlıyordu. Kazdağı, Kazdağının mermerleri, Hasanboğuldu büveti. Masallar, efsaneler, Alevilerin Hıdırellezi, Hıdırellezde yüzlerce kişiyle dönülen mengiler, mengilerde kız erkek öyle dönerler, öyle bir kollarını açarlar, ak libaslar içinde kuş olup uçarlardı. Altmış, yetmiş, yüz sazı birden çalarlardı dedeler. Mengilerde insan cennete girmiş çıkmış gibi dirilir, yunur arınır, anadan yeni doğmuş gibi olurdu.</span></span></p>

    <p class="calibre16"><span><span class="calibre8">Yalnız Kadri Kaptan anasının her konuşuğunda buluna</span></span><span><span class="calibre8">mazdı. O haftada iki kez kasabaya yiyecek almaya giderdi. O gelinceye kadar anasının pek keyfi olmaz, sesinin eski büyüsü kalmazdı.</span></span></p>

    <p class="calibre16"><span><span class="calibre8">Bir sabah çok erkenden, tanyerleri ışıdı ışıyacak, Kazdağının başında ağartılar. Her günkü gibi Melek Hatun gene anlat</span></span><span><span class="calibre8">maya başladı. "İşte oradaki dağ," eliyle gösterdi. Vasili, "Kaz dağıdır," dedi. "Biz Rumlar ona İda deriz. Tanrılar orada otururlarmış. "</span></span></p>

    <p class="calibre16"><span><span class="calibre8">"Duydum, " diye bağırdı Melek Hatun, yüzü pespembe ke</span></span><span><span class="calibre8">silerek, "o dağın bütün köylerini, binbir pınarını da biliyorum. Oralarda tanrı manrı yok. Tanrıların sırça sarayları da yok. Sizin Rumlar da bir tuhaf adamlar. Sarı Kız da yok. Çoktan rahmeti rahmana kavuşmuş. Kazlar da, geyikler de yok. Ermiş Sarı Kızın makamı duruyor yalnız. Ben gördüm, beş on taşla bir duvar örmüşler. Sarı Kız yorulunca oraya otururmuş. Bir de kartallar var, hem de çok, hem de birazı kızıl, bakır rengi kartal. Eskiden çok tanrı varmış güya, bin pınarlıda. Tanrının yeri yurdu olur muymuş? Tanrılar nereye gitmişler? Ölmüşler mi? Tanrı dediğin hiç ölür müymüş. Sus sen, deli misin ne? "</span></span></p>

    <p class="calibre16"><span><span class="calibre8">Ayağa kalktı, elini beline koydu:</span></span></p>

    <p class="calibre16"><span><span class="calibre8">"Sizin hepiniz de bu Vasili gibi aklınızı oynatmışsınız, üç baldırı çıplak gelecek de adamız şenlenecek, diye. Bari gidin de o dağdaki tanrıları, bir de kurduyla kuşuyla Sarı Kızı çağırın. Ortalık daha çok şenlenir," dedi, sesini yükseltti: "Haydi kalkın bakalım, miskinler! Sizi işler, sizi balıklar bekliyor. Bulgur pilavı yiye yiye karnımız şişti. "</span></span></p>

    <p class="calibre16"><span><span class="calibre8">Gitti, Poyrazın elinden tuttu, ona karşı yumuşaktı:</span></span></p>

    <p class="calibre16"><span><span class="calibre8">"Kalk kardeş, kalk yavrum Poyrazoğlu efendim, bunlara uyma. Biz burada beş kişiyiz. Biz bize de, bu adaya da, şu karşı dağa da yeteriz. Bin pınarlı. "</span></span></p>

    <p class="calibre16"><span><span class="calibre8">"Yeteriz, " diye gülerek ayağa kalktı Poyraz. "Yeteriz de ar</span></span><span><span class="calibre8">tarız bile Melek Hatun ablam. Benim akıllı ablam. "</span></span></p>

    <p class="calibre16"><span><span class="calibre8">Lenayı da elinden tuttu kaldırdı. Ona karşı sesi sevgi, sevi doluydu:</span></span></p>

    <p class="calibre16"><span><span class="calibre8">"Akıllı, kendi güzel, gönlü güzel Lena, biz de bu delilere uyduk da günlerdir bomboş denizi gözlüyoruz. Gelmesinler, gelirlerse cehennemin dibine, arkalarının üstüne gelsinler. Gelirlerse zeytinlerimizi, üzümlerimizi, bahçeler dolusu sebzelerimizi, pembe, karpuz kadar büyük narlarımızı, götlerinden bal damlayan incirlerimizi siler süpürürler, bizlere de bir şeycikler kalmaz. Benim bahçemdeki narları bile çalarlar. "</span></span></p>

    <p class="calibre16"><span><span class="calibre8">Lenanın koluna girdi, zeytinli koyağa yürüdüler.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Haydi Vasili kayığı hazırla. Kadri Kaptan sen de gel. Balı</span></span><span><span class="calibre8">ğı da, her şeyi de unuttuk, Melek Hatunun dediği gibi. İyi ki gelmiyorlar. Gelip de bize birer can daha mı bağışlayacaklar. Bu kıyamet içinden çıkıp gelecek her insanın onulmaz bir derdi vardır. Her gelen de derdini bizim sırtımıza yükleyecek. "</span></span></p>

    <p class="calibre16"><span><span class="calibre8">O konuşurken Vasili de tekneyi hazırlamış, motoru çalıştırmıştı. iskeleye yanaşan kayığa bindiler. Vasili aldı onları Kaba Ada yakınlarındaki verimli bir taşa götürdü. Burada da balık oynuyordu. Karanlık kavuşuncaya kadar balık tuttular.</span></span></p>

    <p class="calibre16"><span><span class="calibre8">"Bu balıkçılık iyi, iyi iş, " dedi Poyraz. "Hep böyle balık bol mu buralarda? Böyle her çeşit balık var mı? "</span></span></p>

    <p class="calibre16"><span><span class="calibre8">"Ohhoooo, dedi Vasili, "sen ne diyorsun kardeş, biz bura</span></span><span><span class="calibre8">dan Amerikaya dumanlanmış balık gönderirdik. Sele zeytini, pembe nar, balık yumurtası gönderirdik. Ne diyorsun sen kardeş. İtalyadan, İngiltereden, Fransadan kumaş, İsveçten teknelere motor gelirdi. Şu dükkanlar dolar taşardı. En pahalı gömlekler, pahalı ayakkabılar burada satılırdı. Alışveriş yapmak için buraya İstanbuldan, İzmirden, Halepten, Bağdattan, Şamdan gelirlerdi. Burundaki evlerin sahiplerinin gemileri, Atmada, İstanbulda, Amerikada şirketleri vardı. "</span></span></p>

    <p class="calibre16"><span><span class="calibre8">"Vay anasını! "</span></span></p>

    <p class="calibre16"><span><span class="calibre8">"Yaaa, vay anasını</span></span></p>

    <p class="calibre16"><span><span class="calibre8">"Vay anasını! "</span></span></p>

    <p class="calibre16"><span><span class="calibre8">Evleri bomboş kaldı, işte böyle. Bu baldırı çıplak göçmenler bizim adamızı beğenmiyorlar. Ağırıma gidiyor doğrusu. "</span></span></p>

    <p class="calibre16"><span><span class="calibre8">"Benim de. Ama ne yapsınlar garibanlar, balıkçı olmayan</span></span><span><span class="calibre8">ları bu ada geçindirmez ki... "</span></span></p>

    <p class="calibre16"><span><span class="calibre8">"Onlar da balıkçı olsunlar. "</span></span></p>

    <p class="calibre16"><span><span class="calibre8">"Sen de git toprağı sür, ek, biç. Biç bakalım. "</span></span></p>

    <p class="calibre16"><span><span class="calibre8">Bizimkiler adadan ayrılırlarken yediden yetmişe ağladılar. Ekin, tütün ekmek bu kadar zor mu? "</span></span></p>

    <p class="calibre16"><span><span class="calibre8">"Zor ya. Balıkçılık kolay mı? Bilmeyen bir kişi balık tutabilir mi?"</span></span></p>

    <p class="calibre16"><span><span class="calibre8">"Tutamaz. "</span></span></p>

    <p class="calibre16"><span><span class="calibre8">"Yakında ada dolar. Böyle, Allahın özenerek yarattığı yer hiç boş kalır mı? Yakında çok aç, çok hasta, çok deli, çok çıplak, çok insanlıktan çıkmış, bin kez ateş, ölüm çemberinden geçmiş insan göreceğiz. Bu günleri çok arayacağız. Keşki hiç kimse gelmese. Anadolu daha çalkanıyor. Anadolu daha yerine oturmadı Bütün Anadolu ayakta. Bütün Anadolu göçmen oldu. Kocası ölmüş kadınlar, analar, babaları ölmüş çocuklar, çocuklarını yitirmiş analar babalar, yanmış evler, yanmış köyler, yanmış kasabalar, sürüsüz kalmış binlerce köpeğiyle bütün Anadolu ayakta. Oradan oraya gidip geliyorlar, korkma, burası, yakında o kadar dolacak ki, gelenler adaya sığmayacak, geç kalanlar adadan üzüntülü, yıkılmış dönecekler. "</span></span></p>

    <p class="calibre16"><span><span class="calibre8">"Öyleyse iskelenin üstüne oturmuş günlerdir neyi bekliyoruz?"</span></span></p>

    <p class="calibre16"><span><span class="calibre8">"Merak, kim gelecek diye bekliyoruz. Nasıl bir adam gelecek, cin midir, peri midir, şu gelecekler kimlerdir, diye bekliyoruz. İnsanoğlu hep bekler. "</span></span></p>

    <p class="calibre16"><span><span class="calibre8">Tuttukları balıkları iki kovaya doldurdular, kayıktan indi</span></span><span><span class="calibre8">ler. Kayığı çakıltaşlarının üstüne çektiler. Kadri Kaptan gemici fenerini yaktı, kıyıya kovalarıyla birlikte indi, balıkları temizlemeye başladı.</span></span></p>

    <p class="calibre16"><span><span class="calibre8">"Hatunlar nerede? " diye sordu Poyraz.</span></span></p>

    <p class="calibre16"><span><span class="calibre8">Vasili, "Lena Ana, Melek Hatun," diye bağırdı, hiçbir yerden bir ses gelmedi. Kendi kendine konuşarak Kadri Kaptanın yanına gitti, "Nereye gider bu hatunlar, " diye sordu.</span></span></p>

    <p class="calibre16"><span><span class="calibre8">Kadri Kaptan:</span></span></p>

    <p class="calibre16"><span><span class="calibre8">"Ben anamın gittiği yeri biliyorum, buraya geldik geleli, her sabah erkenden, daha gün doğmadan o yukardaki pınara gidiyor, alttan kaynayan, ışık vurunca da binbir ipiltide yaldızlanan dibi ak çakıl taşlı suya gözlerini dikiyor, bakıyor, sonra da koşarcana buraya dönüyor, iskelenin üstüne oturup, bizim gibi gelecek insanların yoluna denize bakıyor değil, karşıdaki kendi dağına bakıyor. Şimdi gidelim, Lena Anayla onu pınarın başında, gözlerini suya dikmiş buluruz, şimdi, şu anda, böyle bir gecede pınarın dibine ay ışığı düşmüşken. Ben gideyim onları alıp getireyim. Sen de şu balıkları temizle."</span></span></p>

    <p class="calibre16"><span><span class="calibre8">Pınara yukarı yürüdü. Ay ışığı gölgesini önüne düşürüyordu.</span></span></p>

    <p class="calibre16"><span><span class="calibre8">Onları pınarın başında suyun üstüne eğilmiş buldu. Dalmışlardı, onun ayak seslerini bile duymadılar.</span></span></p>

    <p class="calibre16"><span><span class="calibre8">"Ana, Lena!"</span></span></p>

    <p class="calibre16"><span><span class="calibre8">Melek Hatun:</span></span></p>

    <p class="calibre16"><span><span class="calibre8">"Bak, bak, Kaptanım bak, nasıl da kayıyorlar."</span></span></p>

    <p class="calibre16"><span><span class="calibre8">Kayan ne ana, ay ışığı mı?"</span></span></p>

    <p class="calibre16"><span><span class="calibre8">Ay ışığı da kayıyor, kayıyor, kayıyor. O değil, o değil, kaygan böcekleri. Baksana Kaptanım. Bizim dağımızın pınarlarında da böyle kayardı bu böcekler, suyun bu yüzünden öbür yüzüne, bak, göz açıp kapayıncaya kadar, uyumuyorlar, gece ay ışığında da kayıyorlar. Bak, gölgeleri de suyun dibine düşüyor. Bak, suyun dibindeki gölgeleri uçuyor, uçuyor, bak!"</span></span></p>

    <p class="calibre16"><span><span class="calibre8">"Kalk ana, biz balıktan döndük."</span></span></p>

    <p class="calibre16"><span><span class="calibre8">"Kalk Lena bacım kalk, bizim balıkçılar dönmüşler, kalk." Melek Hatun Lenayı kolundan tuttu kaldırdı.</span></span></p>

    <p class="calibre16"><span><span class="calibre8">"Ne güzel suyun yüzünde oynuyorlardı. Suyun altı yanıyordu. Ak çakıltaşlarının üstüne kaygan böceklerinin gölgesi düşüyor, birden de uçup gidiyorlardı. Ne de güzel..."</span></span></p>

    <p class="calibre16"><span><span class="calibre8">Kaptan önde, hatunlar arkada iskeleye indiler. Poyraz gür bir ateş yakmıştı. Balıkları tuzladılar, yoğun bir balık yağı ko</span></span><span><span class="calibre8">kusu adayı doldurdu. Gür ateşin biraz ötesine yığılmış közlerin ışığında balıklarını yediler, çeşmede ellerini yıkadılar, evlerine çekildiler, hemencecik de uykuya vardılar.</span></span></p>

    <p class="calibre16"><span><span class="calibre8">Artık ne iskelenin üstüne oturup denizde belirecek bir tek</span></span><span><span class="calibre8">neyi, kayığı, ne de bir çorbacı yelkenlisini, ne de uzaklardan, bir sis içinden çıkıp gelen vapurun geçmesini bekliyorlardı. Bir tek Melek balığa gidenleri uğurlama bahanesiyle iskeleye iniyor, balıkçılar motoru çalıştırıp adanın arkasında yitince o da çınarların altına gidiyor bir sedire oturup gözlerini binbir pınarlı Kazdağına dikiyordu. Bir süre sonra Lena da yanına geliyor, o da sedirin üstüne çöküyor, tıpkı Melek Hatun gibi boynunu uzatarak, gözlerini kısarak Kazdağına bakıyordu. Yorulunca da kalkıyorlar, Melek Hatun önde, Lena arkada pınara varıyor, kaygan böceklerinin ortaya çıkıp kaymalarını bekliyorlardı. Kaygan böcekleri de onları çok bekletmiyor, suyun yüzünde oradan oraya uğunan bir hızla mekik dokuyorlardı. Onlarla birlikte, pınarın dibinde, çakıltaşlarının üstünde kayan ipiltilerle böceklerin gölgeleri de mekik dokuyordu. Kimi kırlangıçlar da keskin kanatlarıyla göğü biçerek, pınara iniyor, iner inmez de aynı hızla göğe çıkıyor, çavıp denizin üstünde yitiyorlardı.</span></span></p>

    <p class="calibre16"><span><span class="calibre8">"Bizim Kazdağında da kırlangıçlar böyle gözükmeyen bir hızda gelir, bir kanadının ucunu suya değdirir değdirmez göz</span></span><span><span class="calibre8">den yiterlerdi. Bizim Kazdağında. Binbir pınarlı."</span></span></p>

    <p class="calibre16"><span><span class="calibre8">Birçok pınar kaya dibinden çıkar. Dibi ak çakıltaşlarıyla döşelidir. Çakıltaşlarının üstünden böcekler kayar, suyun ipiltileri yöredeki kayalıklara vurur. Yöreyi mor çiçekli, boyu dize çıkan yarpuz alır. Yarpuzun kokusu insanın başını döndürür, insanın derisinin altına siner. Kayalıklara, ağaçlara, otlara, çi</span></span><span><span class="calibre8">çeklere, toprağa, suya, su içmeye inen kuşlara, yanından akıp giden yılanlara, suya gelen sarıcaarılara, balarılarına, eşekarılarına siner. Bu yüzden buraların balları yarpuz kokar.</span></span></p>

    <p class="calibre16"><span><span class="calibre8">"Aaah ah! Bizim Kazdağının yanal elmaları, ala geyikleri, karacaları, ah!"</span></span></p>

    <p class="calibre16"><span><span class="calibre8">Güneş yavaşça, batıda, denizin üstüne iniyordu. Kalktılar.</span></span></p>

    <p class="calibre16"><span><span class="calibre8">Lena, Melek Hatunun kulağına eğildi, sesini kıstı:</span></span></p>

    <p class="calibre16"><span><span class="calibre8">"Sana bir şey göstereceğim ama kimseye söyleme, olur mu?"</span></span></p>

    <p class="calibre16"><span><span class="calibre8">"Söylemem," dedi Melek Hatun.</span></span></p>

    <p class="calibre16"><span><span class="calibre8">"Gel öyleyse."</span></span></p>

    <p class="calibre16"><span><span class="calibre8">İnsan boyu yükselmiş hatmileri, sığır kuyruklarını yararak, sarı çiçekli bakır yapraklı çalıları dolaşarak, küçücük koyu yap</span></span><span><span class="calibre8">raklı, geniş yayılmış bir çalı topluluğuna geldiler.</span></span></p>

    <p class="calibre16"><span><span class="calibre8">"Gel," dedi Lena duyulur duyulmaz bir sesle. "Şuraya ağzı aşağı yere yat benim yanıma."</span></span></p>

    <p class="calibre16"><span><span class="calibre8">Kendisi hemen yattı, gözlerinin önünde içini sevinçle dolduran bir mavilik patladı. Ortalığı yoğun, mestedici bir koku aldı.</span></span></p>

    <p class="calibre16"><span><span class="calibre8">Melek ikircikli ayakta duruyor, ikircikli, şu yaşını başını al</span></span><span><span class="calibre8">mış kadının haline içinden gülüyordu.</span></span></p>

    <p class="calibre16"><span><span class="calibre8">"Çabuk yat yanıma. Seni cennete götüreceğim. Şimdi. He</span></span><span><span class="calibre8">men şimdi. Gel!"</span></span></p>

    <p class="calibre16"><span><span class="calibre8">Lenanın sesi öylesine buyurgandı ki Melek Hatun hemen onun yanına uzandı, biraz da utanarak.</span></span></p>

    <p class="calibre16"><span><span class="calibre8">"Bak, bak! Kokla."</span></span></p>

    <p class="calibre16"><span><span class="calibre8">Boynu bükük menekşeler çalının her bir yanını almış, bü</span></span><span><span class="calibre8">tün yeryüzünün mavisi çalının altına gelmiş doluşmuştu. Kokusu da insanın iliklerine kadar işliyordu.</span></span></p>

    <p class="calibre16"><span><span class="calibre8">İki kadın orada uzun bir süre, kendilerine gelemeden yattı</span></span><span><span class="calibre8">lar kaldılar.</span></span></p>

    <p class="calibre16"><span><span class="calibre8">Lena:</span></span></p>

    <p class="calibre16"><span><span class="calibre8">"Melek Hatun kalk, böyle daha çok çalı var."</span></span></p>

    <p class="calibre16"><span><span class="calibre8">Kalktılar, öbür çalıların altına da yattılar kalktılar. İliklerine kadar maviye, iliklerine kadar menekşe kokusuna kestiler.</span></span></p>

    <p class="calibre16"><span><span class="calibre8">Bu büyük gizlerini kimseye söylememeye ant içtiler.</span></span></p>

    <p class="calibre16"><span><span class="calibre8">Melek Hatunla Lena gene sedirlerin üstüne oturuyorlar, gözlerini de Kazdağına dikmişler konuşmadan bakıyorlardı. Erkekler tanyerleri ışımadan balığa çıkmışlardı. Bugün, çok ba</span></span><span><span class="calibre8">lık yakalayacaklar, kasabadaki kaymakama, Vahap Beye, Üzeyir Hana, tapucuya göndereceklerdi Kadri Kaptanla. Onlar denizin güzel balıklarını hak ediyorlardı.</span></span></p>

    <p class="calibre16"><span><span class="calibre8">Uzaktan, hızlı gelen turuncu tekneye başlarını çevirdiler, ne yana gidecek, diye izlediler. Tekne geldi, önlerinden geçti, buruna vardı oradan geriye döndü, iskeleye geldi yanaştı. Tek</span></span><span><span class="calibre8">nenin içinden çok uzun boylu, uzun sarı sakallı, kırmızı kuşaklı, avurdu avurduna geçmiş, mavi poturlu, püsküllü kırmızı fesli, kalın kaşlı, beyazı çok büyük yeşil gözlü bir adam iskeleye atladı, arkasındaki dolgun bedenli, büyük memeli, örgülü sarı saçlı, diri, geniş kalçalı, fistanı kırmızı, mavi, turuncu çiçekli kadın yöresini sarmış çocuklarını teker teker alıp iskelenin üstündeki kocasına veriyor, kocası da çocukları iskelenin üstüne sıralıyordu. Yan yana dizdiği çocuklar ne bir ses çıkarıyor, ne sıralarını bozuyor, ne de yerlerinden şu kadarcık olsun kıpırdıyorlardı. İskelenin üstüne boy boy dizilmiş, renk renk, anaları gibi çiçekli fistanlar giyinmiş çocukların altısı da kızdı. Altısının da saçları düzgün örülmüştü. Örgülerin arasına da boncuklar, boncukların ortalarına da birer tek, boncuk büyüklüğünde altınlar takılmıştı.</span></span></p>

    <p class="calibre16"><span><span class="calibre8">Adamın yanına gelip duran büyük memeli kadında ilk ba</span></span><span><span class="calibre8">kışta göze çarpan, memelerinden sonra her iki yüzündeki gamzeleriydi. Masmavi gözleri, kalın örgülü saçları, ipekli mor başörtüsü ona büyülü bir güzellik veriyordu. Memelerinin, kalçalarının büyüklüğüne karşın büyüleyen bir kadındı. Kadından dişilik fışkırıyordu.</span></span></p>

    <p class="calibre16"><span><span class="calibre8">Motorcu, eliyle kalanları selamlayarak, motorunun patpatıyla uzaklaştı gitti. Bu sırada da Melek Hatun iskeleye adımını attı, karşılarında durdu:</span></span></p>

    <p class="calibre16"><span><span class="calibre8">"Hoş geldiniz,"dedi, "buyurun çınarın altına."</span></span></p>

    <p class="calibre16"><span><span class="calibre8">Çocuklar sırayı hiç bozmadan, başları önlerinde analarının arkasından yürüdüler, gözleri de Melek Hatundaydı, onun gös</span></span><span><span class="calibre8">terdiği yere kerevete sıralandılar, gözlerini çeşmeye diktiler. Adam da geldi Melek Hatunun buyur ettiği yere çöktü, çocukların yarısı da yanına geçti. Bu sırada Lena da kamışlığın içinden çıktı geldi:</span></span></p>

    <p class="calibre16"><span><span class="calibre8">"Hoş geldiniz," dedi Türkçe. Arkasından da Rumca konuş</span></span><span><span class="calibre8">tu. Adam da Rumca karşılık verdi. Bir süre konuştular. Onlar konuşurlarken çocuklar biribirlerine yumulup fısıldaşıyorlar, utangaç, gülümsüyorlardı.</span></span></p>

    <p class="calibre16"><span><span class="calibre8">"Benim adım Hüsmen," dedi adam.</span></span></p>

    <p class="calibre16"><span><span class="calibre8">"Benim adım da Lena. Lena Papazoğlu. Bu da Melek Hatun, şu karşıki dağdan olur. Bin pınarlı Kazdağından."</span></span></p>

    <p class="calibre16"><span><span class="calibre8">Hüsmen, Melek Hatunu başıyla selamladı.</span></span></p>

    <p class="calibre16"><span><span class="calibre8">Melek Hatun gelmiş Hüsmenin karşısındaki kerevete oturmuştu. Lena eliyle Kazdağını gösterdi.</span></span></p>

    <p class="calibre16"><span><span class="calibre8">"Melek Hatunun kocası savaşta toz oldu. Babası anası, familyası o dağdadır daha. Türkler ona diyorlar Kazdağı, sarı bir kız orada kaz güdermiş. Biz diyoruz ona İda. Eskiden Meryem Ana yaşarmış orada. Sen hiç duydun mu binbir pınarlı İdayı?"</span></span></p>

    <p class="calibre16"><span><span class="calibre8">"Duydum," dedi Hüsmen. "Maşallah, maşallah, Yunanistanda İdayı duymayan hiç, hiçbir kişi olur mu..."</span></span></p>

    <p class="calibre16"><span><span class="calibre8">"Meryem Ananın yurdu orasıdır. Oğlunu orada doğurmuş. Oğlu oradan göğe çekilmiş gitmiş."</span></span></p>

    <p class="calibre16"><span><span class="calibre8">Melek Hatun Lenaya, şöyle bir şaşkın baktı. Meryem Ananın Kazdağından olduğunu şimdiye kadar niçin söylememişti de şimdi söylüyordu? Bunun Meryem dediği, kazlar, keklikler, turnalar çobanı Sarı Kız olmasın.</span></span></p>

    <p class="calibre16"><span><span class="calibre8">"Sen hiç Kazdağını gördün mü kardeş? O dağda bir kız varmış. Öyle güzel, öyle güzelmiş ki dünya alem ona aşık olur</span></span><span><span class="calibre8">muş. Hiçbirisine kız yüz vermemiş. Saçları ipek, gözleri ceylan, boyu fidanmış, ona kara çalmışlar, kardeşleri onu öldürecek olmuşlar. Babası kızı almış bir gece Kazdağına götürmüş dağın tepesine bırakmış, ölümünü gözüm görmesin, diye oraya atmış. Kız ölmemiş. Ona geyikler süt, turnalar, kazlar yumurta, keklikler et vermiş. Dağda kurdun kuşun, akar suyun, esen yelin, biten çiçeğin ermişi olmuş. Elmalar, armutlar, kirazlar, cevizler, bütün ağaçlar meyvelerini, arılar ak petekli ballarını ona sunarlarmış."</span></span></p>

    <p class="calibre16"><span><span class="calibre8">"Maşallah, maşallah!"</span></span></p>

    <p class="calibre16"><span><span class="calibre8">"Sarı Kızı kurtların kuşların, çangal boynuzlu geyiklerin, ayıların arasında görenler, eyvah, biz ne yaptık da dünya güzeli bir ermişe kara çaldık, eyvah eyvah, demişler. Bizim bu dünyada da yerimiz yok, öbür dünyada da..."</span></span></p>

    <p class="calibre16"><span><span class="calibre8">"Maşallah, maşallah!"</span></span></p>

    <p class="calibre16"><span><span class="calibre8">"Ben o dağlardan olurum. Oraya binbir pınarlı, bin çiçekli bin çeşit kuşlu Kazdağı derler. Benim kocam, işi varmış, bizim dağa geldi. Göz göze gelince o bana gönlünü kaptırdı, ben de ona. İkimiz de sevda ateşinde kavrulduk, sonra da bin pınarlı, binbir çiçekli dağımdan kaçtık."</span></span></p>

    <p class="calibre16"><span><span class="calibre8">Sonra da Melek Hatun kocasının savaşa gidişini, orada ölüşünü en küçük ayrıntısına kadar anlattı.</span></span></p>

    <p class="calibre16"><span><span class="calibre8">O bıraktı Lena başladı, Lena bıraktı sözü Melek Hatun aldı. İkindiüstü balığa çıkanlar dönünceye kadar anlattılar. Ne adama, ne de karısına bir tek sözcük bile ettirmediler.</span></span></p>

    <p class="calibre16"><span><span class="calibre8">Kumluğun üstüne sürülen kayıktan önce Poyraz, sonra Vasili atladı. Kayığa yapışıp çakıltaşlarına kadar üç hamlede çektiler. Sevinç içindeydiler. Kadri Kaptan büyücek çevalenin üstüne tuttukları balıkları yığıyordu, çınarın altındakileri gö</span></span><span><span class="calibre8">rünce çevaleyi başüstüne bırakıp kayıktan çakıltaşlarının üstüne atladı.</span></span></p>

    <p class="calibre16"><span><span class="calibre8">"Bakınsana adaya kimler gelmiş! Konuklar gelmiş!"</span></span></p>

    <p class="calibre16"><span><span class="calibre8">Poyraz da, Vasili de başlarını kaldırdılar çınarın altına baktılar, oraya doğru yürüdüler. Onlar gelirlerken Hüsmen de, onları karşılamak için ayağa kalktı.</span></span></p>

    <p class="calibre16"><span><span class="calibre8">"Hoş geldin," dediler Hüsmene üçü üç yerden.</span></span></p>

    <p class="calibre16"><span><span class="calibre8">"Hoş bulduk," dedi Hüsmen, "benim adım Hüsmen."</span></span></p>

    <p class="calibre16"><span><span class="calibre8">Dönüp, kadınların az ötesine, kanepenin üstüne sıralan</span></span><span><span class="calibre8">dılar.</span></span></p>

    <p class="calibre16"><span><span class="calibre8">"Ben," dedi Hüsmen, "hani geçenlerde üç tane büyük, üçü de mavi boyalı tekneyle geldikti ya, geldik de bu cennet adasını beğenmeyip geri gittikti ya, ben döndüm dolaştım, gezdim gör</span></span><span><span class="calibre8">düm, kendi kendime, acımdan da ölsem, altı kızım, bir de ben, bir de karım, ben bu güzel adada öleceğim, dedim, döndüm."</span></span></p>

    <p class="calibre16"><span><span class="calibre8">"Hoş geldiniz, hiç aç mezarı gördün mü? Bu ada yüz evi bile besler. O gidenler ahmaklıklarına doymasınlar. Sen buraya bir iyice yerleşmeye mi geldin?"</span></span></p>

    <p class="calibre16"><span><span class="calibre8">"Yerleşmeye geldim, baktım, bu dünyada bu adadan daha güzel bir yer bulunamaz, bulunsa bile dünyayı dünya yapan... Kimi insan var, cenneti cehennem, kimi insan var cehennemi cennet yapar. Burası bir cennet. Daha da cennet yapacağız inşallah. Bütün Anadoluyu dolaşa dolaşa bizde hal kalmadı. Ölümlerden ölüm beğen oralarda. Sıtmadan, açlıktan çok insan kırıldı."</span></span></p>

    <p class="calibre16"><span><span class="calibre8">Yüzü, sesi acılaştı.</span></span></p>

    <p class="calibre16"><span><span class="calibre8">"Bu güzel yeri, bu iyi insanları buldum ya, nasıl olursanız, biz de öyle oluruz."</span></span></p>

    <p class="calibre16"><span><span class="calibre8">Melek Hatun ayağa kalktı, geldi onların önüne dikildi:</span></span></p>

    <p class="calibre16"><span><span class="calibre8">"Hüsmen, Hüsmen, beni dinle Hüsmen," dedi, "ben bu adaya, şu Vasili, şu bacım Lena Hanım için, kasabadaki gül gibi ak badanalı evimi, koskocaman portakal bahçemi bıraktım da geldim."</span></span></p>

    <p class="calibre16"><span><span class="calibre8">"İyi yapmışsın Melek Hatun."</span></span></p>

    <p class="calibre16"><span><span class="calibre8">"İyi yaptım ya, kasabadaki evim portakal bahçesinin içindeydi. Buradaki evimin önünde beş tane, her bir narı karpuz büyüklüğünde, pembe, zar gibi kabukları olan nar ağaçları olacaktı, şu Kadri Kaptan sözünde durmadı."</span></span></p>

    <p class="calibre16"><span><span class="calibre8">"Zarar yok Melek Hatun," dedi Hüsmen gülerek, "ben bahçıvancılıktan anlarım, nar ağaçlarının dilini bilirim. Gerekir</span></span><span><span class="calibre8">se bütün Akdenizi dolaşır, sana zar gibi ince pembe kabuklu nar ağacı bulur bahçene dikerim."</span></span></p>

    <p class="calibre16"><span><span class="calibre8">"Sağ ol kardeşim Hüsmen."</span></span></p>

    <p class="calibre16"><span><span class="calibre8">Bir an durdu düşündü, sonra Lenaya döndü:</span></span></p>

    <p class="calibre16"><span><span class="calibre8">"Lena bacım, Lena bacım kalk, bunlar, uzun yoldan, de</span></span><span><span class="calibre8">nizden geldiler, açlarından ölmüşlerdir. Kalk, ateşi yak. Hüsmenin avradı sen de kalk! Sen de Lena bacıma yardım et. Senin adın ne?"</span></span></p>

    <p class="calibre16"><span><span class="calibre8">Kadın ayağa kalktı, "Sabiha," dedi.</span></span></p>

    <p class="calibre16"><span><span class="calibre8">"Kaptan, sen de balıkları temizle. Güzel balıklar tuttunuz mu değerli misafirlerimiz için?"</span></span></p>

    <p class="calibre16"><span><span class="calibre8">"Çok balık çıktı bu sefer kısmetlerine."</span></span></p>

    <p class="calibre16"><span><span class="calibre8">Kaptan, kayığın içindeki balık dolu&nbsp; çevaleyi aldı denizin kıyısına gitti, kıyıya çömeldi, balıkları temizlemeye başladı. Kaptanın eli çabuktu, az bir sürede çevaledeki bütün balıkları temizledi, gitti, livarda kalan balıkları da aldı geldi.</span></span></p>

    <p class="calibre16"><span><span class="calibre8">"Ana, iyi ki çok balık yakalamışız."</span></span></p>

    <p class="calibre16"><span><span class="calibre8">"Anan sana kurban olsun insan Kaptanım. Anan senin kara gözlerine..."</span></span></p>

    <p class="calibre16"><span><span class="calibre8">"Kaptanimu" diye şakıdı Lena, "familya büyüdü. Baksana altı tane güzel genç kız orada oturur, her birisi altın saçlı."</span></span></p>

    <p class="calibre16"><span><span class="calibre8">Lena, sözlerini söyler söylemez çabucak eve gitti, tabak, çatal kaşık getirdi. Kızlardan en büyüğü kendiliğinden ayağa kalktı:</span></span></p>

    <p class="calibre16"><span><span class="calibre8">"Lena Ana," dedi, utangaç, "sana yardım edeyim."</span></span></p>

    <p class="calibre16"><span><span class="calibre8">"Gel öyleyse."</span></span></p>

    <p class="calibre16"><span><span class="calibre8">Birlikte gittiler, kızın kucağında ekmek, Lenanın ellerinde tuzluklar, havlular... Tuzlukları masaya, havluları çınarın dalı</span></span><span><span class="calibre8">na, elindeki pembe sabunu da çeşmenin taşına koydu Lena.</span></span></p>

    <p class="calibre16"><span><span class="calibre8">Odunlar, kurumuş zeytin ağacı odunuydu. Zeytin ağacının odunu yağlı olur, çabuk yanar, iyi, diri de köz yapar, diye de konuştu Lena.</span></span></p>

    <p class="calibre16"><span><span class="calibre8">Üç kadın üç yerden balıkları tuzlayıp közlerin üstüne attılar. Önce çocukları masaya çağırdılar. Büyük kız ocaktan masadaki çocuklara balık taşıyor, her bir kızın tabağına bir balık koyuyordu. Çocuklar o kadar acıkmışlardı ki tabaklarına konan balıkları kılçıklarına kadar bir anda silip süpürdüler. Kız, onlara durmadan balık taşıdı. Kızlar, son gelen balığı yiyemediler, balıklar tabaklarında kaldı.</span></span></p>

    <p class="calibre16"><span><span class="calibre8">"Haydiyin ağalar siz de acınızdan öldünüz."</span></span></p>

    <p class="calibre16"><span><span class="calibre8">"Siz de gelin Melek Hatun."</span></span></p>

    <p class="calibre16"><span><span class="calibre8">"Geliyoruz," dedi Melek Hatun. "Baksanıza közlerin üs</span></span><span><span class="calibre8">tünde ne kadar çok balık var."</span></span></p>

    <p class="calibre16"><span><span class="calibre8">"Lena Ana!"</span></span></p>

    <p class="calibre16"><span><span class="calibre8">"Söyle Poyrazimu, sen bir şey istersin, olur. Mastika da, şarap da getiririm." Kıza döndü, "Senin adın ne?"</span></span></p>

    <p class="calibre16"><span><span class="calibre8">Kız utangaç gülümseyerek:</span></span></p>

    <p class="calibre16"><span><span class="calibre8">"Nermin," dedi.</span></span></p>

    <p class="calibre16"><span><span class="calibre8">"Haydi gel, gidelim de Nermin, şunlara biraz bir şeyler alıp getirelim. Yani anzarot."</span></span></p>

    <p class="calibre16"><span><span class="calibre8">Kız güldü. Anzarot sözcüğünü hiç duymamıştı.</span></span></p>

    <p class="calibre16"><span><span class="calibre8">Ermiş Tanasinin evine gittiler, kızın kucağında üç şişe mas</span></span><span><span class="calibre8">tika, Lenada da üç şişe mor şarapla döndüler.</span></span></p>

    <p class="calibre16"><span><span class="calibre8">Gün battı batacak, kafayı bir iyice çekip yemeği bitirdiler.</span></span></p>

    <p class="calibre16"><span><span class="calibre8">Hüsmen, Poyrazın kulağına eğildi, bir şeyler söyledi.</span></span></p>

    <p class="calibre16"><span><span class="calibre8">Poyraz: "Yok, yok, başka bir yere gitmeye gerek yok."</span></span></p>

    <p class="calibre16"><span><span class="calibre8">Hüsmen cebinden yeşil boncuktan işlenmiş, üstü nakışlı bir kese çıkardı.</span></span></p>

    <p class="calibre16"><span><span class="calibre8">"Al bunu," dedi. "Hepsi bu kadar. Ben, orada, Yunanistanda değiş tokuştan erken haberlendim. Elimde ne varsa, mal mülk, hepsini sattım altına çevirdim. Böyle yapmasaydım, biz de ötekiler gibi kırılırdık. Altınlar bizi de, bizimle birlikte dola</span></span><span><span class="calibre8">şanları da kurtardı. Hiç olmazsa, kuru da olsa, kursağımıza bir kuru ekmek parçası düştü."</span></span></p>

    <p class="calibre16"><span><span class="calibre8">Poyraz, kesenin büzgüsünü açtı, içindekileri avucuna dök</span></span><span><span class="calibre8">tü. Dökülen altınları bir, iki, üç, diye saymaya başladı, saymayı bitirince, ne kadar çok altın, dedi şaşkınlıkla.</span></span></p>

    <p class="calibre16"><span><span class="calibre8">"Yahu Hüsmen sen zengin bir adamsın."</span></span></p>

    <p class="calibre16"><span><span class="calibre8">"Haşa," dedi Hüsmen, "daha vardı ya, daha da çoktu ya..." Boynunu büktü. "Aradan çok geçti, oradan oraya süründük durduk, canımızı buraya, sizin adanıza dar attık. O para sende kalacak. Buralarda Napolyon altını duymamışlar. Bu Napolyonları Osmanlı altını fiyatına bozdular, o da zar zor, naz niyaz."</span></span></p>

    <p class="calibre16"><span><span class="calibre8">"Olur," dedi Poyraz. "Gerekirse büyük bir şehre gider sar</span></span><span><span class="calibre8">raflara bozdururuz. Şimdi bu gece bizde kalacaksın, bir tek yatak var. Senin eski evde bir şeyler yok mu Vasili?"</span></span></p>

    <p class="calibre16"><span><span class="calibre8">"Var," dedi Vasili. Hüsmene de, "gel benimle, yatakları be</span></span><span><span class="calibre8">nim eski evden alıp getirelim."</span></span></p>

    <p class="calibre16"><span><span class="calibre8">Gittiler, Vasilinin evinden yorgan döşek, yastıklar aldılar geldiler.</span></span></p>

    <p class="calibre16"><span><span class="calibre8">"İster burada, kanepelerin üstüne yatakları serer yatarsınız. isterseniz bizde yatarsınız."</span></span></p>

    <p class="calibre16"><span><span class="calibre8">"Yok," dedi Hüsmen. "Bu gece burada yatalım, yarın evler</span></span><span><span class="calibre8">den birini seçeriz, hepimiz birden. Çınarların altında üstümüze çiy de yağmaz."</span></span></p>

    <p class="calibre16"><span><span class="calibre8">Herkes yatağına çekildi. Ortalıkta denizin sesinden başka ses kalmadı.</span></span></p>

    <p class="calibre16"><span><span class="calibre8">Hüsmen, uzaktan, derinden gelen bir kuş ötüşüyle uyandı giyindi, su dökmeye gitti kamışların arkasına. Burnuna nergis kokusu geldi. İşini bitirince iskeleye vardı, menevişlemiş denize baktı. Denizin dibinden ışık kaynarken bir tuhaf oldu. Bin pınarlı İda dağının başında da ışıklar kaynaşıyordu. Herkes uyuyordu. Bir tek Hüsmeni uyku tutmamıştı. Uyuyanlara sevgiyle, hayranlıkla baktı. Kamışlıktan burnuna bir nergis kokusu geldi. İskeleye döndü, oradan kilisenin önüne geldi, zeytinliğe yürüdü, hatmilerin oradan zeytinliğe geçti, tepeye çıktı, denizden dumanlar yükseliyordu. İncecik dalga dalga esen yel çiçek, deniz, ot kokuları getiriyordu. Tepeden tırnağa çiçek açmış ulu armut ağacının altına geldi. Üst üste açmış çiçeklerin ağırlığından dallar yere aşağı sarkmıştı. Çiçeklerin üstüne çokuşmuş arılar kanatlarını kapatıp uyumuşlardı.</span></span></p>

    <p class="calibre16"><span><span class="calibre8">Gün doğdu bir kavak boyu yükseldi, armudun gölgesi öte</span></span><span><span class="calibre8">lere kadar uzadı, arılar uyandı. Bir süre kanatları dikilmiş öylece kıpırdamadan kaldılar, sonra ağır ağır kanatlar titremeye başladı. Önce birkaç arının kanadı ipiledi. Usuldan vızıltılar geldi yer yer armudun dallarından. Arılar birer ikişer uçtular. Uçmayıp çiçeklerde kalmış arılar da tüylü ön ayaklarıyla kocaman gözlerini ovuşturuyorlardı. Armudun yöresi yumak yumak olmuş kanatların ipiltisinde, uğultusundaydı. Hüsmen, çakıp duran renkler, ışıklar düşünce sersemlemiş, çınarın altına geldi. Sabiha, çocuklar uyanmış, yıkanmışlardı. Onu görünce koşuşup yanına geldiler. Hüsmen mutluluğa batmış çıkmıştı. Aylardan, belki de yıllardan bu yana içinde böyle bir sevinç dalgası kabarmamıştı. "Haydiyin, armut ağacının çiçeklerine koşalım, arılara, kuşlara, menevişlemiş ipiltilere, mavilere..."</span></span></p>

    <p class="calibre16"><span><span class="calibre8">Coşkusu çocuklara geçti, çocuklar sevinç çığlıkları atarak armudun yöresinde koşarak dönmeye başladılar.</span></span></p>

    <p class="calibre16"><span><span class="calibre8">Karşı tepenin yamacına gün vurmuştu. Hüsmen az ötede durmuş, ter içinde kalmış durmadan dönen çocuklara bakıyor, yanındaki Sabihaya dönmüş, gülerek, tepeden tırnağa sevince kesmiş, ağacın karşısında bir tapınmada.</span></span></p>

    <p class="calibre16"><span><span class="calibre8">Burnuna bir yarpuz kokusu geldi, dört bir yanı sarmış gelen yoğun bir ışıkla birlikte. Hüsmen bu kokuyu iyi biliyordu. Onun dağları da böyle kokardı. Bir daha hiç göremeyeceği dağları.</span></span></p>

    <p class="calibre16"><span><span class="calibre8">İçinden, iyi yaptım, dedi. Hem de çok iyi yaptım. Köyüme, evime, dağıma, bu yarpuz kokusuyla, yeniden kavuştum ya. İyi yaptım, hem de çok iyi. Üstelik de bu adada insan yüz yıl yaşar. Bu adamlar aç kalırlarsa biz de onlarla aç kalırız. Kadri Kaptan da daha çok genç, yirmi yaşında ya var ya yok. Bir de iyi insan. Başka yerlerde yüz yıl yaşayacağına bu adada elli yıl yaşa, yeter de artar bile. Sürünerek, korkarak, her şeyi düşman görerek yüz yıl yaşayacağına, bu kokuyu koklayarak, şu yamaca vurmuş ışığı görerek, şu denizi dinleyerek, her gün baştan aşağı, içini dışını ışıkla yıkayarak, şu yıldızları, her sabah menevişlenen, çiçekler açan denizi bir ömür yaşayarak.</span></span></p>

    <p class="calibre16"><span><span class="calibre8">Kollarını iki yana açtı, derinden soluk aldı, çok şükür, çok şükür bu kokulara, bu havaya, bu denize, bu toprağa çok şü</span></span><span><span class="calibre8">kür, çok şükür diye yinelerken kızları aklına geldi, çarpılmış gibi oldu. Ne kaldı kızların büyümesine, her birisi bir melek kadar güzel. Bu ıssız adada onları kim görecek de evlenecek. Bu adaya geri döndüğümüze o kadar, o kadar sevindiler ki, ne kaldı şurada, nereden baksan yedi sekiz yıl, bu kızlar evde kalacaklar. Kocasız, aşksız, sevdasız mutsuz olacak, dünya güzellerim benim, kadınlıktan çıkacaklar, kuruyup kalacaklar, otuz yaşına basmadan kocakarı olacaklar.</span></span></p>

    <p class="calibre16"><span><span class="calibre8">Acaba buraya insanlar hiç mi gelmeyecekler? Gelselerdi şimdiye kadar gelirlerdi. Adaya gelmeye korkuyorlar. Ben de korktum. Sağın deniz, solun deniz, arkan önün deniz. Cennet</span></span><span><span class="calibre8">ten bir parça da olsa küçücük bir toprak parçasının üstündesiniz. Pekiyi, buradan gidenler burada nasıl yaşamışlar, hem de bu saray gibi evleri bu hapisanenin üstüne nasıl, niçin kurmuşlar? Onların kızları, oğulları yok muymuş? O güzel kızlar, o yakışıklı oğlanlarla evlenmemişler mi? Melek Hatun da kaçmış da, şu karşıki binbir pınarlı dağdan sonra buraya niçin gelmiş? Bizim kızlar bu hapisaneden nereye kaçabilirler, kimi görebilir, bulabilirler?</span></span></p>

    <p class="calibre16"><span><span class="calibre8">İkircikliydi, içine bir cehennem düşmüş kıvrandırıyor, ya</span></span><span><span class="calibre8">kıyordu.</span></span></p>

    <p class="calibre16"><span><span class="calibre8">Sağına bakınca Poyrazın kendine doğru güleç yüzüyle gel</span></span><span><span class="calibre8">diğini gördü, sevinemedi.</span></span></p>

    <p class="calibre16"><span><span class="calibre8">"İyi sabahlar arkadaş."</span></span></p>

    <p class="calibre16"><span><span class="calibre8">"İyi sabahlar."</span></span></p>

    <p class="calibre16"><span><span class="calibre8">"İyi uyudun mu?"</span></span></p>

    <p class="calibre16"><span><span class="calibre8">"Bu yaşa geldim, ömrümde böyle deliksiz uyumuşluğum yok."</span></span></p>

    <p class="calibre16"><span><span class="calibre8">"Öyleyse suratın neden böyle karmakarış? Böyle güzel uyku çeken bir insanın yüzü hiç böyle olur mu?"</span></span></p>

    <p class="calibre16"><span><span class="calibre8">"Olur," dedi sertçe.</span></span></p>

    <p class="calibre16"><span><span class="calibre8">"Neden olurmuş böyle?"</span></span></p>

    <p class="calibre16"><span><span class="calibre8">Hüsmen kızgın:</span></span></p>

    <p class="calibre16"><span><span class="calibre8">"Senin de böyle büyümekte olan sarı saçlı..."</span></span></p>

    <p class="calibre16"><span><span class="calibre8">Poyraz kayıtsız:</span></span></p>

    <p class="calibre16"><span><span class="calibre8">"O bir şey değil üzülme. Yılbaşına kadar ada dolar. Sen kendi gözünle gördün. Anadolu kaynıyor. Dünyanın dört bir yanından göçler doldurmuş ülkeyi. Herkes ayağını basacak bir toprak parçası, başını sokacak bir dam altı arıyor. Sen şimdi çocuklarını, karını yanına al bu evlerden, ta oradaki çorbacı köşk</span></span><span><span class="calibre8">lerinden bir ev beğen, bir dükkan beğen..."</span></span></p>

    <p class="calibre16"><span><span class="calibre8">"Ben dükkanı ne yapacağım, ben çiftçiyim," diye bağırdı. Hüsmen. Poyraza böyle bağırdığından dolayı da üzüldü. "Ku</span></span><span><span class="calibre8">sura bakma kardeşim," dedi, "sen bana iyilik yapmak istiyorsun, ben de..."</span></span></p>

    <p class="calibre16"><span><span class="calibre8">"Olur böyle şeyler, aldırma. İnsanoğlu çok sıkışınca, ne dü</span></span><span><span class="calibre8">şündüğünü, ne yaptığını bilemez." İçini çekti: "Benim başımdan neler geçtiğini kimsecikler bilemez."</span></span></p>

    <p class="calibre16"><span><span class="calibre8">"Hepimizin," dedi Hüsmen. "Bu savaş bize neler etti, bizi insanlığımızdan çıkarttı. İnsanlığımızı, onurumuzu, neyimiz varsa hepsini elimizden... Yüreğimizi de kopararak aldı götür</span></span><span><span class="calibre8">dü. Yürek koymadı insanlıkta. Yüreklerin yerinde taş kaldı. Hem de birer buz parçası."</span></span></p>

    <p class="calibre16"><span><span class="calibre8">Hüsmen bunları söylerken bütün çektikleri, acıları gelmiş yüzüne oturmuştu. Karşısındaki acılı yüz Poyrazı tepeden tırnağa ürpertti. O Poyraz ki Sarıkamışı, Allahuekber dağındaki ayak yalın, başı kabak, günlerce bir lokma ekmek bulamayan aç susuz on binlerce donup kazık kesilen, tifüsten sapır sapıf dökülen askerleri, kırgına uğrayan Yezidileri, kesilmiş memeleri, çölün kızgın kumlarında kanayan suna gibi kızların memelerini...</span></span></p>

    <p class="calibre16"><span><span class="calibre8">"Bak Hüsmen, şimdi sana bir mektup vereceğim, bunu alıp müdür Vahap Beye götüreceksin. O seni komisyona gönderecek. Sen de onlardan bir ev, bir de dükkan isteyeceksin, onlar senden hiç para istemezler, tapuyu alıp Kadri Kaptanla geri döneceksin. Yoook, ben burada,"acı acı güldü, "bu cennet hapisanede kalmak istemiyorum, dersen," elini iç cebine attı, Hüsmenin kesesini çıkardı, "al paranı da güle güle git. İnşallah pişman olmazsın. İstersen de evi, dükkanı alır, sonbahara kadar ada dolmazsa bu yakınlardan sana bir yer buluruz. Hele başını sokacak bir evin olsun.</span></span></p>

    <p class="calibre16"><span><span class="calibre8">"</span></span><span><span class="calibre8">Bu sırada Melek Hatun, Lena, Sabiha, yanlarında saçları yıkanmış, örülmüş çocuklar çınarın altına geliyorlardı. Kadınlarla çocuklar, hep birden bir anda ateşi yaktılar, büyük çaydanlığı sacayağının üstüne koydular.</span></span></p>

    <p class="calibre16"><span><span class="calibre8">"Biz şöyle kiliseye kadar gidiyoruz. Siz çayı kaynatıncaya kadar geliriz. Kadri Kaptan nerde Melek Hatun? Lena Ana, Va</span></span><span><span class="calibre8">sili uyuyor mu?"</span></span></p>

    <p class="calibre16"><span><span class="calibre8">Melek Hatun:</span></span></p>

    <p class="calibre16"><span><span class="calibre8">"İkisi de sakalını tıraş ediyor. Şimdi gelirler. Siz çabuk gelin."</span></span></p>

    <p class="calibre16"><span><span class="calibre8">Kiliseye kadar gittiler, geri döndüklerinde herkesi sofranın başına oturmuş, onları bekler buldular.</span></span></p>

    <p class="calibre16"><span><span class="calibre8">Kahvaltı biter bitmez, kızlar gittiler kanepelerin üstüne sıralandılar. Erkekler iskeleye yürüdüler. Kadri Kaptan teknesine gitti çalıştırdı. Poyraz Hüsmenin elini tuttu:</span></span></p>

    <p class="calibre16"><span><span class="calibre8">"Senin altınların geçmez, fiyatını bilmiyorlar. Napolyon al</span></span><span><span class="calibre8">tını Osmanlı altınından çok daha pahalıdır. Bu kasabada Osmanlı altını pahasına bozuyorlar. Ona göre. Haydiyin, güle güle, uğur ola."</span></span></p>

    <p class="calibre16"><span><span class="calibre8">Vasili gülerek:</span></span></p>

    <p class="calibre16"><span><span class="calibre8">"Bir şeyi unuttunuz, Hüsmen hangi evi alacak?"</span></span></p>

    <p class="calibre16"><span><span class="calibre8">"Yok Vasili, bunlar evleri bizim gibi parayla satın almıyor</span></span><span><span class="calibre8">lar, bunlar mübadele, yani değiş tokuş. Bunlara Yunanistandaki evlerine ev, tarlalarına karşılık tarla, neleri kalmışsa orada, yani taşınamaz ne malları kalmışsa. İyice anladın mı Vasili, orada bıraktıklarının karşılığını verecekler."</span></span></p>

    <p class="calibre16"><span><span class="calibre8">"İyice anladım ya biliyordum da."</span></span></p>

    <p class="calibre16"><span><span class="calibre8">"Kadri Kaptan gel buraya. Hüsmen sen de gel."</span></span></p>

    <div class="calibre16" id="calibre_pb_0"></div>
  </div>

  <div class="calibre4">
    <p class="calibre16"><span><span class="calibre8">&nbsp;</span></span></p>

    <p class="calibre16"><span><span class="calibre8">Kadri Kaptan durdu, iskeleye atladı:</span></span></p>

    <p class="calibre16"><span><span class="calibre8">"Buyur Reis."</span></span></p>

    <p class="calibre16"><span><span class="calibre8">"Hüsmen kardeşimizle bir altın bozduracaksınız."</span></span></p>

    <p class="calibre16"><span><span class="calibre8">Hüsmene döndü:</span></span></p>

    <p class="calibre16"><span><span class="calibre8">"Bir çuval un, bulgur, yağ, pirinç alacaksınız. Başka ne alacaksan Kadri Kaptan sana söyler. Yorgan döşek, kap kacak, bir eve ne gerekiyorsa... Al şunu."</span></span></p>

    <p class="calibre16"><span><span class="calibre8">"Bir iyice anladım," dedi Hüsmen.</span></span></p>

    <p class="calibre16"><span><span class="calibre8">"Elindeki altının dörtte biriyle sana söylediklerimin hepsini alabilirsin. Elindeki bir Reşad altınıdır."</span></span></p>

    <p class="calibre16"><span><span class="calibre8">Tekneye bindiler, tekne hızla, suları yararak, köpürdeterek açıldı.</span></span></p>

    <p class="calibre16"><span><span class="calibre8">Onlar gidince Vasili de kayığındaki oltaları onarmaya başladı.</span></span></p>

    <p class="calibre16"><span><span class="calibre8">"Hazır mısın Vasili?"</span></span></p>

    <p class="calibre16"><span><span class="calibre8">"Hazırım."</span></span></p>

    <p class="calibre16"><span><span class="calibre8">Poyraz tekneye atladı, motor çalıştı.</span></span></p>

    <p class="calibre16"><span><span class="calibre8">"Bugün çok balık, çok balık tutmalıyız. Küçükler canavar gibi yiyorlar. Hüsmen bunlara nasıl yiyecek yetiştirmiş. Baksana hepsi ne kadar sağlıklı, yanaklarından kan damlıyor. Maşallah."</span></span></p>

    <p class="calibre16"><span><span class="calibre8">"Çok altın getirmiş Yunanistandan. Bir tek Napolyon altını bile bir servet. Akıllı adam Hüsmen, tedarikli gelmiş, çocukları</span></span><span><span class="calibre8">nı perişan etmemiş."</span></span></p>

    <p class="calibre16"><span><span class="calibre8">Önde kızlar, arkada kadınlar, zeytinlikten yukarıya, tepeye çıktılar. Çocuklar, adanın dört yanındaki uçsuz bucaksız denizi görünce dondular kaldılar. Kızların en küçüğü kendini tutamadı:</span></span></p>

    <p class="calibre16"><span><span class="calibre8">"Deniz ne kadar büyük," dedi, oradaki yazılı ak taşın üstüne oturdu, yüzünü elleri arasına aldı. Ötekiler de şuraya buraya çöktüler.</span></span></p>

    <p class="calibre16"><span><span class="calibre8">Çocuklar, tepeden kıyıya indiler, köşkleri ev ev dolaşacak</span></span><span><span class="calibre8">lardı, boş köşkler üstlerine üstlerine geliyordu, kaçtılar kamışlığa geldiler, kamış kümelerinin önünde beklediler, sonunda da yüreklenip içine girdiler. Kamışlığın içi hoşlarına gitti, kamış köklerinin diplerine saklanıp orada kendi kendilerini korkuttular. Sonra da korkularına inanıp kamışlıktan ter içinde çıktılar Bir süre denizin kıyısında terleri kuruyuncaya kadar, korkularını yavaş yavaş tüketerek durdular. İçleri bomboş kalınca nar bahçelerine aldılar yatırdılar, bahçelere bir yandan girdiler, öbür yandan çıktılar, deniz kıyısına indiler. Kıyıya kadar gelmiş küçücük balık yavruları kaçıştılar, kızlar buna çok sevindiler. Deniz kıyısında kaçışan balıklarla oynadıktan sonra yarları tırmanarak narlığa çıktılar, korkarak, ürkerek, pısarak, saklanarak narların içine girmeye çalıştılar. Nar çiçeklerinde arılar üst üste çokuşmuşlar uğulduyorlardı. Ağaçların altına dökülen nar çiçekleri toprağı kıpkırmızı etmiş, kızların ayakları bileklerine kadar çiçeğe batıyordu. Durmadan da korkmak için kendilerini kışkırtıyorlardı.</span></span></p>

    <p class="calibre16"><span><span class="calibre8">Bu yepyeni dünyada, düştükleri bu hiç görülmemiş yerde korkmak için ne kadar çok, ne kadar çok sebep vardı. Nar bah</span></span><span><span class="calibre8">çesinin içinde, korkuculuk oyunu oynar, kendilerini, ödlerini kopartacak korkuları türlü biçimde kışkırtırlarken, birden, oldukları yerde zınk diye durdular. Gözleri artlarına kadar açıldı. Tüyleri diken diken oldu. Yüzlerinin de kanı çekildi. Önlerinden ak benekli lacivert bir yılan ağır ağır akıyor, arada sırada azıcık duruyor, başını kaldırır gibi ediyor, uzatıp tıslıyor, kırmızı çatal dilini kızlara çıkarıyor, çocuklar yerlerinden kıpırdayamıyorlardı. Kasılmışlar, çarpılmışlar, büyülenmişler gözlerini yılandan alamıyorlar, oldukları yerde durmuş kalmışlar, dilleri tutulmuş, en küçük bir ses bile çıkaramıyorlardı. Yılan aktı, dökülmüş nar çiçeklerinin arasında yitti gitti. Çocuklar oldukları yerden kıpırdayamadılar, gene gözleri öyle büyümüş, yılanın aktığı yere, boşluğa dikilmiş, büyülenmiş bir süre kaldılar.</span></span></p>

    <p class="calibre16"><span><span class="calibre8">Büyük kız azıcık kıpırdadı, ötekilere baktı, sanki onlar hiç</span></span><span><span class="calibre8">bir şeyi görmüyorlar, boşluğa bakıyorlardı.</span></span></p>

    <p class="calibre16"><span><span class="calibre8">"Yılan," diye bağırdı büyük kız, "yılan!" arkasını döndü, nar gövdelerine çarpa çarpa koştu. Arkasından da öteki kızlar... Hiç durmadan düşe kalka iskeleye geldiler, körük gibi soluya</span></span><span><span class="calibre8">rak kerevetlerin üstüne oturdular. Ter içinde kalmışlardı, suya batmış çıkmış gibi.</span></span></p>

    <p class="calibre16"><span><span class="calibre8">Lenayla anaları kamışlığın arkasından çıkıp geldiklerinde, terli yüzleri pespembe, daha soluyorlardı. Analarını görünce sevindiler.</span></span></p>

    <p class="calibre16"><span><span class="calibre8">"Şimdiye kadar nerelerdeydiniz çocuklar? Bu ıssız adada neler yaptınız?"</span></span></p>

    <p class="calibre16"><span><span class="calibre8">En küçük kız:</span></span></p>

    <p class="calibre16"><span><span class="calibre8">"Biz koskocaman bir yılan gördük!" Kollarını, açtı iyice gerdi, "Nah bu kadar!"</span></span></p>

    <p class="calibre16"><span><span class="calibre8">"Ne yılanı kız, bu adada yılan olur muymuş! Nereden gelmiş yılan?" Lenaya baktı.</span></span></p>

    <p class="calibre16"><span><span class="calibre8">Lena:</span></span></p>

    <p class="calibre16"><span><span class="calibre8">"Bu adada öyle bir yılanlar var ki her biri ejderha kadar."</span></span></p>

    <p class="calibre16"><span><span class="calibre8">Kadın sarardı:</span></span></p>

    <p class="calibre16"><span><span class="calibre8">"Şimdi bu çocukların gördükleri yılan gerçek mi?"</span></span></p>

    <p class="calibre16"><span><span class="calibre8">"Gerçek ana," dedi küçük kız. "O kocaman yılanı görünce hepimiz de öldük. Öldük de yılan bizi sokmadı. Bir de dili kıpkırmızı. Ben öldükten sonra zorla gözlerimi kapattım, ondan sonracığıma, yılanı bir daha görmedim."</span></span></p>

    <p class="calibre16"><span><span class="calibre8">Bütün adayı nasıl dolaştıklarını, kamışlığın içine bile gir</span></span><span><span class="calibre8">diklerini, tepeye çıktıklarını, tepeden bakınca denizin ne kadar büyük olduğunu, nar çiçeklerini de gördüklerini, çok uzun, kocaman kara bir yılanın önlerinden aktığını, dökülmüş nar çiçeklerinin altına girip yitip gittiğini bir bir anlattılar. Heyecandan terli yüzleri al al olmuştu.</span></span></p>

    <p class="calibre16"><span><span class="calibre8">"Yılan, bizi görünce durdu. Gözleri kıpkırmızı ışık gibi ya</span></span><span><span class="calibre8">nıyordu. Dilini çıkardı bize tısladı. Bir daha çıkardı tısladı. Gözlerinden, derisinden, güneşe gelince ışık çıkıyor."</span></span></p>

    <p class="calibre16"><span><span class="calibre8">Ana soğukkanlı:</span></span></p>

    <p class="calibre16"><span><span class="calibre8">"Benden izin almadan gitmeyin."</span></span></p>

    <p class="calibre16"><span><span class="calibre8">"Gitsinler," dedi Lena, güvenli bir sesle, "Bu adanın yılan</span></span><span><span class="calibre8">ları çocuklara hiçbir şey yapmazlar, öyle, o kıyıların yılanlarına benzemezler."</span></span></p>

    <p class="calibre16"><span><span class="calibre8">"Yaaa," dedi büyük kız, "hiç benzemiyorlar."</span></span></p>

    <p class="calibre16"><span><span class="calibre8">"Yaaa, demek öyle ha," diyebildi ana.</span></span></p>

    <p class="calibre16"><span><span class="calibre8">"Öyle," dedi Lena, "biz hep o kocaman, kırmızı çatal dişli yılanlarla büyüdük."</span></span></p>

    <p class="calibre16"><span><span class="calibre8">"Öyleyse yılanlarla oynasınlar," dedi ana.</span></span></p>

    <p class="calibre16"><span><span class="calibre8">"Bizim adanın yılanları hiçbir adanın yılanına benzemez," dedi Lena, gözleri dolarak.</span></span></p>

    <p class="calibre16"><span><span class="calibre8">Akşamüstü balığa gidenler geldi. Melek Hatun, Lena, Hüsmenin karısı, çocuklar iskeleye dizilmişler karşıdan gelen balıkçıları bekliyorlardı. Gelenler, kayıklarını kumların üstüne çekince kızlar cıvıldaşarak onlara koştular, hemcecik de kayığa tırmandılar, en küçük kız bir türlü kayığa çıkamıyordu. Vasili küçük kızı aldı kayığın içine koydu. Kızlar, bir kedi gibi kayığın her yanını arıyorlar, başaltına, kıçaltına giriyor çıkıyorlar, kürekleri, sıcak motoru elliyorlar, kayığın her bir yerini sanki kokluyorlardı. Sonra livarları buldular, su dolu livarların içinde türlü balıklar üst üste yüzüyorlardı. Çocuklar, gözlerini livarlara dikmişler şaşkınlıkla bakıyorlardı.</span></span></p>

    <p class="calibre16"><span><span class="calibre8">Vasili, elindeki büyük kamış sepetle geldi kayığa çıktı, livar</span></span><span><span class="calibre8">lardaki balıklan sepete doldurmaya başladı. Kızlar, az ilerde durmuşlar olanı biteni daha öyle kımıldamadan seyreyliyorlardı. Livarların içinde balık kalmayıncaya kadar öylece durdular. Vasili kayıktan inince onlar da arkasından indiler. Vasili elindeki sepeti aldı götürdü denizin kıyısına koydu. Kızlar da onun arkasından gittiler. Deniz durgundu, kıyıya küçük küçük, seyrek dalgalar vuruyordu. Kızlar, kumların üstüne sıralandılar. Sepetteki balıklar çırpınıyordu. Büyücek bir balık sepetten kumların üstüne atladı, bir iki kez havaya sıçradı, bir süre düştüğü yerde titredi, öldü. Kızların gözleri büyüdü. Batmakta olan günün ışıkları saçlarında kızıl ipiltiler dolaştırıyordu. Ne oldu, ne olmadı çocuklar kamışlığa doğru koşuştular, kamışlığın arkasında gözden yittiler.</span></span></p>

    <p class="calibre16"><span><span class="calibre8">Bir süre sonra Vasili sepetin yanına geldi:</span></span></p>

    <p class="calibre16"><span><span class="calibre8">"Balıkların çırpınmaları durdu," diye kadınlara seslendi. Kadınlar ellerinde bıçaklar sepetin yanına vardılar, kumların üstüne oturdular, balıkları temizlemeye başladılar, karınlarını, pullarını.</span></span></p>

    <p class="calibre16"><span><span class="calibre8">Zeytinliğe giden Poyrazla Vasili birer kucak kuru zeytin odunuyla döndüler.</span></span></p>

    <p class="calibre16"><span><span class="calibre8">"Balık çok, ada halkı da çoğaldı, bu kadar odun yetmez," dedi Poyraz.</span></span></p>

    <p class="calibre16"><span><span class="calibre8">Birkaç kez daha zeytinliğe gidip kucak kucak odun taşıdı</span></span><span><span class="calibre8">lar. Gün kavuşurken odunları tutuşturdular. Ortalık aydınlandı. Ateş köze kesince kadınlar temizlenip tuzlanmış balıklarla döndüler.</span></span></p>

    <p class="calibre16"><span><span class="calibre8">Çorbacı evlerinden uzun bir masa alıp getirmişler, kanepe</span></span><span><span class="calibre8">lerin önüne koymuşlardı. Masanın üstüne de bakır sahanlar, su tasları, bir su testisi, ekmekler ve tuzluk konmuştu.</span></span></p>

    <p class="calibre16"><span><span class="calibre8">"Bekleyelim mi?" diye sordu Vasili."</span></span></p>

    <p class="calibre16"><span><span class="calibre8">"Onlar ancak yarın gelebilirler," diye karşılık verdi Poyraz.</span></span></p>

    <p class="calibre16"><span><span class="calibre8">Köze atılan balıklar pişmeye başlayınca, yanmış yağ dumanı, kokusu ortalığı alınca çocuklar ortaya çıktılar, masanın önüne sıralanıp kanepeye oturdular. Balıklar deniz kokuyordu. Yemek boyunca sevinçlerini, mutluluklarını şakıdılar. Çocuklar uçuyorlardı. O gece deliksiz uyudular.</span></span></p>

    <p class="calibre16"><span><span class="calibre8">Kadri Kaptanın teknesi uzaktan gözükünce çınarların altında toplandılar, konuşuyor, gülüşüyorlardı. Çocuklarınsa bir gözleri denizdeydi. Usullacık yerlerinden kalktılar gittiler, iskelenin üstüne sıralandılar, güneş sarı saçlarında parıldıyordu. Suskun, gözlerini tekneden ayırmadan kıpırtısız beklediler. Ürkünç denizi yararak, köpürterek hızla gelen tekne onları şaşırtıyordu. Oysa vapurla gelmişlerdi. Ama ne denizi, ne de köpükleri böyle görmüşlerdi. Vapurda üst üsteydiler. Kadınlar, çocuklar kusuyorlar, erkeklerinse ağzını bıçaklar açmıyor, çömelip ellerini koyunlarına sokmuşlar, yüzleri kırışık içinde kalmış, dudakları sünmüş, düşünüyorlardı. Vapur bir de kokuyor, kokudan burunlarının direkleri kırılıyor, apteshanelere çatlayacak duruma gelmeden gidip sıraya girmiyor, bekliyorlardı. Girince de kokudan, kimileri bayılıyordu. Bir de deniz bir sallanıyor, bir de vapur bir çatırdıyor, kimse yerinde duramıyor, vapur ha battı ha batacak, herkesin yüreği ağzına geliyordu. Kızlar vapuru unutmuş gitmişler, vapur yolculuğu korkunç bir karabasan ya da kapkaranlık bir delik gibi kafalarından silinip gitmişti. Yalnız, toprağa ayak bastıklarından sonra da analarından emdikleri süt burunlarından gelmişti. Çok aç kalmışlar, kiminde de sıcaktan, susuzluktan kavrulmuşlar, içecek bir damla su bile bulamamışlardı. Bir sıcak toprakta güneşten yanmışlar, bir tuhaf sinekler uğuldayarak, kara bulutlar gibi üstlerine gelmiş, onları ısırmış, yemişler, onlar da hastalanmış, ölmüşlerdi. Ölünce çok titremiş, üşümüş, buymuşlar, el dokundurulmayacak kadar kızgın toprağın üstüne, yalım kusan güneşin alnına yatmışlar, dişleri takırdayarak gerilmişler, yorgunluktan çeneleri düşmüştü. Ardından yanmışlar, bir gölgeye, bir serin yele, bir soğuk suya can atmışlardı. Çok ölmüşlerdi. Nasılsa sonradan dirilmişler, oradan kaçmışlardı.</span></span></p>

    <p class="calibre16"><span><span class="calibre8">Deniz köpürüyor, serin kokulu bir yel esiyor, işte, teknenin içinde denizden de babaları geliyordu.</span></span></p>

    <p class="calibre16"><span><span class="calibre8">Tekne yaklaştıkça yürekleri göğüslerine sığmıyordu. Yüzleri pespembe olmuş, gene ter içinde kalmışlardı. Şu tekne de hiç ilerlemiyor, niçin bu kadar ağır geliyordu?</span></span></p>

    <p class="calibre16"><span><span class="calibre8">Oturanlar da hiç konuşmuyorlardı. Hepsi her yerden, baş</span></span><span><span class="calibre8">larını önlerine eğmişler düşünüyorlar, arada sırada da başlarını kaldırıp uzaktan gelen teknelere bakıyorlar, sonra geri indiriyorlardı.</span></span></p>

    <p class="calibre16"><span><span class="calibre8">Sabiha Hanımın elleri dizlerinde, orada oturmuş kalmış, gözleri yanındaki yöresindeki yüzlerde bir şeyler arıyordu. O yüzlerde bir giz, bir büyü, sonsuz bir sevinç, bir umut, bir ölümsüzlük arar gibi. İçleri sıcak bir dostlukla doluydu. Bunca zaman oradan oraya atılmış, sürüklenmiş, sürünmüş, ölümler</span></span><span><span class="calibre8">den ölüm beğenlerden de beter durumlara düşmüşlerdi.</span></span></p>

    <p class="calibre16"><span><span class="calibre8">Gözleri yaş içinde, içi umutla, aydınlıkla kabarmış, yanın</span></span><span><span class="calibre8">daki Melek Hatuna usulca, okşarcana dokundu, Melek Hatun da ona döndü yüreğinin bütün sıcaklığıyla güldü, Sabiha Hanım ürperdi.</span></span></p>

    <p class="calibre16"><span><span class="calibre8">"Yayladan indirdiler bizi. Bize nereye gideceksiniz, ne ya</span></span><span><span class="calibre8">pacaksınız demediler, getirdiler koskocaman, bomboş bir yapının içine soktular. Bekledik orada, öteki, ormanlı, dağlık yerlerden getirdikleri köylülerle birlikte. Çok yaşlı insan ölmüştü yollarda. Vapura bindirdiler, vapur batacaktı, beş gün, beş gece sallandı batmadı. Kokudan, açlıktan öldük. Ölümüzü getirdiler, deniz kıyısındaki bir kocaman yapıya üst üste doldurdular. Orada çok bekledik. Çok yaşlı öldü, çoğumuz hastalandık. Bizi bir yere yerleştirdiler. Burası köy dediler, aman, bunun neresi köy demeye kalmadı, candarma dipçiği çalışmaya başladı. Baktık candarmalar bizi öldürecek. Köy dediğin yerdeki bütün evler yanmış, ne ağaç, ne ot, ne bahçe, ne bağ kalmış, her yer kapkara. Amanın, bu ne iş derken, bir hafta orada kaldık, kuru yerde yattık. Yakın köyler bize ekmek getirdiler, kazanlar kurup çorbalar pişirdiler. Sonra bizi aldılar, dağlık bir yamaçta, yanmış taşlık bir köye verdiler. Böyle böyle bizi dolaştır ha dolaştır ettiler. En sonuncu bizi bir uçsuz bucaksız ovaya götürüp bıraktılar. Her yan otluk, her yan bataklık. Boş köyler var, bu köyler dolu dediler, onlar yaylacıdırlar, şu karşı dağlara göçerler, kışın da evlerine inerler. Bizi oraya götürün, dedik. Orada toprak yok, bir iyice aç kalırsınız, dediler. Bize çiti kamıştan, çatısı ottan bir ev yaptılar. İşte, siz de böyle yapın. İşte bataklık şurada, kamış, saz kesersiniz. Öyle yaptık, yerleştik. Para da verdiler. Ardından bir sinek bastırdı, görülmemiş, ovanın yerlileri bu sineklere kemikli sivrisinek diyorlar, sivrisinekler bulut bulut üstümüze geliyorlar, yüzümüz şişiyor. Sıtma başladı. Birkaç ay içinde yarı yarıya kırıldık. Her gün o kadar insan ölüyordu ki, onları gömemiyorlardı sıtmadan yanan erkekler. Sıcak yukardan yalım gibi iniyor, soluk bile aldırmıyor. Ölülerimiz koktu. Uzaktan köylüler geldiler, kokudan ciğerleri sökülerek onları ovanın ortasına çabucak gömdüler. Kalanlarımız, bir gece kaçtık oradan, bir dağ geçtik, ağaçsız otsuz, uçsuz bucaksız bir bozkıra düştük, bozkırı geçinceye kadar yarımızdan çoğu yollarda döküldü kaldı. Hüsmenin anası, babası o ot bitmez çöle kurban gitti. Dün akşam onunla konuştuk, burada işimiz iyi giderse, gidip onların ölüsünü adaya getireceğiz. Bu adanın mezarlığı da var, gördüm, ne güzel."</span></span></p>

    <p class="calibre16"><span><span class="calibre8">"Getirin" dedi Melek Hatun. "İyi edersiniz. Burada işiniz iyi gidecek."</span></span></p>

    <p class="calibre16"><span><span class="calibre8">"İyi gidecek," dedi Vasili. Gözleri yaş içinde kalmıştı.</span></span></p>

    <p class="calibre16"><span><span class="calibre8">"İyi gidecek," dedi Poyraz, gözleri yaş içinde kalmış. "On</span></span><span><span class="calibre8">ların kemiklerini getiririz."</span></span></p>

    <p class="calibre16"><span><span class="calibre8">"Çok iyi gidecek, çok çok iyi olacak," dedi Lena, "Poyraz oğlusu çok akıllıdır."</span></span></p>

    <p class="calibre16"><span><span class="calibre8">Bu sırada tekne gelmiş yanaşmıştı. İskeleye koştular.</span></span></p>

    <p class="calibre16"><span><span class="calibre8">Hüsmen tekneden atladı, onlara sevinçle koştu, geldi Poy</span></span><span><span class="calibre8">razın önünde durdu.</span></span></p>

    <p class="calibre16"><span><span class="calibre8">"Verdiğin tek altının üçte biriyle, belki de dörtte biriyle nerdeyse kasabanın dörtte birini alacaktım. Yollarda beni soymuşlar, ocağımı söndürmüşler. Keşki doğruca buraya gelseymişim."</span></span></p>

    <p class="calibre16"><span><span class="calibre8">Poyraz güldü, elini uzattı onun omuzuna koydu.</span></span></p>

    <p class="calibre16"><span><span class="calibre8">Sabiha yanlarına geldi, konuştuklarım duymuş o da se</span></span><span><span class="calibre8">vinçten şakıyordu:</span></span></p>

    <p class="calibre16"><span><span class="calibre8">"Poyraz efendi ağa, ananın, babanın mezarlarını da getire</span></span><span><span class="calibre8">cek buraya, adanın, oradaki güzel mezarlığına gömecek. Kasabadan belki de yüzü nurlu bir de hoca getiririz, mezarların üstünde gürül gürül Kuran da okuturuz."</span></span></p>

    <p class="calibre16"><span><span class="calibre8">"Anamın da, babamın da mezarları yok. Uçsuz bucaksız çöl bozkırın ortasında kaldılar."</span></span></p>

    <p class="calibre16"><span><span class="calibre8">Hüsmen bu sözleri söylediğine pişman oldu. Yüzü kırışık içinde kaldı.</span></span></p>

    <p class="calibre16"><span><span class="calibre8">"Yok," dedi hemen. Azıcık düşündü. "Yok, yok. Babamın, anamın yattıkları yeri ararsak buluruz."</span></span></p>

    <p class="calibre16"><span><span class="calibre8">"Ararız," dedi Lena, "orada kalmasınlar, kızgın çölün ortasında. Bizim mezarlığımız ne güzel."</span></span></p>

    <p class="calibre16"><span><span class="calibre8">Hüsmen kendini toparladı, gülümseyerek:</span></span></p>

    <p class="calibre16"><span><span class="calibre8">"Çok güzel bir mezarlık," dedi.</span></span></p>

    <p class="calibre16"><span><span class="calibre8">"Eeee, neler aldın bakalım?" diye sordu Poyraz.</span></span></p>

    <p class="calibre16"><span><span class="calibre8">"Göreceksin, bir eve ne gerekse hepsini aldım da getirdim."</span></span></p>

    <p class="calibre16"><span><span class="calibre8">Gene neşesini bulmuştu Hüsmen.</span></span></p>

    <p class="calibre16"><span><span class="calibre8">"Haydi, öyleyse gidip boşaltalım."</span></span></p>

    <p class="calibre16"><span><span class="calibre8">Coşkuyla tekneye yürüdüler. Kadri Kaptan öteberiyi bir uçtan boşaltmaya başlamıştı bile. Hep birden tekneye atladılar, tekne bir iyice sallandı. Nerdeyse yan yatacaktı, kimse düşme</span></span><span><span class="calibre8">di. Bir yumuldular, teknede ne var ne yok iskelenin üstüne yığdılar.</span></span></p>

    <p class="calibre16"><span><span class="calibre8">Kadri Kaptan terlemiş, mutlu gülümsedi:</span></span></p>

    <p class="calibre16"><span><span class="calibre8">"Ben olmasam," dedi, "bu Hüsmen var ya, ben böyle bir adamı hiç görmedim, bıraksaydım eğer kasabada ne var ne yok alıp gelecekti."</span></span></p>

    <p class="calibre16"><span><span class="calibre8">"Bunların hepsini az bir azıcık altına aldım," dedi Hüsmen. "Yunanistanda olsa sen bu kadar malı on altına bile alamazdın. Vay anasını, beni her yerde kandırmışlar. Keşki Anadoluya gel</span></span><span><span class="calibre8">diğimizde hiçbir yere gitmeseydim de o kadar param çarçur olmasaydı. Nah, o parayla şunun gibi dört tekne alırdım." Parmağıyla Kadri Kaptanın teknesini gösteriyordu. "Nah, bundan da büyük. Yazık, çok param gitti."</span></span></p>

    <p class="calibre16"><span><span class="calibre8">"Gene de çok paran var Hüsmen," dedi Poyraz. "Ne ister</span></span><span><span class="calibre8">sek gene de alırız. Şimdi, şu öteberiler burada, oldukları yerde dursun, biz gidip bir güzel, bir güzeeel bir ev beğenelim sana."</span></span></p>

    <p class="calibre16"><span><span class="calibre8">Öne düştü yürüdü, ilk evden başladılar. Evlerin hemen he</span></span><span><span class="calibre8">men hepsinin kapısı açıktı, açık olmayanları da Vasili birazıcık bir çabayla açıveriyordu. Evlerin çoğu iki katlıydı. Tek katlı olanlar iki katlı evlerin arkalarına düşüyordu.</span></span></p>

    <p class="calibre16"><span><span class="calibre8">Poyraz önde, ötekiler arkada ilk eve girdiler, köşe bucak büııtün evi aradılar, dışarıya çıktılar. Poyraz Hüsmenin gözlerine baktı, o susuyordu, yüzü bir donup kalıyor, bir karmakarış olu</span></span><span><span class="calibre8">yordu. Hiç konuşmadan öteki eve girdiler çıktılar, Poyraz gene Hüsmenin gözlerinin içine baktı, gene Hüsmende bir ses yok Oradakilerin hiçbirinden de bir ses çıkmıyordu. Evlere girip çıkmayı sürdürdüler. İkindi oldu, daha yemek yememişlerdi. Yemek yemek akıllarına bile gelmemişti. İlk ayıkan Melek Hatun oldu, "aman, ocağınız yana çocuklar, ev geze geze, merdiven çıka çıka dizlerime kara sular indi, siz hiç acınızdan ölmez misiniz?"</span></span></p>

    <p class="calibre16"><span><span class="calibre8">"Öldük Hatun," dedi Poyraz, "benim dizlerime de kara su</span></span><span><span class="calibre8">lar indi. Artık gerisine yarın bakar beğeniriz. Beğenmesek de yeni bir köşk yaptırırız!"</span></span></p>

    <p class="calibre16"><span><span class="calibre8">Aralarından bir tek Lena gülümsedi.</span></span></p>

    <p class="calibre16"><span><span class="calibre8">Çınarların altına geldiler, sedirlere yorgun çöktüler. Sarı kızlar gene yan yana sedire sıralandılar. Sıralanıp biribirlerine sokuldular.</span></span></p>

    <p class="calibre16"><span><span class="calibre8">"Melek Hatun, hani acımızdan ölmüştük?"</span></span></p>

    <p class="calibre16"><span><span class="calibre8">"Öldük, dedi Melek Hatun. "Lena, Sabiha kalkalım mı?"</span></span></p>

    <p class="calibre16"><span><span class="calibre8">"Az dur," dedi Lena, "azıcık soluk alalım."</span></span></p>

    <p class="calibre16"><span><span class="calibre8">Biraz sonra da kalktılar. Kızlar da hep birden ayaklandılar, zeytinliğe oduna koştular, zeytinlikte kurumuş odun toplarlarken gözleri hep ak benekli lacivert, çatal dilli, kırmızı gözlü yılanı aradı. Bütün yılanlar nar bahçelerine gitmişlerdi, bulamadılar ama çok korktular, titrediler bile.</span></span></p>

    <p class="calibre16"><span><span class="calibre8">Ateş yakıldı, tencere sacayağının üstüne kondu. Lena, Sabiha, Melek Hatun ocağın başına çömelmişlerdi. Ötekiler de se</span></span><span><span class="calibre8">dirlerin üstüne sıralanmışlar, gözlerini de tencereye dikmişlerdi. Ocaktan yanmış tereyağı cızırtıyla tenceredeki bulgurun üstüne dökülünce dehşet bir koku aldı ortalığı. Arılar, kelebekler doluştular çınarların altına. Çocuklar eve gittiler, bir yer sofrası ve koltuklarında ekmeklerle koşarak geriye döndüler. Vasili masayı sedirlerin önüne çekti, uzun bir sediri de yana götürdü. Pilavı, biraz demlendikten sonra getirdiler masanın ortasındaki siniye boca ettiler. Tahta kaşıklar işe başladı.</span></span></p>

    <p class="calibre16"><span><span class="calibre8">Poyraz:</span></span></p>

    <p class="calibre16"><span><span class="calibre8">"Ah," dedi, "bir baş soğan da olsaydı bulgur pilavının yanında, yemeğin tadına doyum olmazdı."</span></span></p>

    <p class="calibre16"><span><span class="calibre8">Büyük kız:</span></span></p>

    <p class="calibre16"><span><span class="calibre8">"Var," dedi, kaşığını bırakıp ayağa fırladı, "ben mutfakta gördüm." Koştu. Öteki çocuklar da onun arkasından... Hemencecik de geriye döndüler. Büyük sarı kız Poyrazın önüne bir baş soğanı koydu. Öteki kızlar da herkesin önüne birer baş soğan koydular. Poyraz soğanını yumruğuyla ezdi. Ötekiler de... Kadınlar soğan yemiyorlardı. Kızlar da yemediler.</span></span></p>

    <p class="calibre16"><span><span class="calibre8">Yemek biterken, "Durun," dedi Hüsmen, "durun da beni bekleyin."</span></span></p>

    <p class="calibre16"><span><span class="calibre8">Koşarcasına tekneye gitti, büyük bir baklava tepsisiyle döndü. Herkeste sevinç sesleri...</span></span></p>

    <p class="calibre16"><span><span class="calibre8">Hepsinin yüzü gülüyor, yalnız Hüsmen dalmış gitmiş dü</span></span><span><span class="calibre8">şünüyordu.</span></span></p>

    <p class="calibre16"><span><span class="calibre8">"Bak Hüsmen," dedi Poyraz, "bakmadığımız evlere de ba</span></span><span><span class="calibre8">kalım, en güzelini seçeriz."</span></span></p>

    <p class="calibre16"><span><span class="calibre8">"Seçeriz," dedi Kadri Kaptan da sevinçle, "bu kadar insa</span></span><span><span class="calibre8">nız, en güzelini buluruz." Ayağa kalktı, iki kolunu yanlara açarak gerindi, "Ben yoruldum," dedi, evine yürüdü.</span></span></p>

    <p class="calibre16"><span><span class="calibre8">Çocuklar iskeleye öteberilerin başına gittiler, sıralanıp hal</span></span><span><span class="calibre8">ka oldular, hiçbir şeye ellerini sürmüyor, salt bakıyorlardı. Bir süre sonra oturdukları yerde uyuyakaldılar.</span></span></p>

    <p class="calibre16"><span><span class="calibre8">Sabah erkenden, gene hepsi bir arada evleri gezmeye çıktı</span></span><span><span class="calibre8">lar. Evlerde çok öteberi kalmıştı. Hepsini toplasan birçok evi donatırdın. Bu yandaki evleri, hiç kimse ağzını açmadan bir bir gezdiler. Öğleden sonra da çorbacıların konaklarına gittiler, hepsini teker teker dolaştılar. Konaklarda da çok işe yarayacak öteberi buldular. Çınarların altına döndüklerinde gün yıkılmış gitmiş, tepenin arkasına sarkmıştı. Geldiler çınarların altına oturdular. Herkes başını önüne eğmiş, öyle kalakalmış, susuyordu.</span></span></p>

    <p class="calibre16"><span><span class="calibre8">"Ne o, komşular, hepiniz de yeli kesilmiş değirmene dön</span></span><span><span class="calibre8">dünüz."</span></span></p>

    <p class="calibre16"><span><span class="calibre8">"Döndük," dedi Melek Hatun.</span></span></p>

    <p class="calibre16"><span><span class="calibre8">"Sen ne diyorsun Hüsmen, hiçbir evi beğenmemişe benziyorsun."</span></span></p>

    <p class="calibre16"><span><span class="calibre8">"Ben yarın da, öbür gün de evleri tek başıma dolaşacağa ondan sonra..."</span></span></p>

    <p class="calibre16"><span><span class="calibre8">"Ya ondan sonra da bir ev bulamazsan?"</span></span></p>

    <p class="calibre16"><span><span class="calibre8">"Bulurum."</span></span></p>

    <p class="calibre16"><span><span class="calibre8">"Biz yarın balığa çıkıyoruz. Sen evleri tek başına dolaş bakalım."</span></span></p>

    <p class="calibre16"><span><span class="calibre8">Onlar beş gün üst üste balığa çıktılar, Hüsmen de durma</span></span><span><span class="calibre8">dan bütün adayı ev ev dolaştı. En az girdiği eve üç kez girmişti. Çok beğendiği bir evin içinde de belki bir gün kalıyordu.</span></span></p>

    <p class="calibre16"><span><span class="calibre8">Hüsmenin ev araması kaç gün sürdü, ne Hüsmen, ne de onlar biliyorlardı. Hüsmeni unutmuş gitmişlerdi. Onu arada sı</span></span><span><span class="calibre8">rada bir evden ötekine geçerken gören de oluyordu. Her gün, gün doğmadan önce yataktan çıkıyor, gün kavuştuktan sonra eve dönüyordu yorgun argın, bitkin. Kadınlar gene eski yerlerine döndüler, iskelenin ucuna oturup bacaklarını sarkıttılar, gözlerini denize diktiler, ötelerden gelecek renk renk güzel tekneleri, tepeden tırnağa ışıkla donanmış gemileri beklemeye başladılar. Kızlar da onlarla birlikte iskelenin ucuna oturup bacaklarını sarkıttılar, bir iki gün kadınlarla birlikte boş denizi seyrettiler, hiçbir şey anlamadılar, yerlerinden usulca kalktılar, sıvışırlarken Melek Hatun onları gördü, "Ne o kızlar yerinizde su mu çıktı? Nereye gidiyorsunuz kızlar," diye sordu. "Denizi seyretmek çok güzeldir. Kazdağını uzaklardan seyretmek daha da güzeldir. Rumlar Kazların dağına İda, diyorlar. Belki de İda kaz demektir."</span></span></p>

    <p class="calibre16"><span><span class="calibre8">"Yok yok," dedi Lena. "Yok yok, o dağ İdadır, kaz değildir İda. Varsın Türkler kaz desinler."</span></span></p>

    <p class="calibre16"><span><span class="calibre8">"Kazdır," dedi Melek Hatun bastıra bastıra. Lenanın yüzüne bakınca onun üzüldüğünü anladı. "Yok canım," diye düzeltti, "belki de kaz değildir İdadır. Koskoca dağ hiç kaz olur mu?"</span></span></p>

    <p class="calibre16"><span><span class="calibre8">Lena bu sözlere gülümsedi.</span></span></p>

    <p class="calibre16"><span><span class="calibre8">Bu arada kızlar sıvıştılar, doğru nar bahçesine... Çalıların, otların arasından zorlukla koşuyorlardı. Deniz kıyısına indiler. Kumların, çakılların üstünde daha çabuk koşuyorlardı. Kumluk bitinceye, önlerine keskin bir kayalık çıkıncaya kadar koştular. Kayayı denizden aşmak da zordu. Edemediler geriye döndüler, bir sel yarığı bulunca yarı tırmanıp yukarıya çıktılar, yürüyerek nar bahçelerine geldiler, ağaçların arasına giremediler, elli adım kala önlerinde, orada tek başına bitmiş, dalları çiçekten yere sarkmış, gövdesi eğri büğrü, yaşlı, yaşlılığına karşın gür, geniş, üç dört nar görüntüsünde bir ağacın altında durdular. Tetikteydiler, gözleri de yılanda. Yılan ağaçların arasından kırmızı dili dışarda, derisi mor, ak benekli, ala keserek nar çiçeklerinin içinden çıkıp gelecek, çok çok korkacaklar, titreyecek, yılan arkalarından uçarak, kıpkırmızı, onları kovalayacak, onlar koşacaklar çınarların altına kadar gelecekler, Poyraz Efendi Ağa da kocaman tabancasını belinden çıkaracak, uçan yılana daha kendilerini sokup öldürmeden, bir kurşun sıkacak, yılan havadan yere kıvrım kıvrım düşecek, onlar da yılanın başına varıp duracaklar, vah yılan, vah yılan, diye ağlayacaklardı. Orada, dünyanın öteki ucunda, oraya kocaman, çok pis kokan tirenden inmişler, iner inmez de sıcaktan kavrulmuşlar, yüzleri, ayakları, her bir yanları yanmıştı. Bir de sinekler, köylüler sivrisinek diyorlardı, onları bir iyice yemiş, parçalamışlardı. O köyün kızları durmadan söylüyorlardı, oranın yılanları kocamanmış, kanatlıymışlar, uçuyorlar, taa gökyüzüne çıkıyorlarmış. Kocaman, öküz gibi boynuzlu yılanlar da varmış. Bir kızın da uçan altın bir yılanı varmış, yılan her gece gelir kızın koynunda uyurmuş. Kız, büyüyünce yılanla evlenecekmiş. Kızın babası yılana çok kızmış, yılan uçarak gelirken babası tabancayla yılanı yere düşürmüş. Kız çok ağlamış ya yılan ölmüş. Ölüsünü leylekler almışlar göğün en üstüne götürmüşler.</span></span></p>

    <p class="calibre16"><span><span class="calibre8">Gözleri ağaçların dibindeki çiçeklerin arasında, yılan ha çıktı ha çıkacak. Biribirlerine sokulmuşlar bekliyorlar, yılan gelir de üs</span></span><span><span class="calibre8">tümüze atlar, diye gözlerini bile kırpmıyorlar. Uzun beklediler. Karşı dağların üstünden akıp gelen, adanın yöresini dolanan bulutun gölgesi üstlerine üç kez düştü geçti. Son gölge de gidince, yan yana sıkışarak ayakları aldı onları bahçenin ucuna kadar götürdü. Orada direklediler kaldılar, bir adım daha atamadılar. Zangır zangır titriyorlar, ne bir adım geriye, ne bir adım ileriye atabiliyorlardı. Titremeleri uzun sürdü, ta ki, göremedikleri, bir nar dalına, dalı sallayarak, çiçekleri top top yere döken bir kuş konana kadar. Dal, çatırtıyla sallanıp da çiçekler yere yağınca kızlar var güçleriyle geriye, kocamış narın gövdesinin arkasına kadar koştular, soluk soluğa orada, gözleri faltaşı gibi açılmış durdular, biri birlerine sokuldular, beklediler. Yılan, uçarak bir türlü gelmiyordu. Ne olmuştu bu kocaman, upuzun yılana, nerede kalmıştı? Gözlerini ağaçların altına dikmişler, nerdeyse kırpmıyorlardı.</span></span></p>

    <p class="calibre16"><span><span class="calibre8">Üstlerinden üç bulut gölgesi daha geçti. Başlarını kaldırıp bulutlara baktılar, bakar bakmaz da hemen ağaçların altına indir</span></span><span><span class="calibre8">diler. Yılan, bu arada gelmemişti. Hep birlikte bir oooh çektiler.</span></span></p>

    <p class="calibre16"><span><span class="calibre8">Çok beklediler, bacakları yoruldu, dizleri titredi, sıcak çöktü, terlediler. Üstlerinden kocaman bir bulut daha ağır ağır geçti, azıcık serinlediler. Bulut geçince, arkasından, bir uyurgezercesi</span></span><span><span class="calibre8">ne narlığa kaydılar, orada ilk narın karşısında durdular. Neden sonra gene bir kuş geldi, büyük çiçeklerini götüremeyen yere sarkmış bir dala kondu, dal çatırdadı, üstünde ne kadar al çiçek varsa toprağa döküldü. Kuşu gördüler, som maviydi, mavisi al çiçeklerin üstünde balkıyordu. Kuşun mavisi yerlere dökülmüş nar çiçeklerinin üstüne çökmüş, onlar da masmavi olmuşlardı.</span></span></p>

    <p class="calibre16"><span><span class="calibre8">Gene uyurgezer gibi, arka arkaya koca narın dibine kadar kaydılar. Gene gözlerini faltaşı gibi açıp ağaçların altına dikti</span></span><span><span class="calibre8">ler. Yandaki ılgınların altına da baktılar. Karşıdaki mor çiçekli çalı kümesinin dalları sallanıncaya kadar orada durdular, çalı kümesinin dalları sert esen, çalının yöresinde dönen bir yele tutulmuşcasına sallanıyordu.</span></span></p>

    <p class="calibre16"><span><span class="calibre8">"Yılan," dedi büyük kız, "yılan. Bakınsana çalının dalları nasıl sallanıyor, bakın, bakın!"</span></span></p>

    <p class="calibre16"><span><span class="calibre8">Gözlerini kocaman kocaman açıp baktılar. Çalı dallarının sallantısı gittikçe artıyordu, narlığa yürüdüler. Çalı kümesinin dalları biribirine giriyor, daha çok sallanıyordu. Dala konmuş som mavi kuş da başını yan yatırmış, tek gözünü delirmiş çalıya dikmiş bakıyordu. "Kanatlı," dedi büyük kız, yüzü sapsan kesildi, ağzı kurudu, tepeden tırnağa ürperdi. Bu sırada da mavi kuş mavisini yöreye dağıtarak uçtu gitti. Uçtuğu yerde, ta denizin ötelerine kadar, uzun, göz kamaştıran mavi bir çizgi kaldı. Sonra kuşlar geldi küme küme dallara kondu. Dallar sallandı, çiçekler yağmur gibi döküldü. Nar ağaçlarının gövdeleri sallandı, çiçekler savruldu. Som sarı kuşlar, kepezliler, güneş kanatlılar, uzun lacivert benekliler savruldular. Nar ağaçları gıcırdadılar, uğuldadılar, arılar çakıp söndüler, kelebekler, denizden geldiler, bin renkte. Üç kez yer sarsıldı. Kızlar çok çok korktular. Uyurgezer, oradan oraya gittiler, dalları biribirine girmiş sallanan çalıya varmak istediler varamadılar. Kanatlı yılan onun altındaydı, çıkmıyordu. Taş toplayıp eteklerine doldurup çalı kümesinin üstüne taş yağdırdılar. Kanatlı çıkacak, diye beklediler, korkudan dilleri tutuldu. Çok çok titrediler. Yılan çıkmadı. Gün battı, karanlık kavuştu onlar daha oyunlarını sürdürüyorlardı. Çınarların altından analarının sesi geliyordu, birden farkına vardılar, analarının sesine koşuştular, çınarların altında Poyraz Efendi Ağa, Vasili, ötekiler, Hüsmeni epeyce bekledikten sonra yemeğe oturdular. Köz öbeğinin üstüne iri balıkları attılar, bütün ada mis gibi koktu. Yanan balık yağının kokusu bütün kokuların üstüne çıktı. Hüsmen uzaklardan balık kokusunu aldı. Dehşet acıktığını duyumsadı. O kadar acıkmıştı ki midesi kazınıyordu. Ona günlerdir yemek yemiyormuş gibi geldi, hızlandı, balıklar daha sofraya gelmeden çınarların altına ulaştı, Poyrazın yanına oturdu.</span></span></p>

    <p class="calibre16"><span><span class="calibre8">"Şaşırdım," dedi, "hangi evi alayım, şaşırdım. Hepsi de çok güzel. Hele bir tanesi var."</span></span></p>

    <p class="calibre16"><span><span class="calibre8">"Hangisi o? Demek beğendin ha?"</span></span></p>

    <p class="calibre16"><span><span class="calibre8">"Beğendim."</span></span></p>

    <p class="calibre16"><span><span class="calibre8">"Öteberileri yarın taşıyalım."</span></span></p>

    <p class="calibre16"><span><span class="calibre8">"Hele durun hele. Durun bakalım. Belki daha güzelini bu</span></span><span><span class="calibre8">lurum."</span></span></p>

    <p class="calibre16"><span><span class="calibre8">Poyraz sustu. Öbürü konuştu konuştu, Poyraz ağzını aç</span></span><span><span class="calibre8">madı.</span></span></p>

    <p class="calibre16"><span><span class="calibre8">"Küstün mü?"</span></span></p>

    <p class="calibre16"><span><span class="calibre8">"Küsmedim."</span></span></p>

    <p class="calibre16"><span><span class="calibre8">"Ne yapayım, o kadar güzel evler ki her biri sırça saray. Böyle güzel evlere bakılır da bırakılır mı? Ben olsaydım onların yerinde, alırdım tüfeğimi, çıkardım şu tepenin üstüne ölesiye savaşırdım. Bu güzel evlerden birini seçemiyorum. Ne yapa</span></span><span><span class="calibre8">yım bilmem, şaşırdım. Küstün mü bana sen?"</span></span></p>

    <p class="calibre16"><span><span class="calibre8">"Küsmedim."</span></span></p>

    <p class="calibre16"><span><span class="calibre8">Hüsmen konuşmasını sürdürdü. Evleri teker teker anlatıyordu. Evlerin içindeki tahta işlemeleri, türlü türlü resimleri... Bütün dünyada ne varsa hepsinin tasvirini duvarlara koymuşlar. Denizleri, ak bulutları, ayları, mor bulutları, kuşları, balık ları, arıları... Daha da neler neler. Gel de içlerinden birini beğen! Tuh be! Şu benim başıma gelene bakın!</span></span></p>

    <p class="calibre16"><span><span class="calibre8">Evlerden geçti, adaya geldi Hüsmen. İşte o zaman ne des</span></span><span><span class="calibre8">tanlar döktürdü! Koskocaman, çiçekten dalları eğilmiş, arıların uğultusuyla coşmuş, ak çiçeklerinin kokusuyla insanın başını döndüren ağaç.</span></span></p>

    <p class="calibre16"><span><span class="calibre8">Hüsmen konuştukça konuşuyor, kendinden geçiyordu.</span></span></p>

    <p class="calibre16"><span><span class="calibre8">"Haydiyin bakalım, siz benim yerimde olun da bu cennetten kendinize bir yer seçin, Allah burasını övmüş de yaratmış. Toprağına basmaya, bir yaprağını koparmaya, bir böceği, bir arıyı incitmeye kıyamıyorum. Oturup şu tepenin üstüne dünyayı seyretmeye doyamıyorum. Bu adayı ölünceye kadar dolaşsam, doyamayacağım. Toprağının ışıltısına, denizinin, arılarının, kelebeklerinin, çiçeklerinin kokusuna doyamayacağım. Başım dönüyor. Allahın sevgili kuluymuşum da buraya düşmüşüm. Siz bir arıyı yakalayıp da hiç kokladınız mı? Arılar mis gibi kokar. Burada daha çok."</span></span></p>

    <p class="calibre16"><span><span class="calibre8">Poyraz, ötekiler ağızları şaşkınlıktan, hayranlıktan bir karış açık kalmış onu dinliyor, o da ipiltileri mor kayanın üstünde oynaşan, altındaki ak çakıltaşlarıyla ışığa kesmiş pınarı, denizi, kokuları, seher yelini, ulu armut ağacını akan bir su gibi rahat anlatıyordu.</span></span></p>

    <p class="calibre16"><span><span class="calibre8">Poyraza döndü, gözlerini gözlerinin içine dikti:</span></span></p>

    <p class="calibre16"><span><span class="calibre8">"Küstün değil mi?" diye sordu.</span></span></p>

    <p class="calibre16"><span><span class="calibre8">Poyraz onu, usullacık, incitmekten korkarak, içindeki sevgi taşarak, kabararak, sıcacık kucakladı, kalktı evine yollandı. Ötekiler de kalktılar, Hüsmen yerinde oturdu kaldı. "Hüsmen," dedi sevi dolu bir sesle Sabiha, "Hüsmen, kalk gidelim. Çocuklar uyuyor, kalk."</span></span></p>

    <p class="calibre16"><span><span class="calibre8">Hüsmen mutluluk dolu bir sesle:</span></span></p>

    <p class="calibre16"><span><span class="calibre8">"Siz gidin yatın, ben burada kalacağım."</span></span></p>

    <p class="calibre16"><span><span class="calibre8">Kızlar, kahvaltıyı yapar yapmaz ayağa kalkıp narlığa yö neldiler. Sabiha sordu:</span></span></p>

    <p class="calibre16"><span><span class="calibre8">"Nereye çocuklar?"</span></span></p>

    <p class="calibre16"><span><span class="calibre8">"Oynamaya."</span></span></p>

    <p class="calibre16"><span><span class="calibre8">"Oynamaya nereye?"</span></span></p>

    <p class="calibre16"><span><span class="calibre8">Kızlar sustular. Bir süre analarına bir şey söylemediler.</span></span></p>

    <p class="calibre16"><span><span class="calibre8">En küçük kız:</span></span></p>

    <p class="calibre16"><span><span class="calibre8">"Narlığa gidiyoruz, orada yılanlarla oynamaya. O yılanlar da hepten gittiler de bir daha gözükmediler." Somurttu.</span></span></p>

    <p class="calibre16"><span><span class="calibre8">Anaları güldü:</span></span></p>

    <p class="calibre16"><span><span class="calibre8">"Varın gidin bakalım narlığa. Gözükmeyen fillerle, gözük</span></span><span><span class="calibre8">meyen kaplanlarla oynayın, ama çabuk gelin."</span></span></p>

    <p class="calibre16"><span><span class="calibre8">"Bugün kanatlı yılan gelecek," diye övündü küçük kız. "Hem de mavi kanatlı, o mavi kuş gibi. Kanatları kocaman. Biz de ondan çok korkacağız. Korkumuzdan da altımıza işeyeceğiz."</span></span></p>

    <p class="calibre16"><span><span class="calibre8">Kıyıya indiler, kumların üstünden koştular, koca narın altına geldiler, gözlerini de ağaçların altına diktiler. Yere dökülmüş, insanın aşık kemiğine kadar çıkan nar çiçekleri buruşmuş, uçuk bir mora dönüşmüştü. Bu, kızların gözünden kaçmadı.</span></span></p>

    <p class="calibre16"><span><span class="calibre8">Büyük kız, umutsuz bir sesle:</span></span></p>

    <p class="calibre16"><span><span class="calibre8">"Artık yılan hiç gelmeyecek, ne beneklisi, ne de kanatlısı."</span></span></p>

    <p class="calibre16"><span><span class="calibre8">Küçük, en uçtan atıldı:</span></span></p>

    <p class="calibre16"><span><span class="calibre8">"Gelecek," dedi öfkeyle. "Öyle bir gelecek ki korkudan donumuza işeyeceğiz, hepimiz de."</span></span></p>

    <p class="calibre16"><span><span class="calibre8">"İyi yapacaksın. Pis! Böyle sözleri Poyraz Efendi Ağanın yanında söylersen, o zaman da görürsün. Babam seni... Nah böyle böyle!"</span></span></p>

    <p class="calibre16"><span><span class="calibre8">"Babam bana hiçbir şey yapmaz."</span></span></p>

    <p class="calibre16"><span><span class="calibre8">"Yaaa, yapmazmış, görürsün. Unuttun mu, o köyde kaya</span></span><span><span class="calibre8">nın üstüne tırmanmış da inememiştin. Babam da, kimsecikler de kayanın üstüne çıkamıyordu. Bir adam bulundu da, ip cambazı, seni oradan indirdi. Babam da o adama çok para verdi. Sonra da seni... aklında mı?"</span></span></p>

    <p class="calibre16"><span><span class="calibre8">"Aklımda."</span></span></p>

    <p class="calibre16"><span><span class="calibre8">Küçük kız küstü, somurttu, bir daha da ağzını açmadı. Ama bugün hem benekli uzun yılan, hem de kanatlı yılan, işte oradan, çalıların içinden şakır şakır akıp gelecekler, o da... Büyük kıza kaş altından baktı, o da, korkusundan donuna işeyecek.</span></span></p>

    <p class="calibre16"><span><span class="calibre8">Orada, büyük nar ağacının altında yan yana duruyorlardı. Karşıdaki bahçede en küçük bir kıpırtı yoktu. Ne arı uçuyor, ne bir kuş dallara konuyor, ne de en küçük bir yel efiliyordu. O kadar sessizdi ki ortalık dünya yok olmuş gibiydi. Azıcık ilerideki denizin sesi bile duyulmuyordu. Mavi kuşla birlikte deniz sanki başını alıp çekilmiş gitmiş, yeri de bomboş kalmıştı.</span></span></p>

    <p class="calibre16"><span><span class="calibre8">Çocuklar da sessizdi, orada öylece dikilmiş kalmışlardı Çalı kümesinin bir yaprağı bile kıpırdamıyordu. Gene de gözleri çalılarda, ağaçların altındaydı. Korkmayı unutmuşlar, bomboş kalmışlardı. Aradan ne kadar bir süre geçti, belli değil. Gün, uzaktaki denizin az üstünde yeşil, mor, eflatun, pembe bir renk cümbüşünde battı batacaktı. Narlardan başka hiçbir yana bakmıyorlardı.</span></span></p>

    <p class="calibre16"><span><span class="calibre8">Birden küçük kız bağırdı:</span></span></p>

    <p class="calibre16"><span><span class="calibre8">"İşte orada yılan, orada yılan, çalının içinde."</span></span></p>

    <p class="calibre16"><span><span class="calibre8">Bağırmasıyla, narlara doğru alıp yatırması, bir anda da ça</span></span><span><span class="calibre8">lının yanına varması bir oldu. Çalının yöresinde sıçrayarak bir yabanıl oyunda dönmeye başladı.</span></span></p>

    <p class="calibre16"><span><span class="calibre8">Çocuklar, şaşırmaya bile vakit bulamamışlar, yerlerinden kıpırdayamamış, donup kalmışlardı. Korkamamışlardı bile. Küçük kız ilerdeki çalı kümesinin yöresinde daha da hızlana</span></span><span><span class="calibre8">rak dönüyor, bacaklarını yanlara, yukarıya fırlatıyordu.</span></span></p>

    <p class="calibre16"><span><span class="calibre8">Küçük kız bir anda gözden yitiverdi. Bunlar ne olup bitti</span></span><span><span class="calibre8">ğini göremediler, anlayamadılar. Onlar da hep birden narlığa saldırdılar, çalı kümesini dolandılar, ağaçların arasına kaydılar, küçük kızı bir uçtan öbür uca koşarken gördüler, yakalamak için atıldılar, kız o kadar hızlı koşuyordu ki bütün narlığı dolandılar onu yakalayamadılar.</span></span></p>

    <p class="calibre16"><span><span class="calibre8">Yorulmuşlar, ter içinde kalmışlardı. Oldukları yere çöktü</span></span><span><span class="calibre8">ler. Küçük kız da durdu. O da bitkindi. Durduğu yere çöküverdi. Körük gibi soluyordu. Bir iyice soluklandıktan sonra ayağa kalktı, ablalarına yürüdü, vardı karşılarına dikildi.</span></span></p>

    <p class="calibre16"><span><span class="calibre8">"Yılansız da korktum," dedi. "Ne yılan gördüm, ne de bir şey, korkumdan da donuma işedim."</span></span></p>

    <p class="calibre16"><span><span class="calibre8">Önce büyük kız, arkadan ötekiler süklüm püklüm narlıktan çıktılar.</span></span></p>

    <p class="calibre16"><span><span class="calibre8">Narlığı çıkınca büyük kız:</span></span></p>

    <p class="calibre16"><span><span class="calibre8">"Ben de hiç korkmadım," dedi, yüzünde derin bir üzüntü. İçini çekti, "yılan da yokmuş. Hiçbir şey de..."</span></span></p>

    <p class="calibre16"><span><span class="calibre8">Öteki kızlar teker teker konuştular:</span></span></p>

    <p class="calibre16"><span><span class="calibre8">"Ben de korkmadım, ben de korkmadım, ben de..."</span></span></p>

    <p class="calibre16"><span><span class="calibre8">Gün batmadan çınarın altına geldiler.</span></span></p>

    <p class="calibre16"><span><span class="calibre8">Anaları onları özlemle karşıladı.</span></span></p>

    <p class="calibre16"><span><span class="calibre8">"Ne oldu çocuklar size böyle? Suratınız niye böyle? Ne o du, süngünüz düşmüş."</span></span></p>

    <p class="calibre16"><span><span class="calibre8">"Hiçbir şey olmadı."</span></span></p>

    <p class="calibre16"><span><span class="calibre8">Küçük atıldı:</span></span></p>

    <p class="calibre16"><span><span class="calibre8">"Yılan yok. Yılan kaçmış," dedi. "Bekledik, bekledik gelmedi. Varsın gelmesin. Ben de kendi kendime yılancılık oynadım da çok korktum. Korktum da... Bunlar hiç korkmadılar."</span></span></p>

    <p class="calibre16"><span><span class="calibre8">Hüsmen sedirin üstüne yumulmuş kalmıştı. Yarı uykuda yarı uyanık, yarı düşte. Evler gözlerinin önüne sıralanmışlar, renk renk, kalın bir sis arkasından ağır ağır geçiyorlardı. Hiçbiri</span></span><span><span class="calibre8">sine karar veremiyordu. Bütün evler gözlerinin önünden geçip gidince Hüsmen ayağa kalktı, yanına yönüne şöyle bir bakındıktan sonra çorbacıların evlerine yöneldi, evleri görmeden önlerinden geçti, burundaki kayalıklardan döndü. Gene evlerin önünden hiçbir şey görmeden geçti. O kadar gerilmiş, o kadar merdiven çıkmıştı ki her bir yerleri sızılıyordu. Çınarın altına geldi, sedirin üstüne yumulup oturdu. Oradan kalkıp kiliseye bir uğradı, içeriye girdi çıktı, kiliseden armut ağacına, oradan narlığa, narlıktan soluğu evlerin arasında aldı. Birden gün doğdu, sivrisine gün vurmuş, ışık içindeki dağın doruğu kesilmişcesine havada kaldı. Doruk kendi yöresinde ışıklarını savurarak dönüyordu. Hüsmen, bir gözü savrulan dorukta, bir gözü evlerde, geldi o evin kapısında durdu, evin kapısını açtı, hızla merdiveni çıktı, salondan geçti, balkona çıktı, dağdan yana döndü. Dağın doruğu daha savrularak dönüyor, doruktan aşağısına gölgeler düşmüş bir sis arkasında kalmış dağ belli belirsiz sallanıyordu. Ve deniz süt limandı, ışığa batmış, menevişliyordu. Ötelerde bir de uzun, iri bir balık atladı havaya, çaktı söndü.</span></span></p>

    <p class="calibre16"><span><span class="calibre8">"Oldu," dedi Hüsmen, "çok şükür bu da oldu." Hemence</span></span><span><span class="calibre8">cik de toparlandı, çınarların altına koştu. Poyraz orda yoktu, evin merdivenlerine atıldı, "Oldu oldu, Poyraz Efendi Ağa oldu. Nerdesin?" soluk soluğa kalmıştı.</span></span></p>

    <p class="calibre16"><span><span class="calibre8">"Burdayım Hüsmen, geliyorum."</span></span></p>

    <p class="calibre16"><span><span class="calibre8">Hüsmen evin merdivenlerini bir iniyor bir çıkıyor, oradan oraya mekik dokuyordu.</span></span></p>

    <p class="calibre16"><span><span class="calibre8">Lena ocaklığın yanında apışmış kalmış, Hüsmenin durumunu seyreyliyor, ne olmuş bu adama, ne olmuş, diye kendi kendine söyleniyordu. Korku içindeki Lena, Hüsmenin yanına yaklaşıp da, sana ne oldu, diyemiyordu.</span></span></p>

    <p class="calibre16"><span><span class="calibre8">Hüsmen salondan balkona, balkondan ocaklığa, merdivenden aşağıya yukarıya mekik dokurken, giyinmiş kuşanmış Poyraz odanın kapısında gözüktü. "Oldu oldu," diyerek ona yaklaştı Hüsmen. "Oldu, oldu, duymuyor musun?" Delicesine de gülüyordu. "Ne oldu?" Hüsmen onu elinden tuttu, merdivenden aşağıya sürükledi, çınarların önünden yukarıya döndüler, büyük bahçeli, iki katlı mor boyalı evin önünde durdular:</span></span></p>

    <p class="calibre16"><span><span class="calibre8">"İşte bu. Buldum, buldum. İşte bu!"</span></span></p>

    <p class="calibre16"><span><span class="calibre8">"Hayırlı olsun," dedi Poyraz, daha şaşkınlığını üstünden atamamış.</span></span></p>

    <p class="calibre16"><span><span class="calibre8">Onların arkasından Lena da gelmişti. O da Hüsmenin yanı</span></span><span><span class="calibre8">na geldi:</span></span></p>

    <p class="calibre16"><span><span class="calibre8">"Hayırlı olsun Hüsmen," dedi, o da şaşkındı.</span></span></p>

    <p class="calibre16"><span><span class="calibre8">Hüsmen, bir eliyle Poyrazın elini, ötekiyle Lenanın elini tuttu:</span></span></p>

    <p class="calibre16"><span><span class="calibre8">"Gelin," dedi, "sonunda buldum işte, emeklerim boşa git</span></span><span><span class="calibre8">medi."</span></span></p>

    <p class="calibre16"><span><span class="calibre8">Onları balkona çıkardı, dağa doğru döndürdü:</span></span></p>

    <p class="calibre16"><span><span class="calibre8">"Bakın, bakın dağ da orada. İda dağı."</span></span></p>
  </div>
</body>
</html>
