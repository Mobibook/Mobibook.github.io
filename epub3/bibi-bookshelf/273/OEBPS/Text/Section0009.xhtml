<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ilk250ki2</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre4">
    <h1 class="calibre13"><span class="calibre19"><br /></span></h1>

    <h1 class="calibre13"><span class="calibre19"><br /></span></h1>

    <h1 class="calibre13"><span class="calibre19"><br /></span></h1>

    <h1 class="calibre13"><span class="calibre19">9</span></h1>

    <div>
      <span class="calibre19"><br /></span>
    </div>

    <div>
      <span class="calibre19"><br /></span>
    </div>

    <div>
      <span class="calibre19"><br /></span>
    </div>

    <p class="calibre16"><span class="calibre17"><br class="calibre3" /></span></p>

    <div class="chapter">
      Poyraz Musa o gece yataktan kalktı, giyindi tuvalete girdi çıktı, usturasını, tıraş sabununu, havlusunu yanına aldı, çeşmeye gitti. Adaya geldi geleli, sık sık çeşmede yüzünü yumak, burada tıraş olmak hoşuna gidiyordu.
    </div>

    <div class="chapter">
      Çabucak tıraş oldu, eve koşarcana gitti, kapının yanındaki duvara asılmış aynaya epeyce uzun baktı, kırmızı bıyığını sıvazlayarak düzeltti. Yakışıklı olduğuna çok inanmıştı Aynadaki yüzü bu düşüncesini pekiştirdi.
    </div>

    <div class="chapter">
      Lena çayı kaynatmış, çaydanlık ocakta tütüyordu. Yiyecekleri sahanlara koymuş, sofraya yerleştiriyordu. Düşünceliydi, arkasına döndü:
    </div>

    <div class="chapter">
      "Oğlusu" dedi, "sana ne oldu, sen bu gece de sabaha kadar uyuyamadın."
    </div>

    <div class="chapter">
      "Uyumadım," dedi Poyraz kırık bir sesle.
    </div>

    <div class="chapter">
      "Uyusan iyi olurdu."
    </div>

    <div class="chapter">
      "İyi olurdu," dedi Poyraz.
    </div>

    <div class="chapter">
      "Keşki gece dışan çıksaydın da denizin kıyısında çakıltaşlarının üstünde yürüseydin. Yürüseydin de ala şafağı orada karşılasaydın. Eski balıkçılar öyle yaparlardı."
    </div>

    <div class="chapter">
      Poyraz çabuk çabuk kahvaltısını bitirdi kalktı.
    </div>

    <div class="chapter">
      "Ben de şimdi deniz layısma yürümeye gidiyorum Ana, alaca şafağı karşılamaya."
    </div>

    <div class="chapter">
      "Savaştan önce bu denizin balıkçıkları hep senin gibi yaparlardı." Yüzünden bir kıvanç gülümsemesi geldi geçti. Poyraz buna sevindi.
    </div>

    <div class="chapter">
      "Balığa çıkacak mısın?"
    </div>

    <div class="chapter">
      "Bilmem."
    </div>

    <div class="chapter">
      "Deniz durgun olacak bugün, karıncanın su içtiği..."
    </div>

    <div class="chapter">
      Poyraz, Lenanın ne kadar üzüldüğünü biliyordu. O, kapıdan çıkarken, "bugün çok yakışıklısın oğlusu, balıkçı kılığı da sana çok yakışıyor. Yüzünden ışık saçılıyor," dedi.
    </div>

    <div class="chapter">
      Poyraz arkasına döndü, ona mutlu gülümsedi, kıyıya yürüdü, kayığını kumların üstünden denize sürdü, kayığa bine<span class="calibre17">cekken geriye döndü. Zehraların evine baktı, kimsecikler yok</span><span class="calibre17">tu. İçi cızz etti. Kayığı denizden geri yerine çekti, çakıltaşlarının üstünden yavaşça, gözleri evde yürümeye başladı. Yarın üstün</span><span class="calibre17">de bitmiş yaşlı gövdesi çakur çukur, eğri büğrü olmuş nar ağacının altına kadar gitti. Nar ağacının üstünde koskocaman bir çiçek kalmıştı. Alacakaranlığın taze ışığında çiçek daha da büyüyordu. Çabucak geriye döndü. Lena Poyrazın ayaklarının altındaki çakıltaşlarının çıkardığı seslerden kulağını alamıyor, Poyrazın düşüncelerini adım adım izliyordu.</span>
    </div>

    <div class="chapter">
      Poyraz hızlanarak yavaşlayarak gitti geldi, geldi gitti. Çakıltaşlarının sesleri çoğaldı, gürüldedi, durgunladı, kesildi, Zehra kapıda ya da pencerede gözükmedi. Sonunda Poyraz yönünü eve döndü, zınk dedi orada durdu. Ortalık aydınlanıyor, yüreği gittikçe hızlanıyor, gittikçe de göğsünü küt küt dövüyordu. Poyraz çok beklemedi, evin kapısı açıldı. Zehra kapıda gözüktü. Poyraz sallandı, yüreği duracaktı, o anda da içini bir sevinç bürüdü. Zehraya bir göz attı, göz atmasıyla birlikte de döndü kayığına yürüdü, çakıltaşlarının sesi ortalığı aldı. Kayığı o hızla denize sürdü, motoru birkaç kol vurarak çalıştırdı. Kayığın yönü Kaba Adaya döndü, Zehra kapıda duruyordu. Evler gözden yitinceye kadar dönüp dönüp adaya baktı.
    </div>

    <div class="chapter">
      Kaba Adaya nasıl geldi, motoru ne zaman durdurdu, denize hangi balığın oltasını attı farkında değildi. Zehra sabahın alacasında, kapının eşiğinde durmuş, ışıklı mavi, iri, derin gözleriyle, yüreğinin bütün sevgisiyle bakıyordu.
    </div>

    <div class="chapter">
      Denize saldığı oltasını unutmuş gitmişti. Nasıl olduysa oltasını çekti, ipin ucunda sallanan balığı aldı livara attı, motoru çalıştırdı, sonuna kadar gazı verdi. Adaya ulaştığında gün kuşluğu geçiyordu. Çeşmenin başında Zehrayı gördü, kayığı kumlara sürerken gaz kesti, kıyıya çıktı, kayığı çekti, livardaki balığı da unutmadı, aldı, geldi çınarın altına, çeşmenin biraz uzağına oturdu, gözlerini Zehraya dikti. Zehra ağzına kadar doldurduğu kovasındaki suyu çeşmenin yalağına döktükten sonra kovasını musluğun altına koydu. Biraz sonra kova doldu, Zehra dolan kovayı aldı gene yalağa döktükten sonra musluğun altına sürdü. Kova doldu. Zehra suyu gene boşalttı. Kova doluyor, Zehra boşaltıyor, her seferinde de Poyrazı hayranlıkla, sevgiyle, kadife gibi bakışlarıyla tepeden tırnağa okşuyordu.
    </div>

    <div class="chapter">
      Bütün adalılar onlara bakıyor, onlarınsa hiçbir şeyden haberi olmuyordu. Poyrazın, sağ elinin bir parmağını ağzına soktuğu balık elinde öylece duruyordu.
    </div>

    <div class="chapter">
      Kimse de onları sonsuz düşlerinden uyandırmamak için çeşmeye yaklaşmıyordu. Bütün bu olup bitenden habersiz Musa Kazım Ağaefendi Poyrazı çınarların altında görünce merdivenden indi, çeşmeye yürüdü, Poyraz ayağa fırladı, onu karşıladı, "Buyurun Ağaefendi, buyurun efendim," dedi, bu sırada da Zehra kovasındaki suyu boşaltmış, kovayı musluğun altına koymuştu. Yüzü kıpkırmızı olmuş, ter içinde kalmıştı, çok gizli, çok kötü bir ilişkide yakalanmışcasına. Poyrazın durumu ondan da beterdi.
    </div>

    <div class="chapter">
      Zehra, dolan kovasını aldı, eli ayağı titreyerek eve yollandı.&nbsp;
    </div>

    <div class="chapter">
      "Buyurun efendim, buyurun." Yan yana oturdular.
    </div>

    <div class="chapter">
      "Ben," dedi Musa Kazım Ağaefendi, "ben atsız çiftliksiz yaşayamam, senin bir arkadaşın vardı ya, hani topal, adı neydi onun?"
    </div>

    <div class="chapter">
      "Topal Ali Çavuş."
    </div>

    <div class="chapter">
      "İşte o. Topal ayağını yere basınca küt küt eder. Ayağını Çanakkalede bırakmış da gelmiş."
    </div>

    <div class="chapter">
      "Öyledir efendim."
    </div>

    <div class="chapter">
      "Hani onun köyünün oralarda çiftlik olacak topraklar varmış, çiftlikler de varmış. Öyle söylemiştin bana."
    </div>

    <div class="chapter">
      "Öyle söylemiştim."
    </div>

    <div class="chapter">
      "Gidip şu yerleri görelim."
    </div>

    <div class="chapter">
      "Görelim efendim. Ne zaman isterseniz."
    </div>

    <div class="chapter">
      "Şimdi oğlum, eğer müsaitseniz. Hemen şimdi."
    </div>

    <div class="chapter">
      Poyraz kalktı, Melek Hatunun evine yürüdü, "Melek Ha<span class="calibre17">tun," diye bağırdı, "Kadri Kaptan evde mi?"</span>
    </div>

    <div class="chapter">
      "Evde, geliyor," dedi Melek Hatun.
    </div>

    <div class="chapter">
      Kadri Kaptan kapıda gözükünce Poyraz Ağaefendinin ya<span class="calibre17">nına döndü.</span>
    </div>

    <div class="chapter">
      Kadri Kaptan çabucak geldi:
    </div>

    <div class="chapter">
      "Buyurun Reis."
    </div>

    <div class="chapter">
      "Baytarı bul getir."
    </div>

    <div class="chapter">
      "Buralardaydı. Hemen bulur getiririm."
    </div>

    <div class="chapter">
      "Sultanım efendim, mademki at çiftliği yapacağız, yanı<span class="calibre17">mızda bir de baytar olursa daha iyi olmaz mı?"</span>
    </div>

    <div class="chapter">
      "Çok iyi olur," dedi Ağaefendi. "Çok çok iyi olur." Yüzü&nbsp;<span class="calibre17">açılmış gülümsüyordu.</span>
    </div>

    <div class="chapter">
      Kadri Kaptan az sonra Baytarla geldi.
    </div>

    <div class="chapter">
      "Hoş geldin evladım, oğlum."
    </div>

    <div class="chapter">
      "Hoş bulduk, Ağaefendim," dedi Baytar.
    </div>

    <div class="chapter">
      "Senin nerende neyin var evladım?"
    </div>

    <div class="chapter">
      "Kollarım, bacaklarım, bütün bedenim hurdahaş efendim.&nbsp;<span class="calibre17">Sağ kasığımda da bir kurşun duruyor."</span>
    </div>

    <div class="chapter">
      "Doktorlar o kurşunu çıkaramadılar mı?"
    </div>

    <div class="chapter">
      "Çıkaramadılar. Çok çalıştılar ya çıkarmak olmazmış, ha<span class="calibre17">yati tehlike varmış. Kendiliğinden düşecekmiş."</span>
    </div>

    <div class="chapter">
      "Bir zararı yok mu sana, ağrı mağrı?"
    </div>

    <div class="chapter">
      "Şimdilik yok."
    </div>

    <div class="chapter">
      "Bende de iki kurşun var efendim," dedi Poyraz, "biri sağ&nbsp;<span class="calibre17">baldırımda biri de omuzumda."</span>
    </div>

    <div class="chapter">
      "Ben malulen emekliyim," dedi Baytar. "Bizim süvari bölü<span class="calibre17">ğünün atlarının çoğunu süvarileriyle birlikte top gülleleri pa</span><span class="calibre17">ramparça, liyme liyme etti. Kalanları da o Allahın belası dağda,&nbsp;</span><span class="calibre17">süvarileriyle birlikte dondular, kazık kesildiler. Bir tek bir kır at&nbsp;</span><span class="calibre17">kaldı. Dağın yamaçlarında göbeğe kadar karların içinde delir</span><span class="calibre17">mişcesine döndü durdu. Sonra da karın üstüne uzandı, can çe</span><span class="calibre17">kişerek öldü. Ölünceye kadar da başını kaldırdı kaldırdı bize&nbsp;</span><span class="calibre17">baktı. Bir kurşun sıkıp öldürmeye kimsenin yüreği elvermedi."</span>
    </div>

    <div class="chapter">
      Baytar bunları söylerken Ağaefendinin gözleri yaş içinde&nbsp;<span class="calibre17">kaldı. Yaşları yanaklarından sakalına çizgi çizgi iniyordu.</span>
    </div>

    <div class="chapter">
      Poyrazın da yüzü gerilmiş, acı içindeydi.
    </div>

    <div class="chapter">
      Baytar:
    </div>

    <div class="chapter">
      "Kusuruma kalmayın efendim, size bunu anlatmamalıydım."
    </div>

    <div class="chapter">
      "Savaşı biliyorum evladım. Yalnız insanlar değil, atlar, cümle mahlukat, kurt kuş, börtü böcek, kelebekler, arılar, ağaçlar, otlar, hava, su, su da kırıma uğruyor. Ben de savaş gördüm, savaşlara girdim çıktım. Olmaz olsun, insanoğlu budur işte."
    </div>

    <div class="chapter">
      "Budur işte," dedi Poyraz.
    </div>

    <div class="chapter">
      "Budur işte," dedi Baytar.
    </div>

    <div class="chapter">
      Kadri Kaptan da, "Budur işte," dedi. "Bunların hepsi kan içici. Babam Çanakkalede toz olmuş. Onun parmak kadar bir parçasını bulamamışlar ki gömeler. Arkadaşlarının da hepsi toz olmuş da havaya karışmış. Kanları bile toz olmuş da yere bir damla kan bile düşmemiş." Derinden içini çekti. "Bu insanlar budur. Ben bin pınarlı, bakın, karşıdaki Kazdağına kaçacağım. Bulsunlar bakalım. Bulsunlar da beni öldürsünler bakalım."
    </div>

    <div class="chapter">
      Ağzını açmayan Kadri Kaptanın böylesine heyecanlanarak, sesi titreyerek içini dökeceği Poyrazın aklından bile geçmezdi. Sesi bir başkaldırı, bir öfke türküsüydü, diye aklından geçti.
    </div>

    <div class="chapter">
      Hep birden ayağa kalktılar. Kadri Kaptan iskeleye koştu. Savaş olmasaydı benim ustam, herkesin ustası yerini yurdunu bırakır, bu güzel teknesini bana bırakıp gavur içine gider miydi, gider miydi, diye yineleyerek teknesine bindi, kolu bir çevirişte motor aldı. Hiç gider miydi, hiç gider miydi, bizi, tayfalarını, arkadaşlarını bırakıp gider miydi, öldürseler gider miydi! İşte bu dünya böyle, bok bir dünya.
    </div>

    <div class="chapter">
      Ağaefendi evine, kızlarına bağırdı:
    </div>

    <div class="chapter">
      "Zehra, Nesibe, biz çiftliğe gidiyoruz. Bir iki güne kadar geliriz."
    </div>

    <div class="chapter">
      Poyraz alelacele:
    </div>

    <div class="chapter">
      "Ağaefendim duymazlar. Ben hemen çarçabuk gider söylerim. Kapı kapalı."
    </div>

    <div class="chapter">
      Daha sözünü bitirmeden koşarcana eve yürüdü, ikişer ikişer atlayarak merdiveni çıktı, o anda da Zehra kapıyı açtı. Poyraz içeriye girdi. Yüzü kıpkırmızı olmuş, yüreği çarpıyordu. Karşı karşıya öylece kaldılar. Bir kez göz göze geldiler. Zehra titriyordu. Neden sonra kendine geldi, Poyraz, "Ağaefendiyie gi<span class="calibre17">diyoruz," dedi, "çiftlik görmeye, at çiftliği, yarın öbür gün döneriz." Zehra belli belirsiz gülümsedi, gamzeleri biraz daha çukurlaştı. "Çok çiftlik kalmış Rumlardan, çok da ucuza satıyorlarmış. Topal Ali Çavuş söyledi. İyi bir insan. Bacağının birini Çanakkale harbinde bırakmış gelmiş. Bacağının yerine de kocaman bir kütük takmışlar. Bastığı yerleri zangırdatıyor, küt küt."</span>
    </div>

    <div class="chapter">
      "Güle güle gidin de, güle güle gelin." Zehra daha konuşmak istedi ya sesi çıkmadı.
    </div>

    <div class="chapter">
      Poyraz geri geri çıktı, biraz daha yürüse ikinci kattan arka üstü yere düşecekti. Zehra anında uzandı, onu yakaladı kendine çekti, elini gür bir yalımın içine uzatmışcasına çekiverdi, titremesi daha da artmıştı. Kızın eli ona değer değmez Poyrazın da bütün bedeni tepeden tırnağa çımgıştı. Merdivenin başında bir süre bekledi. Büyülenmiş gibi gözleri biribirine takılmış kaldılar.
    </div>

    <div class="chapter">
      &nbsp;Merdivenleri hızla indi. Herkes her şeyi anlayacak diye düşünebildi, çeşmeye koştu, avuçlarıyla çarpa çarpa yüzünü yudu. Azıcık kendine geldi, tekneye koştu.
    </div>

    <div class="chapter">
      "Söyledin mi oğlum?" diye sordu Ağaefendi.
    </div>

    <div class="chapter">
      "Söyledim," dedi Poyraz.
    </div>

    <div class="chapter">
      "Yolculuğumuz üç gün sürecek dedin mi?" dedi ardından Ağaefendi, biraz tedirgin.
    </div>

    <div class="chapter">
      "Söyledim," dedi Poyraz.
    </div>

    <div class="chapter">
      "Şimdiye kadar hiç ayrılmadım da onlardan."
    </div>

    <div class="chapter">
      "Melek Hatun, Şerife Hatun her zaman onların yanlarında."&nbsp;
    </div>

    <div class="chapter">
      "Adanın bekçisi de Nişancı Veli."
    </div>

    <div class="chapter">
      "Son günlerde onu hiç görmedik."
    </div>

    <div class="chapter">
      "Her gün dağların başı daha ışımadan balığa çıkıyor da, çıkıyor, denizlerde hiç balık bırakmıyor da, kıyı köylerini, kasabalarını teker teker dolaşıyor da, eski kurt balıkçılara bile balık satıyor da, giyitleri baştan aşağı balık pullarına bulanmış geliyor, bir göz açıp kapayıncaya kadar torunlarını görüyor, yöresine balık kokularını saça saça teknesine uçuyor da... O adaya gelince, bizi de adada görmeyince adada kalmayıp hemencecik denize dönüyor da."
    </div>

    <div class="chapter">
      "Ne tuhaf bir adam," dedi Musa Kazım Ağaefendi.
    </div>

    <div class="chapter">
      "Ben de ömrümde böyle bir adam görmedim," dedi Poyraz. "Öyle de yiğit bir adam ki safi yürek."&nbsp;
    </div>

    <div class="chapter">
      Poyraz gitti, kamaradan kalın, yumuşak bir minder aldı getirdi, başüstü tahtalarının üstüne koydu, "Buyurun efendim buraya," dedi. "Sırtınızı da arkanızdaki tahtalara dayarsanız rahat edersiniz."
    </div>

    <div class="chapter">
      Ağaefendi Poyrazın minderi koyduğu yere oturdu. Ötekiler de iki yanına geçtiler.
    </div>

    <div class="chapter">
      Kadri Kaptan tekneye yol verdi. Dalgasız denizde tekne kayıyordu.
    </div>

    <div class="chapter">
      Hiç konuşmadan ikindiüstü Topal Ali Çavuşun köyüne vardılar, iskeleye yanaştılar. Kaptan tekneyi yandaki babaya bağladı. Köylüler onları tanıdılar, çınarların altındaki sandalyalardan kalkıp onları karşılayarak yerlerine buyur ettiler.
    </div>

    <div class="chapter">
      Poyraz:
    </div>

    <div class="chapter">
      "Hepimizi tanıyorsunuz ama Musa Kazım Ağaefendiyi tanımıyorsunuz. Bizim adamızdandir. Büyüğümüzdür. Ali Çavuşu görmeye geldik."
    </div>

    <div class="chapter">
      Az sonra Ali Çavuşun tahta ayağının sesi duyuldu.&nbsp;
    </div>

    <div class="chapter">
      "Geliyor Ali Çavuş."
    </div>

    <div class="chapter">
      "Sizi denizden gelirken görmüş de geliyor."
    </div>

    <div class="chapter">
      "Tekneyi tanımış."
    </div>

    <div class="chapter">
      "Sizin adanın teknesi olduğunu biliyor."
    </div>

    <div class="chapter">
      "O bir şeyi, bir adamı bir kez görsün bir daha hiç unutmaz."&nbsp;
    </div>

    <div class="chapter">
      Ali Çavuş çınara yaklaşınca bağırdı:
    </div>

    <div class="chapter">
      "Hoş geldiniz, hoş geldiniz, safalar getirdiniz."
    </div>

    <div class="chapter">
      Çabucak geldi, herkes ayağa kalktı.
    </div>

    <div class="chapter">
      Ali Çavuş daha oturmadan, "hoş geldin Musa Kazım Ağaefendi," dedi, yanındaki boş sandalyaya oturdu. Baytar şaşırmıştı.
    </div>

    <div class="chapter">
      "Ne bildin Ali Çavuş, Musa Kazım Ağaefendiyi daha önce hiç görmedin, değil mi?"
    </div>

    <div class="chapter">
      "Bunda şaşılacak ne var, Musa Kazım Ağaefendiden o kadar çok konuştunuz ki, dağ başında onu tek başına görsem gene tanırdım."
    </div>

    <div class="chapter">
      "Berhudar ol Ali Çavuş," dedi Ağaefendi kıvançlı bir sesle. Ali Çavuş ötede ayakta duran bir delikanlıyı çağırdı, kalktı, kulağına eğildi, "Hadi fırla," dedi.
    </div>

    <div class="chapter">
      Oradakilerle derin bir konuşmaya daldılar.
    </div>

    <div class="chapter">
      Ali Çavuş birden durdu, uzandı Poyrazın elini tuttu, göz göze geldiler.
    </div>

    <div class="chapter">
      "O kafir, o insanlıktan çıkmış canavar, duydum ki sizin oradaki çorbacı konaklarını yıkmış, keresteleri de İzmirde satmış. Kavlak oğlu kavlak kiliseyi de yıkmış. Kiliseyi nasıl yıkar! Diyelim ki minare yapacak paranız yok, minaresiz de cami olur. Bir gün ada dolar, minare dikecek paranız olur, dikersiniz uzun bir minare, adanız da şenlenir. Şu kıyılarda çok boş köy, boş ada, boş çiftlik kalmıştı, yerleştirecek göçmen, yerleştirecek kimse bulamamıştı hükümet ya da bu köyleri kimselere göstermemişti, o dört kitapta katli vacip Allahsız, hükümetle anlaşmış bu köyleri kimseye göstermemişlerdi. Kavlak oğlu bütün kıyıların Rum köylerinin evlerini, konaklarını yıktı, araba araba, kamyon kamyon şehirlere taşıdı. İşte şu aşağılarda ne kadar köy varsa yıktı. Gittik kasabaya başvurduk, bize, adamın parası var satın aldı yıktırdı... Satmayıp da çürütse miydik, dediler."
    </div>

    <div class="chapter">
      Oradaki köylüler ya sözle ya da başlarıyla onu onayladılar.
    </div>

    <div class="chapter">
      Ali Çavuş telaşla kalktı:
    </div>

    <div class="chapter">
      "Amanın biz lafa daldık, siz acınızdan öldünüz. Bizim hatun beceriklidir, şimdiye yemekleri pişirmiştir. Haydiyin kalkın, yemeğin kokusu taa evden buraya kadar burnuma geliyor."
    </div>

    <div class="chapter">
      Ali Çavuş önde onlar arkada eve geldiler. Gerçekten, mis gibi yemek kokusu ortalığı almıştı. Sofra da yer sofrası değildi. Sofra orta yere altı kişilik, üstünde sakız gibi, işlemeli bir örtü yayılmış bir masaya kurulmuştu. Ağaefendiyi masanın başına, onun karşısına da Baytarı oturttular. Her iki yana da Poyrazla Ali Çavuş oturdu. Kadri Kaptan da hane halkıyla birlikte yer sofrasına oturdu.
    </div>

    <div class="chapter">
      Musa Kazım Ağaefendi masaya oturduktan sonra Ali Çavuşa:
    </div>

    <div class="chapter">
      "Ne zahmet ettiniz bu kadar, biz yer sofrasında da yemek yeriz," dedi.
    </div>

    <div class="chapter">
      "Efendim biz senin gibi değerli konuklarımıza soframızı böyle hazırlarız," dedi sıkılarak Ali Çavuş.
    </div>

    <div class="chapter">
      "Estağfurullah, teşekkür ederim efendim."
    </div>

    <div class="chapter">
      Önce kabak çiçeği dolması geldi. Üstüne tereyağı, nar ekşisi, maydanoz, çok az sarımsakla yapılmış bir salça dökülmüştü.
    </div>

    <div class="chapter">
      Musa Kazım Ağaefendi, o ağırbaşlı, durgun düşünceli adam bir çocuk gülümsemesi, bir çocuk sevinciyle:
    </div>

    <div class="chapter">
      "Ben memleketten ayrılırken ölünceye kadar bir daha kabak çiçeği dolması göremeyeceğimi sanıyordum. Demek sizde de yapılıyor ha!"
    </div>

    <div class="chapter">
      "Evin arkasında nerdeyse bir dönüm kabaklık var."
    </div>

    <div class="chapter">
      Poyraz:
    </div>

    <div class="chapter">
      "Ağaefendim, siz hiç üzülmeyin, ben sizin arka bahçeye baştan başa kabak ekerim. Kabak çiçeği dolmasını en güzel de Melek Hatun yapar, diyorlar. Bir de Lena."
    </div>

    <div class="chapter">
      "Melek Hatun ustadır," dedi Baytar övünerek, "onun yaptığı kabak dolmasıyla birlikte başparmağını da yersin. Melek Hatun dolmayı nar ekşisiyle yapar. Hem de öyle bir dolma yapar ki, onun dolmasının kokusu uzaktan bile gelse karnın zil çalar, ağzının suyu sel gibi akar."
    </div>

    <div class="chapter">
      "Demek biz cennete gelmişiz de haberimiz yokmuş. Demek ki bizim çiftlik işi de olacak," dedi Ağaefendi, bakımlı sakalını sıvazlayarak.
    </div>

    <div class="chapter">
      Poyraz, buraya niçin geldiklerini, Ağaefendinin Giritten geldiğini, orada çiftliği olduğunu, soylu atlar yetiştirdiğini, şimdi de buradan bir çiftlik alıp burada da soylu atlar yetiştireceğini, bugün de buraya bir çiftlik satın almaya geldiklerini söyledi.
    </div>

    <div class="chapter">
      "Ohhoo," dedi Ali Çavuş, "şu aşağılarda, buradan karşı dağa kadar öyle çok çiftlik vardı ki, inşallah göçmenlere verilmemiştir hepsi, beğen beğen beğendiğini al."
    </div>

    <div class="chapter">
      "Verilmişse biz de göçmenlerden satın alırız. Burada da soylu atlar yetiştiririz."
    </div>

    <div class="chapter">
      "Nasıl gideriz oralara?"
    </div>

    <div class="chapter">
      "Atla, arabayla..."
    </div>

    <div class="chapter">
      Ali Çavuş boynunu büktü:
    </div>

    <div class="chapter">
      "Bizim köyde hiç araba yok ki."
    </div>

    <div class="chapter">
      "Biz de atla gideriz."
    </div>

    <div class="chapter">
      "Ben ata binemem ki."
    </div>

    <div class="chapter">
      "Binersin," dedi Ağaefendi. Sesi buyurgandı.
    </div>

    <div class="chapter">
      Ali Çavuş tahta bacağını gösterdi:
    </div>

    <div class="chapter">
      "Ya bunu ne yapacağım?"
    </div>

    <div class="chapter">
      "Onu da çıkarır atın terkisine bağlarsın."
    </div>

    <div class="chapter">
      "Zor iş. Yalnız aşağıdaki köyde araba var. Kör Salihin köyünde. Ben de o kör mendeburla konuşmuyorum. Onu Poyrazla Baytar efendiler de tanır."
    </div>

    <div class="chapter">
      Ali Çavuş onunla nasıl, kardeşten ileri arkadaş olduklarıni, Çanakkalede nasıl yan yana düşmanla çarpıştıklarını, onun bir gözünün kör, kendisinin de topal kaldığını, nasıl bozuştuklarını üzülerek anlattı.
    </div>

    <div class="chapter">
      "Ne yapalım öyleyse?" diye sordu Poyraz.
    </div>

    <div class="chapter">
      "Araba istiyorsak, ben Körün köyünde çınarın altında kalırım. Siz de Körün evine gidersiniz, sizi iyi karşılar, araba da bulur. Ben de sizi çınarın altında beklerim. O Kör domuzun Allah yüzünü bana göstermesin. O Kör lanet beni, kardeşten ileri arkadaşım bir adama değişti. Hiç tanımadığı, yüzünü görmediği Nişancı mı, taşçı mı, ne diyorsunuz, tekneyi yalvar yakar bana vermedi de, benim hatırımı kırdı da, beni köpek yerine koydu da," eliyle Poyrazı gösterdi, "beni size, ele aleme rezili rüsvay eyledi de, gitti de motoru o Nişancı mı, soğancı mı, her neyse o cüce adama verdi. Onunla ölünceye kadar konuşmam. Ölürsem, vasiyetim var cenazeme gelmesin. O ölürse de, o dört kitapta katli mucip dinsizin cenazesine ölsem de gitmeyeceğim."
    </div>

    <div class="chapter">
      Ali konuştukça köpürüyor, öfkesinden boyun damarları parmak parmak şişiyordu.
    </div>

    <div class="chapter">
      İkinci sabah erkenden tekneye bindiler, Kör Salihin köyüne kuşluklayın vardılar. Çınarın altında kimsecikler yoktu.&nbsp;
    </div>

    <div class="chapter">
      Poyraz:
    </div>

    <div class="chapter">
      "Şimdi ortalık serin, az sonra sıcaklar bastırınca çınar altı dolar," dedi.
    </div>

    <div class="chapter">
      Poyraz bu sözleri söylerken karşıdan yaşlı bir adam gözüktü, yandaki kanepeye oturacakken onları gördü:
    </div>

    <div class="chapter">
      "Hoş geldiniz," dedi, "buyurun oturun," diye çınarın altındaki kanepeyi gösterdi. Kendi de oturdu.
    </div>

    <div class="chapter">
      "Hoş geldin Ali Çavuş, duyduk," dedi, "bizim Körle aran açılmış, öyle mi?"
    </div>

    <div class="chapter">
      "Öyle," dedi Ali Çavuş.
    </div>

    <div class="chapter">
      "Aksi lanetin biridir o. Kadir kıymet bilmez. Kendi söyledi, gözünü kurşun delip geçince, onu kurşun yağmuru altında bir&nbsp;<span class="calibre17">gün akşama kadar yaralı ayağınla hastane çadırına sırtında taşımışsın. Kendi anlattı. Sonra da Ali Çavuşa ben ne yaptım diyerek dövündü durdu. Şimdi de ağza alınmayacak sözlerle sövüyor sana. Onu görmeye gelmedin inşallah."</span>
    </div>

    <div class="chapter">
      "Şeytan görsün yüzünü kör lanetin."
    </div>

    <div class="chapter">
      Biraz sonra, konukların geldiğini duyan köylüler çınarın altını zınka zınk doldurdular. Ali Çavuşu Rum olsun, Müslü<span class="calibre17">man köylüler olsun çok sayar, severlerdi. Kıyı köylüleri daha askere gitmeden, bacağının birini daha Çanakkalede bırakmadan da onu tanırlardı. Dara düşenler ona başvururlar, o da elinden geldiğince herkese yardım ederdi.</span>
    </div>

    <div class="chapter">
      "Kör şeytan beni kırdıktan sonra bizim köyün önünden bile geçemiyor. Kasabaya denizden giderken bile bizim köye yaklaşırken dümeni uzaklara, ötelere kırıyor. Ne bok yediğini biliyor. Bir toplantıda benden söz edilirken bile başını önüne eğiyor, kimsenin yüzüne bakamıyormuş."
    </div>

    <div class="chapter">
      Musa Kazım Ağaefendinin yanında oturan yaşlı adam öfkeyle:
    </div>

    <div class="chapter">
      "Nankör köpek," dedi, "keşki iki gözünden de kurşun yiyeydi de gözleri hiç görmeyeydi. Sen onu yaralı bacağından kan aka aka doktora taşımışsın. Nerdeyse bütün kanın bedeninden boşalıyor, kanın tam boşalınca da sen ölecekmişsin. Kurşun yağmuru altında doktorların çadırlarının önüne gelince, Ali Çavuş sen de, o da bayılmışsınız. Doktorlar sizi çadıra almışlar, ikinizi de ameliyat etmişler. Ali Çavuş, sen olmasan, kör iti daha bir saat hastaneye yetiştirmeseymişin iki gözü de kör olacakmış, sen de, o kör nankörü sırtına almasaymışsın, hastaneye çabuk yetiştirmeseymişsin ayağın kesilmeyecekmiş. Sen de böyle kütük bacakla..."
    </div>

    <div class="chapter">
      Birden sesini kirp diye kesti, herkes başını köyün ana yoluna çevirmiş, biraz ötede dimdik durup kalmış Kör Salihe bakıyorlardı.
    </div>

    <div class="chapter">
      Yaşlı adam sözünü sürdürdü, "...sen de böyle bu kütükten bacakla dolaşmayacakmışsın. Bütün bunları bize işte o, o kör şeytan anlattı. Bir kez, iki kez değil, günlerce anlattı. Bakın orada durmuş, yılan gibi dikilmiş, ne buraya gelebiliyor, ne de geri gidebiliyor. Bir dağda, bir tarlada, bir yolda bir yılanla karşı&nbsp;<span class="calibre17">karşıya, göz göze gelince ne o yılan yerinden kıpırdayabilir, ne de sen. Yerinizde öylece durur kalırsınız, kıpırdayamazsınız, yanınızdan bir canlı geçinceye kadar. İşte bu..."</span>
    </div>

    <div class="chapter">
      Yaşlı adam sözünü kesti, başını denizden yana döndü. Kalabalık da başını denizden yana dönmüş, kimseden çıt çıkmıyordu.
    </div>

    <div class="chapter">
      Ali Çavuş arada sırada, kimseye belli etmeden, kaş altından, ayakta kalakalmış Salihe bakıyor, hemencecik de gözlerini az ilerisinde oturmuş yaşlı köylüye döndürüyordu.
    </div>

    <div class="chapter">
      Kalabalığın çıt çıkarmaması, Salihin olduğu yerde durup kalması uzun sürdü.
    </div>

    <div class="chapter">
      Salih sonunda azıcık kıpırdandı, bir sağına, bir soluna bakındı, bir de başını yukarıya kaldırdı, çınarın uç dallarına baktı, başını indirdi, ayakları feldirdeyerek yürüdü geldi, Ali Çavuş gözlerini kaçırmadı. Salihin boynu bükülmüş, kolları yanlarına düşmüştü. Biraz sağa sola sallandı, bir şeyler söyleyecekti, sözleri boğazında düğümleniyordu. Konuşmak için büyük bir çaba harcıyor, bir türlü beceremiyordu. Kalabalığın gözleri ona dikilmiş bekliyorlardı. Ali Çavuş, der gibi duyulur duyulmaz bir ses döküldü ağzından. Dudakları kıpır kıpır ediyor, titriyordu. Birden dikeldi:
    </div>

    <div class="chapter">
      "Bunu sana yapmamalıydım Ali Çavuş. Biliyorum, çok gücendin bana. Seni çok kırdım. Yerden göğe kadar hakkın var. Bacağını, benim için, benim yüzümden Geliboluda koydun da geldin. Doktorlar söyledi, beni sırtında, kanların aka aka taşımasaydın, bacağın kesilmeyecekmiş. Biraz daha doktorlara ulaşmayacak olsaymışız senin kanın aka aka bedenin boşalacak, sen de ben de ölecekmişiz."
    </div>

    <div class="chapter">
      Kendine iyice gelmişti. Köylüye döndü:
    </div>

    <div class="chapter">
      "Bütün bunları size bin kez anlatmadım mı, söyleyin! Eli-nizi vicdanınızın üstüne koyun söyleyin."
    </div>

    <div class="chapter">
      Kimseden bir ses çıkmadı.
    </div>

    <div class="chapter">
      "Ne diye hepiniz birden mezar taşı kesildiniz, anlatmadım mı?"
    </div>

    <div class="chapter">
      Gene kimseden bir ses çıkmadı.
    </div>

    <div class="chapter">
      Salih allak bullak olmuş, ne yapacağını bilemiyor, umutsuz gözlerle şaşkın, kalabalığa bakıyordu.
    </div>

    <div class="chapter">
      Ali Çavuş daha çok dayanamadı, ayağa kalkmasıyla gidip Salihe sarılması bir oldu. İki arkadaş bir süre sağa sola sallanarak sarılı kaldılar, sonra da Ali Çavuş Salihi elinden tuttu. Poyrazla kendi arasına oturdu.
    </div>

    <div class="chapter">
      Kör Salih kıvanç içindeydi. Gözünün içi gülüyordu, elini getirdi çavuşun omuzuna koydu:
    </div>

    <div class="chapter">
      "Emanet," dedi. "Belki de dönerler. Emanet. Emanet sahi yarın değilse de öbür gün dönseydi, gelse de bana teknesi sorsaydı ben ne derdim ona, söyleyin bana."
    </div>

    <div class="chapter">
      Kimse ona bir karşılık vermedi.
    </div>

    <div class="chapter">
      Gözünü kalabalığın üstünde dolaştırarak bir daha sordu:&nbsp;
    </div>

    <div class="chapter">
      "Ne söylerdiniz ona, tekneni sattım mı derdiniz ona?"&nbsp;
    </div>

    <div class="chapter">
      Gene ona kimse karşılık vermeyince çok kızdı, boynun damarları şişti, elini Ali Çavuşun omuzuna bastırdı:
    </div>

    <div class="chapter">
      "Sen söyle Ali," dedi. "Sen söyle can bir kardeşim, sen olsan sen ne yapardın?"
    </div>

    <div class="chapter">
      Elini Ali Çavuşun omuzuna daha çok bastırdı:
    </div>

    <div class="chapter">
      "Seni dünyada hiçbir şeye değişmem, bunu biliyorsun. Sen ne yapardın?"
    </div>

    <div class="chapter">
      Taşta ses var Ali Çavuşta ses yok.
    </div>

    <div class="chapter">
      Elini Ali Çavuşun omuzuna bastırdıkça bastırıyordu.
    </div>

    <div class="chapter">
      Kör, gözünü kalabalığın üstünde dolaştırıyor, onunla gözgöze gelenler gözlerini yere indiriyorlardı. Sonunda Musa Kazım Ağaefendiyle, bir anlık, göz göze geldiler. Ağaefendi gözlerini kaçırmadı. Salihin sağlam kalmış gözü dört göz olmuş, acıdan kıvılcımlanıyordu. Ağaefendinin gözlerinde bir yumuşaklık, sevgiye, hayranlığa benzer karmaşık bir şeyler gördü:
    </div>

    <div class="chapter">
      "Emanet," dedi. "Emanete hıyanet olur mu?"
    </div>

    <div class="chapter">
      "Olmaz," dedi ağırbaşlılıkla Ağaefendi. "Olmamalı. Emanete ihanet insanlığa yakışmaz."
    </div>

    <div class="chapter">
      Salih, Ağaefendinin kendini onaylamasından dolayı azıcık yüreklendi, kendine geldi, elini Ali Çavuşun omuzundan aldı, sesini yükselterek:
    </div>

    <div class="chapter">
      "İnsan olana değil, insan olmayana da yakışmaz. Ya yarın geliverirse? Hiç hükümetin sözüne güven olur mu?"
    </div>

    <div class="chapter">
      "Olur," dedi Ağaefendi.
    </div>

    <div class="chapter">
      Salih keşki sana o sözleri söylemez olaydım, diye düşündü. Belki bu adam büyük bir hükümet adamıydı oralarda, diye düşündü. Tam bu sırada da Ali Çavuş onun elini tuttu sıktı. "Emanete ihanet olmaz," dedi Ağaefendi. "Emanettir. Ben buraya gelirken çiftliğimi, konaklarımı, ahırlarımı, altmış yedi soylu atımı, bağlarımı bahçelerimi komşuma, dostlarıma bıraktım da geldim. Ne zaman gidersem gideyim Girite, çiftliğimi elimle koymuş gibi bulacağım. Allaha inanır gibi buna inanıyorum. Emanete ihanet eden en edna yaratıktır. Salih Efendi haklı."
    </div>

    <div class="chapter">
      "Bu adam haklıysa satmadığı emanet tekneyi başkasına, üstelik de hiç tanımadığı adama niçin vermiş?"
    </div>

    <div class="chapter">
      "Verdim," dedi Salih. "Ben de bilemedim neden verdiğimi. Üstelik de kardeşimden ileri, canımı, gözümü kurtaran Aliye emanet vermedim de o adama, o hiç tanımadığım o adama niçin verdim, ben de bilmiyorum. Emaneti ona verdim ya arkasından canımı vermişten beter oldum. Bir sabah bir adam geldi kapımda durdu. Selam verdi, selam aldım. Eve çağırdım gelmedi. Adım Nişancı Veli, dedi, balıkçıyım, Karınca Adasında otururum, Poyraz Efendinin de selamı var, dedi. Göz göze geldik. Nişancı deniz kıyısına yürüdü, ben de kendimde olmadan arkasından gittim, yan yana geldik. Ta şu aşağıdaki Akkayaya kadar hiç konuşmadan yürüdük, geriye döndük. O gün gene bir daha göz göze geldik. Bu adamın gözlerinde bir şeyler var, göz göze gelince beni tepeden tırnağa ürpertiyordu. Sabaha kadar da uyuyamıyordum. Böylece üç gün yürüdük. Üç gün gözlerimin içine öyle baktı. Gözlerimi gözlerinden alamıyordum. Adamın beni efsunladığını biliyordum ya elimden hiçbir şey gelmiyordu. Biliyordum, bu adam bir büyücüydü. Gözleri yüreğimin köküne işliyordu. Küçücük, çukura kaçmış, mavi mi, yeşil mi, kırmızı mı, karmakarışık, kıvılcımlı gözleri vardı. Nereye giderse ayaklarım beni alıp ona götürüyordu. Şu çınarın üstüne çıksa arkasından ben de çıkacaktım, şu denize girse ben de girecektim. Şu karşıki Kazdağına yürüse ben de yürüyecektim. Göğe uçsa ben de kanat açacaktım. Ben bir tutsak olmuştum. Üçüncü günün lanetli kuşluk vaktinde bir daha göz göze geldik. Ne yapacağımı bilemiyordum. Şahadet parmağıyla, Ali&nbsp;<span class="calibre17">çavuşa bile vermediğim emanet tekneyi gösterdi. Hiçbir şey söyleyemedim. Al, dercesine başımı salladım, hemen eve koştum, üç gün evden dışarıya çıkmadım. Bu cin miydi, peri miydi, beni adem donuna girmiş Hızır mıydı, o gün bugün düşünüyorum daha kim olduğunu çıkaramadım."</span>
    </div>

    <div class="chapter">
      Ali Çavuş yumuşak, sevecen:
    </div>

    <div class="chapter">
      "O bir beni ademdi Salih kardaş. Sabahtan akşama tarhana çorbası içen, bir tencere dolusu kabak çiçeği dolması yiyen bir beni ademdi."
    </div>

    <div class="chapter">
      Hep birden gülüştüler.
    </div>

    <div class="chapter">
      "O bir beni adem miydi," diye sordu gülümseyerek Salih.
    </div>

    <div class="chapter">
      "Hızır da olmuş olabilir," diye karşılık verdi Ali Çavuş. Biraz düşündükten sonra, "neden Hızır Aleyhisselam olmasın Nişancı Veli. Hızır da olabilir hınzır da."
    </div>

    <div class="chapter">
      "Kör oğlan, biz buraya bir iş için geldik. İşimizi sen beceremeyeceksen, istersen Nişancı Veliyi, yani Hızır Aleyhisselamı çağırayım. İstersen onu hemen çağırayım, bir göz açıp kapayıncaya kadar buradadır. Deryalar üstünde boz atlı Hızır odur işte, anladın mı?"
    </div>

    <div class="chapter">
      "Anladım, anladım, o şeytanı çağırma da kimi çağırırsan çağır. Ne olur onu çağırıp da kanıma ekmek doğrama. Ne istiyorsan hemen yerine getiririm, amman ha onu çağırma da ne istersen başım üstüne."
    </div>

    <div class="chapter">
      "Musa Kazım Ağaefendinin bir isteği var. Ağaefendinin Giritte çiftliği vardı. Ağaefendi orada soylu atlar yetiştirirdi. Söyledi ya çiftliği emanet olarak komşularına bırakmış. Buralarda çiftlik arazisi arıyoruz. Zatıalilerinin köyüne bunun için... Rumlardan bir çiftlik?"
    </div>

    <div class="chapter">
      Kör Salih canlandı, bir iyice kendine geldi. Demek ki artık Ali Çavuşla bir iyice banşmışlardı.
    </div>

    <div class="chapter">
      "Var," dedi şen şakrak bir sesle. "Çorbacı Elianın Çiftliği. Çiftlik hem de İsmail Ustaya emanet. İsmail Usta Çorbacı Elianın kahyasıydı. Çorbacı nedense İsmaile hep Usta derdi, şimdiye kadar İsmailin ne ustası olduğunu çıkaramadım. İsmail de bana ne ustası olduğunu anlatamadı."
    </div>

    <div class="chapter">
      Deniz yanındaki çınara sırtını dayayıp oturmuş, uzun boylu, uzun yüzlü, çekik gözlü, orta yaşlı, temiz giyinmiş, pantalo<span class="calibre17">nu ütülü, çizmeli, çizgili mintanlı, burma bıyıklı bir adam ayağa kalktı:</span>
    </div>

    <div class="chapter">
      "O, İsmail benim, o at ustası benim," dedi. "Salih hiçbir şeyden anlamıyor ki, askere gitmeden de böyleydi. Çiftliğin her şeyi, her işi benden sorulurdu. Soylu atlar da yetiştirirdik. Çorbacı Elia da, Ağaefendi hazretleri gibi soylu atlar da yetiştirirdi. Ben atlardan anlardım. Onun için de Çorbacı bana usta derdi."
    </div>

    <div class="chapter">
      Kör Salih:
    </div>

    <div class="chapter">
      "Attan anlamaz ki bu garip İsmail, usta olsun. Bu İsmail Rumlar buradan gitmeden boynunda altın haçla dolaşırdı."&nbsp;
    </div>

    <div class="chapter">
      "Sen hiç altın gördün mü?"
    </div>

    <div class="chapter">
      "Söylediğin yalanlardan dolayı Allah bir gözünü aldı. Bunun babası boynunda bakır haçla dolaşırmış."
    </div>

    <div class="chapter">
      Kör Salih kızar gibi ayağa kalktı, İsmailin üstüne yürür gibi etti, tutup yerine oturttular.
    </div>

    <div class="chapter">
      "Atlar yetiştirirmiş boynu altın haçlı kel İsmail. En azından Elianın çiftliğinde yirmi tane seyisi, at bakıcısı vardı. Bu İsmail de haç takma ustasıymış. Haç takma ustası!" Kör Salih haç takma ustası derken gülüyordu. İsmail de onunla birlikte gülmeye başladı.
    </div>

    <div class="chapter">
      Poyraz:
    </div>

    <div class="chapter">
      "Durun be," dedi, "nerdeyse biribirinizi öldüreceksiniz. Bizler buraya ciddi işler konuşmaya geldik, siz dalaşıyorsunuz."
    </div>

    <div class="chapter">
      "Bu kör lanet durmuyor ki."
    </div>

    <div class="chapter">
      "Bu kel lanet de kendisini baytar ustası sanıyor. Okuryazarlığı bile yok."
    </div>

    <div class="chapter">
      "Şu arkadaş Baytar. Hem de zabit, askeriye baytarı. Şimdi, ona soruyorum, atların ustası olur mu?"
    </div>

    <div class="chapter">
      "Olur."
    </div>

    <div class="chapter">
      "Okuryazarlığı bile yok."
    </div>

    <div class="chapter">
      "Olsun. Okuryazarlık neye yararmış ki. Askeriyede attan anlayan neferler vardı ki bizler ellerine su dökemezdik."&nbsp;
    </div>

    <div class="chapter">
      "Şiştin mi Kör Salih?"
    </div>

    <div class="chapter">
      "Yerin dibine geçtin mi?"
    </div>

    <div class="chapter">
      Baytar:
    </div>

    <div class="chapter">
      "Atlar, ne oldu?"&nbsp;
    </div>

    <div class="chapter">
      "Sattım."
    </div>

    <div class="chapter">
      "Emanete hıyanet olmazdı hani?"
    </div>

    <div class="chapter">
      "Olur," dedi İsmail. "Atlara bakacak hiç param yoktu, götürdüm İzmire en soylu, en boylu bir küheylanı sattım. O para atların yiyeceğine altı ay bile yetmedi. Paralarını alamayınca seyislerin hepsi dağıldılar gittiler."
    </div>

    <div class="chapter">
      "Vah vah," dedi Ağaefendi derinden bir iç çekmeyle, "sonra?"
    </div>

    <div class="chapter">
      "Baktım ki atların hepsi ölecek, İzmire götürdüm hepsini sattım, savaştan yeni çıkmış millet atların yüzüne bile bakmıyor. Sonra İzmirde bir hafta kaldım. Herkes Elianın atlarının ününü duymuşmuş, üç gün içinde atlar kapış kapış gitti. Ben paraları aldım getirdim, kimsenin bulamayacağı bir yere sakladım. Yalnız o parayla bir Alaman filintasıyla yüz elli mermi aldım. Buralarda savaştan kalma çok efe vardı. Şimdiye kadar evime hiçbiri uğramadı."
    </div>

    <div class="chapter">
      Gene:
    </div>

    <div class="chapter">
      "Vah vah, vaaah!" dedi Ağaefendi. "Ben gelirken atlara bakılması için üç yıllık para bıraktım da geldim. Beş yıl daha dönemezsem... Dokuz kısrak vardı, hepsi de soylu. Yılda bir at satsalar, bir atın parasıyla öteki atlara bir yıl bakarlar. Dokuz kısrak da kulunlar. Kulunlar da tay olur. Yaşlı kısrakları satarlar. Bir de dostlarım atları satmasalar bile ceplerinden atlar için para koyarlar. Vah vah Eliaya, vah!"
    </div>

    <div class="chapter">
      Oradaki herkes bir tuhaf olmuştu. Bir de Kazım Ağaefendinin vah vahları içlerine işlemişti.
    </div>

    <div class="chapter">
      Poyraz ayağa kalktı:
    </div>

    <div class="chapter">
      "Çiftlik uzak mı?" diye sordu:
    </div>

    <div class="chapter">
      "O kadar uzak değil," dedi İsmail.
    </div>

    <div class="chapter">
      "Burada binecek bir at bulabilir miyiz?"
    </div>

    <div class="chapter">
      "Bulunur," dedi Kör Salih.
    </div>

    <div class="chapter">
      "Bulunur," dedi İsmail. "At mı istersiniz, araba mı?"
    </div>

    <div class="chapter">
      Poyraz Musa Kazım Ağaefendiye baktı.
    </div>

    <div class="chapter">
      "Araba olsa daha iyi olur," dedi Ağaefendi utangaç.
    </div>

    <div class="chapter">
      "Buralarda fayton bulunmaz. Ancak İzmirde vardır fayton," dedi Kör Salih. "Bizde yük arabaları vardır ya faytondan güzeldir."
    </div>

    <div class="chapter">
      <div class="chapter">
        İsmaile döndü:
      </div>

      <div class="chapter">
        "Haydi Elianın arabasını koş da buraya getir. Arabayı da satmadın ya, senden ekmek istemez su istemez."
      </div>

      <div class="chapter">
        "Satmadım, satamam da, o kadar güzel bir arabayı nasıl satarım. Araba halis Bursa işi, nasıl kıyarım."
      </div>

      <div class="chapter">
        İsmail kalktı:
      </div>

      <div class="chapter">
        "Şimdi arabayı alır gelirim."
      </div>

      <div class="chapter">
        Biraz sonra atların boyunlarındaki zillerin ötmesiyle tekerleklerdeki çamparaların koygun sesleri geldi.
      </div>

      <div class="chapter">
        İsmail:
      </div>

      <div class="chapter">
        "Buyurun," diye sesledi.
      </div>

      <div class="chapter">
        Araba gelmiş ulu çınarın dallarının altında durmuştu. Arabaya bakımlı iki kır at koşulmuştu. Araba, baştan aşağı yeşilin üstüne kırmızı, sarı, mavi, ak renkli nakışlarla bezenmişti.&nbsp;
      </div>

      <div class="chapter">
        "Arabanın içine minderler de koydum."
      </div>

      <div class="chapter">
        Hep birden kalktılar arabaya gittiler, arabanın yanına gelince Kör Salih ayakkabılarını çıkardı arabaya atladı, önce ayakkabılarını arabanın yemliğine koydu, sonra da:
      </div>

      <div class="chapter">
        "Ali Çavuş elini ver," dedi.
      </div>

      <div class="chapter">
        Ali Çavuş:
      </div>

      <div class="chapter">
        "Şu tahta bacağı çözeyim de."
      </div>

      <div class="chapter">
        Ağaefendi çoktan ayaklarını çıkarmış bekliyordu. Poyraz Ağaefendiyi kaldırdı arabaya koydu. Kör Salih onu arabanın önündeki minderin üstüne yerleştirdi. Baytar da, bacağını çözmüş Ali Çavuşu aldı arabaya koydu. Poyraz da bindi. Arkasından da Baytar... Kanatlara sırtlarını dayadılar.
      </div>

      <div class="chapter">
        Bir saat sonra çiftlikteydiler. Ayakkabılarını giyip arabadan indiler. İsmail önlerine düştü, onları çiftlik konağına götürdü. Konağın yerinde yeller esiyordu. Konaktan bir iki duvar parçasıyla, yanda yörede yığılı taş öbekleri, cam kırıkları kalmıştı.
      </div>

      <div class="chapter">
        "Bu konak gibi bir konak ne İzmirde ne İstanbulda ne de Atinada vardı. Bu konak bir saraydı. Ne mi oldu diyeceksiniz."
      </div>

      <div class="chapter">
        "Buraya Kavlakzade Remzi gelmiş diyeceğim."
      </div>

      <div class="chapter">
        "Sen ne yaptın onlar konağı yıkarken?"
      </div>

      <div class="chapter">
        "Ben mi? Ben dedim ki şu kara canımı almadan, bu konağı size yıktırmam, dedim. Kavlak Remzi de, biz de senin kara canını, ak canını da alırız, dedi. Ben de kendimden geçtim, ulan asker kaçağı itoğlu it, dedim, ben Geliboluda çarpışmış, o savaştan yara almadan sağ kurtulmuş dört beş kişiden biriyim dedim, üstüne yürüdüm, boğazına sarıldım. Ben onun boğazını yıkar, gözlerini pörtletirken, oradaki adamları üstüme çullandı. Onu elimden kurtardılar. Az sonra dirilen Kavlak Remzi ötede durmuş bağırıyordu: Vurun, vurun, öldürün Yunan tohumunu. Vurun, öldürün bu Rum dölü dinsizi. Bana karşı, halis bir Müslümana karşı gavurun mallarını koruyor, parçalayın onu. Emanetmiş, emanet ne demek, demektir ki, Çorbacı Elia geri gelecek bu toprakların, bu sarayların üstüne oturacak. Öldürün, paramparça edin. Kendimden geçmişim. Gece yarısı uyandım ki ne göreyim, yerimden kalkamıyorum. Her yanım kan içinde. İkinci günün öğlesi oldu daha yerimden kıpırdayamıyorum, ikindi oldu daha beter, ben kendimden umudumu kestim, öldüm öleceğim, nasılsa Salih çiftliğe gelmiş, Salih çok meraklı bir kişidir, çiftlikte ne var ne yok diye..."
      </div>

      <div class="chapter">
        "Durun," dedi Salih, "gerisini ben anlatacağım: Ben bunu böyle görünce, Vay İsmail, dedim. Gelibolu cehenneminden kurtul da deriyi burada külle. Altımda at, at değil bir kırlangıç. Arabayı koştum, atları öylesine sürüyorum ki araba parçalanacak. Son hızda giderken elimdeki mavzeri doldurdum, mermiyi de ağzına sürdüm. Konağın önünde atların başını çektim, elimde mavzer aşağı atladım. Bu sırada beni böyle gören Kavlak Remzi işçi kalabalığının içine kaçtı. Ben namluyu kalabalığa çevirdim, İsmaili öldürenler bunlar değil miydi, diye, tetiğe bastım basacağım, kalabalığın içinden tek kolunu yukarı kaldırmış Memet bana doğru yürümeye başladı. "Dur Salih," diye bağırdı, "dur Salih, dur! Elini bu kadar insanın kanına bulama. Onlar İsmaili emirle öldürdüler, sen kıyma onlara. Onların her biri yüz kez ölümü hak etti. Dur salih!" Üstüme atıldı, tek koluyla bana sarıldı, "Otur Salih. Onlar etti sen etme!" Çolak Memetlen yan yana cephede çarpıştık. Korku nedir bilmezdi. Süngü savaşlarına çok girdik, bundan yürekli, bundan hızlı kimse yoktu orduda. Gözünü daldan budaktan esirgemez, süngü savaşlarında siperden ilk atlayan o olurdu. Bütün orduda namı, almış yürümüştü. Önüme gerilmiş duruyor, öldüreceksen beni öldür, diyordu. Öyleyse Remziyi bana verin, dedim. Dedi ki&nbsp;<span class="calibre17">bana, biz seninle hendekler derelerden su gibi akan kızıl kan gördük. Yamaçlarda ölülerden toprak gözükmüyordu. Bir sürü çatışmadan sonra kana girmiş çıkmış gibi değil miydik! Üst üste atılmış ölüler tepe gibi yığılmış değiller miydi! Bunun üstüne ben azıcık çözüldüm ya gözlerim gene Remziyi arıyordu. En küçük bir yerini görsem tetiğe basacaktım. Memet çok konuştu, sonunda, bunların hepsi aç, nan ekmeğe muhtaç, dedi. Çalışmazlarsa çoluk çocuk açlarından ölecekler, burada bir iş, bir lokma ekmek bulmuşlar, Kavlak Remziyi korumasınlar da ne yapsınlar. Koluma girdi arabama götürdü. Arabaya binerken, Memet, dedim, bu çolak kolunla sen de mi çalışıyorsun, Kavlağın amelesi misin? Boynunu büktü, öyle, dedi."</span>
      </div>

      <div class="chapter">
        Daha çok konuşacaktı Kör Salih ya Memet onun sözünü kesmeye çalıştı. "Hay Çolak Memet hay, bütün orduya yürekliliğiyle nam salan koca Memet, sen bu hallere düşecek adam mıydın Memet." Memet ona öyle bir baktı ki Kör Salih hemen sustu. "Ben arabaya bindikten sonra baktım, gözleri yaş içinde. Beni ne hale getirdiler, bu hale düşecek adam mıydım? O savaşı yaşamasam ben bunların hepsini öldürmez miydim? Bir de emanet. Ernanete hıyanet. Bu hangi kitapta yazıyor Memet? Memet içini çekti, emanet, dedi, hiçbir kitapta, dedi, arkasını döndü, başı önüne düşmüş yürüdü gitti."
      </div>

      <div class="chapter">
        İsmail:
      </div>

      <div class="chapter">
        "Ben bütün bunların hiçbirini görmedim," dedi.
      </div>

      <div class="chapter">
        "Ahırlar nerede?" diye telaşla sordu Salih.
      </div>

      <div class="chapter">
        İsmail, gülerek:
      </div>

      <div class="chapter">
        "Göstereyim," dedi yürüdü, öbürleri de arkasından yürü<span class="calibre17">düler. İsmail bir yere geldi durdu. Bir süre sonra ötekiler de geldiler.</span>
      </div>

      <div class="chapter">
        Salih, temel taşları kalmış uzun bir yapı yerini gösterdi, "Bu birinci ahır," dedi. Biraz yürüdü, "Bu da üçüncü ahır. Kavlakzade hepsini yıktırdı. Çok kereste çıktı ahırlardan."
      </div>

      <div class="chapter">
        Musa Kazım Ağaefendinin yüzü gerilmiş, ağzını bıçaklar açmıyordu. Parmağıyla, kesilmiş ağaç köklerini gösterdi. "Bunlar Ağaefendi, bunlar çınar kökleridir. Otuz üç tane. Hepsi başını almış göğe çıkmış. Gövdelerini dersen üç adam el ele verse çeviremez."
      </div>

      <div class="chapter">
        "Ne oldu?"
      </div>

      <div class="chapter">
        "Kavlakzade hızarcılarla geldi, asker kaçağı, emrinde de candarmalar, asker kaçağı bütün çınarları kestirdi. Bu çınarların hepsi Elia Efendinin dedesinin dedesinden kalmıştı. Kavlakzade Remzi çiftliğe her sabah geldiğinde Elia, Elia, Çorbacı Elia, çiftliğini bu hırpoya emanet etmişsin, gel de çiftliğini gör, gel de çiftliğini emanet ettiğin o yürekli babayiğidinin halini gör, diyor. Kavlak beni boyuna aşağılıyor. Candarmalar var, benim ağzım açılmıyor ya içim içimi yiyor. Bıçkılar, hızarlar durmadan işliyor, benim sesim çıkmıyor, candarmalar var. Ben deliriyorum ama elden ne gelir, candarmaların eline bir geçersen, candarma milletini iyi biliyorum, Allah var demezler, ellerine geçirdiklerinin kemiklerini un ufak ederler. Ya da öldürür, ölüsünü ıssız bir koyağa, ya da denize atarlar. İnşallah geri dönmez. Elia, dönüşte çiftliğini böyle görmez."
      </div>

      <div class="chapter">
        Musa Kazım Ağaefendinin yüzü gittikçe azıyor, yüzünün kırışıklıkları seğiriyordu. Acılı, ölü bir sesle sordu:
      </div>

      <div class="chapter">
        "Elia Ağa dönecek mi, dönebilir mi?"
      </div>

      <div class="chapter">
        Ali Çavuş:
      </div>

      <div class="chapter">
        "Hiçbir zaman dönemez," dedi. "Mübadelede buradan gidenlerin dönmesine izin verilemez. Bu kanunu Avrupa yapmıştır."
      </div>

      <div class="chapter">
        "İnşallah izin vermez," dedi İsmail. "Elia Efendi iyi adamdı, cömert, yardımsever, merhametli, yüreği her insana sevgi dolu bir adamdı. İnşallah geriye dönmez. Geriye dönüp de çiftliğini böyle görünce, hık der de canı çıkıverir."
      </div>

      <div class="chapter">
        Karşıda günbatıdaki yan yana oturmuş üç tepenin üstünde iri kuşlar dönüyordu.
      </div>

      <div class="chapter">
        Poyraz:
      </div>

      <div class="chapter">
        "Bu çiftliğin büyüklüğü ne kadar?" diye sordu.
      </div>

      <div class="chapter">
        İsmail:
      </div>

      <div class="chapter">
        "Beyim sen de beş bin dönüm, ben deyim on bin dönüm."&nbsp;
      </div>

      <div class="chapter">
        Karşıki tepeleri gösterdi:
      </div>

      <div class="chapter">
        "İşte şu tepeler var ya çiftlik tepelerin arkalarından başlıyor." Arkasını döndü, uzaktan gösterdi, "Oradan bir çay akar, bakın ta ötelerde uzun, orman gibi bir karartı gözüküyor, o çay çiftliğin ortasında kalır. O kararan yer de yüzlerce dönümlük&nbsp;<span class="calibre17">zeytınliktir. O zeytinlikler de bana emanetti. Elimde Çorbacı&nbsp;</span><span class="calibre17">Elia'nın çiftliği, burada ne var ne yoksa bana verdiğine dair ka</span><span class="calibre17">pı gibi senet var. Var ya, zeytin toplama zamanı gelince ben ır</span><span class="calibre17">gatları yanıma aldım, zeytin toplamaya başladık. İşe başladık</span><span class="calibre17">tan üç gün sonra bir bölük candarmanın önünde Kavlak Remzi&nbsp;</span><span class="calibre17">geldi. Candarmaların başındaki çavuş, birden gök gibi gürledi,&nbsp;</span><span class="calibre17">yassak, yassak, yassaak, Remzi Beyin tapulu zeytinlerini nasıl&nbsp;</span><span class="calibre17">toplarsınız, hırsızlar. Zeytin hırsızlığının cezasını bilmiyor musunuz? Candarmalara, yakalayın şu adamları, diye sert bir emir verdi. Önce şaşırıp donup kalmış ırgatlar, birden, yaylarına basılmışçasına kaçıştılar zeytinliğin içinde yitip gittiler. Üç el kurşun sesi geldi ya hiçbir ırgata değmemişti. Kavlak Remzi beni gösterdi, bütün olan bitenler şu asker kaçağının başının altından çıkıyor. Geliboluda çarpıştım, diyor ya yalan. Geliboluda savaşa girip de sağ kalan hiçbir insan gördünüz mü? Yalancı oğlu yalancık, hırsız oğlu hırsız, yakalayın şunu. Yakalayın ve hem de kelepçeleyin. Beni yakaladılar, hem de kelepçelediler. Bizim köyün de içinden geçirdiler. Köyün içinden geçerken bütün köy yola çıktı. Ali Çavuş Kavlak Remzinin üstüne, alçak, alçak, asker kaçağı Kavlak Remzi diyerek yürüdü, candarmalar onu zor zapt ettiler."</span>
      </div>

      <div class="chapter">
        Musa Kazım Ağaefendi az ilerde dalgın durmuş, ötedeki büyük ağaca bakıyor, sanki İsmaili dinlemiyordu. Yüzüne tarifsiz bir hüzün çökmüştü. Bunu sezen Poyraz:
      </div>

      <div class="chapter">
        "Ağaefendi," dedi, "şu baktığınız ağaca doğru gidelim isterseniz."
      </div>

      <div class="chapter">
        Ağaefendi sanki bu öneriyi bekliyordu, hemen yürüdü. Hep birlikte ağaca geldiler, başlarını kaldırıp, başını almış gitmiş ağacın doruğuna gözlerini diktiler. Ağacın uzamış geniş yapraklı dalları, nerdeyse yarım dönümlük bir alanı örtüyordu. Kalın gövdenin dibinden de gür bir pınar kaynıyordu. Kaynayan suların altına da apak çakıltaşlan serilmiş, ipiltiler ağacın yaşlı gövdesinde oynaşıyordu.
      </div>

      <div class="chapter">
        "Bu ağaç ne ağacı?" diye Ağaefendi merakla, duyulur duyulmaz ölü bir sesle sordu.
      </div>

      <div class="chapter">
        "Kestane ağacı efendim, baharda öylesine bir çiçekle donanır ki, ağaç koyu turuncu çiçeklerden gözükmez olur. Elia Efendi gün ışırken yataktan kalkar, ağacın karşısında gün atıncaya kadar dururdu. Gün atınca da çiçeklerin üstünde uyumuş arılar uyanır, çiyden ıslanmış kanatlarını biribirlerine sürterek kurulanır uçarlar, bundan sonra da çiçekten çiçeğe uçan arıların uğultusu başlardı, Çorbacı Elia işte buna mestolurdu."
      </div>

      <div class="chapter">
        "Pekiyi bunu niye kesmedi Kavlakzade Remzi Efendi?"&nbsp;
      </div>

      <div class="chapter">
        "Korktu."
      </div>

      <div class="chapter">
        "Neden korktu?"
      </div>

      <div class="chapter">
        "Burası bir ayazma, bu su her derde deva. Müslümanlar da hastalanınca buraya gelirler, bu pınardan su içerler."
      </div>

      <div class="chapter">
        "Çocukken, beni sıtma tutunca buraya getirdiler, üstüme kırk bir tas su döktüler. Dilek dileyenler de buraya gelirler, dilekte bulunurlardı. O korkak, o asker kaçağının ödü kopmuştur da dilek ağacına dokunamamıştır," dedi Ali Çavuş, "şimdi hepimiz içimizde bir dilek tutalım, elimizi, dolanarak ağacın gövdesine sürelim. Sonra da pınardan bir avuç su içelim."
      </div>

      <div class="chapter">
        Musa Kazım Ağaefendi, kendisinden beklenmedik çocuksu bir sesle:
      </div>

      <div class="chapter">
        "Ben tuttum dileğimi," dedi, ağaca yanaştı, eli ağacın gövdesinde, suyu da atlayarak fırdolayı gitti geldi. Pınarın yanına diz çöküp bir avuç su aldı içti, dizlerini çırparak ayağa kalktı.
      </div>

      <div class="chapter">
        Bundan sonra öylesine coştu ki Ağaefendi, Poyraz onu tanıyamıyordu. Gün akşam oluncaya kadar çiftlikte dolaşmadık yer bırakmadılar. Gün kavuştuktan sonradır ki köye geldiler, İsmailin evinde arabadan indiler. Evden türlü yemek kokular geliyordu. Ayakkabılarını çıkarıp döşeklere oturdular. Ellerinde leğen, sabun, omuzunda havlu bir kız geldi, sırasıyla ellerini yüzlerini yıkadılar. Gün boyunca Baytarın yanlarında olduğunun farkında olmamışlardı. Elini yüzünü yıkarken onu gördüler. Baytar gelip yerine oturunca Ali Çavuş:
      </div>

      <div class="chapter">
        "Yahu Baytar kardaş efendi sen gün boyunca hiçbir söze varmadın, sen iyi bilirsin, atların dilinden anlarsın, çiftliği nasıl buldun?"
      </div>

      <div class="chapter">
        Baytar, kendisini de ammsadıklanna sevindi. Gün boyunca Poyraz bile onu görmemişti.
      </div>

      <div class="chapter">
        "Ben çok çiftlik gördüm ya boylesini hiçbir yerde görme<span class="calibre17">dim. Burada dünyanın en güzel, en soylu atları yetişir. Param olsaydı, hiç, hiç düşünmeden ben burasını alırdım."</span>
      </div>

      <div class="chapter">
        Ağaefendi:
      </div>

      <div class="chapter">
        "İsmail, İsmail Bey, doğru söyle." Bayağı heyecanlandıği sesinden belliydi, "Elia Ağa dönecek mi geriye, çiftliğine gelecek mi?"
      </div>

      <div class="chapter">
        "Gelecek," dedi, "az kaldı, gelecek. O zaman Kavlak oğlu Kavlak Remzi nereye kaçacak! İnşallah Allah bana o günleri bu yakınlarda gösterecek."
      </div>

      <div class="chapter">
        "Nasıl dönecek?" dedi Baytar, "mübadele kararı Lozan Konferansında düveli muazzama tarafından verildi. Bu kararı hiçbir kuvvet bozamaz. Ne Yunanistandan buraya bir Rum gelebilir, ne de buradan bir Türk Yunanistana gidebilir. Bu kararı Lozan Konferansında bütün Avrupa verdi."
      </div>

      <div class="chapter">
        "Doğru mu?" diye sordu Musa Kazım Ağaefendi, yüzü sapsarı kesilmiş, durakları titreyerek.
      </div>

      <div class="chapter">
        "Nasıl doğru olmaz? Onlar Lozan Konferansının sürgünleri."
      </div>

      <div class="chapter">
        "Biz de biliyoruz onu," diyerek söze karıştı Poyraz. "Lena nasıl geldi öyleyse?"
      </div>

      <div class="chapter">
        "Hükümet bir duysun, iki candarmayla onu İzmire gönderirler, bir gemiye bindirirler, ver elini Yunanistan. Kavlak Remzi senin korkundan şikayet edemiyor Lenayı. Yoksa şimdiye kadar Lenanın yerinde yeller eserdi."
      </div>

      <div class="chapter">
        "Çorbacı Elia yakında yurduna dönecek, çiftliğini Kavlağın burnundan fitil fitil getirecek," dedi İsmail.
      </div>

      <div class="chapter">
        "Nasıl gelecek?" dedi Ali Çavuş.
      </div>

      <div class="chapter">
        "Onda teneke teneke altın var," dedi kızarak İsmail. "Dağıtır bir teneke altın, gelir çiftliğine oturur."
      </div>

      <div class="chapter">
        "Geçti o devir şimdi. Mustafa Kemal Paşa gözlerini oyar rüşvetçilerin. Ona Mustafa Kemal Paşa demişler."
      </div>

      <div class="chapter">
        "Sen de biliyorsun Ali Çavuş, Elia Efendi her valiye, her paşaya, her yıl birer at hediye etmez miydi? At armağan etmediği paşa kaldı mı İstanbulda. Beylerin, paşaların hepsini tanırdı o."
      </div>

      <div class="chapter">
        "Gelemez."
      </div>

      <div class="chapter">
        "Gelir."
      </div>

      <div class="chapter">
        Bu sırada güzel, nakışlı kilim sofrasını getirdiler, ince sazlarla dokunmuş hasırın üstüne serdiler. Sofranın ortasına işlenmiş bir bakır sini koydular. Derin, ağzı geniş kalaylı bakır taslarda tüterek yoğurt çorbası geldi. Çorbadan sonra geniş kalaylı sahanlarda türlü getirdiler. Türlüden sonra sofraya kabak çiçeği dolması koydular.
      </div>

      <div class="chapter">
        Ağaefendi kabak çiçeği dolmasını sininin üstünde görünce öteki yemeklerden tatmadı bile, çiçek dolmasına yumuldu.
      </div>

      <div class="chapter">
        "Ooooh," dedi, "bir daha çiçek dolmasını hiçbir zaman yiyemeyeceğimi sanıyordum. Bizim memlekette çiçek dolmasının hasını yaparlar. Bu dolma da çok güzel. Hanımın ellerine sağlık."
      </div>

      <div class="chapter">
        Poyraz:
      </div>

      <div class="chapter">
        "Ağaefendi," dedi, "gelecek yıl sizin bahçeye bol bol kabak ekeriz. Lena da bizim bahçeye ekecek, Lena, her zaman diyordu ki, aaah, çiçek dolması."
      </div>

      <div class="chapter">
        Ağaefendinin, inşallah gelecek yıla kadar ben burada olmam, kabak çiçeği dolmasını da Giritte yerim, sözleri dilinin ucuna geldi ya söyleyemedi.
      </div>

      <div class="chapter">
        "Bizim kızlar da çok iyi yapar çiçek dolmasını. İnşallah gelecek yıl bol bol. Anaları da çok güzel yapardı."
      </div>

      <div class="chapter">
        "Bir ay daha sürer kabak çiçekleri, sonra kurur"
      </div>

      <div class="chapter">
        "Bol sularsanız bir ay daha sürer kabak çiçekleri. Bizim Giritte el kadar açardı kabak çiçekleri. Bu dolma da çok güzel, nane kokuyor."
      </div>

      <div class="chapter">
        "Biz naneyi şu karşı Kazdağından getiririz."
      </div>

      <div class="chapter">
        Ağaefendi:
      </div>

      <div class="chapter">
        "Siz dersiniz oraya Kazdağı, Rumlar der oraya bin pınarlı İda dağı."
      </div>

      <div class="chapter">
        "Bizim Melek Hatun da bin pınarlı İda dağından olur, o da bize oradan nane getirir."
      </div>

      <div class="chapter">
        İsmail:
      </div>

      <div class="chapter">
        "Ağaefendim, şimdi bizde çok nane var. Biz yemeklerde çok nane kullanırız. Sizlere birer torba nane veririz, Melek Hatun size getirinceye kadar. Biraz da nar ekşisi var. Çiçek dolmasının içine biraz nar ekşisi koymadan olmaz."
      </div>

      <div class="chapter">
        "Olmaz" dedi keyifle Ağaefendi.
      </div>

      <div class="chapter">
        Yatıncaya kadar atları, at çiftliğini, Kavlak Remziyi, kasabayı, adaları, mübadeleyi konuştular.
      </div>

      <div class="chapter">
        İsmail, durup durup Çorbacı Eliaya getiriyordu sözü.
      </div>

      <div class="chapter">
        "Elia buraya gelecek. Ne yapıp yapıp gelecek. O buraya gelmezse ölür, o ağacın altına her sabah gün ışımadan gelmezse, pınarın suyundan diz çökerek bir avuç içmezse ölür, yaşayamaz," diyordu.
      </div>

      <div class="chapter">
        Baytar da her seferinde:
      </div>

      <div class="chapter">
        "Lozan Konferansı, düveli muazzama," diyordu. "Mübadele kararını kimse bozamaz. Mübadele kararına bütün Avrupa imza attı. Bu karar hiçbir biçimde bozulamaz."
      </div>

      <div class="chapter">
        "Bozulur," dedi Çavuş.
      </div>

      <div class="chapter">
        "Bozulur," dedi Poyraz.
      </div>

      <div class="chapter">
        "Bozulur," dedi İsmail.
      </div>

      <div class="chapter">
        "Nasıl bozulur?" diye sordu Baytar.
      </div>

      <div class="chapter">
        Hiç kimse karşılık veremedi. Sustular kaldılar.
      </div>

      <div class="chapter">
        Baytar da sustu bekledi. Ağaefendi de başını göğsüne dü<span class="calibre17">şürmüş, bu dünyadan çekmiş gitmişti.</span>
      </div>

      <div class="chapter">
        "Buraya gelenlerin Yunanistana gitmelerinin, oradakilerin buraya gelmelerinin bir tek yolu var."
      </div>

      <div class="chapter">
        "O yol nedir?" diye başını kaldırıp heyecanla sordu Musa Kazım Ağaefendi. Yüzü gergindi.
      </div>

      <div class="chapter">
        "Ben Anadoluyu gezer, bizimkileri ararken Antalyada bizim miralayla karşılaştım. Yiğit, yürekli, herkese saygılı bir insandı. Bir paşanın oğluydu. İngiliz mektebinde okumuş, hayvan severliğinden dolayı baytar olarak oradan dönmüş, askeriyeye intisap etmişti. Yunanistanda akrabaları varmış, onlar da buraya gelmişler. Başvurmadık yer bırakmamışlar, bir çare bulamamışlardı. Dört koldan arıyor, miralay miralayken onları bulamıyordu. Yollara düşmüştü topal ayaklarıyla. Antalya, onun akrabalarının beşinci yeriymiş. Onları burada da bulamamıştı. O söyledi, sürgün dışı kalanlar Gümülcine Türkleriyle İstanbul Rumlarıymış."
      </div>

      <div class="chapter">
        "Gümülcine Türkleri mi, hiç sürgün edilmemişler mi?"&nbsp;
      </div>

      <div class="chapter">
        "Edilmemişler."
      </div>

      <div class="chapter">
        "Neden onlar sürgün edilmemişler? Bunu bana kimse söy<span class="calibre17">lemedi."</span>
      </div>

      <div class="chapter">
        "Miralaya ben de sordum, o da bilmiyordu."
      </div>

      <div class="chapter">
        Musa Kazım Ağaefendi birden çöktü. Bu da oradakilerin&nbsp;<span class="calibre17">hiç gözünden kaçmadı. Bereket versin sözü İsmail aldı:</span>
      </div>

      <div class="chapter">
        "Çorbacı Elia altı ava kalmaz buraya gelir."
      </div>

      <div class="chapter">
        Baytar öfkeyle sordu:
      </div>

      <div class="chapter">
        "Senin Çorbacı Elia Efendi nasıl gelecek buraya, kanat ta<span class="calibre17">kıp kuş olaraktan uçaraktan mı gelecek?"</span>
      </div>

      <div class="chapter">
        "Bilmem ama gelecek o."
      </div>

      <div class="chapter">
        "Nasıl gelecek, söyle onu, çatlatma insanı."
      </div>

      <div class="chapter">
        "Öyleyse kardeşime söylerim, onun teneke teneke altınları,&nbsp;<span class="calibre17">Yunanistanda buradakilerden de daha büyük çiftlikleri vardı.&nbsp;</span><span class="calibre17">Burada da konağa çok büyük paşalar gelirdi. O paşalardan her&nbsp;</span><span class="calibre17">birine bir soylu at verirdi. Anladın mı? Onun at vermediği bü</span><span class="calibre17">yük paşa yok gibi, anladın mı Baytar Efendi? Altınlar, bir de at</span><span class="calibre17">lar. Onun kanat takıp uçmasına gerek yok."</span>
      </div>

      <div class="chapter">
        "Öyleyse nasıl gitti buradan?"
      </div>

      <div class="chapter">
        "Hiç aldırmadı, bugün gider, yarın gelirim, dedi."
      </div>

      <div class="chapter">
        "Niçin gelmedi bunca zamandır?"
      </div>

      <div class="chapter">
        İsmail boynunu büktü:
      </div>

      <div class="chapter">
        "Bilemiyorum, şimdiye gelmeliydi. Hasta mı oldu, başına&nbsp;<span class="calibre17">bir hal mi geldi, bilemiyorum."</span>
      </div>

      <div class="chapter">
        Ali Çavuş:
      </div>

      <div class="chapter">
        "İsmail, sana bir şey soracağım, kulağıma gelenler doğru&nbsp;<span class="calibre17">mu, diye."</span>
      </div>

      <div class="chapter">
        "Sor bakalım."
      </div>

      <div class="chapter">
        "Kavlak Remzi seni candarmalara yakalatmış Yunan casu<span class="calibre17">su diye. Sen o zaman Geliboluda İngilizlerle çarpışmıyor, İngi</span><span class="calibre17">liz gemilerinin bacasından aşağıya top mermileri indirip gemi</span><span class="calibre17">leri denizin dibine göndermiyor muydun?"</span>
      </div>

      <div class="chapter">
        "Geliboludaydım."
      </div>

      <div class="chapter">
        "Eee, İstiklal Harbinde de sen Dumlupınarda Yunanları&nbsp;<span class="calibre17">toplarla dövmedin mi, Yunan bozulunca arkalarından İzmire&nbsp;</span><span class="calibre17">giren değil miydin?"</span>
      </div>

      <div class="chapter">
        "Candarmalara, çavuşa, yüzbaşıya her şeyi söyledim, elim<span class="calibre17">de kapı kadar tezkerem, taltiflerim var, dedim, dinlemediler.&nbsp;</span><span class="calibre17">Verin yanıma iki candarma da eve gideyim de kapı gibi, demir&nbsp;</span><span class="calibre17">gibi kağıtlarımı getireyim de görün, dedim, gene dinlemediler.&nbsp;</span><span class="calibre18">Bir adam nasıl Rum casusu olurmuş, ben ne bilirim. Geliboludan Yunan harbine götürdüler. Ölü olsaydım beni, bir ölüyü&nbsp;</span><span class="calibre17">nasıl savaşa götürürlerdi? Geliboluda ölmüş bir adam Yunan harbinde o kocaman topları, Geliboludaki gibi nasıl gümbürdetirmiş? İzin verin de eve gideyim, kağıtlarımı getireyim. Yüzbaşı, sen casus değilsin de o Yunanlının yanında nasıl, niçin durdun? Kumandanım, yüzbaşım, dedim, o Yunanlı değildi, o Rumdu. Yunanlılar İzmire girince o çok korktu, bu Yunanlılar bize ne yapacaklar, dedi. Yunan askeri bozulunca da çok sevindi, düğün bayram etti yüzbaşım, dedim, ben uğurladım onu, ağlayarak gitti. O, orada çok kalmaz geri döner. Herkes yalvardı da zırnık kadar malını satmadı, geri geleceğim, diye. Yüzbaşı, atları sen sat, diye sana bıraktı. Sen sattın öyle mi? Niçin sat</span><span class="calibre17">tın? Bıraktığı para atları beslemeye yetmedi. Sattığın atların parası nerde? Emanet, bende. O paralar devletin. Çıkar o paraları getir bana. Getiremem yüzbaşım, şunu bil ki, sen beni asker kaçağı Kavlak Remzi için öldürüyorsun. O, bir asker kaçağı değil, o bir Sarıkamış kahramanıdır. Bak yüzbaşım, biz Gelibolu savaşından epeyce asker kaldık. Bize dediler ki Rus harbinden bir tek asker kalmadı, dediler. Doksan bin askerin yarısını bit yedi, yarısı da dondu kazık kesildi. Kavlak nasıl geldi, sorsana ona tezkeresi var mı, gösteremez. Yüzbaşı öfkelendi, karnıma bir tekme attı, ben iki büklüm oldum. Bağırarak, boyun damarları parmak parmak şişerek, ya paraları bana getireceksin ya da buradan ölün çıkacak. Çıktı gitti."</span>
      </div>

      <div class="chapter">
        Bu sefer İsmailin üstüne candarmalar üşüştüler, tekme tokat, onu o kadar dövdüler ki, ne kadar sonra hiç belli değil, bir saat mı, beş saat mı belli değil, İsmail bayıldı. Başına su döküp zar zor ayılttılar. Gene dövmeye başladılar. Paralar nerede, nerede, hemen getirmezsen buradan ölür çıkar. Sen askersin, bilirsin, emir demiri keser. İsmail ancak, emanet, diyebildi. Bundan sonra konuşamadı. Ondan sonra da bir daha ayılmadı. Çavuş yüzbaşıya gitti, öldürdük yüzbaşım, dedi. Söylemedi mi paranın yerini? Söylemedi, para karısında değil mi, evinde değil mi, başka birisinde değil mi, diye, durmadan sorduk, son bir kez, o da son solukta, duyulur duyulmaz, emanet, dedi, biz de öldürüverdik.
      </div>

      <div class="chapter">
        Götürün şunun mundar cesedini bir çukura atın. Bu itin&nbsp;<span class="calibre17">cesedini kurtlar kuşlar, itler yesin.&nbsp;</span>
      </div>

      <div class="chapter">
        <span class="calibre17">İsmaili kasabanın dışına götürüp, karaçalılığın içindeki çukura attılar. İsmail orada, kendinden geçmiş, sabaha kadar kal</span><span class="calibre17">dı. Gün kızdırınca gözlerini açtı, bir an, hayal meyal, ölü müyüm, diri miyim, diye aklından geçirdi. Bedeni yok gibiydi. Birden tepeden tırnağa her yerinin sızladığını duyumsadı. Ağrısı gittikçe artıyor, ağrısı arttıkça da kendisine geliyor, yüreği kopacak gibi oluyordu. Acıdan başını nereye vuracağını bilemiyor, dişleri çatırdıyor, elleriyle çukurun yöresindeki taşları çırmalıyordu. Parmakları kan içinde kalıyordu. Acısı o kadar çoğaldı ki, kendini çukurun üstünde buldu. Bağırıyordu ya sesinin çıkıp çıkmadığını bilmiyordu. Can havliyle kendini karaçalılıklara attı. Aşağı doğru gitti. Yola gelince, bitmişti, yolun ortasına sağılıverdi. Yarı baygındı. Acısı diner gibi oldu bir süre, daha gür bağırmaya başladı. Bu sefer sesini duyuyordu. Gözlerini açtı, yöreye uzun baktı, yolun kasabaya giden yol olduğunu anladı. Acısı gene dayanılmaz hal aldı. Ellerini yere bastıra bastıra ayağa kalktı, emanet, dedi kendi kendine, emanet. Elia yakında gelecek. Gelibolu savaşındaki yüzbaşısı geldi karşısına dikildi. Dayan İsmail, diyordu, geminin tam bacasının ortasına... Yüzbaşının üstüne yağmur gibi kurşun yağıyordu. Yüzbaşı gözlerinin önünden toz oldu uçtu da gitti. İsmail göğe savrulan bir toprak yığınının altında kaldı. Toprağın altında soluk alamaz oldu. Nasıl oldu, nasıl olmadı kendisini ışığın ortasında buldu. Ortada ne toplar kalmıştı, ne de askerler. Dünya ıpıssızdı, çıt çıkmıyordu. Gözüne ilk çarpan yüzbaşının çizmesi oldu. Yüzbaşının dizinden kesilmiş çizmesinin içindeki bacağı daha kanıyordu. İsmail donmuş, taşa kesmişti. Arkasından bir asker gelip koluna girinceye kadar gözlerini daha kanayan çizmeden ayıramadı. Az sonra kurşun sesleri, top sesleri yeniden başladı. Toprak sarsılıyor, karşıdaki denizin suları minare boyu göğe savruluyordu. Emanet, emanete hıyanet olmaz. Uzaktan bir arabanın çampara sesleri geldi. İsmail kulak verdi. Arkasından atların boynundaki zillerin sesleri duyuldu. Araba yaklaşıyordu. İsmail ayakta duramaz oldu, yolun ortasına sağılıverdı. Yönünü arabanın geldiği yana çabalayarak, döndü. Boynunu ara</span><span class="calibre17">banın geldiği yöne uzattı. Boynunu o yana öylesine uzatıyordu ki nerdeyse boynu kopacaktı. Gözlerini de ardına kadar açmıştı. Araba bir türlü gelmiyordu. Acısı gene dayanılamayacak kadar arttı. Dayanamadı, ayağa kalkacak oldu, kalkarken ağzı yukarı yolun ortasına serildi. Bir süre sonra araba geldi yanında durdu. İsmail ne zil seslerini duydu, ne de arabanın gelip yanında durduğunun farkında oldu. Arabadan iki kişi indi, bu kana bulanmış ölünün yanına geldiler. İsmail gözlerini açtı, uzak bir pusun arkasında iki adam gördü, doğrulur gibi yaptı, doğrulamadı.</span>
      </div>

      <div class="chapter">
        "Ölmemiş," dedi adamlardan biri.
      </div>

      <div class="chapter">
        Yaşlı adam eğildi, İsmailin yüzüne baktı. O bakarken İsmail inledi.
      </div>

      <div class="chapter">
        "Bu topçu İsmaile benziyor," dedi yaşlı adam.
      </div>

      <div class="chapter">
        Yerden onu yavaşça alıp arabaya yatırdılar.
      </div>

      <div class="chapter">
        "Bu İsmail," dedi, genç adam da, "ne olmuş buna ki?"
      </div>

      <div class="chapter">
        "Öldürmüşler," dedi yaşlı adam. "İsmail, İsmail," diye de İsmailin kulağına bağırdı. "İsmail, İsmail, benim ben. Ben İbrahimim." Künyesini İsmailin kulağına söyledi. "Bizim bölükten İbrahim Onbaşı."
      </div>

      <div class="chapter">
        İsmail gözlerini açtı kapadı.
      </div>

      <div class="chapter">
        Kasabaya yaklaşırlarken, gözlerini İsmailin yüzünden hiç ayırmayan İbrahim, onun gözlerini açıp şaşkın şaşkın yöreye bakıp kapattığını gördü. Buna çok sevindi, "İsmail, İsmail gözünü bir daha açıp kapatsana. Ben İbrahim, İbrahim, Üçüncü Bölükten İbrahim. Gelibolu, Gelibolu. Seni kim bu hale getirdi, seni kim böyle öldürdü?"
      </div>

      <div class="chapter">
        İsmail konuşmadı. Kasabaya yaklaşırlarken, İbrahim baktı ki İsmail ağzını açıp açıp kapatıyor. Yaşlı adama durumu söyledi. Yaşla adam atların başını çekti, araba yavaşladı, çamparaların, atların boyunlarındaki mavi boncukların içine takılmış zillerin sesi kesildi. İsmailden duyulur duyulmaz bir ses çıktı. Bir kez daha İsmail inledi. İniltinin arasından bir iki sözcük de çıktı ağzından. İbrahim kulağını İsmailin ağzına yaklaştırdı, konuş İsmail konuş. Benim ben, İbrahim. Geliboluda Üçüncü Bölükten İbrahim. Az sonra İsmail konuştu. İbrahim onun ağzına kulağını biraz yaklaştırdı. İsmail konuştu. İsmail bir daha konuş.&nbsp;<span class="calibre17">İsmail gene konuştu. Kardeş bir daha, candarma, Kavlak Remzi, casus, Rum, öldürdüler. Hayri Efendi.</span>
      </div>

      <div class="chapter">
        Yaşlı adam:
      </div>

      <div class="chapter">
        "Ne diyor bu İbrahim Onbaşı?" diye sordu.
      </div>

      <div class="chapter">
        "Anladığıma göre Kavlak Remzi onu candarmalara böyle öldürtmüş. Beni diyor, Hayri Efendiye götür. Hayri Efendinin iki oğlu da onun yanındaydı. Biliyorsun. İkisi de şehit düştü."
      </div>

      <div class="chapter">
        Yaşlı adam arabayı Hayri Efendinin konağının önüne&nbsp;<span class="calibre17">sürdü.</span>
      </div>

      <div class="chapter">
        "Niye öldürtmüş Kavlak Remzi İsmaili candarmalara&nbsp;<span class="calibre17">acep?"</span>
      </div>

      <div class="chapter">
        "Ne bileyim ben. Gerisini söyleyemedi."
      </div>

      <div class="chapter">
        "Vay asker kaçağı alçak vay! Vay domuz oğlu domuz vay!&nbsp;<span class="calibre17">Yazık değil mi İsmaile!"</span>
      </div>

      <div class="chapter">
        İbrahim Hayri Efendinin evinin kapısını çaldı. Hayri Efen<span class="calibre17">di balkona çıktı.</span>
      </div>

      <div class="chapter">
        "Ne var evladım?" diye sordu.
      </div>

      <div class="chapter">
        "İsmail," dedi İbrahim, "topçu İsmail Onbaşı."
      </div>

      <div class="chapter">
        "Ne olmuş ona?"
      </div>

      <div class="chapter">
        "Can çekişiyor, candarmalar öldürmüşler onu."
      </div>

      <div class="chapter">
        "Alın getirin onu yukarıya."
      </div>

      <div class="chapter">
        İsmaili karga tulumba aldılar, güçlükle konağa çıkardılar.&nbsp;<span class="calibre17">Boylu boyunca, Hayri Efendinin gösterdiği, salondaki kanepe</span><span class="calibre17">nin üstüne usullacık yatırdılar. Hayri Efendi İsmaili kana bu</span><span class="calibre17">lanmış görünce sapsarı kesildi:</span>
      </div>

      <div class="chapter">
        "Kim bu hale soktu İsmaili?" diye sordu.
      </div>

      <div class="chapter">
        İsmail gözlerini açtı, başucundaki Hayri Efendiyi gördü.
      </div>

      <div class="chapter">
        "İsmail, İsmail yavrum, kim getirdi seni bu hale?"
      </div>

      <div class="chapter">
        İsmailin dudakları kıpırdadı ya sesi duyulmadı. Bu sırada İ<span class="calibre17">brahim onun yanına diz çöktü. Eğildi, kulağını İsmailin ağzına&nbsp;</span><span class="calibre17">yaklaştırdı:</span>
      </div>

      <div class="chapter">
        "İsmail, İsmail seni Hayri Efendinin evine getirdik. Hayri&nbsp;<span class="calibre17">Efendi yanımızda, konuş. Hayri Efendi, Hayri Efendi."</span>
      </div>

      <div class="chapter">
        İsmail konuştu. İbrahim ayağa kalktı.
      </div>

      <div class="chapter">
        "Ne diyor, anlayabildin mi?"
      </div>

      <div class="chapter">
        "Anladım," dedi İbrahim, "diyor ki, beni Remzi öldürttü&nbsp;<span class="calibre17">candarmalara, diyor."</span>
      </div>

      <div class="chapter">
        "Hanım çabuk gel, kızlar da gelsin." Hanım çoktan uyanmış, Hayri Efendinin çağırmasını bekliyordu. Hemen geldi, İsmaili görür görmez de bir çığlık kopardı:
      </div>

      <div class="chapter">
        "Amanın bu da kim, ne olmuş bu adama? Bu da kim?"
      </div>

      <div class="chapter">
        "Bu bizim İsmail, Geliboluda bizim çocuklarla çarpışan, çocukların ölüsünü kurda kuşa, ite, çakala yem ettirmeyen, onlara mezar kazaraktan gömen, başuçlarına da, adlarını yazdırarak birer hece taşı diken İsmail Onbaşı."
      </div>

      <div class="chapter">
        "Kim öldürmüş bunu böyle?"
      </div>

      <div class="chapter">
        "Kavlak Remziyle candarmalar."
      </div>

      <div class="chapter">
        Hanım dizlerini döverek:
      </div>

      <div class="chapter">
        "Vay kafirler, vay insafsızlar, vay İsmailim, vay yavrum vay. Kıyılır mı İsmaile hiç, vay dinsizler, vay! İmansızlar vay! Vay Allahsızlar vay!" Hanım boyuna dizlerini dövüyordu.
      </div>

      <div class="chapter">
        Hanımın hemen arkasından evde çalışan kızlarla birlikte uşak da gelmişti.
      </div>

      <div class="chapter">
        Hayri Efendi uşağa:
      </div>

      <div class="chapter">
        "Çabuk git de cerrah Sait Efendiyi çağır."
      </div>

      <div class="chapter">
        Kasabada doktor yoktu. Cerrah Sait Efendinin yaraları iyileştirmekte de üstüne kimse yoktu. O, ölüyü diriltirdi. Az sonra Sait Efendi yel yepelek geldi.
      </div>

      <div class="chapter">
        "Kim bu adam?" diye sordu, "Ne yapmışlar bu adama?"
      </div>

      <div class="chapter">
        "Bu adam İsmail Onbaşı. Hani bizim çocukları mezara koyan, başlarına da birer hece taşı diken o İsmail Onbaşı. Bunu bu hale getiren, o dinsiz imansız, dört kitapta katli vacip asker kaçağı..."
      </div>

      <div class="chapter">
        Hayri Efendi, asker kaçağı der demez, cerrah Sait:
      </div>

      <div class="chapter">
        "O asker kaçağı dediğin o vatan hayini Kavlak Remzi değil mi?"
      </div>

      <div class="chapter">
        "O," dedi, Hayri Efendi.
      </div>

      <div class="chapter">
        Sait Efendi hastanın yanına diz çöküp, onu muayene etti. "Allahın izniyle bu çocuk iyi olacak," dedi. Uşağa da, "Haydi bizim eve git de ilaç çantamı al getir. ilaçların hepsini ben yaptım. Eczanelerin ilaçlarına hiç güvenemiyorum. Şu sedirin üstüne bir bez serin. İsmail Onbaşıyı sedirin üstüne yatırıp soyacağız."
      </div>

      <div class="chapter">
        Hanımla kızlar odaya gittiler, kızlar bir yeşil bez getirdiler, boyunca sedirin üstüne örttüler, çekildiler, Sait Efendiyle İbrahim İsmailin üstündekileri soydular. İsmail çırılçıplak kaldı. Uşak çantayı getirdi, Sait Efendiye... Sait Efendi çantasından kolonya şişesi gibi bir şişe çıkardı, "Kanları kurumuş," dedi. "Bu insafsızlık, fıkaranın bütün bedenini liyme liyme etmişler ama, benim yeni yaptığım merhem de, Allahın izniyle, İsmailin yaralarını on günde iyileştirir.
      </div>

      <div class="chapter">
        Şişeden pamukla aldığı bir suyla İsmailin yaralarındaki kanları sildi. Büyücek bir tahta kutudan parmağıyla bir parça merhem aldı, yaralara sürmeye başladı. Kutunun kapağı açılır açılmaz da evi öylesine güzel bir koku aldı ki Hayri Efendi bile böyle bir kokuyu, bunca dağ gezmiş, bunca çiçek koklamış, koku ustası bir insan bile böylesine baş döndürücü, büyüleyen bir koku koklamamıştı.
      </div>

      <div class="chapter">
        "Böyle kokan bir ilaç bütün yaraları iyi eder de, cansızı bile diriltir de, sen bu merhemi nasıl yaptın? Ustasın, yaptın bu kokuyu diyelim, bu kokuyu nerelerden aldın, nasıl buldun?"
      </div>

      <div class="chapter">
        Sait Efendi güldü:
      </div>

      <div class="chapter">
        "Yedi dağın bütün şifalı otlarının özünü çıkarırsan, işte böyle dünyayı kokuya boğacak merhemi bulursun."
      </div>

      <div class="chapter">
        Sait Efendinin eli çabuktu, İsmailin bütün yaralarını hemencecik merhemledi.
      </div>

      <div class="chapter">
        Merhemleme biter bitmez İsmail gözlerini açtı, konuştu; yöresine bakındı, gözleri geldi Hayri Efendinin üstünde durdu, "Allah hepinizden razı olsun," dedi. Sesi gene az çıkıyordu ya herkes onun ne dediğini anlıyordu.
      </div>

      <div class="chapter">
        İbrahim:
      </div>

      <div class="chapter">
        "Ölünün İsmail olduğunu anlayınca aldım onu doğruca sana getirdim. O ki düşman vapurlarının bacasından aşağı top güllelerini düşürüp de onları denizin dibine indiren değil mi?" dedi.
      </div>

      <div class="chapter">
        "Çok büyük hayra girdin İbrahim, cennetlik oldun. İsmailin canını kurtardın. Sağlıcakla git İbrahim Onbaşı, Allah yolunu açık etsin."
      </div>

      <div class="chapter">
        "Sağlıcakla kalın."
      </div>

      <div class="chapter">
        İsmailin evinde tertemiz, sakız kokan yataklarda uyudular. Sabah kahvaltısında bir kuş sütü eksikti. Herkes şen şakraktı. Bir tek Musa Kazım Ağaefendinin yüzü gülmüyordu.
      </div>

      <div class="chapter">
        İskeleye geldiler. Köylü kalabalığı onları uğurlamak için erkenden çınarın altını doldurmuştu. O gün köyde kalan Kadri Kaptan köylülerle hemen kaynaşmış, içli dışlı olmuş, çiftliğe gidenlerin kim olduklarını herkese uzun uzun anlatmıştı. Tekneye bindiler, Musa Kazım Ağaefendi teknenin başüstüne geçti, Poyraz onun arkasından bir minder yetiştirdi kamaranın önüne, eski yerine koydu. Ağaefendi mindere oturdu, belini de kamaranın tahtasına dayadı, içine yumuldu daldı gitti. Baytarla Poyraz öne oturmuşlar, habire konuşuyorlar, uzun uzun İsmailden, değiş tokuş sürgünlerinden, Kavlak Remziden, çiftlikten, soylu at yetiştiriciliğinden, Hayri Efendiden, cerrah Sait Efendiden, onun büyücü ya da keramet sahibi bir kutlu kişi olduğundan, saray gibi konakları olan adaya, tuhaftır ki kimsenin gelmediğinden, daha birçok şeyden konuştular adaya gelinceye kadar. Musa Kazım Ağaefendiyse asık, düşünceli yüzünü arada sağa çeviriyor, bir süre denizi seyreyliyor, sonra da sola dönüyordu. Birkaç kez de göğe başını kaldırdı, çok uzaklardaki ak bulutlara baktı.
      </div>

      <div class="chapter">
        Tekne geldi adanın iskelesine yanaştı. Ağaefendi hiç oralı olmadı, yerinden de kıpırdamadı. Poyraz gelip, Ağaefendinin elinden tutup:
      </div>

      <div class="chapter">
        "Ağaefendi, Ağaefendi, geldik," demeseydi, Ağaefendi sırtı kamaraya dayalı öyle oturup kalacaktı.
      </div>

      <div class="chapter">
        "Ne o, geldik mi?"
      </div>

      <div class="chapter">
        "Geldik," dedi Poyraz, onu iki elinden tuttu ayağa kaldırdı, iskeleye indirdi, kızlar koşarak geldiler, Poyraz kenara çekildi, onlar babalarının koluna girdiler eve geldiler, merdiveni çıkardılar, Poyraz da arkalarından geldi.
      </div>

      <div class="chapter">
        "Baba ne oldu sana?"
      </div>

      <div class="chapter">
        "Hiçbir şeyim yok."
      </div>

      <div class="chapter">
        Ağaefendinin gözü Poyraza ilişti:
      </div>

      <div class="chapter">
        "Hiçbir şeyim yok, değil mi Poyraz evladım? Siz de buyu<span class="calibre17">run. Biraz yorgunum değil mi evladım?"</span>
      </div>

      <div class="chapter">
        "Evet efendim, yoruldunuz."
      </div>

      <div class="chapter">
        "Çok da güzel bir çiftlik bulduk."
      </div>

      <div class="chapter">
        "Bulduk efendim."
      </div>

      <div class="chapter">
        "İsmail," dedi Ağaefendi.&nbsp;
      </div>

      <div class="chapter">
        "İsmail de kim, sana ne yaptı o?" dedi Zehra.
      </div>

      <div class="chapter">
        "Bir şey yapmadı kimse bana, yatağımı yapın."
      </div>

      <div class="chapter">
        "Ağaya bir şey olmadı, her şey iyi gitti," dedi Poyraz, "hele bir dinlensin, size her şeyi anlatırız. Ben gidiyorum."
      </div>

      <div class="chapter">
        Ayağı ayağına dolaşarak merdivene yürüdü. Zehra da arkasından. Merdivenin başında Poyrazın elini tuttu:
      </div>

      <div class="chapter">
        "Yarın sabah erkenden gel, babamı yalnız bırakma. Ona bir şey olmuş, bir şeye üzülmüştür. Hiç kendisinde değil."
      </div>

      <div class="chapter">
        Poyraz merdiven başında durdu. Ayağını basamağa bir türlü atamıyordu. Zehrayla merdivenin başında durmuş kalmışlardı.
      </div>

      <div class="chapter">
        Poyraz, sesi titreyerek:
      </div>

      <div class="chapter">
        "Ama... Ama çiftliği çok beğendi," dedi, basamaklara yürüdü, ağır ağır indi, döndü arkasına baktı, Zehra orada ona hüzünle, hayranlıkla bakıyordu. Poyraz evine varıncaya kadar döndü döndü arkasına baktı, Zehra olduğu yerde durmuş kalmıştı.
      </div>

      <div class="chapter">
        Poyraz sabah erkenden Ağaefendiye uğradı. Ağaefendi erkenden uyanmış, çeşmeye kadar yürümüş, çeşmede elini yüzünü yumuş, kahvaltı sofrasını kurdurmuştu.
      </div>

      <div class="chapter">
        Merdivenden çıkan Poyrazı görünce, sevinçli bir sesle:&nbsp;
      </div>

      <div class="chapter">
        "Biz de seni bekliyorduk," dedi.
      </div>

      <div class="chapter">
        Sofraya dördü birden oturdular, güzel bir kahvaltı yaptılar. Sofrada, Anadolulular gibi hiç konuşmadılar. Kahvaltı biter bitmez Ağaefendi kalktı, "İsmail," dedi, merdivenlere yürüdü. Arkasından da Poyraz. Yan yana biraz yürüdüler. Bir ara Ağaefendi durdu, yüzü acılaştı, "İsmail," dedi. "O adam İsmaili öldürmüş, yani öldürmekten beter etmiş. Bunu da devletin candarmalarına yaptırmış. Bütün mücadelesine rağmen ne candarmalara bir şey yapmışlar, ne de o adama. O zulüm gibi Yunanistanda bile böyle bir zulüm görülmemiştir. Bu kuvveti, bu adam kimden alıyor?"
      </div>

      <div class="chapter">
        Poyraz:
      </div>

      <div class="chapter">
        "Yakında Halk Fırkasının kasaba reisi olacakmış. kasabada böyle bir şayia dolaşıyormuş. Kuvvetini bu şayiadan alıyor. Bu sebepten ona kimse dokunamıyor."
      </div>

      <div class="chapter">
        "Dediniz ki o bir asker kaçağı."
      </div>

      <div class="chapter">
        "Asker kaçağı. Bu kasabada da onun asker kaçağı olduğunu bilmeyen kimse yok."
      </div>

      <div class="chapter">
        Sonra İstiklal Harbi bitince Kavlakzade Remzi Beyin nasıl milli kahraman olarak kasabaya girdiğini, Halk Fırkasının başı olacağını, Fırkayı kimlerin, niçin kurduğunu, kasabada Fırka reisinin en büyük güç olabileceğini anlattı.
      </div>

      <div class="chapter">
        Musa Kazım Ağaefendi:
      </div>

      <div class="chapter">
        "Anladım," dedi. "Her şeyi çok iyi anladım. Biliyorum," dedi, "biliyorum. Her zaman, her şeyde böyle olur."
      </div>

      <div class="chapter">
        Elini Poyrazın omuzuna koydu:
      </div>

      <div class="chapter">
        "Ben bugün tek başıma dolaşacağım. Üzülme oğlum, bu işler her zaman böyle olmuştur."
      </div>

      <div class="chapter">
        "Efendim, ben gider evden bastonunuzu alır getiririm. Bu adada çok turuncu yılan var. Vasili diyor ki, bu adanın yılanları ağaçlara, duvarlara tırmanıp yuvalardaki kırlangıç yavrularını yerlermiş. Ben gider gelirim. Siz şuraya oturun."
      </div>

      <div class="chapter">
        Fırladı. Zehrayı görmek fırsatı bir daha çıkmıştı. Eve varmasıyla gelmesi bir oldu.
      </div>

      <div class="chapter">
        "Buyurun efendim."
      </div>

      <div class="chapter">
        "Berhudar ol oğlum."
      </div>

      <div class="chapter">
        Ağaefendi bastonuna çöke çöke zeytinliğe girdi, zeytinliğin içinden tepeye çıktı. Denizin üstüne ışık çökmüştü. Deniz yer yer çizgi çizgi, yer yer halka halkaydı. Çizgilerin arası sonsuza uçan bir mavi, halkaların içi mordu. Turuncu bir çizgi de denizin üstünde kayıyor, karşı dağın dibinde bitiyordu. Ağaefendi, hiç böyle durgun, çizgi çizgi olmuş bir deniz görmedim, diye düşündü. O tuhaf adam, Nişancı, deniz o kadar durgun, o kadar durgundur ki kimi günler, karıncalar su içer, diyordu. Herhal bugünkü deniz için söylüyordu. Doğrusu, deniz kıpırtısızdı. Deniz, küçücük bir kıpırdasa su içen karıncaları alır götürürdü.
      </div>

      <div class="chapter">
        Tepeden pınara inerken kulağına inceden bir çağıltı geldi. O yöne bastonuna basa basa yürüdü. Pınara gelince şaşkınlık içinde kaldı. Her bir yan o kadar güzel ki, Ağaefendi böyle bir güzelliği, bütün Giriti çocukluğundan bu yana dağ bayır dolaşmış, böyle bir güzelliği orada bile görmemişti. Pınarın dibine, renk renk çakıltaşlarının üstüne çökmüş ışığın ipiltileri pınarın üstündeki dümdüz kayalığın yüzüne vurmuş oynaşıyordu.
      </div>

      <div class="chapter">
        Ağaefendi, pınarın yanındaki çimenlerin üstüne oturup be<span class="calibre17">lini de bir çam ağacına dayadı. Burası, bir avuç içi kadar değil,&nbsp;</span><span class="calibre17">güzel, bayağı da büyük bir adaydı. Girit, çiftliği, atları, dostları gözlerinin önünden bir bir geçiyordu. Çiftlikte doğmuş, orada büyürnüştü. Babası da, dedesi de at yetiştiricisiydi. Ailesi Yunanistanın namlı atlarını yetiştirmişti. Hele demirkır at dillere destan olmuştu. Karısının vapurda ölümü... Düşüncesini bura</span><span class="calibre17">da durdurdu. Buna alışmıştı. Karısı aklına düşünce, gözlerinin önüne gelince hemen kafasından siliyordu. Bu sefer de sildi. Onun yerine Melek Hatun geldi. O da bir sürgündü ve karşıda</span><span class="calibre17">ki duman içindeki dağ, İda, onun yurduydu. Her konuşmasında, ne yapıyor, ne ediyor sözü bin pınarlı İdaya getiriyordu. Ardından da dağdaki ermiş Sarı Kızın hikayesini her seferinde başka başka anlatıyordu. Kim bilir, ermiş Sarı Kızın bin pınarlı dağını ne kadar özlüyordu. Burada bir süre daha kalırsa onu İdaya götürecek, bu destanlara girmiş aşk dağını kendi de görecekti. Atinada okurken, hemen hemen herkes İda dağının sözünü ediyor, dağın maceralarını yaşıyordu. Kazdağına boşuna aşk dağı dememişler. Melek duruşu, bakışları, konuşması, güleç yüzü, yürüyüşü, gamzeleri, gözleriyle bir insan güzeliydi. Yüreğinin sıcaklığı, içinden taşıp gelen sevgisiyle... Aman, dedi, bu yaştan sonra, ne yapıyorsun sen. Atlara geçti. Bindiği al at geldi gözlerinin önüne, şehrin içinden al ata binili geçerken, çarşıdaki dükkancılar kapılara çıkar, caddelerdeki, sokaklardaki evlerin pencerelerine üşüşen kadınlar atı hayranlıkla seyrederlerdi.</span>
      </div>

      <div class="chapter">
        Al at insan gibi, kardeş gibiydi. Taa uzaktan gelirken onun kokusunu alır, üst üste üç sevinç ve aşk kişnemesiyle onu karşılardı. Üstüne bindiğinde hüzünlüysen onun yürüyüşünden hüzünlü olduğun belli olurdu. Kızgınsan kızgınlığını gösterirdi. Sevinçliysen, yol boyunca birkaç kez durur, üst üste üç kez sevinçle kişner, sevinci boynundaki tüylerinden taşardı. Bir ovada, dağda, bir pınar başında yorulup uyurken başını beklerdi. Şimdi kimin elindedir al at, bakıyorlar mı ona, belki de şimdiye kadar özlemden ölmüştür o. Baharın, çiçek zamanı konaktan ayrılırken, ilerde, çiftliğin ortasındaki ulu, dalları bir harman yeri kadar toprağı örtmüş ıhlamur ağacına yaklaşırken durur,&nbsp;<span class="calibre17">başını havaya diker, bir kişnemeden sonra gider ağacın dibinde durur, başını, burun delikleri sonuna kadar açılmış, yukarı kaldırırdı. Tepeden tırnağa çiçeğe durmuş, uğuldayan ovaların kokusuna karışmış ıhlamur kokusu, atın insanın, kuşun kurdun, börtü böceğin, her yaratığın başını döndürürdü. Ve Musa Kazım Ağaefendi, sevincinden göğe uçardı. Çocukluğu, delikanlılığı, arkadaşlığı bir aydınlık içinde, uzak bir düş gibi kafasının içinden geçiyordu. Uzak, yitirilmiş bir de yeni çiftlik, çiftliğin ortasında, yıkılmış konağın biraz uzağında, önünde ulu kestane ağacının dibinde şakır şakır kaynayan bir ayazma... Kim bilir, yıkılmış konak, konağın önündeki kesilmiş ağaçlar, bozulmuş geniş çiçek bahçesi... Kim bilir, bu çiftlik de ne güzeldi. Karşı, dumana batmış dağlar, yakınlardaki deniz... İçine bir acı çöktü. Acının sebebini bir türlü bulamıyordu. Karısı vapurda öldüğünde, ölüsünü denize attıklarında, acısı yüreğini böyle kökünden sökecek kadar olmamıştı. Melek Hatunu, kızlarını, al atını düşünmeye çalıştı, bunlar acısını yeyniltmedi. Ayağa kalktı. Gün kavuşuyordu. Durgun deniz sis altında kalmış, dibinde oturduğu kayalıkların gölgesi taa aşağılara, armut ağacına kadar uzamıştı. Gölgeler az sonra silinecekti. Ağır ağır tepeye çıktı. Batan günün mosmor bir parçası kalmış, gök yeşile, sırma-lanmış bulutlar mora kesmişti.</span>
      </div>

      <div class="chapter">
        Gün battı, yerinde turuncu ışıklar kaldı. Ağaefendi aşağıya, bastonuna basa basa, yürüdü. Yoruldu. Armut ağacının yanına kadar geldi. Ulu armut ağacının karartısı daha da büyümüştü. Ağacın altına vardı oturdu, belini kalın gövdeye dayadı. Biraz dinlendikten sonra, ellerini yere dayayarak kalktı, gerindi, kemikleri kütürdedi. Bacakları ağrıyordu. Eve geldiğinde merdivenleri dura dura zor çıktı.
      </div>

      <div class="chapter">
        Kızlar onu telaş içinde karşıladı.
      </div>

      <div class="chapter">
        "Baba ne oldu sana?"
      </div>

      <div class="chapter">
        "Hiç. Hiçbir şey?"
      </div>

      <div class="chapter">
        "Baba çiftlikten geldin geleli bir hoşsun."
      </div>

      <div class="chapter">
        "Baba ağzını bıçaklar açmıyor."
      </div>

      <div class="chapter">
        "İyiyim."
      </div>

      <div class="chapter">
        "Baba biraz dinlen."
      </div>

      <div class="chapter">
        Ağaefendi koltuğa çöktü, derin derin soluk aldı.
      </div>

      <div class="chapter">
        "Baba, Melek Hatun yaprak dolması gönderdi. Kadri Kaptan da, ben ısmarlamıştım," dedi Zehra, "o da yoğurt, et, sebze<span class="calibre17">ler getirdi."</span>
      </div>

      <div class="chapter">
        "Parasını vermiş miydin?"
      </div>

      <div class="chapter">
        "Vermiştim. Melek bir de keçi sütü getirdi, ben de bozulmasın diye kaynattım. Eti de haşladım."
      </div>

      <div class="chapter">
        Kızlar yemek masasını hazırladılar, babalarına baktılar. Ağaefendi zorla ayağa kalktı, masaya tutunarak sandalyaya oturdu. Önüne konan yemeği çabucak yedi, ağzını yüzünü yıkadı gitti yatağına yattı.
      </div>

      <div class="chapter">
        "Babam çöktü," dedi Zehra yavaşça.
      </div>

      <div class="chapter">
        "Çiftlikten geldikten sonra böyle. Orada kim bilir neler geldi başına," dedi Nesibe. "O gün bugündür Poyrazın da yüzü gülmüyor. İkisinin de başına bir iş gelmiş de bize söyleyemiyorlar."
      </div>

      <div class="chapter">
        "Babam çiftliği beğenmiş, alacakmış. Başlarına kötü bir iş gelmese babamız da, Poyraz da böyle olmazdı. Anamızın ölümünden bu yana babamı böyle görmedim."
      </div>

      <div class="chapter">
        "Yanlarında bir Baytar, bir de Kadri Kaptan vardı. Belki onlar biliyorlar."
      </div>

      <div class="chapter">
        "Kadri Kaptan belki Melek Hatuna söylemiştir."
      </div>

      <div class="chapter">
        "Yarın Melek Hatuna gidelim."
      </div>

      <div class="chapter">
        "Şimdi gidelim."
      </div>

      <div class="chapter">
        "Ben gideyim," dedi Zehra. "Belki babam çağırır bizi. Sen kal."
      </div>

      <div class="chapter">
        "Sen git," dedi Nesibe.
      </div>

      <div class="chapter">
        Zehra Melek Hatuna giderken Poyrazların evlerinin önünden geçti. Açık kapıya, pencerelere baktı. Kimsecikler yoktu. Oysa Zehra oradan geçsin geçmesin, Poyraz onu pencerelerde, kapıda, çeşmenin başında beklerdi. Döndü bir daha kapının önünden geçti, Poyraz gene yoktu. Gitti geldi, içi acıdı, acaba onun başına da bir iş mi gelmişti? Ayakları aldı onu kapıya götürdü, içerde kimsecikler yoktu. Eli ayağı titreyerek merdiveni koşarak indi, Melek Hatuna vardı, yukarıya çıktı. Melek Hatun, koca karınlı, nakışlı gaz lambasının yanında bir şeyler örüyordu. Zehrayı görünce şaşkınlıkla ayağa kalktı:
      </div>

      <div class="chapter">
        "Ne o kızım, babana bir şey mi oldu? Ter içindesin."
      </div>

      <div class="chapter">
        "Babam iyi ya yüzü hiç gülmüyor," dedi Zehra, "konuşmuyor, boyuna da, başı önünde düşünüyor. Çiftlikte onların başına bir iş mi geldi, diye, Kaptan bilir, diye sana sormaya geldim. Kaptan bilir."
      </div>

      <div class="chapter">
        "Kaptan bana bir şey söylemedi. Bir yaramazlık olsa bana söylerdi. Hele otur da konuşalım."
      </div>

      <div class="chapter">
        Zehra geçti sedire oturdu, Melek Hatun da kalktı onun yanına geldi.
      </div>

      <div class="chapter">
        Zehra çoktandır düşünüyordu. Melek Hatunun, babasını gördüğü andan bu yana babasına yıllardır dostmuşcana, akrabaymışcasına yakın, sıcak davranmasının sebebini bir türlü anlayamıyordu. Melek Hatun çok güzel bir kadındı, genç de sayılırdı. Babasınınsa sakalına seyrek de olsa ak düşmüştü. Sakalı olmasa genç bile sayılırdı. Böyle düşündüğünden de utanıyordu. Daha çok da anası öldükten sonra babasının hemen evlenmesi... Hemen mi?
      </div>

      <div class="chapter">
        "Şimdiye kadar bu halini hiç görmedim. Anam öldüğünde bile, sürgüne çıktığımızda bile, anamın ölüsü denize atıldığında bile babam bu duruma hiç düşmemişti."
      </div>

      <div class="chapter">
        "Vah Sultanım vah," dedi Melek Hatun, "kim bilir oralarda neye bu kadar üzüldü." Gözleri yaşardı. Ağladı ağlayacaktı.
      </div>

      <div class="chapter">
        "Merak ettim Melek Hatun. Babam senin kırk pınarlı dağlarını merak ediyor. O dağ çok eski bir dağmış. Babam diyor ki, o dağın kızları bu dünyanın en güzel kızlarıymış. Bizim Giritte bile bu kadar güzel kızlar yokmuş. O dağın kızları için çok savaşlar olmuş. O kırk pınarlı dağın kızları için şehirler, memleketler yakılmış, yerle bir edilmiş. Babam diyor ki, baksana Melek Hatuna, o bu kırk pınarlı dağın kızı."
      </div>

      <div class="chapter">
        "Kırk pınarlı değil, bin pınarlı o dağ."
      </div>

      <div class="chapter">
        "Kusura kalma Melek Hatun teyze, kırk pınarlı değil, bin pınarlı. Babam da bin pınarlı diyor. Babam oraya gidecek."
      </div>

      <div class="chapter">
        "Baban için, Sultanımız için üzülme. Ben onunla yarın konuşur, derdi neymiş anlarım, sen üzülme kızım. Ben onu çok seviyorum, gördüğüm günden bu yana. O bizim dağlara gitsin, kurdu kuşu, geyiği kaplanı, bin pınarı, yediden yetmişe insanıyla herkes, her şey ayağa kalkar, ona niyaz ederler."
      </div>

      <div class="chapter">
        "Ne bildin teyze?"
      </div>

      <div class="chapter">
        Gözleri Melek Hatunun gözlerine anlamlı baktı.
      </div>

      <div class="chapter">
        "Ne baktın öyle kızım, babanın parmağındaki yüzüğü hiç&nbsp;<span class="calibre17">mi görmedin?"</span>
      </div>

      <div class="chapter">
        "Gördüm," dedi Zehra şaşkınlamış.
      </div>

      <div class="chapter">
        "O yüzük on iki perlidir."
      </div>

      <div class="chapter">
        "Ne var o yüzükte, herkesin parmağında yüzük var."
      </div>

      <div class="chapter">
        "O yüzük başka. Şu koskocaman dünyada o yüzükten an<span class="calibre17">cak, beş on kişide var."</span>
      </div>

      <div class="chapter">
        "Ne imiş o yüzük?"
      </div>

      <div class="chapter">
        "Ulu pirler takarlar o yüzüğü."
      </div>

      <div class="chapter">
        "Ulu pirler ne demek?"
      </div>

      <div class="chapter">
        "Bin pınarlı o dağda hepimiz ulu pirler ocağındanız. An<span class="calibre17">cak pirimiz bu yüzükten takabilir. Her gün de günün ucu gözü</span><span class="calibre17">kür gözükmez, kalkar yıkanır, yüzümüzü güneşe, Kerbalaya&nbsp;</span><span class="calibre17">döner gülbenk çekeriz, o yüzük de on iki perlidir, yani on iki&nbsp;</span><span class="calibre17">köşeli."</span>
      </div>

      <div class="chapter">
        "Teyze gülbenk ne, Kerbela ne, on iki köşeli yüzük ne?"&nbsp;
      </div>

      <div class="chapter">
        "Bak hele sultanımızın kızına, bana soruyor! Onları babana sor."
      </div>

      <div class="chapter">
        "Olur teyze."
      </div>

      <div class="chapter">
        Ayağa kalktı, "Babam beni sorar," dedi, "eve yetişeyim." Elini aldı öpecekti, Melek Hatun öptürmedi. "Ben hiçbir şey bilmiyorum teyze, babam Amerikan mektebinde okuttu."&nbsp;
      </div>

      <div class="chapter">
        "O ne o?" dedi Melek Hatun.
      </div>

      <div class="chapter">
        Zehra:
      </div>

      <div class="chapter">
        "İngiliz mektebinde yani."
      </div>

      <div class="chapter">
        "Yani Çanakkalede bizimkini öldürenler. Bizimkinin üstüne İngilizler bir gülle atmışlar, bizimkinin bir parçası bile kalmamış, toz olmuş, yellere karışmış gitmiş."
      </div>

      <div class="chapter">
        "Başın sağ olsun teyze. Allah onun ömrünü sana, oğluna bağışlasın teyze."
      </div>

      <div class="chapter">
        "Üzülme kızım, ben sultanımıza gelir, onunla konuşurum."
      </div>

      <div class="chapter">
        Melek Hatundan çıktı, çıkar çıkmaz da koşarcasına geldi Poyrazın evinin önünde durdu. Mermer dış basamakların yanına vardı, sağ ayağını kaldırdı birinci basamağa koydu, öteki ayağını bir türlü kaldıramıyordu. Bir süre böyle duruyor, ayağını geriye çekiyor, az sonra gene ayağını mermer basamağa&nbsp;<span class="calibre17">koyuyordu. Sağ ayağı bir süre böyle gitti geldi. Bir ara durdu düşündü, sonra birden üç basamağı da çıktı, kendisini kapının ağzında buldu, elini uzatıp da bir türlü kapıyı açamadı, hemen geriye döndü, nereye gittiğini bilmeden evin yörelerinde dolaştı. Sonra kendini toparladı, koştu, hızla kapıyı açtı, merdiveni düşe kalka karanlıkta çıktı. Salonda Poyrazla Lena karşı karşıya oturuyorlardı. Poyraz onu görünce dondu kaldı, yerinden kıpırdayamadı. Lena hemen ayağa kalktı, kızın elinden tuttu, onu getirdi kalktığı koltuğa oturttu.</span>
      </div>

      <div class="chapter">
        "Hoş geldin kızım, safalar getirdin."
      </div>

      <div class="chapter">
        Lena da şaşkınlık içindeydi. Zehranın da yüzü kıpkırmızı olmuş, ter içinde kalmıştı. Lena ne yapacağını bilemiyor, ortalıkta dolanıp duruyordu. Birden geldi kızın karşısına dikildi, "Sana su getireyim, sonra da çay getiririm sana. Şimdi yaptım, taze çay iyi gelir," diyebildi, soluğu taşıyordu.
      </div>

      <div class="chapter">
        Ardından da Rumca konuşmaya başladı. O kadar çabuk konuşuyordu ki, gene de Zehra anlıyordu. Karmakarış konuşması Zehrayı güldürdü. Lena suyu getirdi, kız suyu alırken Rumca teşekkür etti. Poyrazsa gözlerini kızın yüzüne dikmiş, kendinden geçmiş bakıyordu. Birkaç kez konuşmaya yeltendi, ağzını açtı, sesi çıkmadı. Lena, benim oğlusu, kendisi, çarpıldı, diye düşündü. inşallah, başına bir hal gelmemiştir. Çayı getirdi. Zehraya verdi, çayı alırken kızın elleri titriyordu.
      </div>

      <div class="chapter">
        "Kaç şeker atayım," diye sordu Lena.
      </div>

      <div class="chapter">
        Kız duyulur duyulmaz bir sesle:
      </div>

      <div class="chapter">
        "Bir şeker," dedi.
      </div>

      <div class="chapter">
        Çayı elleri titreyerek içti.
      </div>

      <div class="chapter">
        "Bir çay daha kızım?"
      </div>

      <div class="chapter">
        "Yok. Sağ ol Lena Hatun."
      </div>

      <div class="chapter">
        Lena Hatun demesi Lenanın hoşuna gitti, Rumca, "Sen de sağ ol," dedi, inşallah siz de yurdunuza kavuşursunuz, diyecekti söyleyemedi. Biraz bocaladıktan sonra, "Sen ne güzelsin kızım!" dedi. "Allah seni nazardan esirgesin. Allah kısmetini güzelliğine, yüreğinin sıcaklığına, içindeki sevgiye göre versin." Bu sözleri söylerken de kaş altından Poyraza bakıyordu. Zehra da Rumca konuştu, teşekkür etti. "Allah," dedi, "duala<span class="calibre17">rını kabul etsin."</span>
      </div>

      <div class="chapter">
        <span class="calibre17">&nbsp;Poyraz, onlar Rumca konuşurken biraz kendine geldi:</span>
      </div>

      <div class="chapter">
        "Neler söylüyorsun konuğumuza Lena?" dedi titreyen, he<span class="calibre17">yecanlı bir sesle.</span>
      </div>

      <div class="chapter">
        "Onun bir dünya güzeli olduğunu söyledim. Doğru değil&nbsp;<span class="calibre17">mi? Sen bütün dünyayı dolaştın da, bütün dünyayı dolaştın da&nbsp;</span><span class="calibre17">buraya geldin. Zehra kızımdan daha güzelini gördün mü?"</span>
      </div>

      <div class="chapter">
        "Görmedim," dedi Poyraz yürekten. Zehra titredi, yüzü bi<span class="calibre17">raz daha kızardı.</span>
      </div>

      <div class="chapter">
        "Bir çay daha. Çayım çok güzel değil mi?"
      </div>

      <div class="chapter">
        Zehra bir şey söyleyemedi.
      </div>

      <div class="chapter">
        "Oğlusu, sana da bir çay?"
      </div>

      <div class="chapter">
        Çayı alırken Zehranın elleri gene titredi. Poyrazın elleri&nbsp;<span class="calibre17">de... Bu da Zehranın gözlerinde kaçmadı. Çayı ağır ağır içerken&nbsp;</span><span class="calibre17">başını önüne eğmiş, yere bakıyordu.</span>
      </div>

      <div class="chapter">
        "Çayım çok güzel değil mi, bak ne güzel kokuyor. Sen de&nbsp;<span class="calibre17">içersin oğlusu."</span>
      </div>

      <div class="chapter">
        Birer bardak çay daha geldi. Bardaklar ince belliydi, ağızla<span class="calibre17">rı da yaldızlı.</span>
      </div>

      <div class="chapter">
        Zehra:
      </div>

      <div class="chapter">
        "Babam," diyebildi.
      </div>

      <div class="chapter">
        "Ne oldu babana?" diye heyecanla sordu Poyraz, nerdeyse&nbsp;<span class="calibre17">elindeki bardağı düşürüyordu.</span>
      </div>

      <div class="chapter">
        "Bir şey olmadı ya geldi geleli hiç yüzü gülmüyor, konuş<span class="calibre17">muyor. Anam öldüğünde bile böyle olmamıştı. Başına bir hal&nbsp;</span><span class="calibre17">mi geldi oralarda?"</span>
      </div>

      <div class="chapter">
        Poyraz:
      </div>

      <div class="chapter">
        "İsmail," dedi.
      </div>

      <div class="chapter">
        "Ne oldu, İsmail kim, ne yaptı size, ne yaptı babama?"
      </div>

      <div class="chapter">
        Poyraz İsmaili, İsmailin başına gelenleri, Elianın at çiftliği<span class="calibre17">ni baştan başa Zehraya anlattı.</span>
      </div>

      <div class="chapter">
        Zehra:
      </div>

      <div class="chapter">
        "Bu Kavlak Remzi Bey, kiliseyi, şu aşağıdaki konaktan yı<span class="calibre17">kan adam mı?" diye sordu.</span>
      </div>

      <div class="chapter">
        "O," dedi Poyraz.
      </div>

      <div class="chapter">
        "Babam buna üzülmüştür. Haksızlığa, zulme hiç davana<span class="calibre17">maz."</span>
      </div>

      <div class="chapter">
        "Bir çay daha," dedi Lena, "şimdi ocağa koydum, kaynıyor."
      </div>

      <div class="chapter">
        <div class="chapter">
          Zehra da, düşünmeden, konukluğu uzatıyordu. Gözlerini de Poyraza dikmiş hayran bakıyordu. Poyraz bunun farkındaydı ve sevinçten başı dönüyor, kız kalkıp gitmesin, diye boyuna konuşuyor, Kafkasları, Mezopotamyayı, Torosları, Vasiliyi, Emir Selahaddini uzun uzun, kendinden geçmiş söylüyordu.
        </div>

        <div class="chapter">
          Boynundaki, üstü güneşli muskayı çıkardı, açtı, içindekileri aldı, Zehraya uzattı, Zehra tuhaf tuhaf elindekilere bakıyordu.
        </div>

        <div class="chapter">
          "Emir Selahaddin verdi bana bunları. Verirken de bana dedi ki, bunlar üç bin, dört bin yıl önceden kalmadır. Bunları yanından eksik etmeyeceksin. Ölürken de, kız olsun, erkek olsun en büyük çocuğuna anlatacaksın. Çocuğun olmazsa karına bırakacaksın. Aç kalsan, acından ölsen bile bunlar çok para eder, satmayacak, bir müzeye de vermeyeceksin. Sağ kaldıkça boynunda olacak, zinhar, yabancılara göstermeyeceksin. Yoksa büyüsü bozulur. Çocukların olduğunda bu mübarek taşları ilk oğlunun boynuna takacaksın, çocuk bunları taşıdığı sürece mutlu olacak. Kazalardan, belalardan kurtulacak."
        </div>

        <div class="chapter">
          Zehra o konuştuğu sürece gözlerini elindekilerden ayıramıyor, baktıkça doyamadığı Poyrazın yüzüne bile bakmıyordu.
        </div>

        <div class="chapter">
          Poyraz, sözünü bitirir bitirmez, elini uzattı, heykelcikleri onun elinden aldı, üstüne altından bir güneş işlenmiş kabının içine koydu, boynuna usulca astı.
        </div>

        <div class="chapter">
          Zehra, telaşla ayağa kalktı:
        </div>

        <div class="chapter">
          "Babam şimdi uyanmış, beni sormuştur. Sağ olasınız. Babam hiç böyle olmadı. Bu İsmail işinde bir iş var."
        </div>

        <div class="chapter">
          Lenanın elini öptü, Poyrazın elini sıkarken yüzü gene pespembe oldu. Poyrazın gözleri de gene sevgiye, mutluluğa kesti.&nbsp;
        </div>

        <div class="chapter">
          "Seni eve kadar götüreyim, bu gece yarısı."
        </div>

        <div class="chapter">
          Zehra bir an bir ikircik geçirdi. Bu ıssız adada kimse yok, kimsecikler yok, diyemedi. Merdivenlere yürüdü. Arkasından da Poyraz geliyordu. Zehralara giderken o kadar yavaş adım atı<span class="calibre17">yorlardı ki, sanki yürümüyorlardı. Evin kapısına gelince, yukarda ışık yanıyor, loş ışıkta biribirlerinin yüzünü zorlukla seçebiliyorlardı. Uzun bir süre böyle beklediler. Yukardan Nesibe:</span>
        </div>

        <div class="chapter">
          "Kim o, Zehra sen misin?" diye seslendi.
        </div>

        <div class="chapter">
          "Benim."
        </div>

        <div class="chapter">
          Poyraz:
        </div>
      </div>

      <div class="chapter">
        "Yarın erkenden gelirim. Ağaefendiyle konuşur, belki üzüntüsünün sebebini buluruz. Çiftliği gördükten, İsmail konuştuktan sonra Ağaefendi o Ağaefendi değildi. Yüzü değişti, bizimle ilgisini, dünyayla ilişkisini kesti, sanki tek başına sonsuz bir boşlukta kalmıştı. içine yumulmuş hiçbir yere bakmıyordu."
      </div>

      <div class="chapter">
        Zehra merdiveni çıkarken Poyraz arkasından seslendi, Zehra merdivende durdu bekledi.
      </div>

      <div class="chapter">
        "Bir şeyler öğrenebildin mi, ne olmuş Ağaefendiye, hiçbir ipucu vermiyor mu?"
      </div>

      <div class="chapter">
        "Bir kez, koltuğunda dalmış gitmiş, başı göğsüne düşmüşken ağzından bir İsmail sözü çıktı."
      </div>

      <div class="chapter">
        Nesibe merdivenden usul usul indi, yavaşça, "Siz konuşun isterseniz," dedi, "babam uyuyor." Usul usul merdivenleri geri çıktı.
      </div>

      <div class="chapter">
        Nesibe gidince Zehrayla Poyraz, uzun bir süre karşı karşıya dikildiler kaldılar, yukardan bir tıkırtı, bir ayak sesi gelinceye kadar.
      </div>

      <div class="chapter">
        Sesi duyunca düşlerinden uyandılar, Zehra merdivenleri çıktı. Nesibe onu bekliyordu.
      </div>

      <div class="chapter">
        Zehra da, Poyraz da sabaha kadar uyuyamayıp biribirlerini düşündüler.
      </div>

      <div class="chapter">
        Poyraz erkenden Ağaefendiye gitti. Evin içini güzel bir çay kokusu almış, ocaktaki çaydanlık kaynıyor, dumanlar fışkırtıyordu. Kahvaltı masasına oturmuş Ağaefendi, gülümseyerek ayağa kalktı, "Hoş geldin oğlum," dedi, "şuradan buyur." Karşısındaki sandalyayı gösterdi.
      </div>

      <div class="chapter">
        O, oturur oturmaz Nesibe tabak, kadeh, çanak, ekmek getirdi önüne koydu. Peynirler, bir sürahi süt masada duruyordu. Kadri Kaptan her kasabaya gidişinde taze ekmekler getiriyordu. Kızarmış ekmeğin kokusu da çay kokusuna karıştı.
      </div>

      <div class="chapter">
        Dördü birden sofraya oturup kahvaltılarını yaptılar. Ağaefendi masadan hemen kalktı, o kalkar kalkmaz da ötekiler. Dışarıya çıktılar. Ağaefendi, doğru çınarlara yürüdü. Ötekiler de arkasından.
      </div>

      <div class="chapter">
        Ağaefendi:
      </div>

      <div class="chapter">
        "Ben bugün de adayı dolaşacağım," dedi, yürüdü. Onun arkasından bakakalan Poyraz, Ağaefendinin yüzü teknedekinden de beter, cehennem gibi, diye düşündü. Kızlara da:
      </div>

      <div class="chapter">
        "Üzülmeyin kızlar," dedi, "bir zaman kendi kendine kalsın böyle. Belki yalnızlık ona daha iyi geliyordur. Onun derdi büyük."
      </div>

      <div class="chapter">
        Bu sırada yanlarında Melek Hatun bitiverdi. Buna çok sevindiler, tahta kanepelere oturdular.
      </div>

      <div class="chapter">
        Zehra, Poyrazdan gözlerini alamıyor, bir kızarıyor, bir boza<span class="calibre17">rıyordu. Melek Hatun hızla geldi Poyrazın yanına oturdu. Kimsenin ağzını bıçaklar açmıyordu.</span>
      </div>

      <div class="chapter">
        "Ağaefendi sultanımız tek başına gidiyor."
      </div>

      <div class="chapter">
        Her şeyi anlayan Melek Hatun, Zehrayı kolundan tuttu:
      </div>

      <div class="chapter">
        "Sen epeydir Şerife Hatuna uğramıyormuşsun. O kilim bitti bitecek. Bir cennet bahçesi gibi. Haydi kalk da ona gidelim."
      </div>

      <div class="chapter">
        Kalktılar, Şerife Hatunun evine yollandılar. Zehra evlerin arkasında yitinceye kadar döndü döndü Poyraz Musaya baktı. Onu bir an bile görememek Zehraya ölüm acısı gibi geliyordu. Melek Hatunun içinden, ateş bacayı sarmış, diye geçti. O da rah<span class="calibre17">metli şehidine böylesine beter karasevdayla bağlanmış, ölümü yüzde yüz göze alarak kaçmıştı. Buna karasevda derler. Bu sev</span><span class="calibre17">daya düşmeyen bu dünyaya geldim, yaşadım demesin. Elimden uçtu da gitti. Mezarı bile yok. Toz oldu da uçtu da gitti. Varsın da gitsin. Yüreğimin başında her gün taze bir gül gibi açıyor. Sevdalı günleri olduğu gibi gözlerinin önünden geçti, bir coşkunluk seline kapıldı, gözleri yaş içinde kaldı, birden sağında yürüyen&nbsp;</span><span class="calibre17">Zehrayı kucakladı:</span>
      </div>

      <div class="chapter">
        "Vay kızım," dedi, "vay dünya güzelim. Böyle bir güzelin başına bu da mı gelecekti. Şimdi sen ne yapacaksın, sandığınızı bile açtırmadı Ağaefendi. O burada kalmayacak. Hiçbir şey yapamazsa kaçacak. Hiçbir şey yapamazsa, vapur, tekne, küçük kayık bulamazsa denize atlayacak, yüzerek adasına gidecek."&nbsp;
      </div>

      <div class="chapter">
        "Çiftlik alıyor, Melek Hatun duymadın mı?"
      </div>

      <div class="chapter">
        "Duydum kızım, duydum ya oynuyor o, kendi kendisiyle oynuyor. O yurduna dönecek, yurduna dönemezse de çok yaşamayıp ölecek."
      </div>

      <div class="chapter">
        "Ağzından yel alsın Melek, Melek Hatun. Ağzından yel, yel alsın. Sen bilmiyorsun, o da sana sevdalı, uykuda senin adını sayıklıyor her zaman. Ben biliyorum. Nesibe de biliyor, sen de biliyorsun Melek Hatun."
      </div>

      <div class="chapter">
        Zehra bu sözleri söyler söylemez Melek Hatun, elini ateşe sokmuşcasına kızdan ayrıldı, kendi evine yürüdü. Zehra da koşarak, çınarın altına bakmadan evine döndü.
      </div>

      <div class="chapter">
        Musa Kazım Ağaefendi gün ışımadan her günkü gibi uyandı, çabucak kahvaltı yaptı yola düştü, pınara çıktı, pınardan sonra kuytu bucak dolaşmadık hiçbir yer bırakmadı. Mezarlıkları, mağaraları, bağları, arı evini, koyları, ekin ekilen düzlüğü, kuş yuvalarını, küçük bir yamaçta taşlarına haç oyulmuş Rum mezarlığını gördü. Her mezarın hece taşındaki haçın altına ölünün adı, soyadı yazılmıştı. Epeysinin de soyadı Türkçeydi. Ağaefendiyi bu hiç şaşırtmadı. Giritte de birçok ailenin soyadı Türkçeydi. Ben de babamın, dedemin, öteki ölülerimin mezarlarını göremeyecek miyim, diye düşündü. Bu mezarlık az bir zamanda yok olacak, dedi kendi kendine. İçine, anlayamadığı, şimdiye kadar yaşamadığı bir hüzün çöktü. Ayakta duramadı, bir sekinin üstüne oturdu, denize baktı. Amma da uysal bir denizdi bu. Nişancı Veli geldi gözlerinin önüne, o küçücük adam, o deniz büyücüsü, bu denizlerin dibini gören adam, Poyraz, onun denizlerin dibini gördüğüne yemin edip ant içiyordu. Babasının, bütün sülalesinin mezarlarını, Karadenizini, ulu ceviz ağaçlarını bırakmış da buralara gelmiş, karısı da o dağ başındaki köyünde kalmış. Ama o isterse Karadenize de, dağdaki köyüne de gidebilir, karısını da, cevizlerini de görebilir.
      </div>

      <div class="chapter">
        Ağaefendi gün kavuşurken eve döndü. Sofra hazırlanmış, kızlar onu merakla bekliyorlardı. Poyraz üç kez eve uğramış, Ağaefendiyi sormuş, hemencecik de geri dönmüştü. Oysa Zehra onun her gelişinde kalıp babasını gelinceye kadar bekleyeceğini sanmıştı. Poyrazsa Zehranın yüzüne hiç bakmamış, başı önünde çekilip gitmişti. Poyrazın davranışına hiçbir anlam veremeyen, kuşkulara düşen kız üzüntüden kahrolmuştu.
      </div>

      <div class="chapter">
        Ağaefendinin arkasından içeriye giren Poyraz, sevgi dolu gözlerini Zehraya dikmiş, bu da Zehrayı kendinden geçirmeye yetmişti.
      </div>

      <div class="chapter">
        Melek Hatun keçilerini önüne katmış otlatmaya götürüyordu, çınarların altında Zehrayla karşılaştı.
      </div>

      <div class="chapter">
        "Hani Zehra, ot toplamaya gidelim demiştin ya, haydi gidelim. Yazı yaban ot dolu. Babana türlü yemekler yaparsın. Belki sizin yemekleri özlemiştir Ağaefendi. Babanız nasıl olsa&nbsp;<span class="calibre17">evde yok."</span>
      </div>

      <div class="chapter">
        "Dur Hatun, Nesibeyi de çağırayım."
      </div>

      <div class="chapter">
        Eve koştu, az sonra Nesibeyle, ellerinde birer kamış sepetle Hatunun yanına geldiler. Türlü otlar topladılar, sepetlerini doldurup ikindiye çınarlara geldiler, otlarını çeşmede bir iyice yıkadılar.
      </div>

      <div class="chapter">
        Ağaefendi daha merdivenlerden çıkarken burnuna içeriden bildik kokular geldi:
      </div>

      <div class="chapter">
        "Ne o kızlar," dedi sevecenlikle. "Burnuma hoş, başka kokular geliyor mutfaktan."
      </div>

      <div class="chapter">
        Yanındaki Poyrazın kolundan tuttu, çekti, "Otur," dedi, kendisi de karşısına geçti oturdu. Babasının Poyrazı kolundan tutup çekmesi Zehranın gözünden kaçmadı. Babam her şeyi biliyor, diye düşündü. Onun hiçbir kimseye böyle bir yakınlık gösterdiği görülmüş
      </div>

      <div class="chapter">
        "Baba bugün Melek Hatunla çamlığa gittik. Nesibeyle çok ot topladık. Burada türlü ot var ki, bizim çiftlik gibi. Ne ararsan."
      </div>

      <div class="chapter">
        "Sağ ol kızım, demek Poyraz oğlumla birlikte otlardan yapılmış Girit yemeği yiyeceğiz."
      </div>

      <div class="chapter">
        Çökmüş gitmiş, günlerdir yüzü gülmeyen Ağaefendinin yüzü gülüyordu.
      </div>

      <div class="chapter">
        "Demek Girit yemeği yiyeceğiz! Hep yaban otu, hep sebze yedikleri için Giritliler uzun yaşarlarmış."
      </div>

      <div class="chapter">
        Yemeğe uzandı:
      </div>

      <div class="chapter">
        "Buyur Poyraz Bey oğlum," dedi.
      </div>

      <div class="chapter">
        Kızlar, babalarını kıvançlandırdıklarından dolayı sevinç içindeydiler. Zehra da öylesine baktı ki Poyraza, Poyrazın içi titredi. Zehra gülerken gamzeleri daha da çukurlaşıyor, güzelliğine güzellik katıllyordu.
      </div>

      <div class="chapter">
        Poyraz:
      </div>

      <div class="chapter">
        "Hiç bu kadar lezzetli yemek yemedim. Bizim Toroslarda da çok ot yemeği yaparlar, yaparlar ya bu kadar lezzetlisini hiçbir yerde yemedim. Bizde de nar ekşisi koyarlar bazı et yemeklerine."
      </div>

      <div class="chapter">
        "Bunların anaları da çok güzel yemekler yapardı. Bunlar&nbsp;<span class="calibre17">da bu kadar güzel yemek yapmayı analarından öğrendiler. Sağ olasınız kızlar."</span>
      </div>

      <div class="chapter">
        "Burada da öyle çok ot var ki şaştım kaldım. Burada limon değil de nar ekşisi çokmuş. Melek Hatun Teyze söyledi. Bu yemeğe koyduğum nar ekşisini de Melek Teyze verdi."
      </div>

      <div class="chapter">
        "Yarın kasabaya gideceğim. Eğer Poyraz Bey oğlum da benimle gelirse çok memnun olacağım."
      </div>

      <div class="chapter">
        Poyraz heycanlandı:
      </div>

      <div class="chapter">
        "Başım üstüne efendim. Ne demek efendim, buyurursun da, ben nasıl gelmem efendim. Sizi kasabaya yalnız nasıl gön<span class="calibre17">deririm efendim."</span>
      </div>

      <div class="chapter">
        "Sağ ol oğlum. Berhudar ol."
      </div>

      <div class="chapter">
        Masadan kalktı. Onunla birlikte Poyraz da kalktı. Ağaefendi ona oturacağı koltuğu gösterdi. Ağaefendi karşısındaki koltuğa oturuncaya kadar o oturmadı.
      </div>

      <div class="chapter">
        "Çocuklar, siz sofrayı kaldırın, mutfak işinizi bitirip gelin. Siz işinizi bitirinceye kadar biz Poyraz Bey oğlumla konuşuruz."
      </div>

      <div class="chapter">
        Kızlar sofrayı kaldırdılar. Onlar gelinceye kadar bunlar da Kavlak Remziyi, onun kıyı köylerinde, beldelerinde boş kalmış evleri, çiftlikleri, okulları yok pahasına satın alıp yıktırdığını&nbsp;<span class="calibre17">konuştular. İşlerini bitiren kızlar da geldiler, yandaki kanepeye iliştiler. Bu, Ağaefendinin gözünden kaçmadı:</span>
      </div>

      <div class="chapter">
        "Rahat oturun çocuklar, Poyraz Bey oğlum bizim yabancımız değil," dedi. "Burada en büyük talihimiz Poyraz oğlum oldu."&nbsp;
      </div>

      <div class="chapter">
        "Estağfurullah efendim."
      </div>

      <div class="chapter">
        "Siz gelmeden önce biz Kavlak Remziyi konuşuyorduk. Hani şu ilerdeki konakları, yanınızdaki kiliseyi yıkan adamı. Eğer Poyraz Bey oğlum, adanın rnektebini, muallimlerin oturacakları evleri, denizin kıyısındaki dükkanları satın almamış olsaymış, o Kavlakzade Remzi bunların hepsini yıkacakmış."&nbsp;
      </div>

      <div class="chapter">
        Kızlar, ellerini göğüslerinde kavuşturmuşlar, kulak kesilmiş, babalarını dinliyorlardı. Zehra da hayran, gözlerini Poyrazdan ayırmıyordu. Ona baktıkça, içindeki aşk büyüyordu. Ona savaşta Mustafa Kemal Paşanın İstiklal Madalyası verdiğini de biliyordu. Bunun bir kahramanlık madalyası olduğunu&nbsp;<span class="calibre17">da biliyordu. Madalyayı ona Lena göstermişti. Kocaman, söbe altın bir madalyaydı bu.</span>
      </div>

      <div class="chapter">
        Çökmüş, yaşlanmış, yüzü kırışmış, beli bükülmüş, yitmiş gitmiş Ağaefendi konuşurken değişmiş, birden gençleşivermişti, abıhayat suyu içmiş gibi.
      </div>

      <div class="chapter">
        Biraz sonra gene değişti Ağaefendi ya az önceki gibi çökmedi. "Poyraz oğlum da, biliyorsunuz, Allah ondan razı olsun," dedi. Poyraz toparlandı, "Allah sizden de razı olsun efendim," dedi. "Yanımızda Baytar Efendi de vardı. Gittiğimiz çiftliğin kahyası İsmaildi. Elia Ağa çiftliği, bütün atları, ahırları, konağı, nesi var, nesi yoksa İsmaile bırakmış. Bir yıla kalmaz gelirim demiş. İsmaile göre, Elia Ağa ölür de bir yıla kalmaz gelirdi."
      </div>

      <div class="chapter">
        Zehra düşündü, babam uyurken hep İsmaili sayıklıyordu. Bunda bir iş olmalı.
      </div>

      <div class="chapter">
        Musa Kazım Ağaefendi, önce konağın Kavlak Remzice yıkılmasını, ağaçların kesilmesini, büyük zeytinliğin beş on kuruşa Kavlakzade Remzi Beye satılmasını, sonra da İsmailin başına gelenleri...
      </div>

      <div class="chapter">
        Ağaefendi İsmailin başına gelenleri öylesine acıklı anlattı ki, dinleyenler dondular kaldılar. Her birinin etini kesseniz bir damla kan akmazdı. Ağaefendi de tükenmiş, koltuğun içine yumulmuş, omuzları düşmüş, bir topacık kalmıştı. Bir süre hiç kimseden ses çıkmadı, suçu kendileri işlemiş gibi biribirlerinin yüzüne bakamadılar.
      </div>

      <div class="chapter">
        Neden sonra Ağaefendi doğruldu, silkindi ayağa kalktı, geri oturdu. Gözleri önce Zehranın gözlerine takıldı. Zehra gözlerini kaçırmadı. Ardından da gözleri Poyrazın gözlerinin içine dikildi, Poyraz da gözlerini gözlerine çelik gibi dikilmiş bakışlardan alamadı. Nesibe şaşkındı. Gözleri babasının gözlerine takılmış kalmıştı. Babası konuşmaya başlayıncaya kadar babasının yüzüne takılı gözlerinden gözlerini ne etti neylediyse alamadı.
      </div>

      <div class="chapter">
        "Çocuklarım, bizim başımıza gelenler, hiçbir zaman, hiçbir zulümde insan soyunun başına gelmemiştir. Düşünün bakalım, hiçbir suçumuz sudurumuz yok. Bir de bakmışsın ki, candarmalar, polisler kasabanı, köyünü, adanı sarıvermişler, boşaltın&nbsp;<span class="calibre17">köyünüzü, adanızı, evinizi, doğru başka bir ülkeye. Donar kalırsınız. Ölümlerden ölüm beğenden de beter. Bana gelenler, doğrusu kibar, iyi insanlardı. Çok tartıştık. Ben niçin yüzlerce yıllık yurdumu bırakayım da bilmediğim, tanımadığım bir yere gideyim. Gurbet ele. Buna karşılık hiç kimse bir şey söylemedi. Bir sebep gösterseler ağrıma gitmezdi. Ancak birkaç kişi bana dedi ki, Lozanda bütün Avrupanın verdiği bir karardır bu. Gideceksiniz, gider gitmez de dönerseniz, oradan gelenler de tez günde geriye dönecekler. Çorbacı Elia gitti dedik, geri döndü. Dedik, çiftliğe geldi. Dedik, İsmaili buldu. Her şeyi öğrendi." Sesi karıncalandı. Bir an sustu. Gene gözlerini teker teker onların gözlerine diktikten sonra konuştu:</span>
      </div>

      <div class="chapter">
        "Çorbacı Elia ben değil miyim, çiftliği emanet ettiğim, benim kardeşten de ileri Niko, İsmail değil mi, kökünden kesilmiş ağaçlar, o yıkılmış konak, ahırlar, o park gibi bahçeler, bir tek yeşili kalmamış, o kurumuş, karaçalılığa dönmüş, yerle bir edilmiş, binbir türlü güller benim güllerim değil mi? Güllerin arasından geçerken uçan kuşların, kelebeklerin, bilcümle yaratığın, ağaçların, insanların kokulardan başları dönmez miydi, Elia Efendinin iki sözünden biri ben cennette yaşıyorum sözü benim sözüm değil miydi? O aç kalıp da İsmailin pazarlarda yok pahasına sattığı, alanların o atları arabalara koşup araba beygiri yapıp gece gündüz çalıştırıp bir deri, bir kemik bırakılan, ceylan gibi, beylere, paşalara satılan, armağan edilen, ünleri bütün Anadoluyu, Arabistanı, Kafkasyayı, Rumeliyi tutan atlar benim değil miydi?" Durdu, soluğu taşmıştı. Bir süre başı önünde bekledikten sonra konuşmaya başladı:
      </div>

      <div class="chapter">
        "İsmail, Niko değil midir, ne diyordu İsmail, Elia Efendi gelirim, dedi, o gelirim demişse, ne eder, ne eyler, diyordu, İsmail böyle diyorsa Elia gelecektir. Şimdi Niko da beni böyle bekliyor. İsmail, emanete hıyanet olamaz, dedi bana. Ben sağ kaldıkça, aç kalsam da, acımdan ölsem de, atları satıp da aldığım paradan bir kuruş harcamadan, getirip Elia Efendiye teslim edeceğim. Ben ölürsem de çocuklarım, benim çocuklarım paranın yerini biliyorlar, buraya geldiğinde hepsini Elia Efendiye verecekler. Bana altın da, ziynet de bıraktı Elia Efendi. Elia Efendiye emri hak vaki olursa, paraların hepsini altın yaptır<span class="calibre17">dım, saklı yerde ne var, ne yoksa çocuklarına verecekler, diyordu. Niko yiğit, sözünün eri, yürekli, gözünü daldan budaktan esirgemeyecek kadar yiğit bir adamdır. Söyleyin kızlar, size her bir şeyi anlattım. Pavli de Kavlak Remzi değil mi, ya Pavli Nikoyu İsmail gibi ederse. Yunan hükümeti de, candarması, polisi de bunlardan daha zalim değil mi? Ben de Girite, tez bir günde döneceğim. Ada güzel, bu ada bir cennet. Ama ben orada doğdum, orada öleceğim. Kızlarım da orada doğdular. Daha çeyizlik sandıklarını açmadılar, beni düşünerek. Açabilirler. Dünyanın binbir hali var. Ben bir şey yapamazsam, ben de Mustafa Kemal Paşaya giderim, o benim halimi anlar. Osmanlı o kadar çok sürgün etti ki herkesi, o benim halimden anlar. Belki bir anlaşma yapar da beni çiftliğime gönderir. Şimdi anladım, Nikodan niçin bana, hiç kimseden iyi bir haber gelmediğini. Nikoya her yerden mektup gönderdim. Buranın da adresini yazdım." Zehranın yüzüne bakınca dili diline dolaştı. Zehra bitkindi. Telaşlandı.</span>
      </div>

      <div class="chapter">
        "Buranın adresini de gönderdim Nikoya, öteki büyük makamlardaki dostlarıma, arkadaşlarıma, ses sada yok."
      </div>

      <div class="chapter">
        Zehra ölgün bir sesle:
      </div>

      <div class="chapter">
        "Gönderdin baba."
      </div>

      <div class="chapter">
        Poyraz da bitkin sesle:
      </div>

      <div class="chapter">
        "Hepsini de postaya ben kendi elimle attım."
      </div>

      <div class="chapter">
        Ağaefendi güvençle, inançlı bir sesle:
      </div>

      <div class="chapter">
        "Öyleyse yakında mektupların cevapları gelecek."
      </div>

      <div class="chapter">
        Elini Poyrazın omuzuna koydu:
      </div>

      <div class="chapter">
        "Bu sefer de sizlerden ayrılmak, Giritten ayrılmamdan daha zor gelecek. O zaman da sizden nasıl ayrılacağım bilemiyorum."
      </div>

      <div class="chapter">
        Birden doğruldu, eski halini üstünden attı:
      </div>

      <div class="chapter">
        "Bu çiftliği alacağım," dedi.
      </div>

      <div class="chapter">
        Zehranın da, Poyrazın da gözlerinde bir sevinç ışığı çaktı.
      </div>

      <div class="chapter">
        "Girit adası o kadar uzak değil ki buraya. Biz gidersek buradan," elini Poyrazın omuzundan çekti, gözlerini gözlerine dikti, "biz buradan gidersek, ben her yıl birkaç kez çiftliğe gelir giderim, çiftliğe sen bakarsın. Sana kimse bir şey yapamaz. Sen bir zabitsin. Üstüne üstlük bir de kahramanlık madalyan var. Baytar da zabit. Onunla da kimse dalaşamaz. Yarın sabah erkenden kasabaya inelim. Kadri Kaptan boş mu acaba?"
      </div>

      <div class="chapter">
        "Boş değilse bile bizi Baytar teknesiyle götürür," dedi Poyraz.
      </div>

      <div class="chapter">
        "Olmaz," dedi Ağaefendi, çabucak, Poyraz daha sözünü bitirmeden.
      </div>

      <div class="chapter">
        Poyraz hemen ayağa fırladı:
      </div>

      <div class="chapter">
        "Ben gideyim de bakayım Kadri Kaptana." Hemen dışarıya çıktı, merdiveni çabucak indi.
      </div>

      <div class="chapter">
        "Kadri Kaptan, Kadri Kaptan!"
      </div>

      <div class="chapter">
        "Poyraz Efendi sen misin?" diye seslendi Melek Hatun, "Kadri Kaptan uyuyor." Gencecik, bıyığı daha yeni terlemiş oğluna kaptan demek Melek Hatunun hoşuna gidiyordu.
      </div>

      <div class="chapter">
        Poyraz hızla merdivenleri çıktı. O merdivenleri çıkarken sesi duyan Kadri Kaptan yatakta doğrulmuş, onu bekliyordu.&nbsp;
      </div>

      <div class="chapter">
        "Buyur Poyraz Ağabey."
      </div>

      <div class="chapter">
        "Yarın sabah erkenden iskelede ol! Biz yarın Ağaefendiyle kasabaya gideceğiz."
      </div>

      <div class="chapter">
        "Çiftliği almaya mı gideceksiniz?" diye gülerek, şakıyarak sordu Melek Hatun.
      </div>

      <div class="chapter">
        "Çiftliği almaya gidiyoruz," dedi Poyraz. "Alabilirsek."&nbsp;
      </div>

      <div class="chapter">
        "İnşallah, inşallah, inşallah alırsınız," dedi Melek Hatun, gene şakıyan bir sesle.
      </div>

      <div class="chapter">
        Poyraz, fıkara Melek Hatun, diye düşündü, Ağaefendi çiftliği alınca Girite gitmekten vazgeçti sandı. Bütün İstanbulu, Bursayı satın alsa bile o Giritten vazgeçer mi hiç, yeter ki Girite gitmenin bir yolunu bulsun.
      </div>

      <div class="chapter">
        Ağaefendi:
      </div>

      <div class="chapter">
        "Oğlum Poyraz, maşallah, gitmenle gelinen bir oldu," dedi gülümseyerek.
      </div>

      <div class="chapter">
        "Efendim, Kadri Kaptan yarın sabah iskelede bizi bekleyecek."
      </div>

      <div class="chapter">
        "İyi," dedi, ayağa kalktı Ağaefendi. "Haydi biz seninle dışarı çıkalım da biraz hava alalım.
      </div>

      <div class="chapter">
        Ağaefendi önde, Poyraz arkada çınarların altına geldiler, el yordamıyla tahta kanepelere oturdular, bir süre sustular.&nbsp;
      </div>

      <div class="chapter">
        Ağaefendi:
      </div>

      <div class="chapter">
        "Biliyor musun oğlum, karşıya, göğe bakıyor musun, bizim Giritte de yıldızlar böyle üst üstedir. Sizin Toroslarda?"
      </div>

      <div class="chapter">
        "Efendim, bizim Toroslarda da böyledir ya Mezopotamya başkadır. Çöl başkadır. Orada gökyüzü silme yıldızlarla kaplıdır. Durmadan oradan oraya sel gibi yıldızlar akar."
      </div>

      <div class="chapter">
        Elini Poyrazın elinin üstüne, omuzundan aşağı okşayarak koydu.
      </div>

      <div class="chapter">
        "Kusuruma bakma oğlum, seni incitmiş olmayayım. Çiftliği alacağız biliyorsun. Alacağız ya sen de ben de burada kalamayacağız. Diyeceksin ki, burada kalmayacaksak çiftliği neden alalım. Eğer hasbelkader biz burada yaşamaya mecbur kalacaksak, bu ada her halü karda senin işine gelemez. Ada yarın öbür gün dolarsa, burası senin için bir tuzak olur. Ben gençliğimden beri Arabistana gider gelir, en güzel Arap taylarını da Halepte, Şamda, Bağdatta bulur, günlerce at sırtında Beyruta geçer, orada taylarımı vapura koyar, Girite getirirdim. O tayların içinden de en güzel atlar çıkardı. Bağdatla Beyrut arası uzun bir yoldur. O uzun yolu taylarla tek başıma geçemezdim. Yanımda en azından, tayları bana satanların koruma olarak verdiği yedi sekiz silahlı adam bulunurdu. Arap şeyhleri, emirleri topraklarında birer hükümdardı. Ve her biri bir kan içiciydi. Dünyayla da ilişkideydiler. Kırk günlük yolda yaprak kıpırdasa onların haberi olurdu. Uçan kuştan bile haber alırlardı.&nbsp;<span class="calibre17">Emir Selahaddin doğru söylemiş, sen kuşun kanadının altına saklansan, yılanın deliğine girsen de onlar seni gene bulurlar&nbsp;</span><span class="calibre17">demiş, doğru söylemiş."</span>
      </div>

      <div class="chapter">
        Poyraz irkilerek:
      </div>

      <div class="chapter">
        "Doğru," dedi.
      </div>

      <div class="chapter">
        "Seni öldürmek için buraya biribirine benzeyen iki silahlı&nbsp;<span class="calibre17">genç kişi geldi mi?"</span>
      </div>

      <div class="chapter">
        "Geldi," dedi Poyraz, bozuk bir sesle.
      </div>

      <div class="chapter">
        "Gene gelecekler mi?"
      </div>

      <div class="chapter">
        "Gelecekler."
      </div>

      <div class="chapter">
        "Ada yakında insanla dolacak, yer yerinden oynamış. Ana<span class="calibre17">dolu yerinden yurdundan olmuşlarla dolu. Doğru değil mi, is</span><span class="calibre17">tersen Baytar Efendiye sor."</span>
      </div>

      <div class="chapter">
        "Ben de biliyorum efendim. Kış demeden ada dolacak."
      </div>

      <div class="chapter">
        "Ada dolunca seni öldürmeye gelenleri ne bileceğiz, nasıl bulacağız?"
      </div>

      <div class="chapter">
        "Bilemeyiz efendim."
      </div>

      <div class="chapter">
        "Girite gitsek de gitmesek de bu çiftliği almak mecburiyetindeyiz. Öyle mi?"
      </div>

      <div class="chapter">
        "Öyledir efendim."
      </div>

      <div class="chapter">
        "Girit de netameli bir yerdir. Giritte de biz Yunanlılarla çok savaş yaptık, çok kan döküldü, biribirimizi kırdık. Sonunda da işte böyle yurdumuzdan yuvamızdan olduk. Onun için ben de çiftliğimi tel örgülerle çevirdim her bir yere silahlı bekçiler koydum. Elianın çiftliğini alınca çiftliği yüksek tel örgülerle çevireceğiz. içine de sağlam, güvenilir bekçiler koyacağız. Baytar da bizimle birlikte olacak. Sağlam, güvenilir adam. İstersek, bizimle birlikte oraya Nişancı Veli de gelir. Ama balıkçılığı nasıl ya<span class="calibre17">par çiftlikte Nişancı?"</span>
      </div>

      <div class="chapter">
        "Çiftlik denize çok yakın efendim. Dikkat buyurmadınız&nbsp;<span class="calibre17">mı?"</span>
      </div>

      <div class="chapter">
        "Öyle ya," diye heyecanlandı Ağaefendi. "Öyle ya, kıyısından giderek sola döndük. Yarım saat içinde de çiftliğe vardık. Öyle ya." Sevincini belli etti. "O cin, o şeytan adam, bize&nbsp;<span class="calibre17">balık tutar. Üç günde de atlarla dost olur, şeytanla kardeş olduğu gibi."</span>
      </div>

      <div class="chapter">
        "Bir de Hançerli Efe gelecek. İstiklal Harbine dağda intikal etmiş. Kahraman."
      </div>

      <div class="chapter">
        "Hani o bir daha gelmeyecek demiştin?"
      </div>

      <div class="chapter">
        "O bana gelmeyeceğim demişti ya gözleri öyle söylemiyor<span class="calibre17">du. Bugün değilse yarın çoluk çocuğuyla damlar. Adada bir ev&nbsp;</span><span class="calibre17">de ona alalım."</span>
      </div>

      <div class="chapter">
        "Adı Hançerli eşkiya mı?"
      </div>

      <div class="chapter">
        "Hançerli Efe. Bu efeler nişancılıklarıyla ünlüdürler. Kurş<span class="calibre17">unu iğnenin deliğinden geçirirler."</span>
      </div>

      <div class="chapter">
        "Yarın ona da bir ev alalım."
      </div>

      <div class="chapter">
        "Almalıyız efendim."
      </div>

      <div class="chapter">
        Onlar konuşuyor, yanlarına gelmiş Zehrayla Nesibe dinliyorlardı. Babalarının bu kadar uzun konuştuğunu hiç duymamışlardı. Şaşırmışlar, babaları konuştukça hayretle biribirlerine&nbsp;<span class="calibre17">bakıyorlardı.</span>
      </div>

      <div class="chapter">
        <span class="calibre17">Nesibe çaylar bittikçe hemen mutfağa koşuyor, semaverin altına kömür koyup dönüyor, biraz sonra da çayları gümüş tepside getiriyordu.</span><br class="calibre3" />
      </div>

      <div class="chapter">
        Sohbet gece yarısına kadar sürdü. Poyraz, Ağaefendinin sözünü kesemiyor, kulak kesilmiş, bu güzel konuşan adama bakıyordu. Bir yandan da çaylar geliyor, çaylar gidiyordu. Sonunda da Zehra imdada yetişti.
      </div>

      <div class="chapter">
        "Baba," dedi Poyraza gülümseyerek, "baba yarın erkenden yola çıkacaksınız, uyuman gerek."
      </div>

      <div class="chapter">
        "Yaa kızım, daldık gittik." Yelek cebinden altın saatini çıkarda baktı. "Ooo, gece yarıyı çoktan geçmiş," dedi.&nbsp;
      </div>

      <div class="chapter">
        Ağaefendiyle birlikte Poyraz da ayağa kalktı:
      </div>

      <div class="chapter">
        "Ben ağamızı kırk gün kırk gece dinlerim. O kadar, o kadar güzel konuşuyor ki... İsmaili anlatırken, ben de onunla birlikte dinledim. İsmaili sanki hiç dinlememiş gibi, Ağaefendi anlatırken ağlayacaktım."
      </div>

      <div class="chapter">
        "Sağ ol," dedi Ağaefendi biraz utangaç.
      </div>

      <div class="chapter">
        "Ben de," dedi Zehra.
      </div>

      <div class="chapter">
        "Ben de," dedi Nesibe.
      </div>

      <div class="chapter">
        "Sağlıcakla kalın."
      </div>

      <div class="chapter">
        "Güle güle oğlum."
      </div>

      <div class="chapter">
        Zehra Poyrazı evine kadar götürdü, kapıyı açtı, "buyurun efendim. İyi uykular efendim," dedi.
      </div>

      <div class="chapter">
        Poyrazla giderlerken Ağaefendi, bu yakınlıklarının altında bir şeyler olmalı, diye düşündü. Bunca zaman dilinin ucundaydı ya bir türlü söyleyemiyordu, sen burada kefenin boynunda dolaşıyorsun. Arap şeyhlerini tanımıyorsun, seni öldürürler. Ne yapar, ne ederler seni bulurlar, bizimle Girite gelmen tek kurtuluş çaren, diyemedi. Başka hiç mümkünün, çaren yok, diyemedi. Gün doğmadan neler doğar. İnsan yaşamı bu, her tepeden bir gün doğar, diyemedi. Hem canını kurtarırsın, hem de... diyemedi, onun bir gün kendine açılmasından başka bir yolu yoktu.
      </div>

      <div class="chapter">
        Lena odasına geldi:
      </div>

      <div class="chapter">
        "Oğlusu," dedi, "iyi mi geçti?"
      </div>

      <div class="chapter">
        "Çok iyi Ana."
      </div>

      <div class="chapter">
        "Biliyorsun sen, Melek Hatun ona çok sırsıklam oldu,&nbsp;<span class="calibre17">Ağası."</span>
      </div>

      <div class="chapter">
        "Nerden çıkarıyorsun bunları Ana?"
      </div>

      <div class="chapter">
        "Ben Lenayım. Bu işleri çok bilirim. Sen uyu şimdi. Ben bilirim."
      </div>

      <div class="chapter">
        Odadan hemen çıktı, kapıyı yavaşça kapattı.
      </div>

      <div class="chapter">
        Ağaefendi de Poyraz gider gitmez odasına çıktı, soyundu yatağa girdi. Lambayı söndürdü. Bu gece uyuyamayacağını biliyordu. Aldırmadı.
      </div>

      <div class="chapter">
        Dedesinden kalma konakları geldi gözlerinin önüne, pencerelerinin perdeleri apaktı ve her perdenin köşesine iri mor menekşeler işlenmişti. Çocukluğundan bu yana konakta çok şey değişmiş, perdelerin köşelerindeki mor menekşeler değiştirilmemişti. Perdeler eskiyor, yeni perdeler takılıyordu pencerelere ya mor menekşeler yerli yerinde duruyordu. Konağın büyük bahçesi, Osmanlı gülleri, binbir renk çiçek, binbir renk kelebek, arılar, kuşlar ve atlar. İlk attan düşüşü, yel gibi uçan demirkır at, bir hendeği atlarken onu sırtından atışı, o zaman ya on bir ya da on iki yaşlarındaydı, attan düştüğünde bayılmıştı, kendine geldiğinde bir de bakmıştı ki at başında bekliyor. Ata binmiş, gene, eskisinden de hızlı, doludizgin atı kırbaçlayarak, avlunun kapısından yıldırım gibi içeriye girmiş, atın üstünden, acılar içinde kıvranarak yere sağılmış, at da gelmiş gene başucunda durmuş, evden anası, babası gelinceye kadar başından ayrılmamıştı. Onu hemen yerden almışlar, bir faytona koyup cerraha götürmüşlerdi. Canı o kadar yanıyordu ki, utandığından ağlayıp bağıramıyordu.
      </div>

      <div class="chapter">
        Ondan sonra demirkır atla kardeş oldu. On dokuz yaşına kadar hep ona bindi, kırlangıç gibi uçtu, at onu, ne yaparsa yapsın bir daha sırtından atmadı. Demirkır at, gece olsun gündüz olsun ne zaman onun sesini duyarsa şaha kalkıyor, sevinçle kişniyordu. Musa Kazım da atın her kişneyişinde ata gidiyor, boynundan başlayarak sağrısına kadar okşuyordu. Attan uzaklaşınca at başını havaya kaldırıyor, kişniyordu.
      </div>

      <div class="chapter">
        Musa Kazım demirkırı ahırın ayrı bir odasına koymuş, yemini, suyunu kendi veriyor, tımarını kendi yapıyordu. Bir iki gün şehre gitse demirkır atı huysuzlanıyor, tepiniyor, ona yem, su vermek için yanına gidenleri korkunç bir öfkeyle ısırıyor, tekmeliyor, bazan da yem yemiyordu.
      </div>

      <div class="chapter">
        <div class="chapter">
          Demirkırla Musa Kazım dostluğu uzun yıllar artarak, yoğun bir dostluğa dönüşerek sürdü. Demirkır Musa Kazımın her bakışından, her deviniminden ne dediğini anlıyordu. Musa Kazımsa bu yaşlanan ata binemiyor, ona acıyordu. Gene yemini o veriyor, gene suyunu götürüyor, onu tımar ediyor, bahar gelince de otlamaya götürüyordu. Kısrakların dalap zamanı her yıl Musa Kazım atını, en soylu kısraklara götürüyor, demirkır dalap kısrağı görünce kükrüyor, kısrağa yanaşıncaya kadar dört beş kişi, Musa Kazım da içinde, onu zor zapt ediyorlardı. Demirkır her yıl en az on kısrağa aşıyordu.
        </div>

        <div class="chapter">
          Son yıllarında demirkırın yeleleri koyun yününe dönmüş, gözlerinin feri sönmüş, bir deri, bir kemik kalmıştı.
        </div>

        <div class="chapter">
          Musa Kazım demirkırı, her bahar olduğu gibi, gene otlağa götürdü. En gür, taze otlu düzlüğü buldu. Bu otlakta demirkır az da olsa kendine geldi, dostunun sesini duyduğunda şaha kalkmasa da, sesi ortalığı eskisi gibi çınlatmasa da, gene sevinç dolu kişniyordu. O kişnedikçe de Musa Kazım onun yanına gidiyor, biribirlerine dolaşmış yelelerini açıyor, yüzünden boynuna, boynundan sağrısına kadar onu okşuyor, o atı okşarken atın kulakları da dikiliyor, gençliğinde olduğu gibi taze bir tay kokusuyla kokuyordu.
        </div>

        <div class="chapter">
          Musa Kazım artık atı örklemiyor, onu düzlükte başıboş bırakıyordu. Günler aylar geçtikçe de atın tüyü düzeliyor, dolaşık yelesi açılıyor, kişnemesi canlanıyor, bir sevince dönüşüyordu. At düzeldikçe Musa Kazım mutluluktan uçuyor, onu akşam tımarının arkasından tepeden tırnağa okşuyordu.
        </div>

        <div class="chapter">
          Bir gün Musa Kazım, her günkü gibi atının yanına düzlüğe geldi, demirkıra bağırdı, attan bir ses gelmedi. O gün akşama kadar düzlüğün ortasında ne atı gördü, ne sesini duydu. Bundan sonra delikanlı, o ova senin bu düzlük benim, o koyak senin bu dağ benim günlerce demirkırı aradı, sormadığı insan kalmadı, atın ne dirisini, ne de ölüsünü bulabildi. Hırsızlar atı çalsınlar da ne yapsınlardı. Buralarda at hırsızlığı da yoktu. Demirkır, biraz kendine gelince, gidebildiği kadar uzak yerlere gitmişti.
        </div>

        <div class="chapter">
          Bütün gece gün ışıncaya kadar demirkır onu bırakmadı. Erkenden kalktı giyindi. Bir süre aynanın karşısında kaldı, çeşmeye indi, yüzünü yudu, sakalını özenle taradı. Kızlar, onunla b<span class="calibre17">irlikte uyanmışlar, kahvaltı hazırlıyorlardı. Kahvaltı masaya çabuk geldi, Ağaefendi kahvaltısını çabuk yaptı. Aynada kendisine birkaç kez daha baktı. Mor fesini başına geçirdi, fesini birazıcık sağ yana eğdi, kızlara sağlıcakla kalın, dedi, merdivenleri çabucak indi, çınarlara yaklaşırken Poyrazla Kadri Kaptan çeşmenin başından kalktılar, ona doğru geldiler.</span>
        </div>

        <div class="chapter">
          "Çocuklar geç mi kaldım, beni çok mu beklediniz?" diye sordu.
        </div>

        <div class="chapter">
          "Biz erken geldik," dedi Poyraz.
        </div>

        <div class="chapter">
          Merdivenin başında durmuş ona bakan Zehrayı görünce çok sevindi.
        </div>

        <div class="chapter">
          "Yola düşelim mi?"
        </div>

        <div class="chapter">
          "Nasıl buyurursanız efendim."
        </div>

        <div class="chapter">
          "Estağfurullah. Buyurun gidelim öyleyse."
        </div>

        <div class="chapter">
          Kadri Kaptan, kolu bir çevirdi, bir daha çevirdi, üçüncü çevirişte motor aldı.
        </div>

        <div class="chapter">
          Poyraz, geceden kalın bir minder almış kamaranın arkasına sermiş, minderin üstüne de, Ağaefendi belini dayasın diye iki yastık koymuştu.
        </div>

        <div class="chapter">
          "Buyurun efendim, yeriniz burası."
        </div>

        <div class="chapter">
          "Sağ olasın oğlum. Berhudar ol."
        </div>

        <div class="chapter">
          Ağaefendi gülümseyerek mindere oturdu, sırtını, kamara tahtalarının önüne üst üste konmuş, yanları gelincik işlemeli yastıklara dayadı, ayakkabılarını çıkardı, bağdaş kurdu. Yastıkların her yanındaki işlemelere baktı, daha gülümsüyordu.
        </div>

        <div class="chapter">
          "Giritte de bizimkiler, Rumlar da yastıklara gelincik çiçekleri işlerlerdi. Bir de mor menekşeler."
        </div>

        <div class="chapter">
          "Bizde de menekşe işlerler efendim. Adada da çalıların dibinde çok boynu bükük menekşe var. Her çalının altında top top mor menekşe. Kokusu baş döndüren."
        </div>

        <div class="chapter">
          "Boynu eğri mor menekşeyi bir koklayanın, ömrü boyunca kokusu aklından çıkmaz. Menekşe kokusu insanın damarlarına, iliklerine kadar işler. Ben adım adım, çalı çalı adayı dolaştım, ne bir yerde burnuma menekşe kokusu geldi, ne de bir yerde menekşe gördüm."
        </div>

        <div class="chapter">
          "Ben de adaya yeni geldiğimde, taş taş, ağaç ağaç, çiçek çiçek dolaştım. Ne menekşe, ne de hiçbir yerden burnuma me<span class="calibre17">nekşe kokusu geldi. Bana da menekşeleri Lena Anayla Melek Hatun haber verdiler. Çalıların altında o kadar menekşe gördüm ki, elimi uzatıp bir tek menekşe koparamadım. Koparmaya kıyamadım."</span>
        </div>

        <div class="chapter">
          "Menekşe öldürülmez," dedi Ağaefendi kesin bir sesle.&nbsp;
        </div>

        <div class="chapter">
          "Koparamadım efendim."
        </div>

        <div class="chapter">
          "Vakti geçti mi menekşelerin?"
        </div>

        <div class="chapter">
          "Bilemiyorum efendim. Adaya dönünce ilk işimiz çalıların diplerine bakmak olsun."
        </div>

        <div class="chapter">
          "Ya vakti geçmişse, bize de bahara kadar Girite dönmek izni çıkarsa, gelecek baharın menekşelerini göremeyeceğim, kokularını alamayacağım."
        </div>

        <div class="chapter">
          "İnşallah vakti geçmemiştir."
        </div>

        <div class="chapter">
          "İnşallah," dedi Ağaefendi, başını önüne eğdi, bir daha da konuşmadı. Ne olursa olsun, isterse bütün ada menekşeye kessin, isterse bütün adanın yelleri menekşe kokusu essin, gene gideceğim, diye düşündü. İsterse adanın insanları birer melek, birer ermiş olsun. Memleket, şimdiden burnumda tütmeye başladı. Bahara kadar burada, bu güzel yerde dayanabilecek miyim, bilemem. Menekşeleri görebilecek, koklayabilecek miyim?
        </div>

        <div class="chapter">
          Demirkır at derin bir pus arkasında kalmış, çok uzaklardan bir kişneme geliyor. Pusun arkasından bir kıpırtı, at ayaklarının tapırtıları, tapırtılar gittikçe yaklaşıyor, başını kaldırıyor, bakıyor ki yanı başında, koskocaman açılmış soluyan burnuyla demirkır. Karnı inip inip kalkıyor. Boynu, sağrısı, bacaklarının arası köpüğe batmış. Musa Kazım diz çöküp eğilmiş, çalının dibini kuşatmış mor menekşelere dalmış gitmiş. Arkadan gelen atın yoğun ter kokusu, önden gelen yoğun menekşe kokusu... Atın yelesi omuzunun üstünde. Atın başı bir iniyor, bir kalkıyor menekşelerin üstüne. Burnu çiçeklerin arasına giriyor, çiçeklerin içinden arılar çıkıyor, at başını hızla çekiyor, soluğu Musa Kazımın saçlarını uçuruyor, çalının üstünden upuzun uzayarak karşıya geçiyor, pusun arkasında kalıyor, ayak tapırtıları gittikçe uzaklaşıyor, yitip gidiyor.
        </div>

        <div class="chapter">
          Poyraz baktı ki, Ağaefendinin başı önüne düşmüş, dünyadan ilgisini kesmiş, belki de uyumuş. Usulca kalktı, kamaraya tutuna tutuna öne geçti, merdiveni çıktı, dümeni kullanan Kadri Kaptanın yanına vardı oturdu, "Ağaefendi uyuyor," dedi.
        </div>

        <div class="chapter">
          Demirkır at yitince nereye gider, atı biri alıp götürse yük arabasına koşsa, soylu demirkır bu yaşta yük arabasına dayanabilir mi, araba beygirliğine? Üç ay değil, üç gün bile dayanamaz, ölüverir. Başını alıp şu mor dağın başına çıksa, çıkabilse, oradaki pınardan bir su içse, sonunda pınarın yöresindeki yemyeşil taze, uzamış gitmiş çimenleri yese, çimenlerin üstüne yatsa, başını yosun bağlamış bir taşın üstüne koysa, yukardaki çalıların altından yeller menekşe esse, demirkır gözlerini yumsa. Yeller menekşe esse, yeller menekşe esse... Gökyüzünde kartallar yan yana, üst üste kartallar, uzak göklerde teker teker tortop olarak hışılayarak keskin ıslaklıklarla yere inseler, uzun kanatlarıyla uçarak, seke seke, atlaya atlaya gidip demirkırın yöresinde kümelenseler... Gerisini düşünmemek için gözlerini açtı. Tekne hızlı gidiyor, arkasında köpüklü ince bir yol bırakıyordu.
        </div>

        <div class="chapter">
          Belki bir dağın düzlüğünde demirkır, dizlerine kadar gelen otların arasında, ortasında, gece gündüz otluyordur. Dört bir yanında çalılar bitmiş bir pınardan menekşe kokulu ışıktan bir su içiyordur. O su ölümsüzlük suyudur. Demirkır kıyamete kadar gençleşerek, yaşlanarak yaşayacaktır. Alinin Düldülü böyle değil mi? Ali çoktan öldü, Düldül daha yaşıyor.
        </div>

        <div class="chapter">
          Köroğlunun Kıratı böyle değil mi, bir pınardan su içip de ölmezliğe kavuşan o değil mi? Köroğlunun kemikleri çürüdü. Kırat daha yaşıyor. Bir pınardan su içiyor Kırat ölümsüzlüğe&nbsp;<span class="calibre17">kavuşuyor. Hızırla Benliboz atı. Deryalar üstünde boz atlı Hızır, karada ve denizde yardım isteyenlerin yardımına anında&nbsp;</span><span class="calibre17">koşan. Demirkır at böyle bir attı belki. Şimdi sıkışanlara, dünyanın neresinde olurlarsa olsun, anında yardıma koşuyordur, belki... Şimdi gelse, şimdi, şimdi, kanatlarını açsa demirkır,&nbsp;</span><span class="calibre17">Hızırın Benlibozu gibi alsa beni kanatlarının üstüne, alıp götürse Girite, atlarımın yanına. Gözlerini açtı, teknenin arkasında, sonsuz maviyi ortasından ikiye biçerek ayıran çizgiye gözleri</span><span class="calibre17">ni dikti.</span>
        </div>

        <div class="chapter">
          Elinden gelse demirkırı ölümsüzlüğe kavuşturacak, atın üstüne binecek, denizlerin üstünden giderek, tozudumana katarak, ver elini Girit. Eskiden buna inanırlardı. Şimdi de inan<span class="calibre17">mak istiyorlar ya inanmaya güçleri yetmiyor. Bu yaşta, ben bile bir kısım atların ölümsüzlüğe eriştiklerine inanıyorum inanmaya can atıyorum. Demirkırı aldım götürdüm de İda dağına abıhayat pınarının başına koydum. Az sonra üstüne bineceğim, o da beni buradan alacak, Girite götürecek. Çünkü orada, Giritte demirkırın yüzlerce tayı vardır.O da onları görmek istemez mi?</span>
        </div>

        <div class="chapter">
          Melek Hatunu terkime alır götürürüm. Ölümsüzlüğe erişmiş bir at, iki kişiyi değil, beş kişiyi de götürür.
        </div>

        <div class="chapter">
          İda dağına baktı, İda dağı pus içindeydi. Demek bin pınarlı İda buydu. Yan yana iki pınar kaynardı, biri bal gibi tatlı, öteki ağı gibi acı akardı. O pınarları şimdi bilen var mı, gören var mı? Melek Hatun ölüme karşı direnerek, bin pınarlı İdasını bırakarak karasevdasının ardından gitmiş, karasevdası da toz olup uçmuştu. Ne kadar da güzel bir kadındı Melek Hatun, kaç yaşındaydı acaba? Bu kadar güzel kadınların yaşı belli olmaz, dedi kendi kendine. Artık gündüz hayalinde gece düşünde soylu atlar, bir de Melek Hatun vardı. Bir de Girit.
        </div>

        <div class="chapter">
          İkindiüstü tekne geldi kasaba iskelesine yanaştı, Poyraz kamaranın arkasına geçti, eğildi, Ağaefendinin elini tuttu kaldırdı. Tekneden iskeleye birlikte atladılar.
        </div>

        <div class="chapter">
          "Kaptan, bizi burada bir yerde bekle," dedi Poyraz. "Ya da seni bulacağımız bir yerde. Hayri Efendinin dükkanında bekleyebilirsin. Kasabada neredeysek bizi bulursun." Elini cebine attı, biraz para çıkardı, Kadri Kaptanın avucuna koydu. "Sağlıcakla kal."
        </div>

        <div class="chapter">
          Doğruca Hayri Efendinin dükkanına gittiler. Hayri Efendi onları beklenmedik bir dostlukla, sevgiyle karşıladı. "Sabahleyin erkenden kalktım, kahve kavurdum, kahveyi tam kıvamında kavurmak hünerdir. Biraz çok, biraz az kavurmak olmaz. Öyle tam kıvamında kavrulmalı ki, kahve piştiği anda rayihası ortalığı alsın, içince de kokusu bütün bedenini sarsın. Kusura bakmayın, insan benim gibi yaşlanınca çenesi düşüyor. Şimdi size bir kahve söyleyebilir miyim, kahveleriniz nasıl olsun?"&nbsp;
        </div>

        <div class="chapter">
          "Böyle bir kahve de şekerli içilmez ya muhterem efendim,"&nbsp;<span class="calibre17">dedi Ağaefendi.</span>
        </div>

        <div class="chapter">
          "Siz?"
        </div>

        <div class="chapter">
          "Sade efendim."
        </div>

        <div class="chapter">
          Hayri Efendi, yandaki küçük masanın başına oturmuş şık&nbsp;<span class="calibre17">giyimli bir delikanlıya seslendi:</span>
        </div>

        <div class="chapter">
          "Haydi yavrum, bize üç tane sade, kendine de şekerli."
        </div>

        <div class="chapter">
          Biraz sonra dükkanın içini hoş bir kahve kokusu sardı. Ağ<span class="calibre17">zı geniş, dibi dar, ince kırmızı çizgili fincanların içinde tüterek&nbsp;</span><span class="calibre17">kahveler geldi.</span>
        </div>

        <div class="chapter">
          "İçmeye bile gerek yok, kokusu insanı sarhoş ediyor."
        </div>

        <div class="chapter">
          Delikanlıya gülerek baktılar. Delikanlı da onlara gülümse<span class="calibre17">di. İçlerinde bir de Nişancı Veli Ağa olsa her şey ne güzel olur</span><span class="calibre17">du, diye düşündü Hayri Efendi.</span>
        </div>

        <div class="chapter">
          Kahveler içilirken Poyraz Ağaefendiye sordu:
        </div>

        <div class="chapter">
          "Meseleyi Hayri Efendiyle konuşabilir miyim?"
        </div>

        <div class="chapter">
          "Buyur."
        </div>

        <div class="chapter">
          "Hayri Efendi," dedi Poyraz, "siz bizim dostumuzsunuz. Sizinle konuşmaya geldik. Musa Kazım Ağaefendi Giritte bir büyük çiftliğin sahibiydi ve çiftliğinde soylu atlar yetiştirirdi. Musa Kazım Ağaefendinin atları Yunanistanda ve bütün Balkanlarda çok ünlüydü. Burada da bu işi görmek, soylu atlar yetiştirmek istiyor."
        </div>

        <div class="chapter">
          Musa Kazım Ağaefendi:
        </div>
      </div>
    </div>
  </div>

  <div class="calibre4">
    <div class="chapter">
      <div class="chapter">
        <div class="chapter">
          "Benim bütün sülalem, dedemin dedesinin dedesinden de önce, biz atçıyız. Sürgün olduk, işimizi de bırakacak, soyumuzu kurutacak değiliz."
        </div>

        <div class="chapter">
          "Estağfurullah efendim."
        </div>

        <div class="chapter">
          "Biz Musa Kazım Beyle Çorbacı Elianın çiftliğine gittik. Musa Kazım Bey çiftliği çok beğendi. Kavlakoğlu Remzi Bey..." Poyraz Remzi Bey der demez Hayri Efendi onun sözünü kesti, önce öfkeyle, sonra yavaş yavaş kendine gelerek, Remziyi anlatmaya başladı. İsmailin söyleyemediklerini, bilmesine de olanak bulunmayan her şeyi en ince ayrıntısına kadar anlattı.
        </div>

        <div class="chapter">
          "Asker kaçağı," dedi, "herkes biliyor. Elinde kapı kadar tezkeresi var ya herkes onun asker kaçağı olduğunu biliyor. Yunan casusluğu yaptığını, Yunan ordusunun önünde Bursaya kadar, silahlı avenesiyle yürüdüğünü de herkes biliyor."
        </div>

        <div class="chapter">
          "Halk Fırkasının reisi olacakmış yakında, duydunuz mu?
        </div>

        <div class="chapter">
          Bana kendisi söyledi."
        </div>

        <div class="chapter">
          <span class="calibre17">"Ne dediyse doğrudur. O, ne isterse olur. Mebus, vekil bile olur. İzmire, İstanbula vali bile olur. Onun yeşerdiği, geliştiği tek toprak yok. O her toprağa kök salabilir. Yakında Kavlakzade Remzi Beyin nerelere kadar ulaşacağını hepimiz göreceğiz. Osmanlıyı kolay kolay kimse bitiremez. Osmanlı sürüp gidecektir. Osmanlı bir çürümedir. Bu çürüme onun kılcal damarlarına kadar işlemiş, onu diriltmek hiç kimsenin elinden gelmez. Aaah, dostlarım, biz ne Kavlakzade Remziler gördük. Bundan sonra da daha nicelerini göreceğiz."</span><br class="calibre3" />
        </div>

        <div class="chapter">
          "Bizim işimize sekte vuramaz mı?"
        </div>

        <div class="chapter">
          "Vuramaz. Neden ki dersen o senden korkuyor."
        </div>

        <div class="chapter">
          "Bir sebebi olacak?"
        </div>

        <div class="chapter">
          "Ödü patlıyor."
        </div>

        <div class="chapter">
          "Bir sebebi?"
        </div>

        <div class="chapter">
          "En çok da Nişancı Veliden korkuyor, o küçücük yaşlı adamdan. Sizin Ankarayla bir ilişkiniz olduğunu düşünüyor olmalı. Hele Nişancı, şeytanın ta kendisi. Nişancı onun öyle bir gözünü korkutmuş ki, adını anarken bile titriyor. Korkmayın, kim olduğunuzu öğreninceye kadar, o size hiçbir şey yapamaz. Tam tersine, her fırsatta sizlerin dostluğunu kazanabilmek için her şeyi yapar. Gelir tabanlarınızın altını bile öper, şimdilik siz onun için bir muammasınız. Haydi kalkın Vahap Beye gidelim. O da şaşkın. O da sizin kim olduğunuzu çözememiş durumda."
        </div>

        <div class="chapter">
          Mal müdürlüğü yakındı. Beş dakika sonra oradaydılar. Vahap Bey onları coşkuyla karşıladı. Yepyeni güzel koltuklara oturdular. Daha oturur oturmaz kahveler bile söylenmeden geldi. Hayri Efendi sorunu açtı. Önce Musa Kazım Ağaefendiyi, sonra atları, at çiftliğini, bire bin katarak atların güzelliğini, Ağaefendinin birçok atının Avrupada ünlü olduğunu, Viyana Sarayının ahırlarına girdiğini, Ağaefendinin Giritte yetişen atlardan daha soylularını burada yetiştireceğini saydı döktü, sözünü bitirince de, iyi mi dercesine Vahap Beyin gözlerinin içine baktı. Ötekiler kıvançla güldüler.
        </div>

        <div class="chapter">
          Vahap Bey:
        </div>

        <div class="chapter">
          "Körün istediği bir göz, Allah vermiş iki göz. Ne yazık ki çiftlik konağını, bu kasabada, İzmirde bile böyle bir konak yoktu, Kavlakzade Remzi Bey satın aldı, yıktırdı, kerestesini, işlen<span class="calibre17">miş taşlarını, içinde ne varsa hepsini aldı İzmire götürdü. Yanmış yıkılmış İzmir kapışıyor bu keresteleri, işlenmiş mermer taşlarını bile kapışıyor. Remzi Bey, efendim, çok hırslı bir kişidir, şu arka ovada, bu denizin kıyılarında ne kadar köy, kasaba, güzel bir köşk bulduysa hepsini yıktı, İzmire taşıdı."</span>
        </div>

        <div class="chapter">
          "Öyleyse, biz bu çiftliği alırsak..."
        </div>

        <div class="chapter">
          "Remzi Bey hiçbir şey yapamaz. Nedense sizden çok çekiniyor. Hele sizin adada kısa boylu yaşlı bir adam varmış, onun sözünü ederken bile dili diline dolaşıyor. Körün istediği bir göz, Allah vermiş iki göz. Nişancı Veli Ağa."
        </div>

        <div class="chapter">
          Katibi çağırdı, "Ne yazık ki çiftliğin binalarını sattık Zeytinliğin de bir kısmını," dedi.
        </div>

        <div class="chapter">
          "Zararı yok," dedi Ağaefendi, "daha iyi bir konak yaptırırız ."
        </div>

        <div class="chapter">
          "İhaleyi yaz da, gereken yere as," dedi katibe.
        </div>

        <div class="chapter">
          "Baş üstüne efendim. Hemen şimdi yazar da asarım," dedi çıktı katip.
        </div>

        <div class="chapter">
          "Üzeyir Hanın, kaymakamın haberi var mı geldiğinizden? Bir de hakim geldi. Öyle bir insan ki, insanlık numunesi. Görmüş geçirmiş bir kişi. Sohbetine doyum olmuyor, yalnız biraz muhalif. Ağzına geleni söylüyor. İstiklal Mahkemeleriyle alay ediyor. Çok tehlikeli. İstiklal Mahkemelerini Gazi Mustafa Kemal Paşa kurdu. İstiklal Mahkemeleriyle düpedüz alay ediyor. Böyle hakimi yaşatmazlar efendim. Onun yakında tozunu atarlar. O da her cephede çarpışmış. Bedeninde kurşun değmedik bir yer yok. Bitmiş tükenmiş bir insan. Temyiz azası olacakken, kasaba hakimi olmuş. Bu, Allahtan reva mı?"
        </div>

        <div class="chapter">
          Katibi yine çağırdı:
        </div>

        <div class="chapter">
          "Biz buradayız, Üzeyir Beye haber ver. Kaymakama, hakime de. Haydi çabuk. Ne yaptın?"
        </div>

        <div class="chapter">
          "Yazdım ve yerine astım efendim."
        </div>

        <div class="chapter">
          "Orada kimse görmez."
        </div>

        <div class="chapter">
          "Gizli, karanlık, kuytu bir yer."
        </div>

        <div class="chapter">
          <span class="calibre17">Vahap Bey kalktı odadan dışarıya çıktı, hemencecik de döndü.&nbsp;</span>
        </div>

        <div class="chapter">
          <span class="calibre17">"Evet, a</span><span class="calibre17">ferin, eski yerinde. Kimse göremez. On beş gün sonra. Demek, soylu atlar yetiştireceksiniz orada. Demek, Viya</span><span class="calibre17">na Sarayında sizin atlarınız var ha? Ne şeref, ne şeref. Bizim için ne büyük şeref. Viyana Sarayına bizim buradan atlar gidecek, öyle mi?"</span>
        </div>

        <div class="chapter">
          "Niçin olmasın?"
        </div>

        <div class="chapter">
          "Niçin olmasını var mı, elbette bizim atlarımıza krallar, cumhurreisleri, mareşallar binecek. Ve biz ilerleyecek, Avrupanın hizasına, medeniyetine kadar çıkacağız. Ve bizim atlarımız Avusturya, Viyana semalarında yıldız gibi parlayacak. At Türklerindir. Atı Avrupaya Orta Asyadan Türkler getirmiştir. Allah atı Türklerle birlikte çamurdan yaratmıştır, aynı gün, aynı saat ve dakikada. Ve Attila atların sırtında vurdu Avrupayı. Ve ulu İskender gitti atların sırtında Hindistana, Çine kadar. Ve ulu atamız ve insan tarihinin en büyük kan içicisi Cengiz küçücük atlar sırtında aldı Çini, Hindistanı ve hem de Anadoluyu, ol Frengistanı. Biz Türkler, doğruyu söyleyecek olursak, at sırtında doğduk, at sırtında öleceğiz. Türk yiğitlerini atlarıyla birlikte gömerler. Attilayı Tunanın dibine atıyla gömdüler. Ulu İskenderi Fıratın dibine atıyla gömdüler. Cengiz Hanı Sind nehrinin dibine gömdüler. Daha nice Türk büyükleri, bahadırları da, şahlanmış atlarıyla birlikte koyun koyuna yatıyorlar. Ve Rumeli Fatihi Gazi Süleyman Paşa atıyla birlikte türbesindeki mermer makberesinde koyun koyuna yatıyor."
        </div>

        <div class="chapter">
          "Üzeyir Beye söyledim, hemen geliyorlar," dedi katip.
        </div>

        <div class="chapter">
          Geri geri yürüyerek dışarıya çıktı. O çıkar çıkmaz da Üzeyir Han, kabarmış posbıyıklarıyla içeriye girdi. Hep birden aya<span class="calibre17">ğa kalktılar.</span>
        </div>

        <div class="chapter">
          Katip dışardan yeşil kadife bir koltuk getirdi. Vahap Beyin yanına koydu. Üzeyir Han coşkuyla Poyraza, ardından da Ağaefendiye sarıldı yerine oturdu. Coşkusundan dolayı soluk soluğaydı. Soluğunu topladıktan sonra, "Hoş geldiniz, safalar getirdiniz," dedi. Sevincinden sarhoş olmuştu.
        </div>

        <div class="chapter">
          Az sonra da Kaymakam geldi. Gene hep birden ayağa kalktılar. Katip bir koltuk daha getirdi. Kaymakamın arkasından hakim Mahir Bey içeriye girdi, hep birden ayağa kalktılar. Katip mor kadifeden saçaklı bir koltuk daha getirdi. Hakimi, kasabanın büyüğü olarak, Kaymakam takdim etti. Onun hakkında şimdiye kadar ne öğrenmişse saydı döktü.
        </div>

        <div class="chapter">
          Vahap Bey:
        </div>

        <div class="chapter">
          "Duydunuz ya, ne talihli insanlarız, karşımızda bir kahra<span class="calibre17">man duruyor," dedi.</span>
        </div>

        <div class="chapter">
          "Haza kahraman," dedi Kaymakam, gözleri yaşararak. "Kahraman ki ne kahraman. Böyle kahramanı yarattığı için Al<span class="calibre17">lahımıza şükredelim."</span>
        </div>

        <div class="chapter">
          Vahap Bey:
        </div>

        <div class="chapter">
          "Sevgili Kaymakam kardeşim, onun bedeni de benim bedenim gibi, tepeden tırnağa delik deşik, kalbur gibi. Bu kadar kurşun yemiş de nasıl hayatta kalmış, anlayamıyorum doğrusu."
        </div>

        <div class="chapter">
          "Vahap Bey, Vahap Bey," dedi Kaymakam, "sizin nasıl yaşadığınız da hiç anlaşılmıyor. Vücudunuzda kaç kurşun yarası var, sayabildiniz mi Vahap Bey!"
        </div>

        <div class="chapter">
          "Saymaya vaktim olmadı," dedi Vahap Bey, alçakgönüllü. "Öldürmeyen Allah öldürmüyor işte."
        </div>

        <div class="chapter">
          Vahap Beyle hakim Mahir Bey göz göze geldiler. Savaşlarda çektikleri acılar, korkular yüzlerine gelmiş oturmuştu. Şu anda onların yüzlerine bakanlar kahrolurlardı.
        </div>

        <div class="chapter">
          "Size iyi bir haberim var," dedi Üzeyir Han. Sustu bekledi bir süre. Gözlerini Poyrazın gözlerine dikti, "Bu haber sana, Musa Kazım Beye bir müjdedir. Adaya doktorlar geliyorlar, sizin adaya. Hem de yerleşmeye."
        </div>

        <div class="chapter">
          "Müjden başım üstüne efendim, çok sevindim efendim."&nbsp;
        </div>

        <div class="chapter">
          "İki doktorun ikisi de. İkisi de malulen tekaüt. Muallimlik yapacaklar adada ya, orada çocuk yok."
        </div>

        <div class="chapter">
          "Var birkaç tane. Daha çoğalacak. Ada yakında dolacak," dedi Poyraz.
        </div>

        <div class="chapter">
          Bir süre doktorlar üstüne konuştular. Bu savaş kahramanlarını göklere çıkardılar.
        </div>

        <div class="chapter">
          "Yıkılan kilise Çanakkalede yaralanan askerlerin hastanesi oldu. İşte bu doktorlarla arkadaşları savaşın kızıştığı zamanlarda bir hafta, on gün gözlerine bir damla uyku girmeden yaralı askerlere baktılar," dedi Hayri Efendi. "İşte bu kiliseyi yerle bir etti o asker kaçağı, İsmaili de öldürdü. Elianın at çiftliğini, adayı yaralı askerler doldurmuştu. Karıncalar gibi kaynaşıyordu asker. O yıkılan kilisede binlerce asker iyileştirdi bu doktorlar. Hoş geldiler safalar getirdiler doktorlar kasabamıza, adamıza.&nbsp;<span class="calibre17">O insanlar ki nereye ayak basarlarsa oraya bet bereket getirirler. Kilisenin yıkıldığını görünce, belki orasını gene hastane yapacaklardı, deli divane olacaklar. Belki de bu asker kaçağına, bu ipten kazıktan kurtulmuş lanet Kavlak Remziye bir şey düşünecekler."</span>
        </div>

        <div class="chapter">
          "Lanet," dedi Vahap Bey.
        </div>

        <div class="chapter">
          "Alçak," dedi Kaymakam. "O adamın yüzünü nerede görsem kusacağım geliyor. Hele o İsmaile yaptıkları aklıma geldikçe çıldırıyorum. Şimdiye kadar burada ben olmasaydım, İsmail çoktan ipin ucunda sallanıyor olacaktı."
        </div>

        <div class="chapter">
          Şimdiye kadar hiç konuşmayan Musa Kazım Ağaefendi:&nbsp;
        </div>

        <div class="chapter">
          "Allah sizden razı olsun muhterem Kaymakam Bey. Emanete ihanet etmeyen bir adam hiç kimseye ihanet etmez."
        </div>

        <div class="chapter">
          "O Kavlak Remzi yakında hepimizi sürgün edecek. Önce de beni," dedi Üzeyir Han. "Sürsün. Geleceği varsa da göreceği de var." Öfkeden posbıyıkları kabarmış Üzeyir Hanın yüzü kıpkırmızı olmuştu.
        </div>

        <div class="chapter">
          "Yakında Halk Fırkasının başına geçip bütün Egenin kralı olacak asker kaçağı vatan haini."
        </div>

        <div class="chapter">
          "Beni de yakında buradan sürer," dedi Vahap Bey. "Evlerimizi de yıkar."
        </div>

        <div class="chapter">
          "Sana, Cumhurreisi olsa bile dokunamaz. Sizden, nedense ödü kopuyor. Bir de adada küçücük adam varmış, çok hünerliymiş. Orduda onun üstüne nişancı bir kişi yokmuş. Mareşalın da has adamıymış. Mareşalın, adaya büyük vazifeyle gönderdiği adamıymış. istediği adamı, istediği yerde vurur, ona kimse karışamazmış. Bir de baytar yüzbaşısı varmış. Kavlakoğlu An<span class="calibre17">karadan istihbarat almış, o adaya gelenlerin içlerinde bir de Rum varmış, hepsi büyük vazifeyle gelmişler, Karınca Adasına karargah kurmuşlar. İki de doktor geliyormuş, niçin? Kavlakzade sizlerden korktuğundan, adadan yöne dönüp bakamıyor bile," dedi Hayri Efendi.</span>
        </div>

        <div class="chapter">
          Vahap Bey Poyraza döndü:
        </div>

        <div class="chapter">
          "Durumunuz iyi sizin. İyi ki Ankara sizi büyük vazifelerle tayin etmiş," dedi yarı şaka, yarı ciddi.
        </div>

        <div class="chapter">
          "Öyleyse siz hiç korkmayın, mademki denizler bekçisi&nbsp;<span class="calibre17">olaraktan büyük vazifelerle biz tayin edildik, o fırka başkanı&nbsp;</span><span class="calibre17">değil ejderhalar başkanı olsa, biz var iken sizin kılınıza bile dokunamaz."</span>
        </div>

        <div class="chapter">
          Kaymakam birden ayağa kalktı:
        </div>

        <div class="chapter">
          "Yahu," dedi, "burada oturduk kaldık. Ben lokantaya haber gönderdim, geliyoruz, diye. Haydi kalkın."
        </div>

        <div class="chapter">
          Hep birden kalktılar, lokantanın yolunu tuttular.
        </div>

        <div class="chapter">
          Masaları hazırlanmış, rakı kadehleri sıralanmıştı. Musa Kazım Beyi başa oturttular, ötekiler de gelişigüzel masanın yöresine yerleştiler.
        </div>

        <div class="chapter">
          "Soğuk su var mı?" diye sordu Kaymakam.
        </div>

        <div class="chapter">
          "Var efendim," dedi, garsonluğu lokantanın Rum sahiplerinden öğrenmiş Dursun Efendi. "Daha ılımadı."
        </div>

        <div class="chapter">
          "Sağ olasın Dursun Efendi."
        </div>

        <div class="chapter">
          "Yeşillik?"
        </div>

        <div class="chapter">
          "Maydanoz, roka, yeşil biber, yeşil soğan, turp."
        </div>

        <div class="chapter">
          "Beyaz peynir?"
        </div>

        <div class="chapter">
          "Yörüklerden geldi dün, sizin sevdiğiniz gibi, taze."
        </div>

        <div class="chapter">
          "Artık gerisini siz bilirsiniz. Çok uzaklardan gelmiş muhterem bir misafirimiz var." Musa Kazımı gösterdi.
        </div>

        <div class="chapter">
          "Baş üstüne beyim. Hoş gelip safalar getirdiler efendimiz. Emriniz olur beyim. Sizin gibi misafirlerimizin bizim başımız üstünde yeri var."
        </div>

        <div class="chapter">
          Az bir sürede masa mezelerle doldu. Hem içiyor, hem memleketin, hem dünyanın ahvalini konuşuyorlardı.
        </div>

        <div class="chapter">
          Lokantada onlardan başka dolu üç masa daha vardı. Bu yandaki masada beş kişi oturuyordu. Buralardan olmadıkları her hallerinden belliydi. Aynı biçimde, aynı terzinin elinden çıkmışcasına biribirine benzeyen lacivert külot pantolon, ceket giyinmişlerdi. Çizgili gömlekleri yakasızdı. Bellerine ince Şam kuşağı bağlamışlardı. Hepsi de büyük kara gözlü, gür çatık kaşlı, uzun bıyıklı, gaga burunluydular. Hepsinde de Halep işi kırk düğmeli mavi yelekler vardı.
        </div>

        <div class="chapter">
          Kaymakam kadehini kaldırdı:
        </div>

        <div class="chapter">
          "Şerefe," dedi.
        </div>

        <div class="chapter">
          Musa Kazım Ağaefendi:
        </div>

        <div class="chapter">
          "Şerefe," dedi.
        </div>

        <div class="chapter">
          Ötekiler de hep birden:
        </div>

        <div class="chapter">
          "Şerefe," dediler.
        </div>

        <div class="chapter">
          Poyraz Musa başını kaldırıp karşıya bakınca, oradakilerin beşinin de birden gözlerini dikmiş ona baktıklarını gördü, hemen gözlerini onlardan aldı, kadehine baktı. Bir süre kadehiyle oyalandı, ağzına bir parça patlıcan kızartması attı. Kadehini üst üste iki kez kaldırdı, kadeh yarıya indi. Bir daha karşıdaki&nbsp;<span class="calibre17">adamlara baktı. Beşi de durmuş gözlerini ona dikmişlerdi. Laci</span><span class="calibre17">vert giyimli beş kişinin de mavi yeleklerinin üstünde bir cepten&nbsp;</span><span class="calibre17">öbür cebe atılmış altın saat kordonları parlıyordu.</span>
        </div>

        <div class="chapter">
          Musa Kazım Ağaefendiyle Kaymakam, Üzeyir Han, Poyraz, sohbete dalmışlar, atları konuşuyorlardı. Poyraz atlar bahsini çok iyi dinledi. Bir de ben Çerkes olacağım, dedi kendi kendine. Şu adama bak, ne kadar çok biliyor atları. Ne kadar da güzel anlatıyor. Atlardan sonra Çanakkale Savaşı bahsine geçtiler. Sonra Yunan savaşı, Dumlupınar meydan muharebesi. Ardından mübadele.
        </div>

        <div class="chapter">
          Poyraz onları ancak at bahsinin sonuna kadar dinleyebildi. Karşıdaki insanlara bakmasa bile kafasında saatların altın kordonları üst üste çakıp sönüyordu. Başını her kaldırışında da adamların beşinin de gözlerinin kendisine dikili olduğunu görüyordu. Sonunda bir daha onlara bakmamaya karar verdi. Uzun bir süre dayandı, bakmadı. Bir ara onlar bakmaktan vazgeçmişlerdir, diye düşündü, başını kaldırdı ki ne görsün, beş kişinin beşi de gözlerini ona dikmişler öylecene bakıyorlar.
        </div>

        <div class="chapter">
          Yemek yedi, su içti, boynunu kaşıdı, durmadan eli tabancasına gitti geldi. Yöresinde konuşulanları duymuyor, kendisine dikilmiş gözlerden, kafasında çakıp sönen parlak kordonlardan başka bir şey görmüyordu.
        </div>

        <div class="chapter">
          Yöresindekilerin ayağa kalktıklarını duyumsar gibi oldu, başını kaldırdı. Remziyi görünce dondu kaldı, başında çakıp sönen sarı ışıklar, üstüne dikilmiş beş çift göz silindi gitti.
        </div>

        <div class="chapter">
          Kaymakam ayaktaydı:
        </div>

        <div class="chapter">
          "Buyurun mirim Remzi Beyefendi," diyordu.
        </div>

        <div class="chapter">
          Vahap Bey ayaktaydı.
        </div>

        <div class="chapter">
          "Masamıza şeref verdiniz, buyurun oturun muhterem&nbsp;<span class="calibre17">efendim Remzi Bey. Ankaradan bir haber var mı, fırka reisliğiniz tamamdır inşallah," diyordu.</span>
        </div>

        <div class="chapter">
          Hayri Efendi ayaktaydı. Çok sıkılmıştı, ne yapacağını bilemiyor, ellerini açıp açıp kapatıyordu. Uğraştı çabaladı, bir şey söyleyemedi, masasına usulca çöküverdi. Ter içinde kalmıştı.
        </div>

        <div class="chapter">
          <span class="calibre17">"Efendim sizi gördüm de bir merhaba diyeyim, dedim. Muhterem Poyraz Beyimiz de burada. Onu görmek beni çok mutlu eder her zaman. Kiliseyi yıkmakta bana çok yardım etti muhterem Poyraz Bey. O olmasa beni vuracak, kanımı akıtacaktı o küçük, katil ihtiyar. Mareşalın arkadaşı, şımarmış. Adam öldüre öldüre, kan içe içe kana doymamış. Eğer Poyraz Beyefendi koşup tabancasını elinden almasaydı, ben şimdi yerin altındaydım."</span>
        </div>

        <div class="chapter">
          Poyrazla Ağaefendi şaşırmış kalmışlar, ona bakıyorlardı.
        </div>

        <div class="chapter">
          "Ben Poyraz Beyefendiye minnettarım ve ona hayatımı borçluyum. Abdülvahap Bey, eğer muhterem Poyraz Bey isterlerse, bu adadan daha büyük üç ada daha satın alır ona armağan ederim. O benim tatlı canımı istesin, canımı, çoluk çocuğumun canını da onun için kurban ederim. O bir İstiklal Harbi kahramanıdır, hem de İstiklal Madalyalı."
        </div>

        <div class="chapter">
          "Buyurun oturun efendim. Ayakta kaldınız efendim."&nbsp;
        </div>

        <div class="chapter">
          Vahap Bey telaş içindeydi.
        </div>

        <div class="chapter">
          "Satılmamış üç tane güzel ada var mı?"
        </div>

        <div class="chapter">
          "Var efendim."
        </div>

        <div class="chapter">
          "Yarın o adaları satın alacak, Poyraz Beye hediye edeceğim. O benim canımı kurtardı. Hem de İstiklal Madalyası..."&nbsp;
        </div>

        <div class="chapter">
          Öfkeden tir tir titreyen Üzeyir Han ayağa kalktı:
        </div>

        <div class="chapter">
          "Buyurun efendim, muhterem Musa Kazım Ağaefendi. Çok geç oldu, eve gidelim. Hesap ödenmiştir."
        </div>

        <div class="chapter">
          Kalktılar, hep birden dışanya çıktılar. Kavlakzade Remzi içerde kaldı.
        </div>

        <div class="chapter">
          Kaymakam, yöreye bir iyice bakındı, baktı ki Kavlak Remzi görünürlerde yok:
        </div>

        <div class="chapter">
          "Köpek," dedi, "göt yalayıcı köpek. Poyraz Bey bu köpeği çok korkutmuşsun."
        </div>

        <div class="chapter">
          "Köpek," dedi Vahap Bey,&nbsp;<span class="calibre17">"iki yüzlü değil, bin yüzlü köpek"</span>
        </div>

        <div class="chapter">
          <span class="calibre17">"Köpek ki ne köpek," dedi Hayri Bey. "Her devirde bu&nbsp;</span><span class="calibre17">böyledir. İyiler hep zulüm&nbsp;</span><span class="calibre17">görür, köpekler, göt yalayıcılar hep&nbsp;</span><span class="calibre17">payidar olurlar, öyle değil mi?"</span>
        </div>

        <div class="chapter">
          <span class="calibre17">Tam bu sırada kapıda Kavlak Remzi Bey gözüktü. Ötekiler&nbsp;</span><span class="calibre17">susup toparlandılar.</span>
        </div>

        <div class="chapter">
          "Size üç tane cennet gibi ada hediye ediyorum Poyraz Bey.&nbsp;<span class="calibre17">İstediğinizi yaparsınız, o adalarda, istediğinizi yerleştirirsiniz, tapusu sizin üstünüze olacak."</span>
        </div>

        <div class="chapter">
          "Teşekkür ederim Remzi Bey. Sağ olun, var olun, benim adam bana yeter. Benim evim de bana yeter."
        </div>

        <div class="chapter">
          Remzi Bey onun koluna girdi, onu az öteye çekti götürdü, kulağına eğildi:
        </div>

        <div class="chapter">
          "Yakında fırkayı açacağız. Sağ olsunlar reisliği bana vermiş Yavuz İsmet. Merasimde siz de bulunacaksınız. Elbette bu anlattıklarımın istihbaratı çoktan size ulaşmıştır. Üç adayı da iyi düşününüz. Üç boş ada çalışmanız için işinize çok yarar. Kem&nbsp;<span class="calibre17">gözlerden uzak, vazifenizi daha iyi yaparsınız. Ben de size çok yardım ederim."</span>
        </div>

        <div class="chapter">
          "Sağ olun Remzi Bey. Biz böyle daha iyi çalışıyoruz. Yarın öbür gün adaya iki kişi daha gelecek, iki doktor."
        </div>

        <div class="chapter">
          "İhtiyacınız olursa başım üstüne..."
        </div>

        <div class="chapter">
          "Sağ olun Remzi Bey."
        </div>

        <div class="chapter">
          Posbıyıkları daha da kabarmış Üzeyir Han yanlarına geldi:
        </div>

        <div class="chapter">
          "Buyurun," dedi, eve gidiyoruz."
        </div>

        <div class="chapter">
          "Af buyurun Üzeyir Han, biz tekneye gidiyoruz. Yarın&nbsp;<span class="calibre17">adada misafir bekliyoruz. Kusurumuza kalmayın. Burada ayrı</span><span class="calibre17">lıyoruz."</span>
        </div>

        <div class="chapter">
          "Hayır," dedi Kavlakzade Remzi, "bize buyuracaksınız. Bu&nbsp;<span class="calibre17">gece bizde misafirsiniz."</span>
        </div>

        <div class="chapter">
          Hayri Efendi:
        </div>

        <div class="chapter">
          "Olmaz," dedi, "bu gece bizde misafirsiniz."
        </div>

        <div class="chapter">
          "Bizde misafirsiniz," dedi Kaymakam.
        </div>

        <div class="chapter">
          Üzeyir Han kükredi:
        </div>

        <div class="chapter">
          "Onlar bu gece hiçbir evde, bizde bile misafir kalamazlar.&nbsp;<span class="calibre17">Yarın adada bekledikleri arkadaşlarını yalnız bırakamazlar."&nbsp;</span><span class="calibre17">Kavlakzade Remzi Beyin elini Poyrazın kolundan çekti, elini&nbsp;</span><span class="calibre17">uzattı, önce Musa Kazım Beyin, sonra da Poyrazın elini sıktı:</span>
        </div>

        <div class="chapter">
          "Güle güle efendim. Hava da iyi, deniz de süt liman. Güle&nbsp;<span class="calibre17">güle."</span>
        </div>

        <div class="chapter">
          Üzeyir Hanın araya girmesiyle bütün sesler durdu. Musa&nbsp;<span class="calibre17">Kazım Beyle Poyraz herkesin elini sıktı. Ayrılırken Remzi Bey geldi her ikisini kucakladı:</span>
        </div>

        <div class="chapter">
          <span class="calibre17">"Bundan sonra kasabaya indiğinizde hep bizde kalacaksınız." Güldü. "Karışmam sonra. Reisin evi dururken başka yerde kalınılmaz. Güle güle.</span>
        </div>

        <div class="chapter">
          <span class="calibre17">Onlar caddenin ucuna kadar y</span><span class="calibre17">ürümüşler iskeleye dönü</span><span class="calibre17">yorlardı ki, arkalarından Hayri Efendi yetişti:</span>
        </div>

        <div class="chapter">
          "Aman, aman çok dikkat edin, Remzi size bir tuzak hazırlı<span class="calibre17">yor. Yoksa size o kadar yağ yakmazdı. Gördünüz mü lokantada&nbsp;</span><span class="calibre17">oturan beş kişiyi, hepsi de biribirine benziyor, çarktan çıkmışlar&nbsp;</span><span class="calibre17">gibi. Yemek boyunca Poyraz Beyden bir saniye bile gözlerini&nbsp;</span><span class="calibre17">ayırmadılar. Beşinin de belinde tabanca vardı. Dikkat ettiniz&nbsp;</span><span class="calibre17">mi, Kavlak kapıdan girince hep birden ayağa kalktılar, hazırola&nbsp;</span><span class="calibre17">geçtiler. Remzi onlara bakmadı bile. Onlardan kaçtı nerdeyse,&nbsp;</span><span class="calibre17">tanışık olduklarını belli etmemek için. Bunların beşi de bence&nbsp;</span><span class="calibre17">Arap. Ya Urfa, Mardin ya da Halep Arapları. Ben Remziyi çok&nbsp;</span><span class="calibre17">iyi tanırım. Çocukluğundan beri hep gizli işlerle uğraşır. Dikkat&nbsp;</span><span class="calibre17">et delikanlı. Senden ödü kopuyor bu eli kanlının. Dağa boşuna&nbsp;</span><span class="calibre17">çıkmadı bu, vatan millet ona vız gelir tırıs gider, Rum zenginle</span><span class="calibre17">rini soymaya çıktı. Çok Rum soydu. İstiklal Harbi akabinde de&nbsp;</span><span class="calibre17">ipten kazıktan kurtulmuş, bir sürü katilin önünde, elinde ayyıldızlı</span><span class="calibre17">&nbsp;bayrağı dalgalandırarak kasabaya girdi. Şimdi de, eli kula</span><span class="calibre17">ğında, fırka reisi olacak."</span>
        </div>

        <div class="chapter">
          "Bana söyledi, olmuş efendim."
        </div>

        <div class="chapter">
          "Dikkat edin, sizden korkuyor. Siz burada oldukça o rahat
        </div>

        <div class="chapter">
          etmeyecek."
        </div>

        <div class="chapter">
          Poyrazın koluna yapıştı:
        </div>

        <div class="chapter">
          "O senden korkuyor. Korkusu gittikçe büyüyor. Korkusu&nbsp;<span class="calibre17">büyüdükçe suçları da büyüyor. Sen burada kaldıkça korkusu,&nbsp;</span><span class="calibre17">suçları altından kalkamayacağı kadar büyüyecek. O yalnız&nbsp;</span><span class="calibre17">Rumları öldürmedi, Müslümanları da çok öldürdü. Ne idi lok</span><span class="calibre17">antadaki o adamlar, akıl sır ermez Kavlakzadeye."</span>
        </div>

        <div class="chapter">
          Yürüye yürüye iskeleye geldiler. Kadri Kaptan onları bekli<span class="calibre17">yordu, kahvenin önünde karşıladı. İskeleye indiler, tekneye&nbsp;</span><span class="calibre17">bindiler. Kadri Kaptan kamarada Ağaefendiye yatak hazırla</span><span class="calibre17">mıştı. Melek Hatun da köşelerine iri mor menekşeler&nbsp;</span><span class="calibre17">işlediği&nbsp;</span><span class="calibre17">yastıklar koymuştu yatağın içine.</span>
        </div>

        <div class="chapter">
          <span class="calibre17">Ağaefendi serili yatağı görünce bir Poyraza, bir Kadri Kaptana baktı, gülümsedi. Soyundu yatağa girdi. Çarşaflar, yastıklar sakız kokuyordu.</span><br class="calibre3" />
        </div>

        <div class="chapter">
          Lokantada oturan, çarktan çıkmışcasına biribirine benzeyen,&nbsp;<span class="calibre17">gözlerini kırpmamacasına Poyraza dikmiş bakan, altın saat&nbsp;</span><span class="calibre17">kordonları göbeklerinin üstünde parlayan kişiler hiç gözlerinin&nbsp;</span><span class="calibre17">önünden gitmiyordu. Bellerindeki tabancalar da açık ceketleri</span><span class="calibre17">nin altından gözüküyordu. Tetikteydiler. Nerdeyse, hepsi aynı anda tabancalarını çekecek, Poyrazın üstüne boşaltacaklardı.</span>
        </div>

        <div class="chapter">
          Ağaefendi, eski kurt, bu beş kişiden kuşkulandı da ayağa kalktı. Kavlakoğlu Remzinin Poyrazdan ödü patlıyor, korkusu da gittikçe azıyor. Poyraz bu adada yaşadıkça o her gün biraz daha ölecek. Poyrazdan gözü korkmuş. Hangi sebepten olursa olsun, ya Poyraz ölecek bu yakınlarda ya da Kavlak Remzi. Poyraz bu durumu biliyor mu? Bilmiyorsa da bu gece anlamıştır. Bir insan bir insanın yüzüne karşı, hiç çekinmeden onu bu kadar överse işin içinde çok önemli bir iş var demektir. İnsan ancak ölü bir insana bu kadar yaltaklanabilir. Kavlakoğu Remzi gibi insanlar gece adamı öldürür ya da öldürtürler, sabahleyin de cenazesine gider, cenaze namazını kılar, ağlayarak tabutunun altına girer, mezarına kadar götürürler. Poyraz da bunu biliyor, biliyor ki, çiftliği aldığımıza çok sevindi. Çiftlik ada gibi değildir. Ada yarın dolarsa ne giren ne çıkan belli olur. Oysa çiftliği biz muhkem çevirtir, on tane keskin nişancı koyarız içine, kapılarına da. Poyraz her şeyin farkında ya elinden bir gelir yok. Zehra da, hiçbir şeyi bilmiyorsa da, Poyrazın tedirginliğinden bir şeyler sezinliyordur. Böylesi yakışıklı, bilgili, bir de savaş kahramanı bir insan niçin gelsin de kuş uçmaz, kervan geçmez bir adaya sığınsın. Zehra bunu hiç düşünmüyor mu? Belki de hiçbir ilişkileri yok. Olmasın, ben Girite dönersem o da be<span class="calibre17">nimle döner, öldürüleceğine. O da, bütün Çerkesler gibi sürgünde. Ha Girit ha Türkiye, onun için ne fark eder ki. Köyü de kalkmış gitmiş. Nereye gittiği de bilinmiyor. Kardeşleri, anası, babası da yok. Bu köy nereye gitti, Poyraz düşünse, eliyle koymuş gibi köyün nereye gittiğini bulur. Hele dur bakalım, birlikte düşünürsek bu işi belki de çözeriz. Zehra Poyraza çok güzel bakıyor, Poyraz da öyle. Biz buradan gidemezsek, kızlar da çe</span>yiz sandıklarını açmaz<span class="calibre17">lar. Ölürken analarına ne söz verdiler?&nbsp;</span><span class="calibre17">Ne istemiştir anaları bunlardan, babanızı ölünceye kadar yalnız bırakmayın, dem</span><span class="calibre17">iştir. Bir de, ölünceye kadar çeyiz sandığınızı açmayın... demiş midir? Anaları kızlarına böyle bir vasiyette bulunabilir mi, bu büyük bir zalimlik olmaz mı? Bir ananın dili kızlarına bu sözleri söylemeye varır mı?</span>
        </div>

        <div class="chapter">
          Gece boyunca hiç uyumadı. Aşklarını, düşüp kalktığı Türk, Yunan kızlarını düşündü. Karısını çok sevmişti. Böylesine güzel, iyi huylu bir kızı bulmasaydı hiç mi hiç evlenmeye niyeti yoktu. Ve denizden geldi denize gitti. Sabaha karşı kalktı, kıç üstünden denize işedi. Tekne birazıcık sallansa düşecekti. Korktu. Geldi yatağına uzandı. Sabaha kadar gözleri açık yatakta bekledi. Sabahın belli belirsiz ilk ışıkları kamaranın küçücük penceresinden içeriye girince yataktan çıktı, giyindi, denizden bir kova su çekti, elini yüzünü yudu, ayağa kalktı, sağa dönünce yanında Poyrazı gördü.
        </div>

        <div class="chapter">
          "Efendim kahvaltı hazır. Buyurmaz mısınız?"
        </div>

        <div class="chapter">
          "Sen kahvaltını yaptın mı?"
        </div>

        <div class="chapter">
          "Hayır efendim."
        </div>

        <div class="chapter">
          "Geç kalktım. Kamaranın deliğinden ışık geç girdi içeriye herhal. Kadri Kaptan?"
        </div>

        <div class="chapter">
          "O kahvaltısını çoktan yaptı."
        </div>

        <div class="chapter">
          "Tekneyi sabaha kadar o mu kullandı?"
        </div>

        <div class="chapter">
          "Birlikte kullandık. Nöbet bendeydi, onu deniz beyazken uyandırdım."
        </div>

        <div class="chapter">
          Baş üstüne serdikleri sofraya bağdaş kurup oturdular. Sofraları zengindi, keyifle kahvaltı yaptılar kalktılar, kamaraya sırtlarını dayayıp denize baktılar. Deniz dümdüzdü. Işıklar pul pul düşüyordu denize. Kırmızı uzun çizgiler, karşıdaki dumana batmış dağın dibinden çıkıyor, ince bir maviyi ardında sürükleyerek denizin öte ucundaki, üstünden ak bulutlar akan dağın altında tükeniyordu. Denizin orta yeri inanılmaz aydınlıkta tüterken kıyılar belli belirsiz bir duman altındaydı.
        </div>

        <div class="chapter">
          Bu sabah Poyrazın yüzünden mutluluk taşıyordu. Bu, Ağaefendinin gözünden kaçmadı. Ben de kızların analarına kavuşmak için yola düştüğümde mutluluktan uçardım. Poyrazın yüzüne, uzun bir süre, gözlerini ondan alamadan baktı. Poyraz da&nbsp;<span class="calibre17">gözlerini denize dikmiş, gökten pul pul düşerek denizde dağı</span><span class="calibre17">lan ışıklara bakıyordu ya, yüzündeki gözler onu tedirgin edi</span><span class="calibre17">yordu. Gene de içi mutluluktan taşıyordu.</span>
        </div>

        <div class="chapter">
          "Poyraz oğlum."
        </div>

        <div class="chapter">
          "Buyurun efendim."
        </div>

        <div class="chapter">
          "Her şey apaçık. Her şey meydanda."
        </div>

        <div class="chapter">
          "Meydanda efendim."
        </div>

        <div class="chapter">
          "Her şeyi, olup biteni apaçık konuşmalıyız."
        </div>

        <div class="chapter">
          Ağaefendinin yüzü gergin, sesi sertti.
        </div>

        <div class="chapter">
          Poyraz şaşkındı. İçi her şeye karşın, daha mutluluktan do<span class="calibre17">lup taşıyordu.</span>
        </div>

        <div class="chapter">
          "Lokantadaki kişilere herhalde dikkat etmişsindir."
        </div>

        <div class="chapter">
          "Ettim efendim."
        </div>

        <div class="chapter">
          "Gözlerini kırpmadan sana bakıyorlardı."
        </div>

        <div class="chapter">
          "Bakıyorlardı."
        </div>

        <div class="chapter">
          "Elleri tabancalarının üstündeydi."
        </div>

        <div class="chapter">
          "Üstündeydi."
        </div>

        <div class="chapter">
          "Hepsi de çarktan çıkma."
        </div>

        <div class="chapter">
          "Çarktan çıkma."
        </div>

        <div class="chapter">
          Ağaefendi birden sustu, ötelere bakarak düşüncelere daldı.&nbsp;<span class="calibre17">Alnı kırıştı. Neden sonra:</span>
        </div>

        <div class="chapter">
          "Her şey açıkta, biz de açık konuşacaktık değil mi?"
        </div>

        <div class="chapter">
          "Açık konuşacaktık. Zaten sizinle her zaman açık konuştuk&nbsp;<span class="calibre17">efendim."</span>
        </div>

        <div class="chapter">
          "Kavlakzade Remzi lokantada yoktu biz lokantaya girdiği<span class="calibre17">mizde, öyle değil mi?"</span>
        </div>

        <div class="chapter">
          "Yoktu efendim."
        </div>

        <div class="chapter">
          "Öyle birdenbire nerden çıktı?"
        </div>

        <div class="chapter">
          "Bilemiyorum."
        </div>

        <div class="chapter">
          "Lokantaya girer girmez o beş kişi ayağa kalktı, gördün&nbsp;<span class="calibre17">mü?"</span>
        </div>

        <div class="chapter">
          "Gördüm."
        </div>

        <div class="chapter">
          "Ayağa kalkanlara Remzi çok kızdı. Onlara selam verme<span class="calibre17">den doğru bizim masamıza geldi."</span>
        </div>

        <div class="chapter">
          "Geldi efendim."
        </div>

        <div class="chapter">
          "Yalnız sana konuştu. Seni göklere çıkardı. Bu ne demektir&nbsp;<span class="calibre17">biliyor musun?"</span>
        </div>

        <div class="chapter">
          "Düşünüyorum."
        </div>

        <div class="chapter">
          "Senden çok korkuyor."
        </div>

        <div class="chapter">
          "Korkuyor."
        </div>

        <div class="chapter">
          "Korkusu günler geçtikçe daha azacaktır. Korkusu aza aza nereye varacaktır, ben bu insanları yakından bilirim, böyle azmış, sona varmış dayanmış korkuların sonu nasıl kapanır, bu insanlar ya kendilerini öldürürler ya da karşısındakileri. Rem-zinin çılgıncasına korktuğu kim var karşısında? Ne düşünüyor<span class="calibre17">sun?"</span>
        </div>

        <div class="chapter">
          <span class="calibre17">"Düşünüyorum efendim."</span>
        </div>

        <div class="chapter">
          "Seni niçin bu kadar göklere çıkardı? Senin buralardan git<span class="calibre17">meni istiyor, sen gidersen önü açılacak. Şimdi her gün biraz da</span><span class="calibre17">ha kanına susuyor. Her gece yatağına girerken onu kaç silahlı&nbsp;</span><span class="calibre17">kişi bekliyor biliyor musun?"</span>
        </div>

        <div class="chapter">
          "Bilmiyorum."
        </div>

        <div class="chapter">
          "En az yedi keskin nişancı."
        </div>

        <div class="chapter">
          "Onun korkusunu nasıl keseriz?"
        </div>

        <div class="chapter">
          "Teklif ettiği üç adayı kabul edersen her şey biter."
        </div>

        <div class="chapter">
          "Buralarda boş üç ada yok ki. Bir de adalar satılır mı ki,&nbsp;<span class="calibre17">adalar devletin değil mi?"</span>
        </div>

        <div class="chapter">
          "O beş adam?"
        </div>

        <div class="chapter">
          "Bilemiyorum. O adamları hiç görmedim.
        </div>

        <div class="chapter">
          "Emir Selahaddinden hiçbir haberin var mı?"
        </div>

        <div class="chapter">
          "Yok efendim."
        </div>

        <div class="chapter">
          "Bu adamları kimden öğrenebiliriz?"
        </div>

        <div class="chapter">
          "Belki Hayri efendi, Üzeyir Han bilebilirler." Güldü. "Belki Kavlakzade Remzi de biliyordur. Bu kasabaya geldiklerine göre, nasıl olsa, birileri biliyordun. Öğrenmeye çalışacağım."
        </div>

        <div class="chapter">
          Öğleye doğru adaya geldiler. Kızlar, Lena, Melek Hatun Kadri Kaptanın teknesini uzaktan görmüşler, iskeleye koş-muşlar, bekliyorlardı. Önce kızlar babalarını kucakladılar. Arkasından Melek Hatun Ağaefendinin elini sıktı, sonra Poyrazın... "Hoş geldiniz," dedi. Lena da oğlusunu kucakladı. Lenanın ardından kızlar Poyrazın elini sıktılar. Zehranın yüzü&nbsp;<span class="calibre17">pespembe olmuş, terlemişti. Poyrazın elini sıkarken titriyor</span><span class="calibre17">du.&nbsp;</span><span class="calibre17">Sonunda. tekneden Kadri Kaptan çıktı. Onu da sevinçle karşıladılar.</span>
        </div>

        <div class="chapter">
          <span class="calibre17">"Şimdi hep birden Ağaefendi sultanımıza gideceğiz," dedi Melek Hatun. "Size görkemli bir şölen var. Ağaefendi çok sevinecek."</span>
        </div>

        <div class="chapter">
          "Haydiyin öyleyse çabuk eve gidelim, acımızdan öldük," dedi Ağaefendi. Poyrazın koluna girdi, hep birden eve geldiler. Sofra kuruluydu. Kızlar leğen, ibrik getirdiler, herkes elini yüzünü yudu. Zehra, Poyrazın eline su dökerken elleri daha titriyordu. Poyrazın da elleri titremeye başladı. Bu da Zehranın gözlerinden kaçmadı.
        </div>

        <div class="chapter">
          İşlemeli, ince porselen tabaklar konmuş sofra şölen yemeklerini bekliyordu. Önce tüterek bir tencerede nane, sarımsak kokusuyla birlikte balık çorbası geldi. Zehra önce Lenanın tabağına koydu çorbayı. Sonra Melek Hatuna, Poyraza, babasına, Kaptana...
        </div>

        <div class="chapter">
          "Elinize sağlik çocuklar, ne güzel yapmışsınız çorbayı. Tıpkı ananız gibi," dedi Ağaefendi. Ananız gibi dediğine de pişman oldu, başını önüne eğdi.
        </div>

        <div class="chapter">
          "Balığı nerden buldunuz?"
        </div>

        <div class="chapter">
          "Hüsmen getirdi," dedi Zehra..
        </div>

        <div class="chapter">
          "Hele, ne zamandır ortalıkta gözükmüyordu," dedi Poy<span class="calibre17">raz, "biz de onu arayıp sormadık."</span>
        </div>

        <div class="chapter">
          "Çok güzel bir tekne almış Hüsmen. Tekneyi de ona, ucuza&nbsp;<span class="calibre17">Nişancı bulmuş."</span>
        </div>

        <div class="chapter">
          Melek Hatun:
        </div>

        <div class="chapter">
          "Nişancı onu yanına almış. Bir de güzel balıkçılık öğret<span class="calibre17">miş," dedi.</span>
        </div>

        <div class="chapter">
          "Bize alınmamıştır inşallah."
        </div>

        <div class="chapter">
          Çorbalar içilip bitirilince Nesibe çorba tenceresini, çorba ka-selerini topladı mutfağa götürdü, elinde de tencereyle geldi. Tencerenin kapağını açar açmaz, tüten bir buğuyla birlikte salonu inceden bir koku aldı. Ağaefendinin burun kanatları titredi. "Buldum," dedi, "yemeğin ne olduğunu, bildim. Kabak çiçeği dolması. Nerden buldunuz kabak çiçeğini?"
        </div>

        <div class="chapter">
          "Bilmiyoruz."
        </div>

        <div class="chapter">
          "Nasıl olur da bilmezsiniz?"
        </div>

        <div class="chapter">
          "Nişancı getirdi. Nerden getirdiğini ne bilelim. Onu ancak Allah bilir."
        </div>

        <div class="chapter">
          "Ona, şeytanı getirmiştir."
        </div>

        <div class="chapter">
          Gülüştüler. Nesibe dolmaları tabaklara koymaya başladı.
        </div>

        <div class="chapter">
          Çiçek dolmasının ardından başka ot yemekleri de geldi. Tencereler açılır açılmaz, Ağaefendi hemen, yemeğin hangi otun yemeği olduğunu söylüyor, hiç de yanılmıyordu.
        </div>

        <div class="chapter">
          Yemeği bitirdiler, kahveleri içtiler. Gece yarısına kadar oturup konuştular. Melek Hatun gene bin pınarlı Kazdağını, Kazdağında her Hıdırellezde yapılan törenleri, yüz dedenin hep birden saz çalmalarını, yüzlerce kişinin yan yana dizilip mengi dönmelerini anlattı. O anlattıkça Ağaefendinin gözleri yaşla doluyordu. Söylentilere göre onlar da buralardan, Toroslardan gitmişlerdi Girite. Yüzlerce insan mengi tutarak, semah dönerek, denizler aşarak gitmişlerdi o eski toprağa, görkemli&nbsp;<span class="calibre17">dünyaya.</span>
        </div>

        <div class="chapter">
          "Uuy," dedi Melek Hatun, "aşk ağlatır, dert söyletir. Bir da<span class="calibre17">ha görebilecek miyim dağımı, mezarım bu adacıkta mı kalacak, her yanı aşılmaz deniz. Kıyamete kadar bu denizin ortasında mı kalacağım? Ya deniz adayı alır, dibine çekerse, ben, mezarım..."</span>
        </div>

        <div class="chapter">
          Poyrazın içi sızladı, "Melek Hatun," dedi, sen ne zaman istersen, seni bin çiçekli İda dağına götürürüm. istersen hemen,&nbsp;<span class="calibre17">yarın sabah götürürüm."</span>
        </div>

        <div class="chapter">
          Aaah, kurbanlar olduğum Poyraz oğlum, sen dünya iyisi<span class="calibre17">sin, biliyorum, götürürsün beni bin pınarlı, binbir çiçekli dağıma beni. Ama benim binbir çiçekli, bin pınarlı, bin kadın, bin erkek, bin insanla mengi tutulan dağım yerinde duruyor mola? Şu uzak öteki dağın ardından bir kadın söylüyor türküyü. Türkü de o dağdan bu dağa geliyor: Tez gel ağam tez gel olma muhannet, gurbet icat eden görmesin cennet. Bin pınarlı dağım yerinde duruyor mola?"</span>
        </div>

        <div class="chapter">
          "...,,Görmesin," dedi Ağaefendi, "Gurbet icat eden, savaş icat eden..."
        </div>

        <div class="chapter">
          Melek Hatun ayağa kalktı:
        </div>

        <div class="chapter">
          "Amanın, gece yarıyı çoktan geçti, sultanımızı uykusuz koyduk."
        </div>

        <div class="chapter">
          Poyr<span class="calibre17">azla Kadri Kaptan da ayağa kalktılar.</span>
        </div>

        <div class="chapter">
          "Kusura kalmayın&nbsp;<span class="calibre17">efendim," dediler. "Sizi uykusuz koy</span>
        </div>

        <div class="chapter">
          duk. Yarın sabaha."
        </div>

        <div class="chapter">
          "Sabah erkenden, daha gün ışımadan kahvaltıya bize gelin."
        </div>

        <div class="chapter">
          "Ben de size süt sağar gönderirim," dedi Melek Hatun. "Benim keçilerim Hızırın keçileri gibi olacak değil ya, benimki-lerin de sütü şifalıdır."
        </div>

        <div class="chapter">
          "Sağ ol Melek Hatun."
        </div>

        <div class="chapter">
          "Sen sağ ol sultanım."
        </div>

        <div class="chapter">
          Poyraz eve geldiğinde Lena daha uyumamıştı.
        </div>

        <div class="chapter">
          "İyi mi geçti?"
        </div>

        <div class="chapter">
          "İyi geçti," dedi Poyraz, "hem de çok iyi."
        </div>

        <div class="chapter">
          "Kasabayı demiyorum yavrusu."
        </div>

        <div class="chapter">
          "Ben de kasabayı demiyorum anası."
        </div>

        <div class="chapter">
          "Allah için iyi kız. Allah için güzel. Ne diyorlar sizinkiler, Allah onu övmüş de yaratmış."
        </div>

        <div class="chapter">
          "Ana uyuyacağım. Beni sabah gün ışımadan uyandır. Ağaefendi beni kahvaltıya çağırdı."
        </div>

        <div class="chapter">
          Çarçabuk soyundu yatağa girdi, başını yastığa koyar koy-maz uyudu.
        </div>

        <div class="chapter">
          Lena sabaha kadar yatağında yarı uyanık kaldı. Daha gün ışımadan ayaktaydı. Hemen Poyrazı uyandırdı:
        </div>

        <div class="chapter">
          "Sıcak su var. Tıraş ol, yüzünü yıka, ondan sonra git. Onlar daha uyanmadılar, ışıkları yanmıyor."
        </div>

        <div class="chapter">
          Poyraz hamamlıkta yüzünü köpürte köpürte, hiçbir yerini kanatmadan sakalını aldı, yüzünü yudu, saçını taradı, belli belirsiz kolonya süründü, aşağıya indi, bahçe kapısına gelince pencerelere baktı, evde ışık yoktu. Deniz kıyısına indi, pencerelere baka baka kumların üstünde yürüdü. Evin önünden uzaklaşmadan birkaç tur attıktan sonra, geriye dönerken ışığı gördü. Olduğu yerde durdu, gözleri ışıkta öyle kalakaldı. Az sonra evin kapısı açıldı, bir gölge balkona çıktı, sağa sola bakındı, içeriye girdi. Gölge onu görmüştü. Bir anda kendini merdivenlerde buldu. O anda da kapı açıldı, Zehra, "Buyur," dedi, "babam uyandı seni bekliyor."
        </div>

        <div class="chapter">
          Nesibe mutfaktan elinde tüten bir porselen çaydanlıkla çıktı, "Hoş geldin," dedi. Ağaefendi dalgındı, biraz sonra kendine geldi, ayağa kalktı, sağ koluyla kucakladı onu, kahvaltıya oturdular ve kahvaltılarını çabuk yapıp dışarıya çıktılar. Kızlar daha çaylarını bitirmemişlerdi. Ayağa kalktılar.
        </div>

        <div class="chapter">
          "Aceleniz ne?" diye şaşkınlıkla sordu Zehra, "Melek Hatun&nbsp;<span class="calibre17">daha gelmedi."</span><span class="calibre17">&nbsp;</span>
        </div>

        <div class="chapter">
          "Çok acelemiz var kızım, menekşelere gidiyoruz. Menekşeler daha geçmeden. Melek Hatun gelince söylersiniz," dedi Ağaefendi.
        </div>

        <div class="chapter">
          Zehra düşündü kaldı, kendi kendine güldü, birkaç saat, birkaç gün kalsalar menekşeler hemen geçecek miydi?
        </div>

        <div class="chapter">
          Merdiveni hızla indiler, çeşmeden birer avuç su içtiler, çalılıklara yürüdüler. Ağaefendi, bir an önce menekşe görmek için o kadar çabuk yürüyordu ki, Poyraz arkasından yetişemiyordu. Çalılığa girdiler, günün ışımasına daha çok vardı, inceden esen bir yel türlü kokular getiriyordu. Bulundukları yerden deniz apak gözüküyordu.
        </div>

        <div class="chapter">
          "Kıyıya inersek şimdi deniz menekşeye keser," dedi Poyraz.
        </div>

        <div class="chapter">
          "İşte şu anda, şu ince yel eserken dünya ne güzel," dedi Ağaefendi. Poyraz bir yandan konuşuyor, bir yandan adaya geldiği sabahı düşünüyordu. Deniz gene böyle apaktı, adaya çıktığında gene böyle bir yel esiyor, kokular getiriyor, her yer menekşeye kesiyordu. Adaya çıktığında kendisini Vasili adındaki ölümün, Azrail olmuş, beklediğini bilmiyordu. Ve Bedevi şeyhinin bu adada kendini bulabileceği de hiç aklına gelmiyordu. Gözleri İda dağındaydı. Bu alacakaranlıkta çalılar vararak, uzun boyu, derin, duru mavi gözleriyle gamzeleri daha da çukurlaşarak, sarı saçları ışılayarak Zehra geliyordu gözlerinin önüne. Nereye giderse gitsin, ne düşünürse düşünsün, hep Zehrayı görüyor, hep Zehrayı düşünüyordu. İda dağı hikayeleri anlatmıştı ona Ağaefendi. Buralarını, buralarının tarihini iyi biliyordu Musa Kazım Ağaefendi. Çok okumuş bir insandı Ağaefendi. Poyraz ona gittikçe hayran oluyor, saygısı artıyordu. Ona boyuna Ağaefendi demek de hoşuna gidiyordu.
        </div>

        <div class="chapter">
          Onlar çalıların içinde durmuş denizi, karşı dağları seyrederken alacakaranlık biraz daha ışıdı, deniz, çok yıldızlı gökyüzü menekşeye kesti. Çalıdan çalıya gerilmiş örümcek ağları ortaya çıktı. Ağlar çok büyüktü, üstlerine çiy düşmüştü. Ortalık ışıyınca çiy damlaları parlamaya başladı. Ortalık biraz aydınlanınca da çiyler silindi gitti.
        </div>

        <div class="chapter">
          Ağaefendi:
        </div>

        <div class="chapter">
          <span class="calibre17">"Baksana," dedi, "ben hiçbir zaman böyle büyük örümcek ağı görmedim. Buranın örümcekleri nasıl, zehirli mi?"&nbsp;</span>
        </div>

        <div class="chapter">
          <span class="calibre17">"Bilmiyorum. Vasiliye de sormadım. O buralı, bilir."&nbsp;</span>
        </div>

        <div class="chapter">
          <span class="calibre17">Örümcek ağlarına takılmış sinekler, türlü böcekler, akıbetlerini bekliyorlardı.</span><br class="calibre3" />
        </div>

        <div class="chapter">
          Ağaefendi örümcek ağlarına o kadar dalmış gitmişti ki menekşeleri, İda dağını, apak kesilmiş denizi unutmuştu. Çalıların içinden pınara doğru çıkıyorlardı. Ağaefendi birden durdu, "Baksana evlat," dedi, "bu su nerden geliyor?"
        </div>

        <div class="chapter">
          "Pınarın ayağı," dedi Poyraz, "denize kadar akar."
        </div>

        <div class="chapter">
          "Ne güzel pınar," dedi Ağaefendi, "ben hiçbir yerde, hiçbir dağda böyle ışık gibi kaynayan bir su görmedim. Melek Hatun duymasın, onun binbir pınarlı İda dağında bile böyle bir pınar olamaz."
        </div>

        <div class="chapter">
          "Bizim Toros dağlarında vardır efendim."
        </div>

        <div class="chapter">
          "Sanmam," dedi sertçe, Ağaefendi.
        </div>

        <div class="chapter">
          Poyraz üstelemedi.
        </div>

        <div class="chapter">
          "Belki de yoktur efendim, Toros dağları o kadar uzundur ki, Çukurovayı bir ay gibi çevirir, ondan sonra da doğuya, batıya uzar gider. Biz Toroslara Binboğalar deriz."
        </div>

        <div class="chapter">
          "Biz de Çukurovaya Kilikya deriz. Tarihte Çukurovanın adı Kilikyadır. Kazdağının adı nasıl İdaysa."
        </div>

        <div class="chapter">
          "Sağ olun efendim, Kazdağının adının İda olduğunu ben Vasiliden duydum, Kilikyayı da sizden..."
        </div>

        <div class="chapter">
          "Yahu Poyraz oğlum," elini Poyrazın omuzuna koydu, "biz ne için gelmiştik buraya, gün ışımadan?"
        </div>

        <div class="chapter">
          "Hemen başlayalım."
        </div>

        <div class="chapter">
          Bir çalının önüne diz çöktü, dalları kaldırdı, altlarına baktı. Bir süre böyle başını çalı dallarının altına sokarak bütün kökleri dolandı. Başını çıkardı:
        </div>

        <div class="chapter">
          "Yok efendim," dedi, "geçmiş. Boynu eğri mor menekşe yok ya, kökleri, yaprakları duruyor, bakar mısınız?"
        </div>

        <div class="chapter">
          Ağaefendi onun yanına diz çöktü, eğildi, başını dalların al<span class="calibre17">tına soktu.</span>
        </div>

        <div class="chapter">
          "İşte şu yapraklar menekşe yaprakları, şu ince kökler de...&nbsp;<span class="calibre17">Her kökten en çok beş küçücük mor çiçek çıkar, kokusu da dört&nbsp;</span><span class="calibre17">bir yanı sarar."</span>
        </div>

        <div class="chapter">
          <span class="calibre17">"Demek, on</span> <span class="calibre17">beş gün önce gelsek görecektik. Hep çalı diplerinde mi&nbsp;</span><span class="calibre17">yetişir bu?"</span>
        </div>

        <div class="chapter">
          "Hep çalı diplerinde..."
        </div>

        <div class="chapter">
          Kalktılar, dizlerini çırptılar.
        </div>

        <div class="chapter">
          "Pes etmek yok," dedi Poyraz. "Her çalının altına baka<span class="calibre17">cak, varsa size haber vereceğim. Bütün Binboğalar mor me</span><span class="calibre17">nekşedir."</span>
        </div>

        <div class="chapter">
          "Sağ ol oğlum."
        </div>

        <div class="chapter">
          Poyraz önden yürüyor, her çalının önüne diz çöküyor, çalıyı dizleri üstünde dolanıyordu. Durmadan da pınarın ayağını bir o yana, bir bu yana geçiyordu. Akan suyun her iki yanı da taze, yeşil çimenlikti. Yeşil iki çimen çizgisi de suyun her iki yanından, kayalıkların dibinden kaynayan pınardan denize kadar iniyordu.
        </div>

        <div class="chapter">
          Poyraz, her çalının dibinden kalkışından sonra:
        </div>

        <div class="chapter">
          "Umudum gittikçe güçleniyor, bir çalı dibinde menekşeler görecek ve koklayacağız. Gittikçe yaklaşıyoruz çiçeklere. Yaprakların arasında daha yeni kurumuş menekşeleri görüyorum."
        </div>

        <div class="chapter">
          Poyraz çalının dibine diz çöküyor, çöker çökmez de başını dalların altına sokup dolanıyor, hemen kalkıp öbür çalıya koşuyordu.
        </div>

        <div class="chapter">
          Pınara yaklaşırken bir çalının dibinden fırladı:
        </div>

        <div class="chapter">
          "Buldum, buldum," dedi, "çalının altını fırdolayı bir me-nekşe almış, bir!.."
        </div>

        <div class="chapter">
          Ağaefendi birkaç adımda hemen çalıya vardı, diz çöktü, dalları kaldırdı, başını altına soktu, dizlerinin üstünde yürüyerek, burun delikleri açılmış bütün çalıyı dolandı. Başım kaldırdı. Yüzü mutluluktan mestti.
        </div>

        <div class="chapter">
          "Bu koku, bu renk!"
        </div>

        <div class="chapter">
          Durmadan yineliyordu: "Bu koku, bu renk, bu koku, bu renk!"
        </div>

        <div class="chapter">
          Sarhoş gibi yalpalayarak pınarın yanına koştu, önüne diz çöktü, birkaç avuç su içti, çimenlerin üstüne oturdu, başını diz-lerinin üstüne koydu, yumuldu. Bu küçücük toprak parçası denizin ortasında. Uçan kuştan, koskocaman, çarşaflar kadar ağlar kuran örümceklerden, kara benekli kıpkırmızı uğurböceklerinden...
        </div>

        <div class="chapter">
          Pınarın suyunun üstünde yüzen kaygan böcekleri, gölgeleri&nbsp;<span class="calibre17">pınarın ak çakıltaşlarının üstüne düşen, durmadan o köşeden bu&nbsp;</span><span class="calibre17">köşeye kayan, öbür köşelerde kaymak için bekleyen üç, beş, yedi&nbsp;</span><span class="calibre17">böcek, kıpırdamadan duran, sonra da birden kayma oyunlarına&nbsp;</span><span class="calibre17">başlayan... Her şey, her yaratık, anlar, sert kanatlı böcekler, her&nbsp;</span><span class="calibre17">şey, her yerden bu adaya gelebilir, gelme olanakları var, ama bu&nbsp;</span><span class="calibre17">kaygan böcekleri, nereden, ne için, bu adaya nasıl gelebilirler?&nbsp;</span><span class="calibre17">Bir kuş mu kanadında getirir, bir arı mı ağzında, bir sinek mi ka</span><span class="calibre17">nadında, uçup gelen bir tohum mu özünde getirir? Ya şu menekşeler, ışıklardan uzak, kuytularda yoğun kokusu insanın derisinin altına sinen, iliklerine işleyen böyle bir koku dünyanın neresinde bulunur? Gece gündüz koku esen bu ince yel nerden geçerek gelir? Ve incir ağaçları yakında oluşacak, sarı, ballı incirler, pembe narlar, her biri çocuk başı büyüklüğünde, bağlardaki üzümler, her şey bir tansıkta. İnsan inanamıyor. Bu küçücük ada ne kadar zengin. Bu küçük ada bu kadar zenginse kim bilir bu dünya ne kadar zengin? Çalıların üstünde kanatlarını açıp kapatan kelebekler. Kanatlarının üstü yaldızlı mor kadife. Kanatlarının altı öyle bir kırmızı ki görülmüş değil. Yumuşak kadife, görenin içi gider. Menekşe kokusu almış gibi başı döner. Ve atlar, ince, soylu, hüzünlü, ceren gözlü, kederli. Düz ovada koştuklarında süzülen, yeleleri kaval gibi dürülen...</span>
        </div>

        <div class="chapter">
          Başını kaldırdığında öğle oluyordu. Poyraz da pınarın öbür yanına oturmuş, sırtını kayalığın turuncu çizgisine dayamış, o da dünyayla ilişkisini kesmiş, içine kapanmış, gözlerinin önünden geçen Zehranın sarı saçları, titreyen memeleri, inceden şırıldayan pınarın aydınlık suyu, şırlayarak pınara düşen gün ışığı.
        </div>

        <div class="chapter">
          Ve Dicle nehrinin kıyılarında kumların üstünde seğiren, durmadan kanayan Yezidi kızlarının kuma belenmiş memeleri, gökte dönen ve titreyen, seğiren, kanayan kızların kökünden kesilmiş memeleri üstüne kanatlarını dikerek, kısarak inen yırtıcı kuşlar. Yırtıcı kuşlar memelerin üstüne inerken Poyraz göz<span class="calibre17">lerini kapattı. Memelerin üstüne kanatları dürülmüş kuşların&nbsp;</span><span class="calibre17">indiğini ne zaman görse gözlerini kapatıyordu.</span>
        </div>

        <div class="chapter">
          İkisi birden ayağa kalktı. Zeytinliğe saptılar, konuşmadan is<span class="calibre17">keleye indiler, sedire oturdular. Onlar oturur oturmaz, hangi yan</span><span class="calibre17">dan geldiyse Zehra karşılarında bitiverdi. Gamzeleri çukurlaşarak, gözleri, saçları, elleri, bütün bedeniyle gülümseyerek. Onu böyle görür görmez Poyraz da gülümsedi. Onların gülümsemesi Ağaefendiye de geçti. Ağızları kulaklannda bir süre güldüler.&nbsp;</span>
        </div>

        <div class="chapter">
          <span class="calibre17">"Menekşeler," dedi Ağaefendi, "gördüm. Boynu eğri mor menekşeler. Her bir yerim menekşe oldu. Menekşe kokuyorum."&nbsp;</span>
        </div>

        <div class="chapter">
          <span class="calibre17">Sevgi dolu gözlerle bir Zehraya, bir Poyraza baktı. Zehrayla Poyraz onun gözlerindeki mutluluğu, mutluluğun arkasından da onulmaz kederi gördüler.</span>
        </div>

        <div class="chapter">
          "Bu sabah siz gittikten sonra Nişancı geldi eve, türlü çeşit balık getirdi. Bir de kocaman, kırmızı bir balık getirdi, bunu çorba yaparsın, dedi. Ben de bu kırmızı balığın çorbası nasıl yapılır, dedim, Lena sana öğretir, dedi. Ben şimdi gider Lenaya söylerim, gelir, birlikte yaparsınız balık çorbasını. Benim çok işim var, ben gidiyorum, dedi. Denizlerdeki bütün balıklar beni bekliyor. Köylerdeki, kasabalardaki bütün balık sevenler de beni bekliyorlar, dedi gitti. O gider gitmez de Lena geldi. Size bir balık çorbası, bir balık çorbası yaptık, hem de sarımsaklı, hem de nar ekşili. Lena balık yemeklerini çok iyi biliyor. Hepsini de bana öğretecek. Ben de size her gün balık yemeği yaparım."
        </div>

        <div class="chapter">
          &nbsp;"Şimdi yaptığınız balık yemekleri hazır mı, sen onu söyle bana?"
        </div>

        <div class="chapter">
          "Hazır baba," dedi Zehra.
        </div>

        <div class="chapter">
          "Karnımın zil çaldığını iyi bilmişsin. Sağ ol güzel kızım."
        </div>

        <div class="chapter">
          &nbsp;Zehra on yaşında bir kız çocuğu gibi kızarıp bozarıyor, gülüyor, şakalaşıyordu.
        </div>

        <div class="chapter">
          "Nişancıyı görmeliydiniz, on on beş yaş gençleşmiş, yüzüne kan gelmiş, sevincinden yerinde duramıyor, ayakları toprağa basmıyordu."
        </div>

        <div class="chapter">
          "Sofra hazır mı?"
        </div>

        <div class="chapter">
          "Sofra hazır ya çorba soğudu, ısıtayım da size hemen haber veririm."
        </div>

        <div class="chapter">
          Koşarcasına oradan uzaklaştı.
        </div>

        <div class="chapter">
          "Kanım, menekşe kokusu, menekşe moru akıyor."
        </div>

        <div class="chapter">
          "Bir de bahar başlarken, bir de çalıların dibinde top top olmuş menekşeleri insan koklarsa, mosmor olmuş açmış menekşeleri. Hele bir bahar gelsin. Hele bir bahara erişelim."
        </div>

        <div class="chapter">
          <span class="calibre17">"Ah, ah," diye içini çekti Ağaefendi. "Aaah, ah ki aaah&nbsp;</span><span class="calibre17">Poyraz oğlum," dedi. "Ben kışa kalmaz Girite dönerim. Dönerim de, bahar burnunu gösterir göstermez çalılıklara koşar, çalıların önüne yatar boynu eğri mor menekşeleri koklarım. Koklar da seni, adayı, arkadaşlarını, Nişancı Veliyi hatırlarım."</span>
        </div>

        <div class="chapter">
          Poyrazın tepesinden kaynar sular döküldü. Bu, buradan çiftlik alan kişinin, bu, bu menekşelere deli olan kişinin artık Girite gitmekten vazgeçtiğini sanıyordu. Pekiyi Girite dönünce kızlarını kime, kime verecekti, orada hiç Türk, Müslüman kalmış mıydı? Ağaefendi durmadan konuşuyor, Poyrazınsa ağzını bıçaklar açmıyordu. Ağaefendi, Poyrazın yüzüne bir baktı ki ne görsün, Poyrazın yüzü ölü yüzü gibi. Tam bu sırada Zehra geldi, Poyrazın yüzünü görür görmez bir tuhaf oldu, "Çorba ısınıyor, baba," dedi,
        </div>

        <div class="chapter">
          Poyraz zorla doğruldu, ayağa kalktı yalpalayarak eve yürüdü. Eve çıktılar, Zehra, çorba tenceresi elinde tüterek masaya geldi, tencereyi bambu nihalenin üstüne koydu. Balık çorbasının kokusundan burunlarının delikleri genişledi. Ağaefendi bu kokuyu iyi bilirdi, Poyrazsa böyle bir çorbayı ilk olaraktan içecekti. Suratı gittikçe asılıyor, bu da Ağaefendinin canını çok sıkıyordu.
        </div>

        <div class="chapter">
          "Bahara kalmaz biz bu güzel adadan memleketimize, ata yurdumuza gideriz. Gideriz de canımızın yarısı burada kalır. Yalnız, şu şöyle biline ki, bundan sonra bir vatanım da burası, bu, uslu deniz. Ben bu çiftliği burada boşuna kurmuyorum. Girit buraya ne kadar ki, altı aya bir, üç aya bir, ayda bir, hiç olmazsa yılda bir ben buraya dostlarımı ve hem de at<span class="calibre17">larımı görmeye gelirim. En azından her bahar ben buraya menekşe koklamaya gelirim." Zehraya döndü, Nesibe onun&nbsp;</span><span class="calibre17">yanındaydı. "Her bahar buraya geliriz değil mi Zehra, Nesi</span><span class="calibre17">be?"</span>
        </div>

        <div class="chapter">
          "Her bahar geliriz baba," dedi Zehra.
        </div>

        <div class="chapter">
          "Geliriz," dedi Nesibe.
        </div>

        <div class="chapter">
          "Poyraz oğlumun konuğu oluruz."
        </div>

        <div class="chapter">
          "Başım üstünde yeriniz var."
        </div>

        <div class="chapter">
          "Poyraz oğlum isterse bizimle Girite gelir."
        </div>

        <div class="chapter">
          "Sağ olun efendim."
        </div>

        <div class="chapter">
          Ağaefendi mavi gözlerini Poyrazırı gözlerinin içine dikti.&nbsp;<span class="calibre17">Poyrazın yüzü bir anda&nbsp;</span><span class="calibre17">değişmiş, gözleri de gülüyordu. Zehra</span><span class="calibre17">nın da gözleri gülüyordu.</span>
        </div>

        <div class="chapter">
          "Memnun oldum oğlum."
        </div>

        <div class="chapter">
          "Ne buyurursaruz başım üstüne efendim. Benim adada kalmam da iyi değil efendim."
        </div>

        <div class="chapter">
          Yüreğinin başına bir ışık düşmüş, rahatlamıştı. Poyraz bundan sonra ne yediğini bilmiyordu, bir şeyler yiyordu ya. Rahatlamıştı. Girite değil cehenneme bile giderdi. Hem Girite gidip öldürülmekten kurtulacak, hem de sevdiğine kavuşacaktı. Bir taşla iki kuş.
        </div>

        <div class="chapter">
          "Emriniz başım gözüm üstüne efendim. Siz nereye giderseniz."
        </div>

        <div class="chapter">
          "Siz sağ olun oğlum. Şu güzel, cennet gibi, boynu eğri mor menekşeli böyle bir adayı bulmuşken, şu karşıdaki kutsal İda dağını görmüşken, ortasında pınar kaynayan çiftliği almışken, o güzel insanlarla komşu, dost olmuşken insan buralarını bırakır da gider mi?"
        </div>

        <div class="chapter">
          "Gitmez ama, neylersin," dedi Poyraz.
        </div>

        <div class="chapter">
          Zehraya baktı, gülümsüyordu.
        </div>

        <div class="chapter">
          Poyraz, gözlerini Zehradan ayırmadan ayağa kalktı:
        </div>

        <div class="chapter">
          "Efendim bana izin verir misiniz, eve gitmek istiyorum." Ağaefendi de ayağa kalktı:
        </div>

        <div class="chapter">
          "Güle güle oğlum, iyi uykular yavrum."
        </div>

        <div class="chapter">
          Üçü birden onu merdivenin başına kadar uğurladılar. Ağaefendi, onun koluna girdi. Merdiveni birlikte indiler.
        </div>

        <div class="chapter">
          Ağaefendi o kadar kıvançlıydı ki, hiç yapmadığı bir işi yaptı, Poyrazı kucakladı öptü.
        </div>

        <div class="chapter">
          Poyraz o gece yatağında döndü durdu. Uyuduğunda sabah yaklaşmıştı. Bu adada geceleri ne kadar geç uyursa uyusun daha tanyerleri ışır ışımaz uyanıyordu. Gün ikindi oldu daha Poyraz uyanmadı. Lena bu işe çok üzülüyor, ikide birde de Poyrazın uyuduğu odaya gürültü patırdıyla giriyor çıkıyor, Poyrazı uyandıramıyordu.
        </div>

        <div class="chapter">
          Çınar altından Kadri Kaptanın sesi geldi, "Lena Ana, Lena Ana Poyraz Reis nerelerde, onu arıyorlar."
        </div>

        <div class="chapter">
          "Gel buraya Kadri Kaptan."
        </div>

        <div class="chapter">
          <span class="calibre17">Kadri Kaptan merdivenin altında bitti.</span><br class="calibre3" />
        </div>

        <div class="chapter">
          "Kaptanimu yukarıya çık da onu uyandır. Gün kuşluk ol<span class="calibre17">du, daha uyanmadı. Çok mu gerek sana Poyraz?"</span>
        </div>

        <div class="chapter">
          "Bana bir gereği yok. Kasabadan iki adam getirdim, ikisi&nbsp;<span class="calibre17">de doktor zabitmiş. Poyraz Reisi arıyorlar."</span>
        </div>

        <div class="chapter">
          "Çık yukarı da onu uyandır. Ben onu uyandırmaya kıyamı<span class="calibre17">yorum."</span>
        </div>

        <div class="chapter">
          Kadri Kaptan basamakları ikişer ikişer atlayarak çıktı. Merdivenin çıkardığı sesler herkesi uyandırırdı ya Poyraz uyanmadı.
        </div>

        <div class="chapter">
          "Poyraz Reis, Poyraz Reis, uyansana, misafir geldi."
        </div>

        <div class="chapter">
          İçeriye girdi, yatağın yanında durdu, "Poyraz Reis, Poyraz Reis," dedi bağırarak. "Uyan Poyraz Reis!"
        </div>

        <div class="chapter">
          Poyraz sıçrayarak uyandı, gözlerini ovuşturdu, sağına soluna bakındı, yeniden yatmaya hazırlanırken, "Poyraz Reis," diye telaşla bağırdı Kadri Kaptan, "Poyraz Reis!" Poyraz gözlerini şaşkınlıkla Kadri Kaptanın yüzüne dikti.
        </div>

        <div class="chapter">
          "Poyraz Reis, iki adam geldi, ikisi de doktor, ikisi de zabit. İskelenin üstünde dikilmiş duruyorlar. Bir tekne dolusu öteberileri var. Tekneden iskelenin üstüne üç adam çıkarıyor. Çıkarıyorlar çıkarıyorlar bitmiyor. İskelenin üstüne bir tepe gibi yığdılar."
        </div>

        <div class="chapter">
          "Sen ne diyorsun Kaptan?" Poyraz daha kendine gelememişti. "Sen ne diyorsun Kaptan? Tepe gibi yığılan ne?"
        </div>

        <div class="chapter">
          "O adamların öteberileri."
        </div>

        <div class="chapter">
          "Hangi adamların?"
        </div>

        <div class="chapter">
          "Doktor zabitlerin."
        </div>

        <div class="chapter">
          "Doktor mu?"
        </div>

        <div class="chapter">
          "İki tane doktor. Biri topal, biri de çolak. Topal olanın bir kulağı da yok. Kulaksız doktor."
        </div>

        <div class="chapter">
          "Haydi sen git Kaptan, ben hemen giyinip gelirim."
        </div>

        <div class="chapter">
          Poyraz alelacele giyindi, tıraş oldu, aşağı indi, koşarcana iskeleye gitti. Doktor Salman Sami onu gülerek karşıladı. Poyraz içinden, bir belaya düştük ki, bela derim sana, Allah sevdiği&nbsp;<span class="calibre17">kulunu şu doktordan esirgesin, dedi.</span>
        </div>

        <div class="chapter">
          "Hoş geldiniz binbaşım, safalar getirdiniz. Bizi mutlu ettiniz." Kucaklaştılar.
        </div>

        <div class="chapter">
          "Doktor Halil Rifat Bey. Burada, birlikte, şu kilisede, Çana<span class="calibre17">kkalede yaralanan askerlere baktık."</span>
        </div>

        <div class="chapter">
          "Hoş geldiniz doktor bey."
        </div>

        <div class="chapter">
          "Size sözünü ettiğim Poyraz Bey. Allahuekber dağından&nbsp;<span class="calibre17">geriye kalan nadir zabitlerdendir."</span>
        </div>

        <div class="chapter">
          "Allah Allah," dedi Halil Rifat, "demek Allahuekber dağın<span class="calibre17">dan sağ bir tek kişi kalmış ha! Doksan binden bir tek asker ha!"</span>
        </div>

        <div class="chapter">
          "Bir değil on kişi bile kalmıştır."
        </div>

        <div class="chapter">
          "Doksan bin kişiden on kişi ha!"
        </div>

        <div class="chapter">
          "Bana göre on kişi."
        </div>

        <div class="chapter">
          "Bitlerin merhameti. Bitler kana doymuşlar da şu on kişiyi&nbsp;<span class="calibre17">de Enver Paşaya bağışlayalım, demişlerdir."</span>
        </div>

        <div class="chapter">
          Gülüştüler.
        </div>

        <div class="chapter">
          "Kaptan sen Vasiliyi ara bul, hemen gelsin. Onunla işimiz var. Bir de Ağaefendiye selam söyle, misafirler geldi, çınarın altına buyursun."
        </div>

        <div class="chapter">
          Çınarların altına gittiler, sedirlere oturdular. Poyraz doktorlara Musa Kazım Ağaefendiyi, Ağaefendi oraya gelinceye kadar anlattı. Giritten geldiğini, orada at çiftlikleri olduğunu, Avrupada kral, lord, zengin ahırlarına soylu atlar yetiştirdiğini, karşı kıyıdaki bir Rum çiftliğini satın aldığını, mübadelede buraya gelirken vapurda karısının öldüğünü, kadının ölüsünü de denize attıklarını söylerken Ağaefendi göründü, hep birden ayağa kalktılar. Ağaefendi, "Hoş gelip safalar getirdiniz," dedi, oturdular.
        </div>

        <div class="chapter">
          "Doktor Salman Sami Bey, binbaşı, doktor Halil Rifat Bey, yüzbaşı."
        </div>

        <div class="chapter">
          "İkimiz de malulen mütekaitiz efendim. Çanakkale savaşımızd<span class="calibre17">an geriye sağ olarak hangi zabit kalmışsa malulen mütekattir.</span>
        </div>

        <div class="chapter">
          <span class="calibre17">"Demek böyle bir savaştı Çanakkale savaşı," diye şaşkın konuştu Ağaefendi.</span>
        </div>

        <div class="chapter">
          "Öyle bir savaştı ki bütün Anadoluyu yuttu. Ocağımızı söndürdü, kökümüzü kuruttu."
        </div>

        <div class="chapter">
          "Koca Osmanlı İmparatorluğunu yok etti. Daha ne olsun. Milyonlarca insanı yerinden yurdundan etti. İnsanlar arasına düşmanlık tohumları atması da cabası."
        </div>

        <div class="chapter">
          "Savaştan geriye kalmış her insan sakattır, yarı ölüdür. Savaşmış her kişi savaştan önceki kişi değildir. Yıpranmış, sakatlanmış bir kişidir. O kişiler ölünceye kadar mutlu olamaz, o pis dünyayı unutmak için böyle, kaçacak bir ıssız dünya ararlar."&nbsp;
        </div>

        <div class="chapter">
          "Olsa olsa, insanın derdine, Allahın böyle özenerek yarattığı böyle bir ada derman olabilir. Ben yurdumdan yuvamdan ayrıldım, karım yolda vapurda öldü. Onu denize gömdük, balıklara yem oldu. Diyeceksiniz ki, toprağa gömseydik, orada da yılana, çıyana, yeraltı böceklerine yem olacaktı."
        </div>

        <div class="chapter">
          Vasili geldi, Poyraz:
        </div>

        <div class="chapter">
          "Vasili, benim en yakın arkadaşım. Çanakkalede çarpışanlardan, sonra da İstiklal Harbi zamanında Amele Taburunda vazife görenlerden. Doğma büyüme bu adalı."
        </div>

        <div class="chapter">
          <span class="calibre17">"Niçin mübadeleye tabi olmamış?" diye sordu doktor Salman Sami. "Yoksa Vasili Bey bir İstiklal Harbi kahramanı mı?"</span>
        </div>

        <div class="chapter">
          "Hayır efendim, onu kütüğü İstanbulda. Biliyorsunuz efendim, Istanbullularla Gümülcineliler mübadele dışında kaldılar Lozan Konferansında çıkan karara göre."<span class="calibre17"><br class="calibre3" /></span>
        </div>

        <div class="chapter">
          Vasili ayakta bekliyordu:<br class="calibre3" />
        </div>

        <div class="chapter">
          "Buyurun efendim bir emriniz mi var?"<br class="calibre3" />
        </div>

        <div class="chapter">
          Poyraz:
        </div>

        <div class="chapter">
          "Kusura bakma Vasili, doktor beylerin evlerini bulacaksın, olur mu?"<br class="calibre3" />
        </div>

        <div class="chapter">
          "Baş üstüne," dedi Vasili, "doktor beyler hoş geldi.<br class="calibre3" />
        </div>

        <div class="chapter">
          "Hoş bulduk," dediler, ikisi iki yerden kalktılar."<br class="calibre3" />
        </div>

        <div class="chapter">
          "Buyurun oturun efendim. Kahvaltı yapalım. Bu arada tekne de boşalır, biz de evleri yerleştiririz."<br class="calibre3" />
        </div>

        <div class="chapter">
          Kahvaltıyı beklediler, Lenayla Kaptan, Vasili, Hüsmen büyük sininin içinde kahvaltıyı getirdiler, sahanları, çatalları, bıçakları, kaşıkları örtüyle kapladıkları masanın üstüne koydular. İşlemeli porselen çaydanlık tutuyor, mis gibi çayın kokusu ortalığa yayılıyordu. Vasili, çayları geniş ağızları yaldızlı cam bardaklara koyuyordu.<br class="calibre3" />
        </div>

        <div class="chapter">
          Masa tereyağı, bal, türlü peynir, türlü zeytin, taze yeşil biber, domates, tandır ekmeğiyle donatılmıştı.<br class="calibre3" />
        </div>

        <div class="chapter">
          Doktor Salman Sami kırk günlük açlıktan çıkmış gibi atıştı-nyor, "Uzun yıllardır, uzun, uzun yıllardır böyle bir kahvaltıya, yemek masasına oturmadım, vallahi de billahi de oturmadım," diyordu.
        </div>

        <div class="chapter">
          <span class="calibre17">Kahvaltı uzun sürdü. Bu arada Melek Hatun, Baytar, Hüsmen de gelmiş kanepelere oturmuşlardı. Poyraz, onları doktorlarla tanıştırdı.</span>
        </div>

        <div class="chapter">
          "Bizden başka adada birkaç kişi daha var. Bu geceki şölende herkes bulunacak."
        </div>

        <div class="chapter">
          "Efendim, bu da Baytar kardeşimiz, eski ada sakinlerinden, zabit."
        </div>

        <div class="chapter">
          "Müşerref olduk efendim."
        </div>

        <div class="chapter">
          "Adamız epeyi kalabalıklaşmış," dedi doktor Salman Sami.
        </div>

        <div class="chapter">
          "Yakında dolar," dedi Hüsmen. "Böyle bir cennetten kimsenin haberi yok, yakında adamız öylesine dolacak ki, kimseyi oturtacak yer bulamayacağız. Bu adayı gören buradan ayrılamıyor."
        </div>

        <div class="chapter">
          "Balığa kim çıkacak," diye Vasiliye bakarak sordu Poyraz.
        </div>

        <div class="chapter">
          "Ben çıkacağım," dedi Vasili, "evleri göstereyim de."
        </div>

        <div class="chapter">
          Önlerine düştü, Musa Kazım Ağaefendinin evini iki ev geçince yan yana yapılmış evlere geldiler. "Bu evlerin sahipleri burundaki yıkılan evlerin sahipleri kadar zengindiler. İyi insanlardı. Ortalıkta gözükmezlerdi. Sanki adada böyle iki aile yaşamıyordu. Adalılar Yunanistana giderken onları göçmenler arasında kimse göremedi."
        </div>

        <div class="chapter">
          Evler bahçe içindeydi. Her bahçede de yan yana üç nar ağacı göze çarpıyordu. Büyük, dalları bahçe ağılının dışına taşmış incir ağacının meyveleri sarardı sararacaktı. Diplerinden balları aktı akacaktı. Bütün bahçeye domates, biber, patlıcan di-kilmişti. Bahçenin susuzluktan kurumasına karşın yer yer yeşill<span class="calibre17">ğini korumuş</span> <span class="calibre17">fidanlar arasından kırmızı domatesler gözüküyordu.</span>
        </div>

        <div class="chapter">
          "Halil Rifat Bey," diye çağırdı Vasili. "Buyurun efendim, bu ev sizin, anahtar üstünde, açıp girin. Hayırlı olsun, uğurlu gelsin."
        </div>

        <div class="chapter">
          İkinci eve yürüdü. Doktor Salman Sami de onunla birlikte yürüdü, ikisi birden kapıya geldiler.
        </div>

        <div class="chapter">
          Buyurun Salman Sami Bey, anahtar üstünde. Hayırlı olsun, uğurlu gelsin."
        </div>

        <div class="chapter">
          <div class="chapter">
            Onlar içeriye girdiler, ötekiler bahçenin içinde sessizce beklediler. Salman Sami Beyin bahçesinin deniz yanındaki köşesinde ulu bir incir ağacı yükseliyor, iri meyveleri nerdeyse çatlayacak ve baharı akacaktı. Bu bahçe de Halil Rifat Beyin bahçesinin tıpkısıydı, yer yer kırmızı domatesler, kurumuş biber, patlıcan, domates kökleri.
          </div>

          <div class="chapter">
            Biraz sonra doktorlar evlerinden çıktılar, çınarların altına geldiler.
          </div>

          <div class="chapter">
            Poyraz, Halil Rifat Beye:
          </div>

          <div class="chapter">
            "Doktor," dedi, "Hüsmenle Kadri Kaptanı yanınıza alın da iskeleye gidin, tekneden çıkan kendi öteberilerinizi ayırın da,&nbsp;<span class="calibre17">başka başka yerlere koyun da, arkadaşlar evlere taşısınlar."</span>
          </div>

          <div class="chapter">
            Tekneden o kadar çok eşya çıktı ki, koltuklar, masalar, sandalyalar, halılar, pencere perdeleri, karyolalar, ilaç kutuları, iskele baştan sona kadar eşyayla doldu.
          </div>

          <div class="chapter">
            Öteberiler biribirlerine karıştı, ayırdılar, Halil Rifat kendi öteberilerini bir uçtan evine taşıtmaya başladı.
          </div>

          <div class="chapter">
            Gün kavuşurken iskelenin üstündeki öteberiler evlere ta<span class="calibre17">şındı, bitti.</span>
          </div>

          <div class="chapter">
            Kuru zeytin kütükleri, odunları çoktan yakılmış, nerdeyse&nbsp;<span class="calibre17">köze kesip kül bağlayacaktı.</span>
          </div>

          <div class="chapter">
            Balığa çıkmış Vasiliyle Baytar fazla gecikmediler, livar do<span class="calibre17">lusu balıkla geldiler. Balıkları kovalara doldurup denizin kıyısına gittiler, özenle temizlemeye başladılar. Onların yardımına Lenayla Melek Hatun da koştu. Temizledikleri balıkları getirdiler, közlerin üstüne attılar. Çok önceden şaraplar, sakız rakıları, rakılar hazırlanmıştı. Pişen balıkların ilk ikisini Poyraz getirdi, Salman Samiyle Halil Rifat Beylerin tabaklarına koydu. Üçüncü balığı da Ağaefendiye getirdi. "Hele sen de otur," dedi Poyraza Hüsmen. Poyraz oturdu. Tabağına bir mercan getirildi. Köz yığınının üstü balıkla dolmuştu. Balıklardan yoğun duman tütüyor, pişmiş balık kokusu dört yanı sarıyordu.</span>
          </div>

          <div class="chapter">
            Herkes, masaya oturmuş, herkesin tabağına da birer balık konmuştu.
          </div>

          <div class="chapter">
            En sonunda elinde tabağıyla Vasili geldi masaya oturdu.&nbsp;<span class="calibre17">Onun bardağına da Poyraz şarap koymuştu.</span>
          </div>

          <div class="chapter">
            Poyraz kadehini kaldırdı:
          </div>
        </div>

        <div class="chapter">
          "Şerefe," dedi,&nbsp;<span class="calibre17">"hoş geldiniz adamıza muhterem doktorlarımız. Bizden önce bu ada sizindi, muhterem binbaşım, muhterem yüzbaşım, şerefe."</span>
        </div>

        <div class="chapter">
          Kadehler hep birden kalktı, tokuşturuldu.
        </div>

        <div class="chapter">
          "O kadar da çabuk geldiniz ki balıktan, gitmenizle gelmeniz bir oldu. Bu kadar&nbsp;<span class="calibre17">zamanda bu kadar çok balığı nasıl yakaladınız?"</span>
        </div>

        <div class="chapter">
          "Nişancı Veli sayesinde. Nişancı bize nişanlar belirledi. Bu nişanlar balığı çok, balığı kum gibi kaynayan taşlar. Attık oltayı, çektik oltayı. Bir anda livar doldu. Biz de hemen döndük."
        </div>

        <div class="chapter">
          "Nişancıya ne oldu yahu, günlerdir onu göremiyoruz. Adaya hiç uğramıyor," diye sordu Poyraz. "Torunlarını da mı görmeye gelmiyor?"
        </div>

        <div class="chapter">
          <span class="calibre17">"Günlerdir kimse görmüyor onu ya, bizden başka herkes görüyormuş. Nişancı bu denizlerde dillere destan oldu, denizlerde balık bırakmamış diyorlar. Balıkları da buralardan, başka yerlerden tutup kasabalara, köylere, yani böyle uzak yerlerden götürmüyormuş. Balık satmadığı bir köyün, kasabanın önüne, orada durup denizin yüzüne bir zaman bakıyor, balıkların kaynaştığı yeri buluyor, sür Ahmet oğlum oraya, diyormuş, balığını tutuyor, livarlarını dolduruyor, karşısındaki köyün, kasabanın yolunu tutuyormuş, köyün, kasabanın iskelesinin üstüne çıkıyor, bağırmaya başlıyormuş. Öyle bir sesi varmış ki köyün öbür ucundan duyuluyormuş. İskele kalabalıklaşınca da livardan bir balık alıyor, oynar oynar balığı kaldırıp güneşe tutuyormuş. İkinci balığı alıyormuş livardan gene güneşe tutuyormuş. Bundan sonra da, 'ver Ahmet balıkları,' diyormuş, ne kadar balık tutmuşsa hepsini, gün kavuşuncaya kadar satıyormuş. O kadar balık tutmuş, o kadar balık satmış ki, teknede parasını koyacak yer bulamıyormuş."</span>
        </div>

        <div class="chapter">
          O gece bir kasabayı çekiştirdiler, bir de Nişancıyı konuştular. Herkes Nişancıya o kadar hayrandı ki, Nişancı bahsi kolay kolay kapanacağa benzemiyordu.
        </div>

        <div class="chapter">
          Salman Sami Bey:
        </div>

        <div class="chapter">
          "Bu dünyada böyle insanlar var. Harpte de böyle insanlar gördük, şaşkınlıklar yaşadık. Pire Hacı derdik adına, Urfalı bir nefer&nbsp;<span class="calibre17">vardı, bir gün yüzbaşı emir&nbsp;</span><span class="calibre17">verdi Pire Hacıya, kısa boylu,&nbsp;</span><span class="calibre17">irice bir oğlan kadar genç bir adamdı. Yüzbaşı ona git, dedi, şu&nbsp;</span><span class="calibre17">tepenin dibindeki cephaneliğe bir ateş at da gel, dedi. Pire Hacı&nbsp;</span><span class="calibre17">esasa durdu, şu tepenin altındaki cephaneliğe ateş atıp geleceğim, dedi. Biz hepimiz şaşırmıştık, güpegündüz Pire Hacı, her yanda düşman askeri kaynarken bu işi nasıl yapacaktı? Bekledik. Akşamüstü, karanlık çöktü çökecek, birden tepenin altından, yalımların üst üste patladığını, ardından da altımızdaki toprağın her patlamada sallandığını, kayaların biribirlerine girdiğini... Ne yemek yedik, ne su içtik. Pire Hacıya ne oldu, diye merakımızdan ölüyorduk. Gece yarısına kadar bekledik, bir de baktık ki Hacı karşımızda yüzbaşıya tekmil veriyor, o tepeye gidilmiştir, cephanelik bulunmuş ateşe verilmiş, geriye dönülmüştür kumandanım. Böyle adamlar var. Bu işi, o kadar askerin içinde nasıl yaptın, diye soramadık. Sorsak ne olacaktı, o pire Hacı kem küm edecek, bir şey söyleyemecekti. Soramadık."</span>
        </div>

        <div class="chapter">
          "İşte böyle," dedi doktor Salman Sami.
        </div>

        <div class="chapter">
          Yemek bitmiş, şişelerdeki içkiler tükenmişti ama kimse yerinden kıpırdamıyordu. Ağaefendiyse uyudu uyuyacaktı. Bunu gören Melek Hatun:
        </div>

        <div class="chapter">
          "Gece yarıyı çoktan geçti. Nerdeyse tanyerleri ışıyacak. Şu&nbsp;<span class="calibre17">konuklar taa nerelerden gelmişlerdir kim bilir. Ne kadar uykusuz, ne kadar yorgunlardır, hiç sormuyorsunuz. Varsa da Nişancı, yoksa da Nişancı, şu koca denizde balık bırakmamış&nbsp;</span><span class="calibre17">adam. Varsa da yoksa da o."</span>
        </div>

        <div class="chapter">
          Poyraz ayağa kalktı:
        </div>

        <div class="chapter">
          "Doktorlar bu gece bizim evde kalacaklar."
        </div>

        <div class="chapter">
          Elini oturmakta olan Vasilinin omuzuna koydu:
        </div>

        <div class="chapter">
          "Sen de git senin evden bir yatak getir."
        </div>

        <div class="chapter">
          Melek Hatun ayaktaydı.
        </div>

        <div class="chapter">
          "Onun evi uzak. Bizde yatak var. Kadri Kaptanla size he<span class="calibre17">men yollarım."</span>
        </div>

        <div class="chapter">
          Ağaefendi oradakilerin ellerini teker teker sıktı, kızlarının&nbsp;<span class="calibre17">kollarında evine gitti.</span>
        </div>

        <div class="chapter">
          Poyraz Ağaefendinin arkasından seslendi:
        </div>

        <div class="chapter">
          "Ağaefendi, Ağaefendi yarın kahvaltıyı çınarların altında yapacağız."
        </div>

        <div class="chapter">
          "Sağ olasınız, geleceğim."
        </div>

        <div class="chapter">
          Ve kahvaltıyı çınarların altında yaptılar. Kahvaltıdan sonra adalıların tümü çınarlann altında toplandılar. Melek Hatun kadınları, çocukları, erkekleri ikiye ayırdı. ikiye ayırdıklarının yarısı doktor Salman Samiyle birlikte onun evine gidecek, evi temizleyip yerleştirecekler, ötekiler de doktor Halil Rifatla birlikte gideceklerdi.
        </div>

        <div class="chapter">
          Evleri temizlemek, yerleştirmek üç günlerini aldı. Doktor Salman Samiye kalsa evini bir ayda bile yerleştiremezdi. Örneğin doktor yatağın yerini on bir kez değiştirebilir miydi? Melek Hatun, Zehrayla Poyrazı doktor Salman Saminin evine vermişti. Bu evde yan yana olmaktan mutluydular. Doktor Salman Sami gözlerini Zehradan ayıramıyor, kendi kendine durmadan söyleniyordu, ne kadar da güzel bir kız, ne kadar da güzel bir kız! Bu adada eskiden de çok güzel kızlar vardı ya bu kadar güzeli hiçbir yerde görülmüş değildir. İnceydi, güzel de giyiniyordu. Üç gün içinde Zehrayla Poyraz arasında bir şeylerin döndüğünden kuşkulandı. Kimseye bir şey soramıyordu. Evin düzenlenmesi bittiğinde onların nasıl üzüldükleri de Salman Saminin gözlerinden kaçmadı. Kız güzeldi ama, yiğidi öldür de&nbsp;<span class="calibre17">hakkını yeme, oğlan da çok yakışıklıydı. Kızdan da daha sevdalı gözüküyordu.</span>
        </div>

        <div class="chapter">
          "Şimdilik evleri yerleştirdik gibi, öteki işimize bakalım."&nbsp;
        </div>

        <div class="chapter">
          "Bir işimiz daha mı var?" diye sordu Poyraz.
        </div>

        <div class="chapter">
          "Bizde iş bitmez evladım. Doktorların işi çoktur."&nbsp;
        </div>

        <div class="chapter">
          "Çoktur," dedi doktor Halil Rifat.
        </div>

        <div class="chapter">
          "Bir de dükkan gerek bize. Öğrendik ki dükkanların hepsi<span class="calibre17">ni siz almışsınız, sarı Osmanlı altını dökerek."</span>
        </div>

        <div class="chapter">
          Salman Saminin yüzü gerildi, sesi değişti, alaylı acı bir sesle:
        </div>

        <div class="chapter">
          "Başka neler aldınız?"
        </div>

        <div class="chapter">
          Poyraz hiç bozmadan, soğukkanlı:
        </div>

        <div class="chapter">
          "Mektep devletin, onu satın almadım. Yalnız muallim evle<span class="calibre17">rini satın aldım."</span>
        </div>

        <div class="chapter">
          Salman Sami sözünü kesti:
        </div>

        <div class="chapter">
          "Muallim evlerini ne yapacaktın, kiliseyi de alsaydın bari"
        </div>

        <div class="chapter">
          "Keşki alsaydım doktor." Sesinde belirgin hüzün vardı. Bu da öfkeden, nerdeyse kudurdu kuduracak doktorun patlamasının önüne geçti.
        </div>

        <div class="chapter">
          "Keşki akıl etsem de kiliseyi satın alsaydım.
        </div>

        <div class="chapter">
          Doktor iyice kuşkulanclı, öfkesi indi. İşin içinde başka işler&nbsp;<span class="calibre17">olabilirdi, bu delikanlı bu kadar üzüldüğüne göre. Poyrazın yü</span><span class="calibre17">zü sapsarı kesilmiş, elleri de titriyordu.</span>
        </div>

        <div class="chapter">
          "Başka neler satın aldın, öfkeli evladım?"
        </div>

        <div class="chapter">
          "Arı koyanlarını satın aldım muhterem doktorum. İki yüze yakın arı kovanı. Yalnız, muhterem doktorum, ben arılardan anlamadığım için, Baytar Cemil Beyle ortak aldık."
        </div>

        <div class="chapter">
          "Başka?"
        </div>

        <div class="chapter">
          Poyraz bu soruya boynunu bükerek, gülerek karşılık verdi:
        </div>

        <div class="chapter">
          "Bir de yel değirmeni satın aldım, yukarda. Kanatları daha dönüyor."
        </div>

        <div class="chapter">
          "Bunu iyi yapmışsın. Bir yel değirmeni alman çok hoşuma gitti. Yaşa, var ol delikanlı. Yel değirmeni çok, çok iyi bir düşünce. Kanatları daha dönüyor mu? Dönüyor değil mi? Hem de ne güzel değirmen. Dönen kanatlarıyla uçmaya hazırlanan dev bir kuş gibi, öyle mi?"
        </div>

        <div class="chapter">
          Poyraz doktoru elinden tuttu:
        </div>

        <div class="chapter">
          "Gelin. Halil Rifat Bey, Ağaefendi, Vasili, Melek Hatun, Hüsmen, Kadri Kaptan siz de gelin. Bakın, kuşumun kanalları ne güzel dönüyor. Uçtu uçacak."
        </div>

        <div class="chapter">
          Çınarların altından kalktılar, dar bir sokaktan iki üç ev yukarıya çıktılar, değirmen çalılıkların, ağaçların arkasından gözüküyor, kanatları dönüyor, uçmaya hazırlanmış bir kuş&nbsp;<span class="calibre17">gibi.</span>
        </div>

        <div class="chapter">
          Çınarlann altına döndüler, kanepelere çöktüler.
        </div>

        <div class="chapter">
          Poyraz:
        </div>

        <div class="chapter">
          "Kavlakzade Remzi Beyi duydunuz mu, duydunuz her<span class="calibre17">halde."</span>
        </div>

        <div class="chapter">
          "Duyduk," dedi Salman Sami.
        </div>

        <div class="chapter">
          "O zaman baştan sona, sabrınız varsa, bir kere de benden dinleyin," dedi Poyraz.
        </div>

        <div class="chapter">
          Her birisi bir saray gibi, has bahçeler içinde Çorbacıların köşklerini bir yandan Vasili anlattı, bir yandan o. Köşklerin yıkılışını en ince ayrıntısına kadar Poyraz anlattı. Anlatırken boyun damarları şişiyor, sesi yükseliyor, alçalıyor, bir inilti haline geliyordu. Arada bir de çığlık gibi sesler çıkarıyordu.
        </div>

        <div class="chapter">
          Her şeyi bir bir anlattı, kiliseye hiç dokunmadı. Kiliseyi nasıl olsa görecekti.
        </div>

        <div class="chapter">
          "İşte muhterem doktor bey abimiz, muallim evlerini Kavlak Remzi satın alıp da yıkmasın, diye aldım. Dükkanları da almasam yıkacaktı. Bu ada dolacak, dükkanlar yıkılsaydı kim nereye dükkan açacaktı? Şimdi muayene yerinizi, ilaç yerinizi nereye açacaktınız? Yel değirmenine gelince, ben almasam Kavlak onu da yıkacaktı. Siz de, her gün uçtu uçacak dev bir kuşu göremeyecektiniz. Haydi, kalkın sizin dükkana gidelim. Bizde dükkan çok, hangisini beğenirseniz."
        </div>

        <div class="chapter">
          Gülüşerek kalktılar, dükkanlara vardılar. Vasili dükkanları açıyor, onlar bakıyorlardı.
        </div>

        <div class="chapter">
          "Kasabada hiç marangoz kaldı mı?"
        </div>

        <div class="chapter">
          "Var," dedi Kadri Kaptan. "Barbanın çırağı Hüseyin. Ali Çavuşun köyünden olur."
        </div>

        <div class="chapter">
          "Onu bulalım," dedi Salman Sami. "İlaç rafları yaptıracağız. Masa, sandalya."
        </div>

        <div class="chapter">
          "İstediğin kadar var. Hem de en güzelleri. Rafları yaptırmanın da gereği yok. Öyle raflar bulacak ki bize Cafer, belki bizden para da almayacak."
        </div>

        <div class="chapter">
          "Cafer kim?"
        </div>

        <div class="chapter">
          "Haydi gidelim, gidelim, size Caferi anlatırım. Lena Ana bugün hepimizi yemeğe çağırdı."
        </div>

        <div class="chapter">
          Çınarların altına geldiler, Poyraz önce Caferi, sonra da Lenayı anlattı. İki hikaye de Salman Samiye çok dokunmuş, yüzü birdenbire değişmişti. Her haliyle yöresine hüzün dağıtıyordu.
        </div>

        <div class="chapter">
          "Dükkanların hangisini seçtiniz, kimse bir şey söylemedi," dedi Ağaefendi.
        </div>

        <div class="chapter">
          "Doğru," dedi Salman Sami, "benim kafam daha kanatları dönen uçan kuşta. O kuşun çok ekmeğini yedim. Bu savaşı yapan canavar kim, onu burada anladım. İnsanın insan olduğunu da burada anladım. Bu adada."
        </div>

        <div class="chapter">
          "Hangi dükkan?" diye sordu Poyraz.
        </div>

        <div class="chapter">
          "Ne diyorsun doktor Halil Rifat Bey, ikimiz de aynı yerde çalışacağız. Baştaki birinci dükkan olsun. Tertemiz, pırıl pırıl. Bir de deniz burnumuzun dibinde. Rafları, sandalyaları, masaları nereye götürmüşler bu adamlar?"
        </div>

        <div class="chapter">
          "Bilemem," dedi Poyraz. "Size yakında öyle masalar, öyle koltuklar alacağız ki, horoz sesi duymamış."
        </div>

        <div class="chapter">
          "Tamam, iyi. Bunun kirası ne kadar?"
        </div>

        <div class="chapter">
          "Size armağanımdır."
        </div>

        <div class="chapter">
          "Sen buna para verdin mi?"
        </div>

        <div class="chapter">
          "Verdim."
        </div>

        <div class="chapter">
          "Bizden de para almıyorsun, parayla aldıklarını hep böyle armağan olarak verirsen, sen ne yiyeceksin?"
        </div>

        <div class="chapter">
          "Ben de malulen mütekaitim efendim. Baytar Cemil de malulen efendim. Bir de balık tutmaya başlıyoruz yakında, İstanbulu, Ankarayı balığa gark edeceğiz. Bir de bir ev dolusu kovanım var. Sen yüz kovan de ben iki yüz deyim. Arılar da çok sağlıklı. Adamız da ağzına kadar çiçekle dolu. Baytar Cemil arıların dilinden anlıyor. Balı sonbahara keseceğiz. Şimdiye kadar üç kere üç kovana baktık, daha kovanlar dolmamıştı, kovanlarda az da olsa petek boşlukları vardı. Bütün ballar da armağanımızdır. Lena Ananın keçilerinden de size süt de sağılır."
        </div>

        <div class="chapter">
          "Ohhooo, yaşadık," dedi Salman Sami.
        </div>

        <div class="chapter">
          "Balıklar da her gün bizden. Bir de adanın şifalı, cana can katan otları var. Ot toplama pişirme ustaları da var adamızda. Belki de bugün şifalı bir ot yemeği yiyebileceğiz."
        </div>

        <div class="chapter">
          "Gördün ya Halil," dedi Salman Sami, "sana adaya gide<span class="calibre17">lim de gidelim diyordum da sen durmadan sallıyordun."</span>
        </div>

        <div class="chapter">
          "Sen belli olmuyorsun ki, geçenlerde bu adadan kızgın bir&nbsp;<span class="calibre17">kaplan gibi dönen sen değil miydin, yeri göğü biribirine katarak."&nbsp;</span>
        </div>

        <div class="chapter">
          <span class="calibre17">"Sıkıldım."</span>
        </div>

        <div class="chapter">
          "Bir daha sıkılmayacak mısın?"
        </div>

        <div class="chapter">
          Doktor Salman Sami güldü.
        </div>

        <div class="chapter">
          "Sanıyorum ki hiç sıkılmayacağım. Ömrümü bu adada, bu güzel insanlar arasında bitireceğim. Savaş bittiğinde ben sana ömrümü adada bitereceğimi söylemedim miydi, savaşta da, burda çalışırken, ben sana her zaman bu adaya yerleşelim demiyor muydum?"
        </div>

        <div class="chapter">
          "Diyordun hocam."
        </div>

        <div class="chapter">
          "Bu adayı bir gören buradan bir daha ayrılamaz," dedi Ağaefendi. "Allah bir cennet köşesi diye burasını yaratmış. Şu karşı dağa siz Kazdağı diyorsunuz, Grekler İda dağı diyorlar. Olimpos&nbsp;<span class="calibre17">dedikleri de bu olmalı. Tanrılar o dağda otururlardı. Orasını görmedim, yemin ederim ki tanrıların oturduğu yer o dağ değil, bu adadır, siz bu adanın baharını gördünüz mü hiç? Pınarının suyu su değil ışıktır. Su yerine bir deli ışık kaynar pınardan su yerine. Sabahleyin ışık menekşe rengi olur. Kuşluklayın bütün ada menekşe kokar. Ağaçlar, otlar, kayalıklar, deniz, üstümüzdeki yıldızlar menekşe kokar. Arılar, kelebekler, karıncalar, balıklar boynu eğri mor menekşe kokar. İnsanın derisinin altına, kanına, iliklerine menekşe kokusu işler. Havası hava değil ipektir."</span>
        </div>

        <div class="chapter">
          Poyraz, yerinde öyle donmuş kalmış, şaşkınlıkla Ağaefendiyi dinliyor, kulaklarına inanamıyordu. Adaya geldiklerinden bu yana Girit, Girit diye sayıklayan, kızlarının sandıklarını, yarın öbür gün Girite döneriz diye açtırmayan, geceleri sabahlara kadar uyumayıp Girite dönüş haberi bekleyen bu adam değil miydi?
        </div>

        <div class="chapter">
          "İnsanlar ölümlüdür. Dünyada, kainatta her şey ölümlüdür. Her şey de ölümsüzdür. İnsan ölecek, malum, insan ölecekse böyle bir adada, böyle bir cennette ölmeli. Onun menekşesini koklamalı toprağa girerken. İyi yaptınız doktorlar buraya gelmekle. Aaah ah, benim, benim halime Allah kimseyi düşürmesin. Ben doğduğum yere gitmeliyim. Biliyorum, burada mezarımın üstünde menekşe, deniz, kelebek, arı yelleri kokarak gece gündüz eser. Yazık, yazık benim atlarım, yani benim elimle besleyip büyüttüğüm atlarım kaldı orada, Giritte. Dünyada attan daha güzel bir yaratık var mı?"
        </div>

        <div class="chapter">
          At bahsi karanlık kavuşuncaya kadar sürdü. Atlar üstüne öyle ilginç hikayeler anlatıyordu ki Ağaefendi herkes onu ağzı açık dinliyordu. En candan dinleyen de, Ağaefendi söze başlarken gelen dengbej Usoydu. Konuştuklarının yarısını anlamıyordu ya Ağaefendinin sesine, anlatımına öylesine hayran kalmıştı ki, kendisini kaptırmış gitmişti.
        </div>

        <div class="chapter">
          Ağaefendi de atları anlatıyor anlatıyor bir türlü bitiremiyordu. Ağaefendi onu en candan dinleyeni hemen seçmiş, gözlerini&nbsp;<span class="calibre17">onun yüzüne dikmiş ona söylüyordu. Uso da bundan mutlu oluyordu. Uso da böyle yapardı hep, destan anlatırken dinleyenlerin en candanını, en anlayanını, kendisiyle bütünleşenini bulur, ona anlatırdı.</span>
        </div>

        <div class="chapter">
          <span class="calibre17">Doktor Salman Sami birkaç kez öksürdü. Birkaç kez yanındakiyle konuşacak oldu, öteki duymuyordu. Sonunda dayanamadı:</span><br class="calibre3" />
        </div>

        <div class="chapter">
          "Ağaefendi, Ağaefendi, Musa Kazım Bey, size çok teşekkür ederiz. O kadar güzel anlatıyordunuz ki atları, size de, atlarınıza da hayran kaldık. Lena Hanım bizi yemeğe çağırıyor, sohbetimize orada devam ederiz."
        </div>

        <div class="chapter">
          "Hay Allah!" dedi Ağaefendi, "dalmışız. Sizi de acınızdan öldürdük."
        </div>

        <div class="chapter">
          Hep birden ayağa kalktılar, Poyrazın evine yürüdüler. Ağaefendi yanındaki Poyrazla arkada kaldı, yavaşça:
        </div>

        <div class="chapter">
          "Evladım, lütfen Usoyu da çağırır mısırı?" dedi. Sonra Usoya döndü:
        </div>

        <div class="chapter">
          "Uso, kavalını al da gel, ben istiyorum," dedi Ağaefendi.
        </div>

        <div class="chapter">
          Uso onlardan ayrıldı, biraz sonra da elinde kavalıyla döndü.
        </div>

        <div class="chapter">
          Lenayla Melek Hatun masayı güzel yemeklerle donatmışlardı. Zehrayla Nesibe de onlara yardım etmişlerdi. Tanasinin evinden de şaraplar, rakılar, mastikalar getirilmişti.
        </div>

        <div class="chapter">
          Doktor Salman Sami Tanasiyi merak ediyor, onun hakkında sordukça soruyor, bir yandan Vasili, bir yandan Lena, Tanasiyi coşkuyla anlattıkça anlatıyorlar, bir türlü sözlerini bitiremi<span class="calibre17">yorlardı.</span>
        </div>

        <div class="chapter">
          Onlar biraz soluk alırken sözü Salman Sami aldı:
        </div>

        <div class="chapter">
          "Çok kötülükler, çok zulümler gördük, ama anasını sattığımın belalı dünyasında Tanasiler de gördük. Bir yanımız cehennem, bir yanımız cennet, biz bu adada yüzlerce asker tedavi ettik, çok asker öldü elimizde. Çanakkaleden gelen yaralıları burada, bu adanın kilisesinde tedavi ettik. Burada, sayısını bilemiyorum ama, epeyce doktor vardı. Adanın kilisesini hastane yapmıştık. Adanın kızları, kadınları hastabakıcılık yapıyorlar, kimi günlerde de sabaha kadar ağır yaralıların başını bekliyorlardı. Kimi günler o kadar çok yaralı geliyordu ki, kilise almıyor, mektebi boşaltıyor, yaralıları oraya koyuyorduk. Dahası da, sonunda adanın evlerinin hepsini yaralılarla doldurduk. Adalıların yiyecekleri kalmadı. Bunu duyan kıyıların Türkmen, Rum köylüleri, yörükler bize teknelerle yiyecek, giyecek taşıdılar. Gelen yaralıların hemen hepsinin çamaşırları kan içindeydi. Çamaşırla<span class="calibre17">rında kan donmuştu. Kimi&nbsp;</span><span class="calibre17">yaralılar o kadar aç kalmışlardı ki bi</span><span class="calibre17">razıcık çorba içince gözlerinı açıyor, diriliyorlardı. Ben bu adada</span><span class="calibre17">&nbsp;</span><span class="calibre17">iyilik gördüm,&nbsp;</span><span class="calibre17">insanın insana sevgisini gördüm, dostluğunu, bir&nbsp;</span><span class="calibre17">insanın başka bir insana&nbsp;</span><span class="calibre17">sevecenlikle nasıl sarıldığını, sıcaklığın</span>dan sıcaklık, canından&nbsp;<span class="calibre17">nasıl can verdiğini gördüm. O insanları&nbsp;</span><span class="calibre17">buralardan sürüldüklerim biliyordum. Bu ada güzel bir ada, cennetten bir köşe, bu adayı onlar güzelleştiriyorlardı. Burada birlikte, insan sıcaklığını, tabiat sıcaklığını birlikte yaşamaya geldim. Burada yaşarsam onları hatıralarda, onlarla her gün birlikte, burada olmasalar da, yaşamaya geldim."</span>
        </div>

        <div class="chapter">
          Salman Sami sustu. Üzüntülüydü.
        </div>

        <div class="chapter">
          O susunca Poyrazı bir telaş aldı, yarın kiliseyi, yüzlerce yaralıyı iyi ettiği yeri yıkılmış olarak gördüğünde, kim bilir doktor ne yapacaktı, belki de öfkeyle kasabaya inecek, Kavlak Remziyi bulacak, dünyayı onun başına yıkacaktı.
        </div>

        <div class="chapter">
          "Bu dünya güzel, insanın doğup büyüdüğü yer çok daha güzel. Gurbet ölümden de, savaştan da zalim. Başımda gurbetlik olmasa ben böyle bir yeri, sizin gibi insanları bırakıp gitmek için her gün haber bekler miydim? Alın sizin Giritiniz sizin olsun, der, yüzüne bakmaya kıyamadığım atlarımı..." derken, elini Poyrazın omuzuna koydu, "bu güzel oğullarımla atlarımı burada yetiştirirdim. Bir yanda doğduğum toprak, bir yanda bırakıp gidemeyeceğim sizler, Salman Sami Bey."
        </div>

        <div class="chapter">
          "Teşekkür ederim mirim, teşekkür ederim sultanım."
        </div>

        <div class="chapter">
          Salman Sami Bey daha sözünü bitirmeden salonu bir kaval sesi doldurdu. Biraz sonra ses sada kesildi... Oradakiler soluk alamıyorlardı sanki.
        </div>

        <div class="chapter">
          Usonun çaldığı türkü kederli ve hüzünlüydü. Oradakilerin hepsini ses yüreklerinin kökünden yakalamıştı. Kaval savaşı, ölümü, kırımları söylüyordu. Havadan havaya geçtikçe hava biraz daha acılaşıyordu. Herkes içine yumulmuş gitmişti, Salman Saminin gözlerinden yaşlar süzülerek yanaklarından aşağıya iniyordu. Musa Kazım Ağaefendi ağladığını göstermemek için çabalıyordu. Başını bir o yana, bir bu yana çeviriyordu, bir arkaya dönüp bakıyor, bir yukarıya, sonunda başını önüne eğiyordu. Melek Hatunsa iki üç kez hıçkırdı, Zehra onun başuu aldı göğsüne koydu.
        </div>

        <div class="chapter">
          Oradaki her insan büyük acılardan geliyordu. Kimi yoksulluklardan, açlıklardan, kimi savaşlardan, kimi kan seli içinden, kimi ovalarca serilmiş yatan ölülerin üstünden geçerek, kimi asker ölüsü kokularından burunlarının direği kırılarak, kokulara dayanamayarak ölenleri görerek, yaşayarak, kokulardan bayılarak, ölümlerden ölüm beğenlerden buraya gelmişlerdi. Uso birden bir sevinç türküsüne geçti. Herkesin yüzü birden güldü. Poyrazın yüzüne akşamdan beri bakamayan Zehra, sevinç içindeki gözlerini onun gözlerine dikti. Poyraz da bunu bekliyordu. Zehranın gözlerindeki ışıltılı sevgiyi görünce her şeyi unutup çözüldü, rahatladı.
        </div>

        <div class="chapter">
          Uso kavalını dudaklarından çekince Ağaefendi coşkuyla söze başladı, büyülü atlardan söz etti. Atlarla insanların dostluklarını, kardeşliklerini dile getirdi. Atların insanlarla lisanı hal ilen konuştuklarını, kederde, sevgide, karasevdada, acıda buluştuklarını söyledi. Kimi atlar büyücüydü, kayıptan da haber verirlerdi. Dünyadaki tekmil yaratıklar içinde, siz deyin kuşlardan sarıasma, som sarı, ben deyim yağmurcuk kuşu, som mavi, ben deyim keklik, kınalı, dört ayaklılardan, ben deyim ceren, yaratıkların en güzel gözlüsü, siz deyin alageyik, dağların, ormanların yakışığı. Yaratıklar arasında en güzeli soylu atlardır. İnsanlara en yakın olanları da atlardır. İskenderin atı, bu dünyada onun en yakınıydı. Her savaştan önce Büyük İskender atıyla bir köşeye çekilip konuşurmuş. İskender ölürken öleceğini bir ona söylemiş. İskenderin öldüğü gece atı doludizgin, Babil şehrinin yöresini çılgın gibi durmadan kişneyerek dolaşmış, köpük içinde İskenderin öldüğü sarayın önüne gelmiş, orada, İskenderin ölüsü sarayın kapısından çıkıncaya kadar kıpırdamadan beklemiş, askerlerin omuzlarında ölü kapıdan çıkınca bir Bengal kaplanı gibi atlayıp dişleriyle İskenderi sırtına atmış, çöle almış götürmüş. Ondan sonra ne İskenderin ölüsünü, ne de atı gören olmuş. Cengiz Hanın atı da böyle. Cengiz Han öldüğünde atı dağlara kaçmış, dağlarda atın kişnemesi günlerce, gecelerce koyaklara yankılanmış. O zamanlar, şahları, büyük kumandanları atlarıyla gömerlermiş. Atı bulabilmek için binlerce asker dağlara sarmış, atı ele geçirmek ne mümkün. Kişnemesi dağdan dağa, koyaktan koyağa ortalığı inletiyormuş.Cengiz Han o<span class="calibre17">rdusunun askerleri yakalamaktan umudu kesip vazgeçimişler.&nbsp;</span><span class="calibre17">Aradan bir zaman geçmiş, bir gün bir de duymuşlar ki&nbsp;</span><span class="calibre17">Cengizi gömdükleri yerden bir kişneme geliyor. Kişneme üst üste üç kez gelmiş. Hanın mezarına koşmuşlar, at gelenlerden ne ürkmüş, ne de kaçmış. Olduğu yerde kıpırdamadan duruyormuş. Atı öldürmüşler, Cengiz Hanın mezarını açmışlar, mezarı büyütmüşler, atı mezarın ortasına dikmişler, Cengiz Hani üstüne bindirmişler.</span>
        </div>

        <div class="chapter">
          Köroğlunun Kıratı da atların güzeli. Köroğlu zenginden alıp fakire dağıtırken, ganimet dağıtmadan Kıratın gözlerine bakarmış. Köroğlunun canı Kırattaymış. Kıratı yakalayıp öldürmeden Köroğlunun yakalanmasının, öldürülmesinin mümkünü yokmuş. Padişahların hiçbirinin askerleri de Kıratı yakalayamamışlar.
        </div>

        <div class="chapter">
          Köroğlu yaşlanıp, delikli demir çıktı mertlik bozuldu, eğri kılıç kında paslanmalıdır, diyerek dağları bırakınca, insanlığa yaptığı iyiliklerden dolayı Kırk Ölmezler onu bulmuş, aralarına almışlar, Kırk Ölmezler Kırk Bir Ölmez olmuşlar. Kırat da, önce abıhayat içip ölümsüz olmuşmuş. Kırat gelmiş, Kırk Bir Ölmezlerin meclisinin kapısında durmuş. Kırk Bir Ölmezlerin başı, Körünoğlu, demiş, bu ağzı var dili yok hayvan insanları çok sevdi. Yoksulluğu lanetledi, böylelikle de ermişler mertebesine erişti, demiş. Onun değeri bizim gözümüzde insandan üstündür. Kıyamete kadar biz ona bakacağız, gelsin bizimle yaşasin, demiş.
        </div>

        <div class="chapter">
          Bunun üstüne Uso atlar stranını çaldı. Kavalın sesinde atlarla birlikte dinleyenler de yeynilmişler uçuyorlardı. Bir düş içindeydiler, bunca acıdan sonra tansıklar gerçekleşiyordu. Doktor Salman Sami yedi yaşında bir çocuk sevincindeydi. Acılardan, kanlardan, zulümlerden, kötülüklerden yunmuş arınmıştı. İçine o acılar gene çökecek, gene yaşamı kararacak diye korkuyordu. Tetikteydi. İçindeki bu sevinci, arınmayı sonuna kadar yüreğinde taşıyabilecek miydi?
        </div>

        <div class="chapter">
          Önce Ağaefendi izin isteyerek ayağa kalktı, Poyrazla Zehra bir kez daha göz göze geldiler. Poyraz, aşağı indi, Ağaefendinin koluna girdi, eve kadar kol kola yürüdüler.
        </div>

        <div class="chapter">
          Lena Ana:
        </div>

        <div class="chapter">
          "Yatağınız hazır doktorlar," dedi.
        </div>

        <div class="chapter">
          <span class="calibre17">Her birinin yatağının üstünde bir gecelikle birer havlu vardı. Yataklara, "iyi uykular," diyerek girdiler. Poyraz kapının yanındaki çiviye asılı lambayı söndürdü.</span><br class="calibre3" />
        </div>

        <div class="chapter">
          Doktor Salman Sami savaş bittiğinden bu yana bir yatağa, böyle sakız kokan bir yatağa girmemiş, böyle mutlu olmamış, böyle mis gibi sakız kokan bir yatağı burun delikleri açılarak koklamamış, başını yastığı koyar koymaz da uyumamıştı.
        </div>

        <div class="chapter">
          Poyraz gece o kadar çok içmesine karşın erken uyandı, hamamlıkta yüzünü yıkadı, tıraş oldu, kolonya süründü. Ocağı yakmaya uğraşan Lenaya yardım etti. Bu sırada doktorlar da uyandı. Doktorlara hamamı gösterdi. Yedek usturalardan birini Salman Samiye, ötekini de Halil Rifata verdi. Çay kaynayıncaya kadar Lenayla sofrayı hazırladılar. Ötekiler de tıraş olup geldiler, kahvaltı masasına oturdular. Lena onlar masaya oturur oturmaz, ince belli, geniş ağızları yaldızlı bardaklarda tavşan kanı çay getirdi. Çaylar tütüyordu. Salman Sami çay bardağını eline aldı ışığa tuttu baktı:
        </div>

        <div class="chapter">
          "Çay ustaları işte böyle çay yaparlar," dedi, Lenaya döndü, "elinize sağlık Lena Hanımefendi, ne güzel çay! Işık gibi."
        </div>

        <div class="chapter">
          Çayı, peynir ekmekle çabucak içti. İkinci bardağı kendisi doldurdu, gene ışığa tuttu.
        </div>

        <div class="chapter">
          "Bu çayla da bu peynir ne güzel gidiyor, değil mi Halil Rifat? Ben sana demedim mi, biz bu adada ömrümüzün sonuna kadar mutlu yaşayacağız, demedim mi, aylarca gece gündüz başının etini yemedim mi?"
        </div>

        <div class="chapter">
          "Sonunda geldik ya," dedi Halil Rifat Bey. "Geldik ya, bu arkadaşları da bulduk ya."
        </div>

        <div class="chapter">
          "Bulduk," dedi Salman Sami Bey, "Hem de ne bulduk!"
        </div>

        <div class="chapter">
          "Ya Ağaefendi, ya hele Uso, ya Melek Hatun."
        </div>

        <div class="chapter">
          "Ya Lena Hanımefendi Ana," dedi Halil Rifat Bey.
        </div>

        <div class="chapter">
          "İyi bir toprak parçasının insanları da iyi olur. İyi bir top<span class="calibre17">rak parçası iyi insanlara da kavuşur, öyle değil mi?"</span>
        </div>

        <div class="chapter">
          "Öyle," dedi Halil Rifat. "İyi bir toprak parçasından geliyor Musa Kazım Ağaefendi, Giritten. Ne güzel anlatıyordu atları. İnşallah çiftliğini kurar da soylu atlarına gene kavuşur. Atları olmayınca bu adam çabuk ölür."
        </div>

        <div class="chapter">
          "Ölmez," dedi Poyraz, "çünkü çiftliği aldık. Bir hafta sonra tapu elimizde."
        </div>

        <div class="chapter">
          "Çok mu para verdiniz?"
        </div>

        <div class="chapter">
          "Çok değil, müzayedede aldık. Bizden başka alıcı çıkmadı."
        </div>

        <div class="chapter">
          "Siz de ortak mısınız?"
        </div>

        <div class="chapter">
          <span class="calibre17">"Çok az," dedi Poyraz.</span>
        </div>

        <div class="chapter">
          <span class="calibre17">"Öyleyse inşallah yaşar, ço</span><span class="calibre17">k yaşar Ağaefendi. Biz de onun soylu atlarının hikayesini çok dinleriz. Ya Uso, dengbej Uso? Uso ne demek, adı mı? Dengbej ne demek, bu da mı adı?"</span>
        </div>

        <div class="chapter">
          "Bizim bölükte," dedi Poyraz, "beş tane Uso vardı, alayda da kim bilir ne kadar. Hepsi de Allahuekber karlarının altında kaldı."
        </div>

        <div class="chapter">
          "Siz Rus cephesinde miydiniz?"
        </div>

        <div class="chapter">
          "Oradan geriye kalan dört beş kişiden biriyim. Usoların kimi karların altında kaldı, kimi ayakta dondu. On binlercesi de donmuş, ayakta kazık kesilmişlerdi. Kürtler Yusufa Uso diyorlar. Dengbej de, destan anlatan, demek."
        </div>

        <div class="chapter">
          "O kaval çalarken bütün bedenimden ayrıldım, çırılçıplak, ıpıssız, kendi kendimle kaldım. Cennetlerin üstünde uçuyordum, acılara, sevgiye keserek. Destanlar da söyler mi?"
        </div>

        <div class="chapter">
          "Kaval çalması da bir şey mi, öyle bir sesi var ki, dinlerken insanın yüreği eriyor, sevgiden taşıyor, köpürüyor. Destanların arasında, sözle anlatamadıklarını kavalla anlatıyor. Yalnız Türkçe bilmiyor. Kürtçe söylüyor. Şarki Anadoludan buraya kadar Kürtçe destan söyleye söyleye, kaval çala çala, birkaç yılda, çoluk çocuk yürüyerek gelmiş. Uğradığı yerlerdekiler onu Türkmen destancıları gibi saygıyla karşılamışlar, çoktan çok, azdan az vermişler. Onu köyden köye uğurlamış, elden ele teslim etmişler."
        </div>

        <div class="chapter">
          "Haydi kalkın," dedi Salman Sami, "kiliseyi görmeye gidelim." Sonra da, "Korkuyorum," dedi.
        </div>

        <div class="chapter">
          Ötekiler de arkasından geldiler.
        </div>

        <div class="chapter">
          Doktor Salman Sami, hastane olarak kullanılan, yüzlerce Çanakkale, Gelibolu yaralısını tedavi ettiği kilisenin karşısına gelince, tepesinden aşağı kaynar sular dökülmüş gibi oldu. Doktorun perişan halini gören Lena da sapsarı kesildi.
        </div>

        <div class="chapter">
          Poyraz:
        </div>

        <div class="chapter">
          "Kilise bu," dedi, "kilise, doktor bey, kilise bu!" Poyraz birkaç kez yineledi, "Kilise bu, kilise bu, doktor bey, kilise bu."&nbsp;
        </div>

        <div class="chapter">
          Doktordan hiçbir ses çıkmadı, kıpırdamadı. Taş kesilmişti. Ölü gibiydi. Gözleri de dolmuştu.
        </div>

        <div class="chapter">
          "Doktor bey ne oldu," diyebildi Halil Rifat. Ona yaklaşıp yüzüne bakınca da pişman oldu, sustu, bir daha da konuşmadı.&nbsp;
        </div>

        <div class="chapter">
          Uzun bir süre doktor Salman Sami konuşmadan, sağa sola bakamadan, gözleri karşıya dikili kaldı. Sonra birkaç kez usulcana sağa sola sallandı, sallanarak da kiliseye yürüdü. Bir süre içerde dolaştı. İçerden uzun bir çığlık gelince Poyrazla Halil Rifat kiliseye koştular.
        </div>

        <div class="chapter">
          "Ne oldu hocam sana?" dedi Halil Rifat Bey, onun koluna&nbsp;<span class="calibre17">girdi, Salman Samiyi dışarıya sürükledi. Poyraz da doktorun öbür koluna girdi. Çınarların altına geldiler, doktoru incitmeden bir sedire oturttular. Halil Rifat eve koştu, bavulunu çabucak açtı, içinden dinginlik veren bir ilacı seçti, koşarak çınarın&nbsp;</span><span class="calibre17">altına geldi. Salman Sami gözlerini kapatmıştı. Yüzü daha taş gibiydi. Kolundan tuttu, onu sertçe sarstı. Doktor gözlerini açtı. Şaşkın şaşkın, bana ne oldu dercesine yöreye bakındı. Halil Rifat bir elinde bir hap, öbür elinde de bir tas su tutuyordu.</span>
        </div>

        <div class="chapter">
          "Efendim ağzınızı açar mısınız?"
        </div>

        <div class="chapter">
          Salman Sami ağzım açtı, Halil Rifat doktordan böyle uysal bir davranışı hiç beklemiyordu, hapı ağzına koydu, suyu verdi. Salman Sami gene gözlerini kapadı. Uzun bir süre böyle kaldı. Kimse konuşmuyor, bütün sesler kesilmiş, bir kuş sesi bile duyulmuyor, uzun aralıklarla salt denizin sesi geliyordu. Salman Saminin de yüzüne kan yürüyor, yüzü yumşuyor, yavaş yavaş eski durumuna geliyordu.
        </div>

        <div class="chapter">
          Doktor gözlerini kendiliğinden açtı. Sağındaki Poyraza biraz gücenik baktı. Halil Rifatı gördü, "Teşekkür ederim," dedi. Lenaya, Melek Hatuna belli belirsiz gülümsedi, ayağa kalktı, "Ben biraz dolaşayım," dedi. "Su değil, ışık kaynayan, dibine göklerin yıldızları düşen pınara varayım, kaynayan ışığı, gölgeleri ışığın dibine düşen kaygan böceklerini göreyim. Çalıların diplerindeki boynu eğri mor menekşelerin son kalan yaprakları da solmamışsa, menekşe kokularını ciğerime çekeyim de, menekşe kokusu derimin altına, iliklerime kadar sinsin de... Ne<span class="calibre17">&nbsp;bakıyorsunuz, bu bahara olmazsa gelecek bahara. Gelecek bahara şu yamaçtaki çalıların hepsinin altında menekşeler açacak. Menekşe kokusundan insanların, kuşların, kelebeklerin, cümle mahlukatın ve hem de karıncaların başları dönecek. Ne yaparlarsa yapsınlar bu adadan gitmeyeceğim. Ben bu adada insanoğlunun çekemeyeceği acıları çektim. Ben burada, yaralı, kurtaramadığım hastamla birlikte, ben burada insanların ölmemek için son güçlerini devce harcayarak hayata nasıl sarıldıklarını yaşadım. Ölümden dönen insanların sonsuz yaşam sevinçleri</span><span class="calibre17">nin içinde buldum kendimi. O sevinçlerle birlikte hayata sonsuz bağlılık neymiş onu yaşadım. İşte bu acıları, mutlulukları, sevinçleri yaşadığım bu kiliseden bir taş bile kalmasa da, o acılar, o mutluluk, o sevinçler bu adanın taşına toprağına, denizine, havasına sinmiştir. Yıksınlar köpekler. Bu kilisede ölüm yatıyor, zulüm yatıyor, insanın kendi kendisine acıması yatıyor. İnsanın en köklü duygusu ne sevgi, ne öfke, ne korkudur. İnsanın kendi kendine acımasıdır. Bu duyguyu da, bütün insanlığı da burada yaşadım. Ölünceye kadar da buradan hiçbir yere gitmeyeceğim. Cennetimde, insan gibi insanlarla da karşılaştım. Ben bir günün, bir saniyenin bir ömür olduğunu öğrendim. Bir ömrün sonsuz olduğunu da öğrendim."</span>
        </div>

        <div class="chapter">
          Arkasını döndü yukarıya yürüdü. Yere sağlam basıyordu. Konuştukça, kaya gibi sert yüzü açıldı, sevecenleşti. Yüzü bir öfkeden hoşgörüye, bir acıdan mutluluğa, bir şaşkınlığa, bir te<span class="calibre17">laşa, bir durgunluğa geçiyor, içinden ne geçerse yüzüne yansıyordu.</span>
        </div>

        <div class="chapter">
          Her şeyi yokettik. Çanakkale insanların insanlıklarını savunmaydı. Çanakkale, Conkbayırı, Anafartalar benliklerini, kişiliklerini savunurken ölenlerin anıtlydı. Bu kilise de bir sevgi, bir merhamet, dostluk anıtlydı. Rumlarla kıyı Türkmenlerinin, Yörüklerinin el ele vererek yaralılara can vermek için sıcaklıklarını, birleştikleri bir dostluk, bir kardeşlik cennetiydi. Biraz kalas, biraz sıra tahtası, biraz pencere camı, bir iki ikon için, bu&nbsp;<span class="calibre17">kiliseyi yıkmaya değer miydi? Bu kilise Rumu, Türkü Türkmeni, Yörüğüyle elele verip yüzlerce yaralıyı rahat ettirmek, acılarını dindirmek için, kadın kız, yaşlı, erkek ve çocuk gecelerce yaralıların başlarını bekleyerek, tenlerinin sıcaklığını, yürekleri</span><span class="calibre17">nin olanca sevgisini, bir lokma ekmeğini kendi yemeyip, bir kaşık sütünü bebeğine içirmeyip yaralı askerlere içirenlerin, bu kilise hastanede el ele kardeşliğe kavuştukları yer değil miydi? Dünya malı için bu kardeşlik anıtını yıkmaya değer miydi? Bu&nbsp;</span><span class="calibre17">hastanede ağıtlar yakılmış, destanlar söylenmemiş miydi?</span>
        </div>

        <div class="chapter">
          Bu derin kardeşlikten, dostluktan sonra bu düşmanlıklar neydi? İnsanlar çektikleri acılarda birleşiyorlardı da, yaşadıkları sevinçlerde niçin bir araya gelemiyorlardı? Savaş bitmiş, ölen ölmüş kalan kalmışken, bu adanın bu güzel insanlarını binlerce yıllık yurtlarından bilmedikleri, görmedikleri başka diyarlara niçin, hangi hakla sürmüşlerdi?
        </div>

        <div class="chapter">
          Doktor Salman Saminin soyu Kafkas sürgünlerindendi. Üç kuşaktır Kafkasya daha dillerinden düşmüyordu. Kafkasyanın suyu, toprağı, karlı dağları üstüne çok şeyler biliniyor, evde herkes, şimdiye kadar Çerkesce konuşuyordu. Evin içinde bir tek sözcüğü bile yanlış konuşanla alay ediliyor, o kişi aşağılanıyor ve Kafkas destanları Anadolunun birçok yerine iskan edilmiş Çerkes oymaklarında, İstanbulda söyleniyordu. Şimdilerde destanlar, türküler birçok oymakta bitmişti. Belki Anadolunun kalabalıkça Çerkes yerleştirilmiş yörelerinde o destanlar, o türküler daha söyleniyordu. İstanbulda doğmuş, büyümüş, doktor çıkmış, uzmanlığını Fransada yapmış ama hiçbir zaman Kafkasyayı, anayurtlarını ona kimse unutturamamıştı. Musevilere hiç şaşmıyordu, Mevud Toprak özlemi binlerce yıl süren bir özlemdi. Kafkas dağlarının pınarlarından da daha süt ve bal akıyordu. Son soluğunda, aaah Dağıstan demeden ölen hiçbir Çerkes görmemişti. Burada, bu kilisede ölen yaralı Çerkes delikanlıları, Dağıstan, Dağıstan, aaah Dağıstan, diye can vermişlerdi. Dağıstan o kadar iliklerine işlemişti ki, son solukta o da, aaah Dağıstan, diye ölecekti. Eskiden, savaştan önce Kafkaslardan, Dağıstandan çok insan gelirdi İstanbula, kimi okumaya, kimi işe, kimi akrabalarını görmeye. Ama gelenlerden hiçbiri İstanbulda kalmaz geriye dönerlerdi. Doktor Salman Sami de Dağıstana dönmek için çabalamış, nedense bir türlü Dağıstana gidememişti. Arkadaşları, yaşıtları arasında anayurda birçok dönemlerde gidenler olmuştu. Şu Ağaefendiye bakın, dünya güzeli, kendine tapan iki kızı da yanında, o, Giritsiz yaşayamıyor. Bunların çoğu da uzun yaşayamıyorlar ya. Yaşasalar da anayurtları akıllarından bir türlü çıkmıyor. Topraklarını da dillerinden düşürmüyorlar. Vah, Musa Kazım Ağaefendiye!&nbsp;<span class="calibre17">Bundan sonra, bu ada dolarsa burası gurbetçiler adası olacak. Kim bilir,&nbsp;</span><span class="calibre17">böyle bir topluluk ne biçim bir topluluk olur.</span>
        </div>

        <div class="chapter">
          <span class="calibre17">"Yürüsün, dolaşabildiği kadar dolaşsın," dedi Doktor Halil&nbsp;</span><span class="calibre17">Rifat, "o bir insanlık kahramanıdır. Çanakkale savaşı olurken,&nbsp;</span><span class="calibre17">savaş yerine en yakın, en uygun yer olarak bu adayı bulmuşlar,&nbsp;</span><span class="calibre17">kiliseyi de hastane yapmışlar. Adanın büyük koyuna her türlü&nbsp;</span><span class="calibre17">tekne girebiliyor, iskeleye yanaşıyordu. Savaşın ilk aylarında o&nbsp;</span><span class="calibre17">kadar çok ölü, o kadar çok yaralı verdik ki, hastane yapılacak&nbsp;</span><span class="calibre17">yer aramaya başladık. Çarpışmalarda yaralanan, yaralanıp da iyi olan, yaraları hafif olan dokuz doktoru buraya yolladılar. Yaralı doktorlardan ikisi çalışırken yirmi bir gün sonra öldü. Bizim Salman Sami Bey de yaralılardan biriydi. Geceleri uyumadan çalışırken gözleri kapanıyor, düşerken onu tutuyor, o hemen kendine geliyordu. Hepimiz yalvarıyorduk, binbaşım biraz dinlen, diyorduk. O bize tuhaf tuhaf bakıyor, ameliyatlara hiç ara vermiyordu. Her gün tekneler dolusu yaralı geliyordu. Hastane dolduğu gibi, büyük köşklerini, evlerini boşaltıp akraba, komşu evlerine taşınanların köşkleri, evleri de doluyor, köyün bütün kadınları, kızları, balığa çıkmayan erkekleri de bizimle çalışıyorlar, ekmek, balık, ilaç, türlü yiyecekler taşıyorlardı adaya. Ve biz yedi doktor, başımızda binbaşı Salman Sami gecemizi gündüzümüze katmış çalışıyorduk. Binbaşı iğne ipliğe dönmüş, ameliyat yaparken elleri titremeye başlamıştı. Onu zorlan bir hafta yatırdık, yemek yedirdik, güçlensin diye ilaçlar verdik, birazıcık kendine gelince yataktan fırlayıp kalktı, ameliyata başladı. Binbaşı öyle insandır ki, yaralı her hastayla ölü</span><span class="calibre17">yor, ağır yaralılar kadar da acı çekiyordu."</span>
        </div>

        <div class="chapter">
          "Ben, o hastanenin içine girince ya çıldırır ya da kasabaya gider, Kavlak Remziyi bulur, öldürür diye korktum. Hiçbir şey yapmadı, sadece üzüldü. En azından adaya bırakıp gider sandım."
        </div>

        <div class="chapter">
          "Ben hiç öyle sanmadım. O çok güçlüdür," dedi Halil Rifat. "O ne kadar üzülürse üzülsün, ne kadar acı çekerse çeksin, her zaman belli etmez."
        </div>

        <div class="chapter">
          <div class="chapter">
            "Çok uzun zamanda öfkesini, acısını ancak yenmiş ki daha dün gelebildiniz adaya."
          </div>

          <div class="chapter">
            "Bizim çektiğimiz acıları kim çekseydi, yaşayamazdı. Bi<span class="calibre17">zim ölmeye, üzülmeye hakkımız yoktu. Bizim kaçmamızın se</span><span class="calibre17">bebi, o acıları burada, acıların yerinde yaşayarak, burada acılarımızın üstüne yürüyerek acılarımızı tüketmektir. Acılar tükenmez, mesele acıları azaltmaktır. Bunları onunla hiç konuşmadık. Sanırsam gerçek buydu. Çivi çiviyi söker. İnsanın götüremeyeceği acıları daha büyük acılar söker. Çivi çiviyi söker, der atalar. Biz buraya niçin geldik, ne yapacağız, bu küçük adada, üstelik de kilisemiz, yani hastanemiz yıkılmışken? Bu kilisede ölenlerin mezarları nerede, onları nereye götürdüler, adaya mı gömdüler? O kadar çok ölü, o kadar ölü vardı ki, o ölüleri ne yaptılar? İşte burada, bana öyle geliyor ki, acı acıyı sökecek."</span>
          </div>

          <div class="chapter">
            Bazan yürüyerek, bazan denizin kıyısında bir tümseğin üstüne sekilenerek, bazan çınarın altına gelip sedirlere çökerek, gün ışıyıncaya kadar konuşarak doktor Salman Samiyi beklediler.
          </div>

          <div class="chapter">
            Tam günün ucu gözükürken doktor Salman Sami öteden geldi. Yürüyüşü, duruşu sağlıklıydı.
          </div>

          <div class="chapter">
            "Haydiyin eve gidelim arkadaşlar, ben acımdan öldüm. Ondan sonra uyuyalım. Tam öğleyin Lena bizi uyandırsın. Bugün işimiz var. Misafirlik üç gündür. Dördüncü gün evimizde olmalıyız," dedi Salman Sami rahatlamış bir sesle.
          </div>

          <div class="chapter">
            "Benim evim de sizin evinizdir."
          </div>

          <div class="chapter">
            Yukarıya eve çıktılar, Lena kahvaltı masasını çoktan hazırlamıştı. Hiç konuşmayarak, çok düşünerek kahvaltıyı yaptılar bitirdiler. Doktorun sevinci, yüzünün ışığı ötekilere de geçmişti. Lena bile dört kol bir çengiydi.
          </div>

          <div class="chapter">
            Uyudular. Tam öğleyin Lena uyuyanları uyandırdı. Bu arada onlar uyurken Nişancı Veli gelmiş, torunlarını görmüş, Poyraza da iki livar dolusu oynar oynar balık getirmişti. "Büyük tencereyi ocağa koyup, kırlangıç balığı çorbası yapacağım, misafirler kalkınca içsinler."
          </div>

          <div class="chapter">
            Az sonra nar ekşisi, sarımsak, kaynayan çorba kokusu evin içini öylesine aldı ki nerdeyse konuklar uyanacaklardı.
          </div>

          <div class="chapter">
            Çorba piştikten sonra:
          </div>
        </div>

        <div class="chapter">
          "Haydi sağlıcakla kalın,&nbsp;<span class="calibre17">teknede Ahmet beni bekliyor. Öğle oldu, biz de yemek yapacak, karnımızı doyuracağız. Denizde de balık kaynaşıyor, oltaya, ağa, zıpkına gerek yok. Uzate elini, denizin üstünden al balığını. Haydi, allahaısmarladık," dedi Nişancı.</span>
        </div>

        <div class="chapter">
          "Dur, azıcık dur," dedi&nbsp;<span class="calibre17">Lena.</span>
        </div>

        <div class="chapter">
          <span class="calibre17">"Azıcık durduk," dedi Nişancı, "duracak zaman mı cena</span><span class="calibre17">bet karı, sana deniz balık kaynıyor demedik mi?"</span>
        </div>

        <div class="chapter">
          "Dedin. Cenabet senin anan. Neden ki dersen, seni doğur<span class="calibre17">muş. Dur da beni adam gibi dinle."</span>
        </div>

        <div class="chapter">
          "Durduk işte."
        </div>

        <div class="chapter">
          "Hah şöyle yavaş yavaş adam oluyorsun. Çocukları hiç&nbsp;<span class="calibre17">merak etme. Melek Hatun onlara kendi oğlundan da iyi bakı</span><span class="calibre17">yor. Kırmızı keçilerin sütü, yoğurduyla besliyor onları. Ben de&nbsp;</span><span class="calibre17">bakıyorum. Çok iyi, akıllı çocuklar. Onlarla konuşuyorum. On</span><span class="calibre17">ları çok seviyorum. Güle güle Nişancı, gözün arkada kalma</span><span class="calibre17">sın." Söyleyim mi, söylemeyim mi, diye Lena bir an düşündü,&nbsp;</span><span class="calibre17">sonra konuştu, "büyük çocukla oturmuş konuşuyorduk, çocuk&nbsp;</span><span class="calibre17">bana sordu, büyük anamı, Sultanı bekliyorum bekliyorum gel</span><span class="calibre17">miyor, nerede kalmış, sen biliyor musun, gözlerim yolda kaldı,&nbsp;</span><span class="calibre17">diye sordu bana."</span>
        </div>

        <div class="chapter">
          Nişancı heyecanla:
        </div>

        <div class="chapter">
          "Ya sen ne dedin ona, ya sen ne dedin?" Bir Osmanlı yayı&nbsp;<span class="calibre17">gibi gerilmişti. "Ya sen ne dedin?"</span>
        </div>

        <div class="chapter">
          "Ben de dedim ki, Sultan köyde bekliyor, dedim. Nişancı&nbsp;<span class="calibre17">yakında gidecek köye, onu alıp buraya getirecek. Çocuk, bana&nbsp;</span><span class="calibre17">sordu, büyük ana orada neyi bekliyormuş?"</span>
        </div>

        <div class="chapter">
          "Ya sen ne dedin?"
        </div>

        <div class="chapter">
          Nişancı, daha da gerilmiş, gözleri çakıp sönüyordu.
        </div>

        <div class="chapter">
          "Ben de ona dedim ki cevizleri bekliyormuş. Çok cevizleri&nbsp;<span class="calibre17">varmış, çuval çuval ceviz toplarlarmış ağaçlardan, onlan da sa</span><span class="calibre17">tar çok para alırlarmış. Kimse hırsızlamasın diye bekliyormuş."</span>
        </div>

        <div class="chapter">
          Nişancı Lenanın üstüne atıldı, onu öptü:
        </div>

        <div class="chapter">
          "Sen güzel bacımsın, sen ne güzel anamsın, sen ne insansın&nbsp;<span class="calibre17">Lena bacım. Sen ne akıllısın. Doğru, Sultan cevizleri bekliyor"</span>
        </div>

        <div class="chapter">
          "Ben bilirim işte, öyledir."
        </div>

        <div class="chapter">
          "Sağlıcakla kal."
        </div>

        <div class="chapter">
          <span class="calibre17">Merdivenleri hızla indi.</span><br class="calibre3" />
        </div>

        <div class="chapter">
          Tam öğle vakti, uyuyanların üçü birden aynı anda uyandılar.
        </div>

        <div class="chapter">
          Her işlerini çabuk yaptılar. Vasiliyle Baytar da geldi. Musa Kazım Ağaefendi onlardan bir haber bekliyordu. Poyraz koşarak gitti, basamakları da ikişer ikişer atlayarak çıktı. Ağaefendi hazırlanmış ayaktaydı.
        </div>

        <div class="chapter">
          "Sizi bekliyorlar efendim."
        </div>

        <div class="chapter">
          Zehra Poyrazı görünce yanakları gene al al oldu. Gözleri ışıladı. Onlar giderlerken, kamışlığın arkasında yitinceye kadar Poyrazı izledi. Bugün Poyrazın yüzü de sevinçliydi. Çoktandır onu bu sabahki gibi görmemişti.
        </div>

        <div class="chapter">
          Musa Kazım Ağaefendi biraz önden gidiyor, ötekiler arkasından geliyorlardı.
        </div>

        <div class="chapter">
          Başını arkaya çeviren Ağaefendi sordu:
        </div>

        <div class="chapter">
          "Dükkanlara gidiyoruz, değil mi Vasili?"
        </div>

        <div class="chapter">
          "Dükkanlar bunlar işte Ağaefendim," diyerek eliyle gösterdi Vasili.
        </div>

        <div class="chapter">
          Önlerine geçti, birinci dükkanın önünde durdu:
        </div>

        <div class="chapter">
          "Kapıyı açayım mı?" diye Poyraza sordu.
        </div>

        <div class="chapter">
          "Aç, aç," dedi Poyraz.
        </div>

        <div class="chapter">
          Vasili diz çöktü, kilidi açtı. Kepengi gürültüyle kaldırdı. Birden gün ışığı büyük dükkanın içini doldurdu. Kapının önünde durdular, bir süre içeriyi seyrettiler. İçerisi pırıl pırıldı, ortada uzun bir masa, daha dün cilalanmış gibi. Beş de sandalya, onlar da masa gibiydi. Dört de maroken koltuk. içeriye girdiler. Raflar da daha dün cilalanmış gibiydi. Üstlerinde zerre kadar toz yoktu. Koltuklarda da, dükkanın cilalı tabanında da bir damla toz yoktu.
        </div>

        <div class="chapter">
          "Burasını dün temizlemişler," dedi doktor Halil Rifat gülerek. "Dün temizlemişler," dedi doktor Salman Sami, elini boydan boya bir rafın üstünde dolaştırarak:
        </div>

        <div class="chapter">
          "Bu adada toz yok ki dükkana girsin," diye övünerek konuştu Vasili.
        </div>

        <div class="chapter">
          "Nasıl toz olmaz burada," dedi Salman Sami şaşırarak.
        </div>

        <div class="chapter">
          "Olmaz," diye gülümseyerek konuştu Vasili, "çünkü adanın dört yanı deniz, ada da çayır çimenlik, çiçeklik, ağaçlık. Bu adada insanlar uzun yaşarlardı."
        </div>

        <div class="chapter">
          "Yaşadık," dedi Baytar, "bizim Vanda da insanlar uzun yaşarlardı. Önümüz Van Gölüydü."
        </div>

        <div class="chapter">
          "Her şey var, istediğimiz her şey hazır."
        </div>

        <div class="chapter">
          "İki şey eksik," dedi Baytar.
        </div>

        <div class="chapter">
          "Ne imiş onlar?" diye küçümseyerek sordu doktor Salman Sami.
        </div>

        <div class="chapter">
          "Bir muayene, bir de ameliyat masası. İkisini de bu kasabada ya da, yakın şehirlerde de bulamayız."
        </div>

        <div class="chapter">
          "İkisini de getirdik," dedi Salman Sami. "Biz bu adada dok<span class="calibre17">torluk yaptık Baytar Bey, gece gündüz kan revan içinde. Yarın&nbsp;</span><span class="calibre17">ilaçları, kitapları, aletleri taşıyacak, öbür gün de işe girişeceğiz."&nbsp;</span>
        </div>

        <div class="chapter">
          <span class="calibre17">"Çanakkaleden yaralı mı bekliyorsunuz?" diye sordu Baytar.&nbsp;</span>
        </div>

        <div class="chapter">
          <span class="calibre17">"Bu ada yakında dolacak."</span>
        </div>

        <div class="chapter">
          "Dolmasa da biz burasını dolduracağız Baytar Bey," dedi doktor Halil Rifat kızgınlıkla.
        </div>

        <div class="chapter">
          "İnşallah," dedi Baytar. "Bizim için dolmasa da olur, biz balıkçılığa başladık bile."
        </div>

        <div class="chapter">
          "Hayırlı, bereketli olsun," dedi Salman Sami. Dükkanı, rafları, masaları üçüncü seferdir, gene baştan aşağı dolaştı. Her yere dokunuyor, bakıyordu, durmadan da kendi kendine, "çok güzel, çok güzel, güzel," diye söyleniyordu. "Pırıl pırıl, pırıl da pırıl."
        </div>

        <div class="chapter">
          Bir daha son kez gezdikten sonra geldi Poyrazın karşısında durdu:
        </div>

        <div class="chapter">
          "Ne yapacağız şimdi Poyraz kardeşim, burası işimize yarayacak."
        </div>

        <div class="chapter">
          "Neyi ne yapacağız?"
        </div>

        <div class="chapter">
          "Bu dükkan kimin?"
        </div>

        <div class="chapter">
          "Söyledim ya efendim, bu dükkan benimle Baytar Beyin."&nbsp;
        </div>

        <div class="chapter">
          "Kirasmı size mi vereceğiz, yoksa satacak mısınız?"
        </div>

        <div class="chapter">
          "Kirasını vermeyeceksiniz, satmayacağız da. Bu dükkanı, isterseniz yanındakini de size hediye edeceğiz."
        </div>

        <div class="chapter">
          Yanda duran Baytarı kolundan tuttu kendine çekti:
        </div>

        <div class="chapter">
          "Söyle arkadaş, bu dükkanı da, yanındakini de doktor bey abilere armağan ettik mi?"
        </div>

        <div class="chapter">
          "Ettik," dedi Baytar sevinçle. "Analarının sütü gibi helal olsun."
        </div>

        <div class="chapter">
          <span class="calibre17">"Verdik doktor."</span><br class="calibre3" />
        </div>

        <div class="chapter">
          "O zaman?"
        </div>

        <div class="chapter">
          "O zamanı, bu zamanı yok doktor. Bu dükkanı da, şu yandakini de size armağan ediyoruz."
        </div>

        <div class="chapter">
          "Olur mu, o kadar para verdiniz."
        </div>

        <div class="chapter">
          "Olur muhterem doktor bey. Dediğiniz kadar para verseydik bile size armağan ederdik. Lütfen kabul ediniz."
        </div>

        <div class="chapter">
          "Tuhaf."
        </div>

        <div class="chapter">
          "Hiç de tuhaf değil doktor. Biz bu dükkanları niçin aldık biliyor musunuz, hani Kavlakzade Remzi var ya, kiliseyi, kiliseden sonra Çorbacıların köşklerini yıkıp da enkazını satan, o bu dükkanları da satın alır da bunları yıkar diye korktuk. O satın alıp da yıkmasın diye biz satın aldık. Mektebin muallim evlerini de satın aldık. Mektebi satamazlardı, onu satın almadık. Bu ada dolunca dükkanlara gerek olmayacak mı? Bunda bir tuhaflık var mı efendim, lütfen kabul buyurunuz."
        </div>

        <div class="chapter">
          "Bu kadar güzel sözden sonra," dedi gülerek Salman Sami, "kabul etmemek olur mu, kabul ettik de gitti. Ne diyorsun Halil?"
        </div>

        <div class="chapter">
          "Kabul ettik de gitti, hem de memnuniyetle. Haydiyin yandaki dükkanı da açalım, belki içinde bir küp Osmanlı altını buluruz."
        </div>

        <div class="chapter">
          "Yok," dedi Poyraz, "Napolyon altını. Bizim buralarda hep Napolyon altını kullanılıyor!"
        </div>

        <div class="chapter">
          "Doğru söyledi Poyraz Efendi oğlum, çok doğru," diye konuştu Ağaefendi. Boynunu büktü, "Biz bu adada hep Napolyon altını kullanırız."
        </div>

        <div class="chapter">
          Poyraz ikinci dükkanı gümbürtüyle açtı. Burada da cilalanmış büyük bir masa, masanın üstünde hokka, kalemler, üst üste yığılmış, deri kaplı defterler, ciltli, kalın birkaç kitap. Musa Kazım Ağaefendinin dediğine göre, kapağı altınla bezeli en üstteki kitap bir Incil. Onun altındaki kitap Yunan Tarihi. Bu dükkan ötekinden de temizdi.
        </div>

        <div class="chapter">
          "Burasını ameliyathane yaparız."
        </div>

        <div class="chapter">
          "Tamam," dedi doktor Salman Sami, "şimdi, getirdiğimiz ilaçları, aletleri, neyimiz var, neyimiz yoksa hemen buraya taşımalıyız."
        </div>

        <div class="chapter">
          <span class="calibre17">"O kolay," dedi Poyraz, "yalnız biriniz evde ilaçları seçi</span><span class="calibre17">p&nbsp;</span><span class="calibre17">bize verecek, biriniz de burada raflara yerleştirecek. Yerleştirenin de emrine iki de kişi vereceğiz. Taşıyacak insan da çok. Çocuklar, kadınlar... öğle yemeğini de çınarların altında yiyeceğiz. Haydi, kolay gelsin."</span>
        </div>

        <div class="chapter">
          Doktor Halil Rifat dükkanda kaldı, Salman Sami onlarla birlikte çınarlara geldi. Çoktan ortalıkta gözükmeyen Hüsmen kanepeye oturmuş onları bekliyordu.
        </div>

        <div class="chapter">
          "Haydi Hüsmen, hemen iş başı, Sabihayı, çocukları çağır, sen de birlikte doktorun evine gideceksiniz, muayenehaneye ilaç, ameliyat aletleri, ufak tefek ne varsa hepsini dükkanlara taşıyacaksınız. Doktor Halil Rifat Beye de yardım edeceksiniz. A be sen nerelerdeydin Hüsmen, yoksa balıkçı mı oldun&nbsp;<span class="calibre17">sen de?"</span>
        </div>

        <div class="chapter">
          "Oldum," dedi Hüsmen övünerek. "Hem de ne balıkçı! Nişancı bana o kör adamdan ölmüş eşek fiyatına bir tekne aldı. Para bile almıyordu kör adam. Nişancı, zar zor ona birkaç kuruş verdi. Ben sana bir şey söyleyim mi, hah, o kör adamın adı neydi, Kör Salih. O Nişancıdan çok korkuyor. Nişancı sert birkaç söz söylese ona, şakır şakır donuna işiyor. Haydi sen kal burada, biz ilaçları taşıyalım. Sana çok anlatacaklarım var. Bu Nişancı var ya, görülecek adam."
        </div>

        <div class="chapter">
          Bu sırada Kadri Kaptan da geldi çınarın altına.
        </div>

        <div class="chapter">
          "Hüsmen, Kadri Kaptan geldi işte, al yanına. Bir de Nişancının torunlarını bulun. Lena onları size bulur. Öteberiyi taşımakta size yardım ederler."
        </div>

        <div class="chapter">
          "Çocuklar bizim evde şimdi, anam onlarla bir şeyler yapıyordu, hemen alır doktora götürürüm."
        </div>

        <div class="chapter">
          "Ben de Vasiliyle balığa çıkıyorum. Ben gelinceye kadar, kuru zeytin odunu toplat çocuklara. Anladın mı? Nişancı balık getirdi ya, yetmez."
        </div>

        <div class="chapter">
          "Anladım. Sağ ol Reis."
        </div>

        <div class="chapter">
          "Sen de sağ ol Kadri Kaptan."
        </div>

        <div class="chapter">
          Doktorlar, Hüsmen, Sabiha, Kadri Kaptan işe koyuldular. Poyrazla Vasili balığa çıkmak için iskeleye yürüdüler. Musa Kazım Ağaefendi, "Güle, güle çocuklar," dedi, "avınız bereketli ola. Tam öğle, güneş tepedeyken ben buradayım."
        </div>

        <div class="chapter">
          <span class="calibre17">Poyrazla Vasili iskelenin üstündeyken, koşarak gelen Baytar onlara yetişti.</span><br class="calibre3" />
        </div>

        <div class="chapter">
          "Ben de geliyorum," dedi, "benim tekneyle gideceğiz. Bir kez benim tekneyle de balık tutalım, ne olursunuz."
        </div>

        <div class="chapter">
          "Tutalım," dedi Poyraz. "Senin teknen o kadar güzel ki, o tekneyle balık tutulmaz. Dalgasız, ışıklı denize demir atılır, kıyıya oturup bakmaya doyamadan seyredilir. Gölgesi de denize düşer."
        </div>

        <div class="chapter">
          Öğleye kadar ilaçlar, aletler, ne var ne yoksa doktorların işine yarayacak dükkanlara taşındı. Sabiha pırıl pırıl dükkanları bir daha, gönlünce temizledikten sonra her şey titizlikle yerlerine kondu. Çalışanlann işleri bitince zeytinliğe dağıldılar, kucaklar dolusu kuru odun topladılar, çınarların altına getirdiler.
        </div>

        <div class="chapter">
          Hüsmen evlerin arkasındaki tepeciğe çıktı, balıkçıların gittikleri yöne baktı:
        </div>

        <div class="chapter">
          "Geliyorlar, ateşi yakın. Az sonra burada olurlar," diye bağırdı.
        </div>

        <div class="chapter">
          Doktorlar, köz yığınına şaşırdılar. Bir yandan denizde balıklar temizleniyor, bir yandan da tuzlanan balıklar közlerin üstüne atılıyor, uzun maşalarla çevrilerek pişiriliyordu. Közlerin üstünde pişen balıkların yoğun kokusu acıkmışların karınlarına zil çaldırıyordu.
        </div>

        <div class="chapter">
          Doktorlar, öylesine çok balık yediler ki karınları şişti.&nbsp;
        </div>

        <div class="chapter">
          "Bütün ömrümde böyle lezzetli balık da yemedim, salata da," dedi doktor Salman Sami.
        </div>

        <div class="chapter">
          "Ben de," dedi doktor Halil Rifat.
        </div>

        <div class="chapter">
          Yemeği bitirmişlerdi ki, bir balıkçı teknesi geldi iskeleye yanaştı. Tekneden iki kadınla on ikişer yaşlarında iki oğlan çocuğu çıktı. Hüsmenle Vasili iskeleye koştular. İskelenin üstünde durmuş kalmış kadınların yanına vardılar.
        </div>

        <div class="chapter">
          "Hoş geldiniz," dediler.
        </div>

        <div class="chapter">
          Kadınların hiçbirinden ses çıkmadı. Uyurgezer gibiydiler, başları önlerindeydi, yumulmuşlardı. Çocuklardan biri:
        </div>

        <div class="chapter">
          "Hoş bulduk," dedi.
        </div>

        <div class="chapter">
          Tekneden kaptan çıktı. Vasili Rum olsun, Müslüman olsun bu yörelerdeki bütün balıkçıları tanırdı. Bu adam nereliydi, nereden gelmişti, düşündü, adamın yüzüne uzun baktı, çıkaramadı:
        </div>

        <div class="chapter">
          <span class="calibre17">"Öyle bakma&nbsp;</span><span class="calibre17">Reis," dedi, "beni tanıyamazsın, hiç görmedin." Ağır bir&nbsp;</span><span class="calibre17">Karadeniz ağzıyla konuşuyordu. "Ha onu buraya çağır, ona bir diyeceğim var."</span>
        </div>

        <div class="chapter">
          "Kimi?"
        </div>

        <div class="chapter">
          "Ha sana&nbsp;<span class="calibre17">dedik ya Poyraz Reisi. Öyle bir adam var mı bu adada? Ha dedik ya Poyraz Reis varmış bu adada, bu ada o ada mı?"</span>
        </div>

        <div class="chapter">
          "Bu ada o ada, o adam da bu adam."
        </div>

        <div class="chapter">
          Arkasını döndü:
        </div>

        <div class="chapter">
          "Poyraz Reis, Poyraz Reis, şu balıkçı seni istiyor." Kadınlarla çocuklar biribirlerine sokulmuşlar, çullara sarılmış yüklerinin başında duruyorlardı.
        </div>

        <div class="chapter">
          Poyraz gelince kadınlar, çocuklar biraz daha biribirlerine sokuldular.
        </div>

        <div class="chapter">
          "Hoş g<span class="calibre17">eldin kaptan."</span>
        </div>

        <div class="chapter">
          "Hoş bulduk. Sen misin Poyraz, haaa sensin. Bana bir hükümet adamı dedi," eliyle kadınlarla çocukları gösterdi, "dedi bana, al bunları o adaya götür, yol parasını al ondan. Bunların hiç parası yok. Ekmekleri de yok. Sen bunlara ev, ekmek, para da verecekmişsin. İstersen bana para vermesen de olur. Birazıcık benzin versen de... İstersen onu da verme. Buralarda benim çok yaman bir hemşerim var imiş, çok yaman. Yedi denizlerin balıklarına hükmedermiş. Bütün kıyı köyleri onu tanıyor. Daha şimdiden zengin olmuş, en güzel balıkları tutup sata sata. Sen onu tanıyor musun?"
        </div>

        <div class="chapter">
          "Tanıyorum. Kaç para istiyorsun?"
        </div>

        <div class="chapter">
          "Bilmem ben. Sen bilirsin."
        </div>

        <div class="chapter">
          "Vasili, kaptanın parasını ver."
        </div>

        <div class="chapter">
          "Haçan ben reis idim bizim memlekette."
        </div>

        <div class="chapter">
          Vasili cebinden Türkmen kızlarının ördüğü boncuk kesesini çıkardı, kesenin içinden aldığı bozuk paraları birkaç kez üst üste saydıktan sonra reisin avucuna koydu. Reis avucundaki paralara bir süre baktıktan sonra cebine attı.
        </div>

        <div class="chapter">
          "Sofra hazır, közler diri, balık da ekmek de çok, su da var. Melek Hatun domates, taze soğan, yeşil biber, naneli çoban salatası da yapmış. Gelir misin?"
        </div>

        <div class="chapter">
          "Gelmez miyim ya, ağzımda daha şimdiden su kalmadı, boşandı. Ağzımı seller bastı."
        </div>

        <div class="chapter">
          <span class="calibre17">"Haydi hanımlar, siz de gelin. Çocuklar sizin de her birinize koskocaman birer balık."</span><br class="calibre3" />
        </div>

        <div class="chapter">
          Çocuklar yorgun bitkin gülümsediler.
        </div>

        <div class="chapter">
          "Haydi gidelim Vasili, Hüsmen siz de kadınların yüklerini alın."
        </div>

        <div class="chapter">
          Hüsmenle Vasili yükleri almaya gittiler, eğildiler, yüklere asıldılar, kadınlar yüklere iki elleriyle yapışmışlar, bırakmıyorlardı.
        </div>

        <div class="chapter">
          "Hanımlar, yüklerinizi alın da çınarın altına gelin de yemek yiyelim."
        </div>

        <div class="chapter">
          Kadmlar, yüklerini sırtlarına atıp yürüdüler.
        </div>

        <div class="chapter">
          Melek Hatun:
        </div>

        <div class="chapter">
          "Yüklerinizi indirin de şuraya çimenlerin üstüne koyun."
        </div>

        <div class="chapter">
          Kadınlar hiç aldırmadılar, yükleri sırtlarında orada dikildiler kaldılar. Melek Hatun birkaç kez sözlerini yineledi, kadınlar oralı bile olmadılar, teknenin kaptanıyla konuştular Poyraz gelene kadar.
        </div>

        <div class="chapter">
          "Niçin indirmediniz yüklerinizi, indirin de şuraya bir yere koyun."
        </div>

        <div class="chapter">
          "Söyledim," dedi Melek Hatun, "söylediklerimi duymadılar bile."
        </div>

        <div class="chapter">
          Kadınlar yanlarına yörelerine bir iyice bakındılar, yüklerini götürdüler çimenliğin üstüne koydular, kendileri de gittiler yüklerinin karşısına oturdular, önlerine gelen balığı, salatayı, ekmeği bitirinceye kadar gözlerini yüklerinden ayırmadılar. Yemekleri bitince de gittiler, sırtlarını yüklerine dayayıp çimenlerin üstüne oturdular. Çocuklar da geldiler analarının yanlarına çöktüler. Kadınlar sarı saçları, mavi gözleri, çukur gamzeleri, ince çeneleri, kemerli burunları, eskimiş liyme liyme olmuş, kara çizgili Karadeniz işi önlükleri, çift örgülü uzun, kalın belikleriyle biribirlerine benziyorlardı. Çocuklar da sarışındı. Gamzeleri, çenelerindeki çukurlar, uzun boyunları, güneşte çok kalmış, kavlamış ince kemerli burunlarıyla analarına benziyorlardı. Kadınlar inceydiler, uzun boyluydular, bilekleri, elleri güzeldi, oradaki tekmil erkekler, biraz utangaç, bu iki güzelliğe bakıyorlardı. Çocuklar da güzel çocuklardı. Bacaklarına tuhaf, yırtık ama temiz şalvarlar çekmişlerdi. Çizgili mintanları tertemizdi, yamalıydı. Oğlanlar, on on iki yaşlarında gözüküyorlar<span class="calibre17">dı. Gizli&nbsp;</span><span class="calibre17">gizli biribirlerine bakıp bakıp gülüşüyorlardı. Kadınlar da çına</span><span class="calibre17">rın altında oturanlara gözlerini dikmişler, sanki onları inceliyorlardı.</span>
        </div>

        <div class="chapter">
          Poyraz:
        </div>

        <div class="chapter">
          Sizi kim gönderdi bu adaya?" diye sordu. Kadınlar bakıştılar. Sağdaki kadın:
        </div>

        <div class="chapter">
          <span class="calibre17">"Şimdiye kadar tarlalarda çalışa çalışa o kasabaya kadar geldik, yatacak bir yer, yiyecek bir lokma bulamadık. Akşam olunca caminin avlusuna girdik, bir ağacın altına sığındık. Camiye giren çıkan belirsiz, hiçbirisi bize bir şey sormadı, durup bize baktılar baktılar, bir şey söylemeden kodular gittiler. Gün ışırken elinde bir tencere, koltuğunun altında bir kilim torbayla bir nur yüzlü hatun geldi, tencereyi yere koydu, tenceredeki yemek güzel koktu. Sofrayı çimenlerin üstüne serdi. Ekmekler fırından yeni çıkmıştı, tenceredeki yemekten daha güzel koktu. Her birimizin eline bir kaşık verdi, "afiyet olsun," dedi gitti, az sonra da geri geldi elinde bir tas, bir su dolu bir testiyle, onları yanımıza bıraktı. Kuşluklayın geldi, tencereyi aldı gitti. Öğleyin nur yüzlü başka bir hatun geldi. Arkasından gelen delikanlının ellerinde sepetler. Hatunun da elinde bir testiyle bir de tas... Koltuğunun altındaki kilim sofrayı çimenlerin üstüne serdi. Bir torbadan kızarmış, sıcak, mis gibi kokan somun çıkardı. Her birimizin önüne koydu. Renk renk işlenmiş Konya işi kaşıklar verdi bize, kaşıklar sizin olsun, dedi, tenceredeki etli patatesi, kendi eliyle, sahanlanmıza doldurdu. O da, başka bir söz etmeden, "afiyet olsun," dedi gitti. Yedi gün caminin avlusunda kaldık.</span><br class="calibre3" />
        </div>

        <div class="chapter">
          Sustu, başını önüne eğip öyle kaldı.
        </div>

        <div class="chapter">
          Poyraz:
        </div>

        <div class="chapter">
          "Söyle bacım," dedi, "bak, bu kadar insan senin ağzına bakıyor. Söyle de..."
        </div>

        <div class="chapter">
          "Sonra yedinci günün sabahı bir adam geldi, bu böyle olmaz, dedi, cami avlusunda daha ne kadar kalabilirsiniz, dedi, size komşular ne kadar bakarlar, gelin, dedi, bizi iskeleye götürdü. Camiden iskeleye kadar yürüyebildik. Bir hafta önce, komşular bizi doyurmadan, hiçbirimiz iki adım atamıyorduk. Adam bizi iskelenin kahvesine oturttu. Onun kahveye girdiğini gören herkes ayağa kalktı. Adam oturun, dedi, oturdular. Orada da bize türlü yemekler verdiler. Bol bol çay içtik, gece de&nbsp;<span class="calibre17">kahvede yattık. Sabah erkenden o adam bu Hasan Kaptanla geldi, bunları Poyrazın adasına götür, dedi. Poyrazın adasını sen bildin mi, diye sordu. Yolunu biliyorum, dedi bu Hasan Kaptan. Bunları ona götür, dedi o adam."</span>
        </div>

        <div class="chapter">
          "O adamın adı yok muydu?"
        </div>

        <div class="chapter">
          "Vardı herhalde. Olmaz olur mu?"
        </div>

        <div class="chapter">
          "Nasıl bir adamdı."
        </div>

        <div class="chapter">
          "Dağ gibi, ak kabarık saçlı bir adamdı. Bıyıkları da aktı, ak bıyıkları da ağzını örtüyordu. Bıyıkları tilki kuyruğu gibiydi. Ben hiç böyle bıyıklı bir adam görmedim. Arkamızda oturan bir adam, işte gerçek padişahlar hep böyle olurlar, dedi. Öteki ona dedi ki, bütün padişahlar böyle olmaz, dedi. Olurdu olmazdı, kavga çıktı. Olmaz, diyeni kahvenin dışına attılar, ondan sonra, hep o padişahı konuştular gece yarısına kadar. Sonra da bu gemiye bindik de geldik."
        </div>

        <div class="chapter">
          "Hoş geldiniz. Adamızda size iş de var, ev de bark da var."&nbsp;
        </div>

        <div class="chapter">
          "Senin adın ne?"
        </div>

        <div class="chapter">
          "Poyraz Musa."
        </div>

        <div class="chapter">
          "Bu koskocaman adanın hepsi senin mi?"
        </div>

        <div class="chapter">
          "Benim değil ya," Vasiliyi gösterdi, "benden önce bu vardı. Sonra ben geldim. Bunun için o tilki kuyruğu bıyıklı adam, bu adanın adını Poyrazın adası koydu."
        </div>

        <div class="chapter">
          "O adam padişah mı?"
        </div>

        <div class="chapter">
          "Eskiden padişahmış."
        </div>

        <div class="chapter">
          "Allah razı olsun ondan."
        </div>

        <div class="chapter">
          "Bacım, çocuklar, Hasan Kaptan, biz yemeği şimdi bitirdik. Çok balık var. Bakın Vasili sizin için pişiriyor. Masanın üstünde de salata dolu. El sürülmemiş. Hem de nar ekşili. Bir de sumaklı."
        </div>

        <div class="chapter">
          O daha sözünü bitirmeden, Hasan Kaptan:
        </div>

        <div class="chapter">
          "Sen de benim de işimi yapmazsan ben de bundan sonra senin ne balığını yer, ne de suyunu içerim, acımdan ölürüm de, ölümü şu koskocaman denize atarım."
        </div>

        <div class="chapter">
          "Dur kaptan, dur sana yazık, zinhar, ölünü denize atmayacaksın."
        </div>

        <div class="chapter">
          "Öyleyse söyle. Ben bu adada kalmak istiyorum. Yalnız sana anlatacaklarım var, şu karnımı doyurayım da."
        </div>

        <div class="chapter">
          "Olur," dedi Poyraz, "şu karnını bir daha doyur da ağzın laf yapsın."
        </div>

        <div class="chapter">
          Vasili balıkları bir&nbsp;<span class="calibre17">bakır tepside getirdi. Tepsi masaya konar konmaz da çocuklar hemen birer balık kaptılar, kırılmış gibi ye</span><span class="calibre17">meye başladılar.</span>
        </div>

        <div class="chapter">
          Hasan alelacele balığını bitirdi, Poyrazın yanına geldi, dedi, "Kalk kardeş," dedi, "şuraya doğru yürüyelim de..."
        </div>

        <div class="chapter">
          "Sen ne iş yapardın bu adaya gelmeden önce?"
        </div>

        <div class="chapter">
          "Askerdim."
        </div>

        <div class="chapter">
          "Zabittin öyle mi?"
        </div>

        <div class="chapter">
          <span class="calibre17">"Ne bildin?"</span><br class="calibre3" />
        </div>

        <div class="chapter">
          "Zabit zabite benzer, bu şaşmaz. Küçük ol, büyük ol za<span class="calibre17">bitsin."</span>
        </div>

        <div class="chapter">
          "Zabitim."
        </div>

        <div class="chapter">
          "Sen daha bebeksin, nerede çarpıştın?"
        </div>

        <div class="chapter">
          "Rus cephesinde Sarıkamışta, Allahuekber dağlarında, Ur<span class="calibre17">fada..."</span>
        </div>

        <div class="chapter">
          "Maşallah boyun posun yerinde ya sen daha çocuksun."
        </div>

        <div class="chapter">
          "On altı on yedi yaşlarında zabit mektebinden aldılar."
        </div>

        <div class="chapter">
          "Kaç kişi kaldı sizden?"
        </div>

        <div class="chapter">
          "Bilemem. Hele sen ne istiyorsun, onu söyle."
        </div>

        <div class="chapter">
          "Söylerim ya, bana bir şey yapmayacak, beni astırmaya<span class="calibre17">caksın, söylediğim işine gelmezse, beni bırakacak, ben de bura</span><span class="calibre17">dan gideceğim. Söz mü?"</span>
        </div>

        <div class="chapter">
          "Söz!"
        </div>

        <div class="chapter">
          "Ben asker kaçağıyım."
        </div>

        <div class="chapter">
          Poyrazın karşısına geçti, çelik yeşili gözlerini yalvarırcası<span class="calibre17">na gözlerine dikti. Bir süre böyle göz göze kaldılar. Hasan Kap</span><span class="calibre17">tan bir kızarıyor, bir bozarıyordu. Gittikçe gerginleşiyor, başı&nbsp;</span><span class="calibre17">dönüyor, gözleri kararıyordu. Kaptanın gerginliği Poyraz gü</span><span class="calibre17">lünceye kadar sürdü.</span>
        </div>

        <div class="chapter">
          Poyraz,
        </div>

        <div class="chapter">
          "Bu memleketin yarısı asker kaçağı."
        </div>

        <div class="chapter">
          "Sen de mi?"
        </div>

        <div class="chapter">
          "Rus cephesinde ordu bozulduktan sonra Urfada Fransız<span class="calibre17">lara karşı Milli Mücadeleye katıldım."</span>
        </div>

        <div class="chapter">
          "Sonra?"
        </div>

        <div class="chapter">
          "Sonrası da sonra."
        </div>

        <div class="chapter">
          "Sonrası da sonra mı, doğru musun?"
        </div>

        <div class="chapter">
          <span class="calibre17">"Yarın Baytar seni teknesiyle kasabaya götürecek. Nüfus kağıdını, evinin tapusunu alacak, cebine koyacak. Asker kaçaklığını hiç düşünme. Sen Kanalda askerlik yaptın, öyle mi, orada İngilizlerle çarpıştın, öyle değil mi?"</span><br class="calibre3" />
        </div>

        <div class="chapter">
          "Öyle ya, bu Kanal neresi?"
        </div>

        <div class="chapter">
          "Mısır, Filistin, oraları işte. Orası da İngiliz cephesiydi. Kanal savaşlarında çok asker öldü. Sen orada çavuştun, Hasan Çavuş."
        </div>

        <div class="chapter">
          "Korkuyorum. Kasabaya sen gitsen Baytarla. O işleri sen görsen benim yerime. Beni bir tanırlar, beni bir görürlerse, bir yakalarlarsa hemen, gözlerimin yaşına bakmadan asıverirler."
        </div>

        <div class="chapter">
          "Bak sevgili arkadaşım Hasan Çavuş, hiç korkma, savaş biteli yıllar oldu. O asker kaçaklığı işi çoktan bitti. Seni yakalasalar da asmazlar. Sadece askere alırlar. Askerliğini yapar gelirsin."
        </div>

        <div class="chapter">
          Hasan ürperdi:
        </div>

        <div class="chapter">
          "Ben askerlik yapmam. Beni savaşa gönderirler."
        </div>

        <div class="chapter">
          "Savaş bitti. Ne savaşı be! Savaş bitti, diyorum. Bitti işte!"
        </div>

        <div class="chapter">
          "Sana öyle geliyor, savaş hiçbir zaman bitmez kardaşım. Be<span class="calibre17">ni bırak da gideyim. Senden para pul da istemem. Beni bırak da gideyim, ne olursun. Güzel, insaniyetli kardaşım, sen iyi bir insansın ya çocuksun, aklın ermiyor. Sen kılıç artığısın ya gene de hiçbir şey görmemişsin, hiçbir şeyi de anlamıyorsun. Ne olursun bana bir şey yapma. Bırak beni gideyim. Beni astırırsan senin eline ne geçecek? Beni asarlarsa hükümetin eline ne geçecek?"</span>
        </div>

        <div class="chapter">
          "Yahu Hasan, savaş bitti, diyorum sana, padişah kaçtı, yerine cumhuriyet geldi, cumhur reisi de Mustafa Kemal Paşa oldu. Artık savaş yok."
        </div>

        <div class="chapter">
          "Vay benim iyiler iyisi çocuğum, senin boyun uzamış da aklın öyle çocuk kalmış. Beni iyi dinle, savaş hiçbir zaman bitmemiş, beni iyi dinle. Bu insanlar zır deli, bir savaş biter, o biter bitmez, bu zır deli kana susamışlar bir savaş gene çıkarırlar. Her insan bir canavar. Bunlar ağzı kanlı kurtlar. Biribirini yemeden duramazlar. Beni bırak gideyim. Ev de istemem bark da, nüfus kağıdı da istemem. Beni bırak da gideyim." Hızla yürüdü, iskelenin üstüne geldi. Arkasından da Poyraz geldi, önüne geçti.
        </div>

        <div class="chapter">
          "Dur bakalım, sen denizlerde dolaşa dolaşa hiçbir şey görmemiş, duymamışsın. Dur da beni dinle. Gel şuraya oturalım da konuşalım. Seni inandıramazsam, bana güvenmezsen yolun açık olsun, güle güle git. Nerede, hangi denizde istersen, ölünceye kadar dolaş. Korkudan yüreğin patlayınca da ölünü denize at. Korku da insanı çabuk öldürür. Sana savaş bitti diyorum, senin kaçakçılık işini hallederim diyorum." Poyraz, dişlerini sıkarak, "Sana savaş bitti, diyorum," dedi.
        </div>

        <div class="chapter">
          "Dedemi askere almışlar, savaşa göndermişler, geri&nbsp;<span class="calibre17">dönmemiş. Dayılarımı, amcalarımı askere almışlar, savaşa sürmüşler, hiçbiri dönmemiş. Dedemi dedim ya dedemin kardeşlerini, yeğenlerini askere almışlar, o kadar insandan bir tek kişi dönmüş, onun da iki bacağı kökten kesilmiş. Dedemin dedesi, onun dedesi de öyle. Biz üç kardeştik, benden büyük iki kardeşimi aldılar, ikisinin de künyesi geldi. Dayımın oğullarının biri askerden iki gözsüz geldi. Bizim köyden askerden dönenlerin hemen hepsi sakattı. Duydun mu beni ağa? Bizim oralarda askerden çok kişi kaçmış dağlara, çok yakalamışlar ya bir seferinde, bizim kasabanın uzun çarşısında başından sonuna kadar üçer adım arayla kaçakları asmışlar. Sen de elli kişi, ben deyim yüz kişi."</span>
        </div>

        <div class="chapter">
          "Sen nasıl yakalanmadın?"
        </div>

        <div class="chapter">
          "Aklımdan. Baktım ki dağa çıkanlar yakalanıyor, ben de denize çıktım. O gün bu gündür denizdeyim. Asker kaçaklarını denizlerde aramak akıllarına gelmiyor. Bana şimdiye kadar, denizden geldiğim için, arkadaş sen nerden geldin, nereye gidiyorsun, diye, kimsin nesin, diye hiç kimse sormadı."
        </div>

        <div class="chapter">
          "Bak sana, aç yüreğini bana, sana şimdi söyleyeceğimi iyi dinle. Kulağını, gönlünü iyi aç bana. Şu anda şu koskoca memlekette yaşayan erkeklerin yansı asker kaçağı. Bu asker kaçakları olmasaydı şimdi damızlık erkek arar, onu da bulamazdık. Şimdi o kadar fıkarayız ki, memleketimize damızlık erkek bile gelmez. Bu kadar erkeğin hangisini asacak hükümet, asarsa hiç erkek kalmaz memlekette. Kadınlar çocuk doğurmayınca da nereden bulacaklar askeri?"
        </div>

        <div class="chapter">
          Hasan Çavuş Poyrazın sözünü kesti:
        </div>

        <div class="chapter">
          "Doğru, kadınlar doğurmayınca da hükümet savaşacak erkek bulamaz. O zaman kadınları asker yaparlar mı?"&nbsp;
        </div>

        <div class="chapter">
          "Yapmazlar," dedi Poyraz.
        </div>

        <div class="chapter">
          "Yaaa anladım. Kadınları asker yapamayınca da savaş yapamaz kimsecikler. Oooh, ne güzel. Damızlık erkek de bulamazlar. Bulsalar bile onlara verecek o kadar parayı nereden bul<span class="calibre17">acaklar. Bir damızlık erkeğin gücü kaç kadını aşılamaya yeter ki. Damızlık erkek akıl karı değil. Sen nasıl edip de beni astırmayacaksın?"</span>
        </div>

        <div class="chapter">
          "O kolay, o tilki kuyruğu bıyıklı paşanın kasabada arkadaşları var."
        </div>

        <div class="chapter">
          "O padişah ne yapacak?"
        </div>

        <div class="chapter">
          Poyraz, Çeçen Hanı, şimdiki nüfus memuru Üzeyir Beyi uzun uzun Kaçak Hasana anlattı. Onun çok etkili dostları olduğunu, onun ve dostlarının savaş bittikten sonra kimseyi astırmadıklarını, savaşta çok insanın öldüğünü, geriye kalan kaçakları da asmanın yanlış olduğunu cumhuriyeti kuranların iyi bildiğini, bin dereden su getirerek Hasan Çavuşa anlatıp onu inandırdı.
        </div>

        <div class="chapter">
          "Sen Allahuekber kalintısısm. Herkes seni asmak değil, senin üstüne titrer," dedi, bir de Kavlakzade Remzinin asker kaçağı olduğunu, cümle alemin de bunu bildiğini, onun şimdiki durumunu, hükümetin gözbebeği olduğunu dili döndüğünce sözlerine eklemeyi de unutmadı.
        </div>

        <div class="chapter">
          Ter içinde kalmış Hasan başım önüne eğerek bir süre düşündükten sonra:
        </div>

        <div class="chapter">
          "Olur, dedi," sana inandım, güvendim, eğer beni öldürtmemeye gücün yetmezse beni astırmayacak, kurşuna dizdireceksin, söz mü?"
        </div>

        <div class="chapter">
          "Söz," dedi Poyraz gülerek.
        </div>

        <div class="chapter">
          "Olur, kasabaya giderim. Yalnız, sen benimle gelmezsen ben de hiçbir yere gitmem, buradan da kaçarım."
        </div>

        <div class="chapter">
          Poyraz Hasanı çok sevdi. Bunun da Nişancı gibi bir büyüleyici yanı vardı. Koskoca Karadenizi aşmış da buralara kadar gelmişti.
        </div>

        <div class="chapter">
          "Sen benimle gelmezsen, onlar da beni yakalarlar, o kana susamışlar beni yakalarlar asarlar. Bunca kaçtım, tatlı canı kurtardım, bana yazık değil mi?"
        </div>

        <div class="chapter">
          "Yazık," dedi Poyraz, "seninle kasabaya geliyorum."
        </div>
      </div>
    </div>
  </div>

  <div class="calibre16" id="calibre_pb_1"></div>
</body>
</html>
