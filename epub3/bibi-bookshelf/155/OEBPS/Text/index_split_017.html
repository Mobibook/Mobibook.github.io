<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Sue Miller _ Aşağıdaki Dünya.doc</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_27">BBB Dokuz</p>

  <p class="block_28"> </p>

  <p class="block_27">Colorado: Seward’ın rüyası. Colorado’da hava çivit mavişiydi, bulutsuz ve kupkuru bir gökyüzü uzanırdı Rocky dağlarının ardınca. Bütün bu güzelliği gözler önüne seren bir kartpostal taşırdı yanında. Binlercesi, diye anlatmıştı Georgia’ya, gitmiş oraya ve iyileşmişler. Ardından da dilediğini, canının istediğini yapabildiğin o yerde yeni bir yaşam kurmak üzere kalmışlar. Gözünün önüne getiremiyor muydu Georgia o insanları orada? Nasıl olurdu?</p>

  <p class="block_7">Tozlu barakada yan yana yatıyorlardı, bahçıvanın dinlenmek üzere kullandığı dar kanepede. Akşam yemeğinden sonraydı, alışıldık gece törenini yerine getirmek için dönme zamanıydı neredeyse: Termometreyle ateşleri ölçülecek, birer fincan yağlı süt dağıtılacak, sonra da şezlonglarda uyku vaktinin gelmesini bekleyeceklerdi sabırsızlıkla; hava dokuzlara kadar kararmak bilmiyordu.</p>

  <p class="block_7">Başını Seward’ın göğsüne dayamıştı Georgia, delikanlı soluk alıp verirken akciğerlerinin hırıltısı geliyordu kulağına, aynı zamanda her çarpışında ağır ağır gümbürdeyen kalbi. Giyiniktiler. O ilk geceden sonra birbirlerinin önünde hiç soyunmamışlardı; yakalanma tehlikesi vardı her zaman. Sevişirken bir şuradan, bir oradan birer düğme açıyor, Georgia’nın eteğini beline sıyırıyor, kumaşı bir kenara topluyorlardı. Seward aç gözlerle Georgia’nın açıkta kalan yerlerine bakıyordu, oysa genç kızın hiç niyeti yoktu Seward’ın vücudunu görmeye. Ne kadar sıska olduğunu hissedebiliyordu: Bacaklarının arasında yatarken leğen kemikleri etine batıyordu, güçsüz akciğerlerini koruyan kaburgaları sertti, ona sarılırken omurgasının çıkıntı yapan her bir yumrusunu, şu anda parmaklarıyla dokunduğu <span class="text_6">köprücük kemiğini</span>n sivriliğini hissediyordu. Giysilerinin altında oğlana dokunmak acı veriyordu Georgia’ya, gömleğinin düğmelerini açmak, elini yanan fırından farksız göğsüne koymak, kalp atışlarının vücudunu sarstığını hissetmek.</p>

  <p class="block_7">Seward’a bakmak istememesinin tek nedeni bu değildi, kendisi de biliyordu. Hastalığının göstergesi, yürek sızlatan sıskalığı değildi yalnız. Cinselliğin kendisiydi aynı zamanda. Cinsellikten utanıyordu basbayağı. Neler olup bittiğini anlamıyordu işte. Onun hoşuna giden, uzamasını istediği bölümler -başlangıçtaki oynaşmalar, tatlı dokunuşlar- artık çabucak geçiyor, hemencecik bitiyordu. Bir de şu can çekişircesine çıkarılan oflama, poflama sesleri ve hemen ardından arka arkaya gelen Seward’ın acılı haykırışları vardı.</p>

  <p class="block_7">İşte o an sarılırdı delikanlıya, bağırması, ona istek duyması, işi bittikten sonra içinden çıkarken, sanki kendisini bir tek o an iyice görmüş de yüzünü belleğine kazımak istermiş gibi keskin gözlerle bakması çok hoşuna giderdi. Belki de en çok bu dakikaları seviyordu, kımıldamadan yatarak mırıldanarak konuşmalarını.</p>

  <p class="block_7">Ne var ki arada olup bitenler... neyse, Georgia’ya saçma gelirdi bazen. Hele, oğlanın o kaskatı acayip uzvu pek gülünçtü. İçine girerken zavallı bir hayvan diye görürdü onu, kör bir hayvan gibi yolunu bulamadığından Seward tutup içine sokmasını isterdi bazen Georgia’dan.</p>

  <p class="block_7">Sesi gürleyerek geliyordu başını koyduğu yerden. Ayrıntılı bir öykü anlatıyordu, defalarca anlatmış olduğu hikâyenin bir çeşitlemesi; bu, birbirlerine anlattıkları bir masala, dönüşmüştü, Georgia araya girer bazı yerlerine kendi süslemelerini ekler, bazen de düzeltmeler yapardı. Tren yolculuğuna çıkacaklardı yataklı vagonda baş başa, düzlüğe, uçsuz bucaksız otlaklara yaklaştıkça doğu yakasındaki ormanların yeşilliğinin giderek azalmasını seyredeceklerdi. Arkasından ufuk çizgisinde alçaktan süzülen bulutların arasından sıra sıra yükseldiğini göreceklerdi Rocky Dağları’nın! Önce gözlerine inanamayacaklardı. Geçtikleri her kilometrede gördüklerinin kımıldamadan duran dev gibi kümelenmiş bularlar olduğunu düşüneceklerdi, ta ki gözleri gerçeği algılayana, bulutlara değil dağlara baktıklarını görene dek! Dorukları beyaz, karlı mor dağlara, tıpkı kartpostallardaki gibi.</p>

  <p class="block_7">Orada yaşam kuracaklardı. Küçük bir kulübe, derme çatma ama olsun; daha fazlasına gerek yoktu. Yakınlarda akan derede Seward akşam yemeği için balık tutacaktı. Kuru, tertemiz havayı soluyacaklardı güçlük çekmeden, akciğerlerindeki irini temizleyip kurutacaktı o hava, Georgia’ya eski gücünü kazandıracaktı.</p>

  <p class="block_7">Bir başka çeşitlemede, kız ansızın iyileşiveriyordu, meğer tümüyle sağlıklıymışsın diye diretiyordu Seward, bunu bir tek ahmak doktorlar bilmiyormuş; o iyileşene dek parasal destek sağlamak için piyano dersleri verecekti Georgia da.</p>

  <p class="block_7">Georgia kahkahalarla güldü o zaman, sonra da eteğine takılan çam yapraklarını temizlemek için eğildi; koğuştaki kadınların gözünden hiç kaçmazdı böyle ayrıntılar.</p>

  <p class="block_7">“Bunu yapmama olanak yok, Seward.”</p>

  <p class="block_7">O günü açık havada geçiliyorlardı, yumuşacık toprakta uzanmışlardı. Georgia delikanlıya doğru eğilmiş, dirseklerine dayanmış duruyordu.</p>

  <p class="block_7">“Neden yapamazsın?”</p>

  <p class="block_7">“Neden mi yapamam? Piyano çalamam da ondan, aptal.”</p>

  <p class="block_7">“Bal gibi çalarsın. Herkes çalar. Ayrıca yeni başlayanlara öğretmen bulunabilir.”</p>

  <p class="block_7">“Ben <span class="text_2">çalamam.</span> Tek bir nota bile bilmem. Notaları okuyamam, belki bazılarını anlarım. ‘Da, da, <span class="text_2">da’</span> diye yükselir. ‘Da, da, da’ diye de alçalır. Bir ölçü için bu vuruşlar gereklidir. Koroda şarkı söylerken öğretmişlerdi, ama o kadar, çalmayı bilmem.”</p>

  <p class="block_28"> </p>

  <p class="block_7">Seward kulaklarına inanamamış, Georgia’nın yüzünde yeni, afallatıcı bir şeyler görmüşçesine bakıyormuş. “Müzik aleti çalmayı bilmiyorsun.”</p>

  <p class="block_7">“Bilmiyorum.”</p>

  <p class="block_7">“Bu çok garip. Şaşırtıcı. Ne biçim yetiştirmişler seni öyle? Müzik aleti çalmasını öğretmeden.”</p>

  <p class="block_7">Georgia kahkahalarını tutamamıştı gene, ama kalbi de kırılmıştı, sanatoryumda sık sık sızlardı böyle yüreği. Bilmediği, oraya gelene dek aklına bile getirmediği şeyler dokunurdu: Ona <span class="text_2">geç kalmışlık</span> duygusunu tattırırlardı hep. Yavaşça ayağa kalktı, sonra eğilip eteklerini silkeledi. Sözcüklerin üzerine basarak, “Doğrusunu istersen, öğrenmiş olmam gerektiğini düşünmen tuhafıma gitti,” dedi. “Herkesin senin gibi yetiştirildiğini düşünmen. Gözlük takmış atlar gibi gözlerinin önünde yer alan her şeyin dünyanın ta kendisi olduğunu düşünmen. “</p>

  <p class="block_7">“Ya, demek şimdi de at oldum?” diyen Seward doğrulmuş onu izlemekteydi.</p>

  <p class="block_7">“Öylesin. At gözlüğü takmış gibi bakı yorsun dünyaya.”</p>

  <p class="block_7">Georgia eteğini beline çekti, jartiyerini taktı, beyaz çoraplarını bacağına geçirdi. Öyle tombullaşmıştı ki, çorabı yukarı çekerken bir yağ yumrusu yuvarlanıyordu altında.</p>

  <p class="block_7">“Şu an gördüklerimi görmek için başka türlü bakmama gerek yok.”</p>

  <p class="block_7">“Ya?” dedi eteklerini indirirken. “Peki neymiş onlar? Ne gördüğünü sanıyorsun?”</p>

  <p class="block_7">“Seni görüyorum, Georgia.” Delikanlı da ayağa kalkmış, ona doğru ilerliyordu. Yere eğilip Georgia’nın etek ucunu tutarak kaldırdı. Elini bacaklarında gezdiriyordu. Çorapla jartiyer arasındaki boşlukta parmaklarını hissetti Georgia, başparmağı apış arasında, hâlâ ıslak olan yerlerine dokunuyordu. “Görmek istediğimi görüyorum yalnızca. O da sensin.” Kızın sırtını bir ağaca dayanana dek onu geri geri yürüterek yeniden öpmeye başladı. Aralarındaki anlaşmazlıkları böyle çözerlermiş: daha çok öpüşerek, daha çok dokunarak, daha çok yatarak. Ancak Seward’in bazı davranışlarına bakarak onu pek tanımadığını düşündüğü olurmuş Georgia’nın. Seward’ın hem böyle ilgisiz davranıp, hem kızın sanatoryumdan önceki yaşantısını hiç merak etmeyip hem de Hf onu söylediği kadar sevmesi olası mıydı? Yaşamı hakkında, nelere önem verdiği konusunda en küçük bir fikri yoktu. Bazen Georgia ortaya bir fikir attığında, duymazlıktan gelirdi, sanki kızın öyle düşünmesi olanaksızmışçasına.</p>

  <p class="block_7">Daha on yedi yaşında kendinden bu kadar emin olmayı nasıl başarabiliyordu?</p>

  <p class="block_7">Belki de yetiştirilme tarzıdır diye düşündüğü oluyordu Georgia’nın, kendisini seven bir ev dolusu kadının, <span class="text_2">AL</span> annesiyle ablalarının arasında öyle olmuş olabilirdi. Hepsinin bütün umuduydu Seward, hepsi için dünyaya <span class="text_2">y</span> açılacak, büyük ve beklenmedik işler başaracak, merhum babalarını diğer aile üyelerine aratmayacak tek kişi. Belki yaşam koşullarının bile değişeceğini, günün birinde Seward’in onlara bakmaya başlayacağını, harika koşullar sağlayacağını, artık çalışmalarına gerek kalmayacağını ve oğlanın göz kamaştırıcı yükselişini izleyeceklerini umuyorlardı: Yaşlılık sigortalarıydı Seward; Ya da hastalığı yüzünden olabilir, diye düşünüyordu, hastalığı n Seward üzerindeki etkisi, kendisine <span class="text_6">yaptı</span><span class="text_7">m</span><span class="text_6">ğı</span> etkinin tam tersi gibiydi. Çabuk öfkelenmesi, her şeye karşı çıkması korkutuyordu Georgia’yı, aynı zamanda I f oğlana annelik yapıyor gibi geliyordu, duyduğu sevgisi, nin ve yakınlığın bir parçası da buydu.</p>

  <p class="block_7">Seward şimdi de ablalarının sabırsızlığından söz ediyordu. Georgia can kulağıyla dinlerken barakanın tozlu I <span class="text_2">t</span> pencerelerinden içeri süzülen ışığı seyrediyordu bir yandan. Colorado’ya yerleşmenin iyi bir fikir olmadığını söylemeleri, oraya gidip yerleşmek için gerekli parayı “Ne kadarına yeter ki!” diyordu Georgia’ya - denkleştirmede eli çabuk davranmamaları canını sıkmıştı Seward’ın. Gene de çabalamışlar, mektuplar yazıp erkek kardeşlerine uygun olduğunu düşündükleri koşulları yaratmaya çalışmışlardı.</p>

  <p class="block_7">O da kendisiyle gelseydi eğer, her şey bambaşka olacaktı, Seward ablalarını ikna edebilir, içinde bulunduğu koşulların hiç de kötü olmadığını gösterebilirdi. Eğer ablalarına ondan söz açabilseydi, parayı denkleştirmeleri de kolaylaşabilirdi.</p>

  <p class="block_7">Bu sözlere tepkisi her zamanki gibiydi Georgia’nın: Hayal dünyasında boş ve arzulanan bir geziye çıktıklarını düşünüyor, aynı zamanda da kendisi için tatlı bir hayalden öte olmayan bu kurguların Seward için kurtulma umudu olduğunu anlamanın kaygısını duyuyordu.</p>

  <p class="block_7">“Ne dersin, açayım mı?” diye sordu Seward.</p>

  <p class="block_7">“Ne açacaksın?”</p>

  <p class="block_7">“Onlara senden <span class="text_2">söz</span> açacağım,” dedi sabırsızca. “Benimle geleceğini söyleyeceğim.” Yüreği güm güm çarpıyordu hırıltılı göğsünde.</p>

  <p class="block_7">Georgia dönüp sırtüstü uzandı, tepesindeki örümcek ağlarına dikti gözlerini. “Bu nasıl olacak bilmem, Seward. “</p>

  <p class="block_7">Seward hızla doğruldu, bacaklarını aşağı sarkıttı. Sırtı Georgia’ya dönüktü. Bir-iki saniye sustuktan sonra, “Öyleyse, biz burada neden konuşuyoruz acaba?” diye sordu.</p>

  <p class="block_7">Georgia delikanlının sırtında gezdirdi parmaklarını. “Seward,” dedi. Oğlan ne karşılık verdi ne de kıpırdadı. “Biz burada ne <span class="text_2">olabilir</span> diye konuşuyoruz. Ne <span class="text_2">yapılabilir</span> diye,” yanıtladı Georgia onun az önceki sorusunu.</p>

  <p class="block_7">“Hayır. Öyle değil, Georgia. Bizden konuşuyoruz. Ne olması gerektiğinden.” Öksürüyordu Seward. Ayağa kalktı ve tozlu, alçak pencereye yürüdü. Ellerini pervaza dayayıp yeniden öksürmeye başladı, bacaklarından kuvvet alıyordu. Bir süre sustu. Sonra da, “Ben gidiyorum. Gideceğim, sen ister gel, ister gelme,” dedi.</p>

  <p class="block_7">“Gideceğini biliyorum.”</p>

  <p class="block_7">Yüzünü kıza çevirdi. Gözleri parıldıyordu. “Umurunda bile değil. Sen gelmeyeceksin.”</p>

  <p class="block_7">Georgia da doğruldu yattığı yerden. “Seward, nasıl gelebilirim? Kalmam gerek. İyileşene dek burada kalmalıyım. Babam evlenene kadar. Belki ondan sonra bir süre daha. Ada ile Freddie’nin iyiliği için.”</p>

  <p class="block_7">Seward hızla iki yana sallıyordu başını. “Yanlış yaparsın. Çok yanlış, Georgia, çok. Hem sen hasta değilsin ki. Sağlığın yerinde. Üstelik sen ne yaparsan yap, baban nasıl olsa evlenecek, bu da Ada ile Freddie’nin hoşuna gidecek. Hiç kimse senin orada olup olmadığını fark etmeyecek bile.”</p>

  <p class="block_7">Kız yanıt vermedi. Ona bakmıyordu. Bekleyecekti, buradan gidebilecek duruma geleceği günü bekleyecekti.</p>

  <p class="block_7">“Korkuyorsun, değil mi?” diye sordu Seward yumuşak bir ses tonuyla.</p>

  <p class="block_7">Georgia karşılık vermedi. Korkmuyordu, hiç de değil. Ansızın anlamıştı: Seward ile Colorado’ya gitmeyi istemiyordu aslında. Bunun hayalini kurmamıştı hiç. Onu korkutacak kadar gerçek değildi. Sonunda dudaklarından şunlar döküldü: “Sanırım öyle, evet.”</p>

  <p class="block_7">“Bak Georgia, geride kalmaktan daha korkutucu ne olabilir? Soğuk ve yağışlı bir kışı daha burada geçirmek? Bu şansı geri tepmek.” Yumruklarını sıkıyordu konuşurken. “Öyküleri gördün.” Georgia’ya gösterdiği öyküler gazetelerden kesip üst üste katlayarak sakladığı eski makalelerdi: mucizevi iyileşmeler, yeniden yaşama dönmeler. “Yepyeni bir dünya orası, Georgia, biz de bir parçası olabilirdik.”</p>

  <p class="block_7">Genç kız usulca başını salladı. “Önce burada yoluna koymam gereken işlerim var, Seward.”</p>

  <p class="block_7">“Beni hiç düşünmüyor musun? Bir kere olsun bütün bunların önüne koyamaz mısın beni?”</p>

  <p class="block_7">Çalan zil sesleri içeri çağrıldıklarının göstergesiydi, zille birlikte Seward’ın uydurduğu masalların hiçbirine inanmadığı kafasına dank etti Georgia’nın. Ne şimdi ne daha önce inanmıştı sözünü ettiği yeni dünyaya, ne de oraya gideceğine. Üstelik. Seward’ın yaşayacağına bile inanmadığını fark etti. Ölüyordu. Ölmek üzereydi, bunu bilmiyordu, üstüne üstlük onu sevmesinin bir nedeni de buydu: bilmeme yürekliliğini, inatçılığını göstermesi, olacakları görmeyi reddetmesi. Kişiliğinin bir parçasıydı bu da.</p>

  <p class="block_7">Oysa o <span class="text_2">görmüştü.</span> Bu da Georgia’nın kimliğinin bir parçasıydı, katı yüreklilikle görmek. Hem bunu hissediyordu hem de böyle öngörüm, böyle kesin görüşlü olduğu için kendinden iğreniyordu.</p>

  <p class="block_7">Ayağa kalktı, saçlarını düzeltti. “Artık dönsek iyi olur,” dedi. “Dönme vakti.” Zil birkaç kez çaldıktan sonra susmuştu.</p>

  <p class="block_7">Yanıt gelmedi.</p>

  <p class="block_7">“Seward, seni seviyorum. Seni çok seviyorum.” Delikanlıya sokuldu. “Sen benim canımsın,” diye fısıldadı.</p>

  <p class="block_7">Seward gözlerini yumdu, öksürdü. Bir kez. Kendini tutmak için uğraştığını sezebiliyordu Georgia. Sonunda dudaklarından, “Ama sen benimle geliniyorsun,” sözleri döküldü.</p>

  <p class="block_7">“Yapamam. Gelemem. Şimdi değil. Hemen değil.”</p>

  <p class="block_7">“Yaa! <span class="text_2">Hemen</span> değil.” Dudaklarındaki acı gülümsemeden apaçık belliydi alay ettiği.</p>

  <p class="block_7">Georgia kapıya doğru ilerledi. “Gitmeliyim.”</p>

  <p class="block_7">“Git o zaman.”</p>

  <p class="block_7">“Seward.”</p>

  <p class="block_7">“Ben kalıyorum. Sen git.” Oğlan gülüyordu. “Bir de böyle deneyelim.”</p>

  <p class="block_7">“Seward,” dedi yeniden.</p>

  <p class="block_7">“Git!” diye gürledi.</p>

  <p class="block_7">Georgia dışarı çıkıp kapıyı arkasından kapadı. Kulübeden uzaklaşırken içerideki öksürük nöbeti yeniden başlamıştı, uzun, içini burkan, sonu hiç gelmeyecekmiş izlenimi veren öksürükler.</p>

  <p class="block_7">Ertesi hafta Dr. Holbrooke çıkagelmişti, onu oraya yatırdığından beri ikinci kez geliyordu sanatoryuma. Öğleden sonra geç vakitti. Georgia kütüphaneye girdiğinde, doktor içeride tek başına, güneşe sırtını vermiş batıya bakan pencerelerden birinin önünde oturuyordu. Georgia çabuk adımlarla ona doğru ilerlerken, kendisini karşılamak için ayağa kalkan doktorun yüzünü seçememişti.</p>

  <p class="block_7">“Oh, neyse! Gelenin siz olmanıza sevindim,” diyerek elini uzattı Georgia.</p>

  <p class="block_7">“Şimdi sevindin demek? Neden acaba?” Kızın tek elini tutup yarım yamalak tokalaşmış, tuttuğu diğer eliniyse bırakmamıştı. Bu kadar yakından doktorun yüzünü iyice görebiliyordu Georgia. Pek mutlu görünüyordu, üstelik daha önceki karşılaşmalarında göründüğünden daha genç.</p>

  <p class="block_7">“Çünkü sizinle konuşmak istiyordum ne zamandır,” diye karşılık verdi. “Dışarı çıksak daha iyi olur ama. Burası çok karanlık ve sıkıcı, sizce de öyle değil mi?” Georgia taraçaya açılan uzun sürgülü kapıları çekti. “İşte,” diyerek sıralanmış şezlongları gösterdi, sanki derin sularda seyreden şık bir yolcu gemisinin güvertesine buyur edercesine, “gelin, benimle birlikte dinlenin.”</p>

  <p class="block_7">Doktor gülerek birine oturdu. Şezlonglarda oturanlar dörtlü beşli kümeler oluşturmuş gevezelik ediyorlardı. Tedaviden sonra akşam yemeğine kadar bol bol boş vakitleri vardı. Seward gene revirdeydi, yaz gelmeden önce de bir süre orada kalması gerekmişti.</p>

  <p class="block_7">Holbrooke bacaklarını şezlonga uzatırken bir oh çekti: “Daha şimdiden kendimi daha iyi hissediyorum.”</p>

  <p class="block_7">Georgia hemen yandaki şezlonga yan oturmuştu. Dirseklerini dizlerine dayayarak doktora doğru eğildi.</p>

  <p class="block_7">“Evet,” dedi doktor, “doktorunla konuşmak istediğin nedir? Söyle bakalım. Seni dinliyor.”</p>

  <p class="block_7">Georgia bakakaldı bir an. Nedense Seward’ın moraran, eti ve kendine batan kemikleri gelmişti aklına.</p>

  <p class="block_7">“Colorado,” diye söze başlarken birlikte kurdukları düşlere yaraşır bir havada vurgulamıştı heceleri.</p>

  <p class="block_7">“Colorado mu?” Doktorun kaşları çatılmıştı. “Ne olmuş oraya?”</p>

  <p class="block_7">“Orası hakkında ne düşünüyorsunuz? Tüberkülozlular açısından soruyorum. Çözüm olabilir mi? Tedavi olunabilir bir yer mi?”</p>

  <p class="block_7">“Ciddi olamazsın.”</p>

  <p class="block_7">“Yo, merak ediyorum. Orada iyileşen hastalarla ilgili olağanüstü yazılar okudum da. Yeniden yaşama dönenler üzerine.”</p>

  <p class="block_7">“Kendin için mi düşünüyorsun orayı?”</p>

  <p class="block_7">“Evet, öyle. Merak ediyorum işte.”</p>

  <p class="block_7">Başını hayır anlamında salladı doktor. “Doktor gözüyle, senin gibi bir hastaya sağlayacağı bir yarar göremiyorum. “</p>

  <p class="block_7">“Peki ya?.. Neyse. Bir arkadaşım var. Burada kalan çok hasta biri. Hastalığı benden çok ileri.”</p>

  <p class="block_7">“Anlıyorum. Pekâlâ.” Parmaklarını birbirine yapıştırarak ellerini çenesine dayadı. “Sanırım bu noktada romantik bir ilgiden biraz daha ötesini konuşuyoruz.”</p>

  <p class="block_7">“Ya şu yazılan tedavi öyküleri?”</p>

  <p class="block_7">Doktor başını salladı. “Kimi hastalar iyileşmiştir kuşkusuz. Bu başka yerlerde de olabilir, her yerde. Kimileri de ölür. Bu da her yerde geçerli.” Ellerini çenesinden çekip ikisini birden kıza uzattı.</p>

  <p class="block_7">“Oradaki sanatoryumlar, en az buradakiler kadar iyi olmalı.”</p>

  <p class="block_7">“Öyle sanırım.”</p>

  <p class="block_7">“Öyleyse, orada kalmak insanın iyileşme şansını artırır. “</p>

  <p class="block_7">“Burada kalmakla bir farkı yok, hayır.”</p>

  <p class="block_7">Georgia kaşlarını çattı. “Ama böyle yerlerde şansımız artmaz mı? Burası gibi. Ben de bu yüzden buradayım ya. Sizin önerinizle.”</p>

  <p class="block_7">“Artar. Gerçekten artar. Bak şimdi, tüberkülozla başa çıkmak için bildiğimiz yol mikrobu etkisiz kılmak. Vücuda onunla savaşması, yok etmesi için şans veriyoruz. İyileşme eninde sonunda olur, bundan hiç kuşkum yok. Ancak, yalnızca vücutları sağ kalmaya elverişli olanları yaşatabiliriz. Kimilerinin vücudu diğerleri kadar yardımcı olmaz. Buraya benzer yerlerde onlara elimizden gelen yardımı yapsak bile bazılarının direnci yetmez. İşte öyleleri için batıya yapılacak uzun yolculuğun getireceği sıkıntıyı, ardından da kendini oraya alıştırma çabasının yükünü önermezdim.”</p>

  <p class="block_7">“O zaman neden böyle ünlenmiş? İnsanlar neden oraya gidiyor?”</p>

  <p class="block_7">“Eskisi kadar çok giden olduğunu, sanmam. Ah, hastalığın şimdiki kadar bilinmediği günlerde mantıklı bir çözüm gibi geliyordu kulağa. On beş ya da yirmi yıl önce olsa soruna vereceğim yanıt bambaşka olurdu, hastalar o yıllarda giderlerdi onca yolu.”</p>

  <p class="block_7">“Bazıları iyileşirdi.”</p>

  <p class="block_7">“Elbette, İyileşmeyenler de olurdu. Bence o günlerde de çoğunu yol öldürdü.” Yeniden başını salladı. “Hayır, tavsiye etmem. Senin yerinde olsaydım, kız arkadaşıma burada kalmasını söylerdim.”</p>

  <p class="block_7">“Erkek,” diye düzeltti Georgia. Gözlerini Holbrooke’a dikmişti.</p>

  <p class="block_7">Doktor afalladı. “Erkek mi?”</p>

  <p class="block_7">“Erkek arkadaşına burada kalmasını söylerdin, demeniz gerek. Arkadaşım bir beyefendi. Buradaki hastalardan biri.”</p>

  <p class="block_7">“Ya! Anlıyorum.” Doktor başını öte yana çevirdi. “Neyse, onun için böyle kaygı duymak senin yüce gönüllülüğün.”</p>

  <p class="block_7">Georgia yanaklarının kızardığını hissedebiliyordu. “O çok hasta.”</p>

  <p class="block_7">Holbrooke bir süre uzaktaki koyu ladinlere dikti gözlerini. Sonra bacaklarını yere sarkıtıp doğrularak oturdu. Georgia’yla yüz yüzeydiler, dizleri değecekti neredeyse, gene de dosdoğru kızın gözlerine bakamıyordu. Bir süre öyle durduktan sonra, “Sen bayağı iyi görünüyorsun, “ dedi, sanki sözleri taraçadaki diğer hastalara yönelikmişçesine o yöne bakıyordu.</p>

  <p class="block_7">“Bir süredir pek bir değişiklik olmadı aslında.”</p>

  <p class="block_7">O anda doktor yüzünü genç kıza döndü. “Artık eve dönmeyi düşünmeye başlayabilirsin,” derken kesin olmasa da umutlu bir ses tonu vardı, Georgia’nın bu sözlere sarılmasını istercesine, ona armağan veriyormuşçasına.”</p>

  <p class="block_7">“Yo, daha değil!” diye haykırdı Georgia. Göz göze geldiler: Genç kızın ürkek bakışlarını görmek şaşırtmıştı doktoru, dahası dehşete düşürmüştü; sanki dünyada en son olmasını istediği şeyden söz etmiş gibi.</p>

  <p class="block_7">Sonunda birkaç gün arayla iki olay yaşandı: Seward’ın Colorado’ya gitmek üzere sanatoryumdan ayrılması ve Georgia’nın evine dönmesi.</p>

  <p class="block_7">Ablalarının nicedir Seward için para biriktirdikleri ortaya çıkmıştı, önce ameliyat olmasını, akciğerleri dinlensin diye içinde biriken havanın boşaltılmasını uygun görmüşlerdi. İşe yararsa başkalarına yaramıştı ya -Colorado’ya gitmesine, belki Bryce’ta kalmasına gerek bile olmayacaktı. Dr. Rollins -ya da sanatoryumdaki diğer doktorlar- böyle bir ameliyatı hiç yapmadığından Boston’da bir doktor bulunmuştu, o gelene kadar Seward’i oyalıyorlardı. Dr. Rollins bütün bunları ayarlayıp da herkese duyurur duyurmaz öteki hastalar da aynı işlemden geçmek için başvurdu, hazır böyle bir doktor gelmişken onlar da yararlanmak istiyorlardı.</p>

  <p class="block_7">Büyük gün yaklaşırken sanatoryumda her kafadan bir ses çıkıyordu; hem inanılmaz iyileşme öyküleri hem de yapılacak işlemlerin nasıl ölümcül olduğu dolaşıyordu dillerde. Bütün bunlara kuşkuyla bakanlar da yok değildi elbet, kıskanç kimselerdi onlar, açgözlü ve sabırsız.</p>

  <p class="block_7">Seward’ın ameliyatı başarılı olmadı. Sonradan Georgia’ya anlatırken, doktor başlangıçta şamata yapıyor, şen şakrak davranıyordu, diyecekti. Şişman bir adamdı, yayvan bıyıkları pek biçimli, elleri inanılmayacak kadar küçük ve narindi. İlk denemesinden sonra sesi soluğu kesildi, arada sırada “Zor, çok zor,” diye mırıldanıyordu yalnızca. İki kez daha denedi. Elindeki, kocaman bir iğneydi, demişti Seward. “Bir yanına hiç görmediğin kadar hafifçe çakılan bir çiviydi adeta.” Doktor, akciğerlerinde ne herhangi bir yumuşak doku bulabilmişti ne de hasar görmemiş bir yer. “Bana, ‘Affedersin’ diyen ilk tıp adamı o. Öyle duygulandım ki doktora teşekkür bile ettim bunun için.”</p>

  <p class="block_7">Georgia’nın birkaç hafta önce Holbrooke’la birlikte oturduğu noktada oturuyorlardı. Seward revirden çıkmıştı, fakat güçsüz ve bitkindi hâlâ. Koruda, çam yapraklarından oluşan doğal yumuşak şilte ya da baraka bulup birlikte yatmaları anlamına gelen yürüyüşe çıkma önerisinde bile bulunmamıştı. Sohbet ederlerken oturduğu yerde bir-iki kez uyuklayıp toparlandı, ancak dalıp gittiğinin farkında bile olmaması Georgia’yı ürkütmüştü. Kimin göreceğine aldırmadan delikanlının elini bırakmıyordu.</p>

  <p class="block_7">Ne Holbrooke’un gelişinden söz etti ona, ne Colorado’yla ilgili söylediklerinden, ne onca yolu gitmenin rizikolarından, ne de Dr. Rollins’in kendisini muayene ettiğinden. Artık olabildiğince iyileşmiş göründüğü sonucuna varıldığını ve sanatoryumdakilerin gelip kızını alması için babasına telgraf çektiklerini de anlatmadı. Babasının iki gün önce gelen yanıtında bir hafta sonra orada olacağı yazıyordu. Bunların bir tekini bile söylemedi Seward’a.</p>

  <p class="block_7">Seward’in Colorado’ya gitmesi gerektiğine inandığı için ağzını açıp bir şey söylemiyordu ona. Atılacağı rizikoya rağmen böyle düşünüyordu. Çünkü delikanlı çok istiyordu bunu, bu düşünce ona umut veriyordu, zaten Seward’in ayakta kalmasını sağlayan da buydu, beslediği umutla birlikte içindeki öfke ve başkaldırı. Akciğerlerinde iğne başı kadar bile sağlam bir yer kalmamış olan biri için başka türlüsü olabilir miydi?</p>

  <p class="block_7">Ne tuhaftır ki gerçekle bağdaşmayan bir biçimde bir gün ona katılacağına inanmak hoşuna gidiyordu Georgia’nın. Bir yandan Seward’in öleceğine ve onu yitireceğine inanırken, öte yandan iyileşeceğini, sonra bir arada yaşamak üzere yanına gideceğini düşünüyordu. Ustalaşmıştı bu konuda, umut ve umutsuzluk dünyasını, yaşamla ölümü eşzamanlı yaşamayı annesinden öğrenmişti. Ölmeden yalnız birkaç hafta önce ona yeni bir çift terlik almak için Georgia’yı Bangor’a götürmekten söz eden annesinden. Kendinde olduğu ender günlerden birinde eski terliklerinin artık rezil olduğunu belirtmişti. Georgia’yı pasaklı bir kız gibi gösteriyorlardı.</p>

  <p class="block_7">Sonuna dek bu söze bel bağlamıştı Georgia da. Annesi ölmeyecekti ki. Rezil olan terliklerinin yerine yenileri alınmamıştı daha.</p>

  <p class="block_7">Seward konusunda, durumun olanaksızlığının daha çok bilincindeydi. Umut beslemekten geri kalmıyor, inancını bırakmıyordu. Yüzüne özenle oturtulmuş kartal burnu, koyu renk kalkık kaşı, her zamankinden daha çukur görünen ölgün koyu renk gözleriyle delikanlı hiç bu kadar yakışıklı görünmemişti gözüne üstelik. Vücudunda kalan tek et geniş, dolgun dudaklarıydı sanki.</p>

  <p class="block_7">Uyuklayan, gözlerle gülümsedi Georgia’ya. “Ne zaman gelirsin sence?”</p>

  <p class="block_7">“Düğünden sonra.”</p>

  <p class="block_7">“Bulmaca gibi konuştun,” dedi. “Peki düğün ne zaman?”</p>

  <p class="block_7">“Ben eve döndükten sonra. Belki yaz sonu.”</p>

  <p class="block_7">Seward, “Colorado’da yaz sonu,” dedi düşünde konuşurcasına. “Nasıl olacak acaba?”</p>

  <p class="block_7">“Harika olacak.”</p>

  <p class="block_7">Seward gözlerini kapadı. Güçbela soluk alıyordu, sonra kesik kesik öksürdü. Kızın avucundaki elleri kupkuru yanıyordu.</p>

  <p class="block_7">Ertesi gün ablaları Seward’i görmeye geldiler, sevinir diye sürpriz yapmışlardı. Hoşçakal demek için Georgia’yı arayıp durdu Seward, ancak genç kız koğuştaki diğer arkadaşlarıyla birlikte banyo yapıyordu o sırada, onların ortak eğlencelerinden biriydi uzun süren bu banyo saatleri.</p>

  <p class="block_7">Giyinince alt kata inip dışarı çıktı Georgia, kahverengi fenollü sabun kokuyordu buram buram. Bay Cooper onu görünce şezlongdan kalkıp pamuklu battaniyesini sürüyerek yanına geldi ağır adımlarla. “Ah, tatlını, Seward Wallace seni bulabildi mi?”</p>

  <p class="block_7">“Az önce mi?”</p>

  <p class="block_7">“Bir saat oluyor. Her yerde seni arıyordu.”</p>

  <p class="block_7">“Yo, görmedim onu.”</p>

  <p class="block_7">“Ya! Neyse. Buradan gitti artık. Ablalarıyla birlikte ayrıldı. Hoşçakal demek istiyordu herhalde.”</p>

  <p class="block_7">Georgia, “Gitti mi?” diye sordu, afallayarak.</p>

  <p class="block_7">Adam sevinçle başını sallayarak doğruladı. “Evet, onu götürdüler.”</p>

  <p class="block_7">“Ama ben bunu bilmiyordum! Hiç kimseden duymamıştım bunu!”</p>

  <p class="block_7">“Hayır, onun da bildiğim sanmam. Gökten ansızın inip uçurdular onu.”</p>

  <p class="block_7">“Ama, gitmedi, değil mi? Gitti mi şimdi Colorado’ya?” Bu son sözcük tek başına çınladı kulaklarında.</p>

  <p class="block_7">“Ah, bunu bilemem. Eğer oraya gitmesi tasarlandıysa, gitti demektir. Ben bilmiyorum.” Adam heyecanını güçlükle gizliyordu. Dudakları titriyordu.</p>

  <p class="block_7">Dili tutulmuş, kalakalmıştı Georgia, gözleri dalıp gitti uzaklara. Elini kaldırıp açık duran ağzına götürdü.</p>

  <p class="block_7">Bay Cooper ona doğru eğilip bütün sevecenliğini takınarak konuştu bu kez. “Sana söyleyen kişi ben olduğum için beni bağışla, tatlım.” Yalandı. Daha sonraki haftalarda hem kıza söylediklerini, hem de kızın yanıtlarını defalarca yinelerken büyük zevk duyacaktı.</p>

  <p class="block_7">“Belki bir not bırakmıştır. Bırakmış olmalı,” diyerek çoktan sırtını dönmüştü Georgia.</p>

  <p class="block_7">“Belki,” diye karşılık verdi adam, hızla uzaklaşıp beyaz yazlık giysileri içinde hayaletleri andırırcasına kütüphaneye, sanatoryumun karanlık köşelerine girip çıkan Georgia’yı izlerken. Sonradan, olup bitenleri başkalarına her aktardığında, “İnanın bana bir <span class="text_2">hayalet</span> gibi görünüyordu,” diyecekti.</p>

  <p class="block_7">Seward kısacık bir not yazmıştı, ancak o kadar vakti vardı; babası Georgia’yı almaya geldiğinde, o not katlanmış, kendisine yazdığı diğer mektuplarla birlikte destelenmiş, eşyalarını koyduğu çamaşır sandıklarından birine yerleştirilmişti. Alelacele kaleme alındığı için el yazısı diğer mektuplarındaki kadar biçimli değildi. Gene de kabul edilen ölçülere göre ustacaydı.</p>

  <p class="block_7">Georgia, bu notun vedalaşma yerine geçmesi gerekecek. Her gün seni bekliyor, seni düşünüyor olacağım, düğünün bir an önce yapılmasını ve hemen ardından bana doğru yola koyulmam dört gözle bekleyeceğim.</p>

  <p class="block_7">Her zaman senin, Seward…</p>

  <p class="block_7">Bütün o yazı destelerini iç çamaşırlarını koyduğu çekmecede saklıyordu evde, orada daha güvende olduklarını düşünüyordu. Ne var ki, Georgia’nın dönüşünü izleyen haftalarda ablasındaki değişikliklerden ağzının sıkılığından, burnu büyük davranmasından - incinen Ada, bir gün desteyi açıp öç alırcasına bütün mektupları okudu teker teker. Sonra da Georgia’nın sanatoryumdaki gizli yaşantısı olarak algıladığı bazı okuduklarını anlattı. Hiçbiri Georgia’ya yakın olmadığından, onlar açısından soyut bir skandal olmasının ötesinden pek bir önemi yoktu duyduklarının; beklenen derin etkiyi yapmamıştı üzerlerinde.</p>

  <p class="block_7">Evet, anlatacaklarını can kulağıyla dinleyen birini ancak yıllar sonra bulacaktı Ada: Rue’dan başkası değildi bu, yani teyzem, Georgia’nın kızı. Annesine kızma nedenleri uzun bir liste oluşturan, bu mektupları onun babasını aldattığının, soğukkanlı sadakatsizliğinin kanıtları olarak kucaklayan Düşes Rue’nun ta kendisi.</p>

  <p class="block_7">Eve dönmek nasıl da garip gelmişti Georgia’ya! Ada’yla birlikte çift kişilik yatakta, fenollü sabun yerine lavanta kokulu pikelerin altında uyumak; yanında Seward’dan başka birinin sıcaklığını hissetmek; bunun son zamanlarda taşıdığı anlama gelmediğini bilmek garipti. Ada ona sokulmak istedi -Georgia eve döndüğü için mutluydu- ancak kardeşi ona dokununca irkildi Georgia, hem şaşkındı, hem de utanmıştı nedense. Ada da sonra ablasına sarılmasına rağmen onun kaskatı yattığını görünce, küsüp sırtını döndü.</p>

  <p class="block_7">Sabah gözünü açıp da günün kurallarla başlamadığını görmek tuhaftı: Ne süt vardı, ne önceden belirlenmiş yemek öğünleri, ne koğuş sayımları, ne randevular, ne termometreler, ne hemşireler, ne de kurallar. İlk sabah geç giyindi, kahvaltı ettiğinde saat onu geçmişti. Freddie’yle birlikte üç el Hint tavlası oynadı. Erkek kardeşi acıkınca ona öğle yemeği hazırladı. Ada da o sıralarda eve gelip kendine bir sandviç yaptı, arkasından Georgia üst kata çıkıp ikindi uykusuna yattı. Bunu her gün yerine getirmesi gerektiği söylenmişti, ayrıca gücüne kavuşması için geceleri iyi uyumalıydı. Yorulmaması önemle belirtilmişti.</p>

  <p class="block_7">Sıcak, küf kokan odada uyandığında, bir an nerede olduğunu çıkaramadı. Dışarıdan çocuk sesleri geliyordu, yakınlarda bir yerden de sık sık çalıştırılıp durdurulan bir çim biçme makinesinin gürültüsü. Dudaklarını yaladı, kımıldamadan yatarak çevresindeki eşyaları inceledi bir süre. Ada odayı biraz değiştirmişti, örneğin bebekleri, ortak kullandıkları tuvalet masasının üstünde diziliydi artık. Diğer küçük ayrıntıların arasında bir küçük ayrıntı daha, gene de Georgia’ya oraya ait olmadığı duygusu vermeye yetmişti. Genel olarak kendisini oraya ait görmediğini anladı. O olmadan da her şey yolunda yürüyordu pekâlâ. Bunda, onun yokluğunda haftada dört-beş gün eve gelen Bayan Beston’ın büyük payı olduğunu biliyordu elbette. Öte yandan Ada’nın da kolayca idareyi eline alabileceğini fark etti Georgia; onun Freddie’yle babasına buyruklar yağdırma biçimini kendi asla göze alamamıştı oysa. Dün gece sofrayı hazırlarken farkına varmadan Georgia’ya bile ne yapacağını söylemişti. Ancak Georgia kendi varlığını gereksiz görmenin ötesinde umursamamıştı bunu. Çok geçmeden Ada geriye çekilip üstünlüğü Georgia’ya bırakacak olsa bile pek aldırdığı yoktu. Yaklaşık bir ay içinde babası evlenecek ve evin idaresi Bayan Erskine’e kalacaktı nasıl olsa.</p>

  <p class="block_7">Kalkıp yüzünü yıkadı. Aynada kendine bakıyordu. Sanatoryumda çok az ayna bulunurdu ve tek başına kalıp hiçbirine bakma şansı olmazdı. İnsan yalnızca şöyle bir bakabilirdi aynaya. Şimdi gözlerini ayırmadan bakıyordu aynadaki görüntüsüne. <span class="text_2">Benim kahverengi güzelim,,</span> derdi ona Seward. Öyleydi de, kahverengi. Güneşte yatmaktan derisi koyu bal rengine dönmüştü, saçları da kahverengiydi, çenesine uçuşan güneşten sararmış kalın bukleleriyle. Gözleri, yeşille karışık kahverengiydi: ela. Sanatoryumda banyo yaparken meme uçlarının bile kahverengileştiği çarpmıştı gözüne. Nasılsa, Seward’ın dokunuşlarından sonra olmuştu bu, birlikte işledikleri günahın işareti.</p>

  <p class="block_7">“Seward!” diye iç geçirdi. Ne kadar uzaklardaydı şimdi, çok uzaklarda! Buradaki yaşamında Seward’la bağ kurmak için ne yapabilirdi? Birlikte yaptıkları ne vardı anlamlı olan? Ya birbirlerine verdikleri sözler? Onun nasıl koktuğu, geldi aklına, aç bakışlarını getirdi gözünün önüne, uzun parmaklarının bacaklarında dolaşmasını. Alt katta çarpan bir kapının sesi duyuldu.</p>

  <p class="block_7">Yeniden yatağa girdi.</p>

  <p class="block_7">Bu kez uyandığında ikindinin geç saatleriydi; batıya bakan penceresine vuran ışıktan belliydi. Mutfaktan sesler geliyordu, aşağı inip de bildik muşambaya adım atar atmaz Bayan Beston sevinç çığlıklarıyla kucaklamak üzere ileri atıldı, yüzünü ellerinin arasına alıp dikkatle baktı, saçlarını okşadı, fır döndürerek güzelliğini seyretti hayranlıkla. “Bambaşka bir kız olmuşsun!” dedi, gözlerinde yaşlarla, sonunda kendisini gören, yaşamındaki her şeyin değiştiğini anlayan birinin çıktığını düşündü Georgia.</p>

  <p class="block_7">Birkaç gün sonra dönüşünü kutlamak için küçük bir parti verdiler. Georgia’nın Bayan Erskine’le ilk tanıştırılacağı parti olacaktı aynı zamanda, hem sabırsızlanıyordu, hem de isteksizdi. Bayan Erskine’i görür görmez gerçekle yüz yüze geleceğini biliyordu, arada sırada kendini kaptırdığı her şeyin eskisi gibi olacağı düşlerine nokta koyacaktı bu.</p>

  <p class="block_7">Ogün Bayan Beston ortalığı temizlemek, köşe bucağı düzenlemek için kendi deyişiyle, ‘sabahın köründe’ geldi, Georgia öğle yemeğini yer yemez, önce dinlenmek, arkasından da şık giyinmeye, saçını yapmaya, uçuşan inatçı buklelerini ıslatıp yapıştırmaya bol bol zaman bulmak için üst kata çıktı.</p>

  <p class="block_7">Bayan Erskine öğleden hemen sonra çıkageldi, arabası yiyeceklerle, bahçesinden topladığı çiçeklerle doluydu, kesme camdan kokteyl kâsesiyle onun takımı yirmi beş bardağın her biri teker teker kâğıt peçeteye sarılıp bir kutuya yerleştirilmişti. İnce, uzun bir kadındı, albenili, diye düşündü Georgia, otomobilden inmesini izlerken, sarkık kenarlı hasır şapkasının altından görünen erkenden beyazlaşmış kıvırcık saçlarını başının arkasında toplamıştı.</p>

  <p class="block_7">Taraçanın basamaklarına çıkıp hafif ve nazikçe kucakladı Georgia’yı, yanağını genç kızınkine değdirip hemen çekti. Geri çekilirken, “Sonunda,” dedi hoşnut olduğunu gösteren bir sesle. “Aslında seni hep tanırmışım gibi geliyor bana, baban öyle çok anlattı ki seni.” Sesi yumuşaktı, hoş bir tınısı vardı, bu da Georgia’ya çok garip geldi, çok olgun, neredeyse anaç bir havadaydı. Annesinden pek farklı olamazdı.</p>

  <p class="block_7">Babası da yanlarına gelmişti, ilerleyip Bayan Erskine’in ellerini tuttu, onu öptü, espriyle karışık gürültülü bir buse olması Georgia’yı rahatlatmıştı. Hep birlikte * gülüştüler, arabayı boşaltmak için yardıma gelen Bayan Beston bile katılmıştı onlara.</p>

  <p class="block_7">Bayan Erskine parti için şık giyinmişti, desenli ipek elbise, altında beyaz ayakkabılar, ancak içeri girer girmez şapkasını çıkarıp üzerine bir önlük geçirerek işe koyuldu. Georgia yardıma kalkıştıysa da Bayan Erskine’le Bayan Beston ona engel oldular -onur konuğunu çalıştırmak ne utanç verici!-, o da gidip taraçadaki sallanan koltukta oturup evden gelen tabak çanak seslerine, telaşlı adımlara, konuşma ve gülüşmelere kulak kabarttı. Bir ara Bayan Erskine’in babasına seslendiğini işitti: “Davis, sofrayı kurmada yardımın gerek.”</p>

  <p class="block_7">Babası üst kattan, “iki saniyede oradayım,” diye yanıt verdi, ne zamandır onun sesini böyle kuş gibi hafif ve huzurlu duymamıştı, annesinin ölümünden çok uzun yıllar öncesinden beri neredeyse. Bu Georgia’nın babasına veremediği bir huzurdu, apaçık görülüyordu. Babası adına sevindi, gerçekten sevindiğini düşündü taraçada tek başına ileri geri sallanırken.</p>

  <p class="block_7">Kimler gelmemişti ki? Annesiyle babasının eski arkadaşları, komşulardan birkaçı. Bayan Erskine kendi kız kardeşiyle eniştesini çağırmıştı aileleriyle birlikte, dolayısıyla Freddie’nin yaşlarında bir çocuk ve başka çocuklar da vardı evde, arka bahçedeki çimenlerde -artık çim kaplı bir alandı burası- çılgınca oyunlar oynadılar, diye not etmiş Georgia. Ada başkalarını da çağırmıştı, aralarında Georgia’nin eski okul arkadaşları bulunuyordu, Bill March nişanlısıyla gelmişti, ilk anda Georgia’ya tuhaf davranan kız sonradan onunla hoş bir sohbete koyulacaktı. Bill’le pek çok anıları vardı üniversite günlerinden, Georgia’nın liseden tanıdığı ve her zaman tanıyacağını sandığı, gelgelelim şimdi adları ona yabancı dilde sözcükler gibi gelen kimselerle de ilgiliydi bunlar.</p>

  <p class="block_7">Ev kalabalıklaşmıştı ve hava sıcaktı, herkes sandalyesini alıp yan bahçeye çıkmaya karar verdi, kadınlar şapkalarını çıkardı, erkekler ceketlerini; yaşlı akçaağaçların gölgesinde oturup Bayan Beston’ın yaptığı meyve kokteylinden içtiler. Çocuklar halat çekme oyununa başlayınca, Ada başta olmak üzere pek çok genç erkekle kadın da katıldı onlara, Georgia büyüklerle oturup izlemeyi yeğledi. Her şey yavan gelmişti ona, oysa başarılı bir partiydi anlaşılan, Bayan Erskine hoşnut kalmıştı. Kendi adına, sanatoryumda geçirdiği günlerde böyle eğlencelerden tat almayı unuttuğunu düşündü, oradaki eğlence anlayışında ya müzik çalınırdı ya şiir okunurdu ya da film gösterilirdi. Yetişkin kimselerin kendini tümüyle kaptırmasına, çılgınlık yapmasına alışmıştı o. Havadaki erkeklik ve kadınlık duygusuna, ahlaksızlık diye düşünüldüğünü sandığı o duyguya da. Seward’ın sevgilisi olmasına, yüzü kızarmadan onunla tekrar tekrar yatmasına neden olan o ortama alışmıştı.</p>

  <p class="block_7">. Şimdi burada otururken. Ada, Freddie, Bill March ve Simpson’ların çocuklarından birine neşeyle seslenen kendi sesinin başkalarınınkine karıştığını duyunca, şu öteki dünyada başına gelenlere ve sanatoryumda yaptıklarına inanmak güç geliyordu Georgia’ya. Öte yandan kendini bu dünyadan çok uzak hissettiğine inanması da güçtü. Sanki bu yaşam, bu olaylar içinde yaşadığı bir düşten alınmaydı. Birisi onunla konuştuğunda, ona karşılık verdiğinde, ağzından köpükler saçılacağını bekliyordu neredeyse, suyun derinliklerindeymiş de gün boyu çok ağır ve yoğun hareket etmişçesine.</p>

  <p class="block_7">Bundan hiç kurtulabilecek miydi? Kendi yaşamına, tıpkı sanatoryumdaki yaşantısına olduğu gibi alışacak ve ondan tat alacak mıydı yeniden? Yoksa bütün yaptıkları ve öğrendikleriyle artık büsbütün kopmuş muydu? Evin bahçeye düşen gölgesi uzarken hava da kararıyordu.</p>

  <p class="block_7">Kuşkusuz, diye geçiyordu içinden, artık benim kendi yaşamım değil bu, bildiğim gibi olmaktan çıktı. Belki de bütün sorun buydu. Belki her şey Bayan Erskine’le ve onun evi çekip çevirme biçimine alışmakla ilgiliydi. Başını yaşça büyük kadından yana çevirdi. Kucağında yeğenlerinden biri vardı, ata biner gibi bacaklarını açarak yüzünü teyzesine dönmüş kolyesiyle oynamakla meşguldü. Bayan Erskine ellerini çocuğun poposunun altında kavuşturmuştu. Borazan gibi sesiyle hemen bitişiğindeki sandalyede oturan Bayan Mitchell’la gevezelik ediyordu. İki kadın gülüştüler. Bayan Erskine kahkaha atarken başı hafifçe geriye kay kıldı. O sırada yeğeninin elleri teyzenin yüzüne ulaşmıştı. Küçük kız bir süre Bayan Erskine’in yanaklarını avuçladı, sanki dikkatini çekmekti amacı. Bayan Erskine bakışlarını ona yöneltip gülümsedi, arkasından usulca eğilip minik avuçlarından birine öpücük kondurdu yeniden Bayan Mitchel’la dönmeden önce.</p>

  <p class="block_7">Hoş bir kadın. Düzenli bir kadın — her şeyi eskisinden farklı kılacağı kesindi bu özelliğin! Komşularıyla iyi geçmen, partiler veren, briç ve Çin dominosu oynayan bir kadın. Georgia iç çekti.</p>

  <p class="block_7">“Yoruldun mu tatlım?” diye bir soru geldi Bayan Erskine’den hiç zaman geçirmeksizin, Georgia da toparlanıp neşeli durmak, yoo, hayır, yorulmadım elbette, demek ve konuştuklarına kulak verir gibi davranmak zorunda kaldı.</p>

  <p class="block_7">Akşama doğru herkes tabağıyla bardağını içeri taşımaya başladı. Sonra da sandalyelerini. İkili, üçlü gruplar halinde ayrılmaya koyuldular ve ortalığa sessizlik çöküverdi ansızın. Bayan Erskine üzerine Fanny’nin eski önlüklerinden birini geçirerek işe koyuldu, toplarken bir yandan da Bayan Beston’la -ona Ellen diyordu- hangi kurabiyeler, hangi sandviçler daha çok beğenildi diye konuşuyordu. Georgia’yla Ada da yardım ettiler, fakat onlar çıtlarını çıkarmıyorlardı; iki kadının mutfakta dolanırlarken dostça çene çalmalarına kulak kesilmişlerdi. Bayan Erskine, “Bence böyle sıcak bir günde salatalıklar gevşiyor, hazırlamaya değmez,” dedi.</p>

  <p class="block_7">“Öyle. Üstelik bir de sos bozulacak diye de kaygı duyuyor insan,” diye ekledi Bayan Beston. “Ne de olsa hepsi yumurtalı.”</p>

  <p class="block_7">Georgia’nın Seward’dan aldığı ilk mektup partiden iki hafta sonra geldi, sanatoryumdan aktarmalı gelmişti. Tren yolculuğunu, Denver’a varışını, ablalarıyla birlikte kentin hemen dışındaki pansiyona yerleşmelerini anlatıyordu. İlk günlerde yüksek rakım nedeniyle başının döndüğünden, uykudaymış gibi gezdiğinden söz ediyordu, giderek alışmıştı, artık hafif sıcak havanın akciğerlerine iyi geldiğini hissedebiliyordu.</p>

  <p class="block_7">Yakında sanatoryumdan çıkacak mısın, düğün ne zaman yapılacak diye merak ediyorum. Onlar kadar bizim de düğünümüz sanki, o günü dört gözle bekliyorum, yalnız gücümü toplamam için biraz zaman geçmesi fena olmaz sanırım.</p>

  <p class="block_7">Vedalaşmak için onu bulamadan ayrılmak zorunda kaldığı için kendini nasıl kötü hissettiğini yazıyordu, bir de onu ne kadar çok düşündüğünü.</p>

  <p class="block_7">Burada günler gözümde canlandırdığını gibi geçmiyor, çünkü hâlâ yorgun argın dolaşıyorum, ancak onun dışında her şey anlatılanların aynısı, sen gelir gelmez kurduğumuz hayallerin hepsini gerçekleştirmeye başlarız. Sen zamanı söyle yeter. Seni bekliyorum, hep aklımdasın, birlikte gittiğimiz koru ve baraka da hiç aklımdan çıkmıyor.</p>

  <p class="block_7">Bu satırları okuyan Georgia anlamadığı bir hayal kırıklığına uğramıştı, mektubu kaleme alan kişi gerçekte olduğu kadar heyecan vermiyordu. Özlediği neydi? Fiziksel varlığı elbette. Aynı zamanda hastalığının gücü, çılgınca davranışları. Kıza susaması. Oysa mektuplarda yalnızca hastaydı; etten kemikten karşısındayken canını veren hastalığıydı, sanki ruhuna enerji kaynağıydı hasta olması. Mektuba karşılık yazarken tatlı dilliydi, ama ona göre sıkıcı sözlerdi ettikleri. Bayan Erskine’la ilgili şöyle yazdı:</p>

  <p class="block_7">Pek çok yönüyle annemden daha üstün; annem çiftlikte yaşayan bir ailede büyümüştü. Bayan Erskine’se kulüplerin kadını, hangi toplantıda ne tür sandviç ikram edileceğini bilen biri. Ondan hoşlandım, babama çok iyi davranıyor, yine de henüz alışamadım.</p>

  <p class="block_7">Ada’yla ilgili:</p>

  <p class="block_7">Ada’yla eskiden olduğu kadar rahat olamıyorum. O zamanlar benim aynam gibiydi, yürek atışım, benim bir parçam gibi, ama artık değil. Bir gecede yetişkin bir genç kız olmuş sanki, bu da beni rahatsız ediyor.</p>

  <p class="block_7">Günlerinin nasıl geçtiğinden, yemek pişirip temizlik yaptığından, alışverişe çıktığından söz etti. Kendine giysiler diktiğini yazdı, giysileri dar geliyordu çünkü, bir de eylülde yapılacak düğünde giyeceğini hazırlıyordu elbet.</p>

  <p class="block_7">Balayına çıktıklarında Ada’ya Freddie’ye bakmak için burada olmam gerek. Green Lake’de bir arkadaşlarının göl evinde kalacaklar iki haftalığına. Ondan sonra dilediğimi yapmak için kuşlar kadar özgürüm.</p>

  <p class="block_7">Yakında yanına geleceğim diye yazmadı, çünkü gözünün önüne bile getiremiyordu o ânı, ama bildiği bir şey vardı: Delikanlı o satırları yazılmış olarak okuyacaktı; kâğıdı katlayıp zarfa koyarken içten davranmadığı duygusuna kapıldı.</p>

  <p class="block_7">Seward’dan hemen yanıt geldi, kısa bir mektuptu. Çok hastaydı, yine kanaması vardı, ev sahibi oradaki sanatoryuma yatması için ısrar ediyordu; hasta birine bakacağı kadının aklına gelmemişti. Dinlenip iyileşince daha uzun yazacaktı.</p>

  <p class="block_7">Aldığı habere ne şaşırdı Georgia, ne de üzüldü, mektubu okurken acıma duyguları depreşti yalnızca. Böyle soğukkanlı olmasına afalladı. Acaba Seward’i sevmiyor muydu?</p>

  <p class="block_7">Eskiden sevmişti, bunu biliyordu, şimdiyse o günleri trans içinde, ayakları yerden kesilerek geçen; zoraki yaşanan tembelliğin, korkunun, umutsuzluğun sonucu kurulan hayallerle dolu günler olarak düşünmeye başlamıştı. Üstelik Seward’in ona öyle çabucak, amansız bağlanması delikanlının umutsuzluğundan kaynaklanıyordu. Oğlan, Georgia’yı da ablaları gibi - kendisiyle ilgilenecek, yaşamını kendisine odaklayacak biri olarak— görüyordu. Şimdi, yapılacak olan düğünün en ince ayrıntılarıyla, ayrıca daha pek çok işle uğraşırken başını kaşıyacak vakti kalmayınca, Seward’i kendi yarattığı bir hayal kahramanı, peri masallarından çıkma yakışıklı bir çocuk diye düşünebiliyordu ancak. Ne var ki prensten çok, prenses, uyuyan güzel kimliğini yakıştırıyordu ona. Kendisi de prensesi uyandırması gereken prensti.</p>

  <p class="block_7">Seni düşünüyorum, canım Seward [diye yazmıştı]. Şimdi en önemlisi senin kendi sağlığına dikkat etmen.</p>

  <p class="block_7">Ada’yla Georgia diz altında, soluk orkide rengi ipek elbiseler giymişlerdi. Düşük belli elbiselerinin kalçalarına dek inen fırfırlı kuşakları vardı. Bayan Erskine -artık ona Grace diyorlardı- ikisine de uzun birer inci kolye verdi, düğün armağanıydı onlara. Gri ipek kumaştan pabuçları Georgia’nın ayaklarına giydiği en yumuşak ayakkabılardı.</p>

  <p class="block_7">Grace’in elbisesi soluk kahverengi satendendi, bol kremalı kahveyi andırıy<span class="calibre3" id="id_GoBack">ordu. Ayak bileklerine dek uzanan elbisenin göğsünde dantel işleme vardı. Başına aynı dantelden bir şapka takmıştı. Yaşmağı yoktu. Elinde leylaklar taşıyordu - Georgia’nın her sabah erkenden kalkıp parlak renkleri hiçbir yere leke yapmasın diye tohumlarını kestiği leylakları.</span></p>

  <p class="block_7">Törenden sonra, önde gelinle damat, hep birlikte parktan geçerek eve yürüdüler. Akçaağaçlar yer yer kızıla, turuncuya dönmüş, sararmaya yüz tutmuştu. Evlilik töreniyle ardından verilen partiye yalnız aile bireyleri ve yakın arkadaşlar çağrılmıştı, parkı geçerlerken komşular taraçalarına çıkmış el sallayıp seslenerek onları selamlıyorlardı.</p>

  <p class="block_7">Törenden önceki gece hava serindi, fakat gündüz ısınmıştı, parti başladıktan sonra evin içi de iyice ısındı.</p>

  <p class="block_7">Konukları ağırlama işi bu kez Georgia ve Ada’yla birlikte Bayan Beston’ın omuzlarındaydı, hizmet etsinler, ortalığı temizlesinler diye iki de kız tutmuşlardı. Şaraplı meyve kokteyli, kanepeler, meyve salatası ikram edildi, kuşkusuz bir de pasta.</p>

  <p class="block_7">Herkes yerleştikten sonra Georgia birkaç dakika serinlemek, yalnız kalmak, için ön taraçaya çıktı. Tam kapının sinekliğini örterken otomobilini ana caddenin köşesine park etmiş Dr. Holbrooke’un oraya doğru ilerlediği gördü.</p>

  <p class="block_7">Sonunda sezaryen uygulamak zorunda kaldığı güç bir doğumdan geldiği için geç kalmıştı. Yolda gelirken kan kokusu hâlâ burnuna geliyordu, oysa ne giysilerinde ne de ellerinde kan lekesi vardı. Sabahın ikisinden beri ayaktaydı, yorgun düşmüştü. Yeni evlilere tebriklerini iletmek için birkaç dakikalığına uğramaktı niyeti. Aslında onu çağırmalarını beklemiyordu, şaşırmıştı, yine de şöyle bir düşününce Rice’ın kendisine dostça duygular beslememesi için hiçbir neden olmadığına karar vermişti, tam tersine kızının sağlığına kavuşmasından sonra minnet duyuyor olmalıydı.</p>

  <p class="block_7">işte tam karşısındaydı Georgia, sinekliği kapatıyordu, yanakları al al, üstüne göz alıcı, uzun bir elbise giymiş, saçma bir çiçek tutturmuştu.</p>

  <p class="block_7">“Dr. Holbrooke!” diye seslendi. “Töreni kaçırdınız.”</p>

  <p class="block_7">“Özür dilerim,” dedi doktor. Alt basamağa gelmişti o sırada, aşağıdan genç kıza bakıyordu. Sıcaktan yüzü terlemiş, perçemleri alnına yapışmıştı.</p>

  <p class="block_7">“Yo, özür dilemeniz gerekmez. Buyurun! Gelmenize çok sevindim.” Öyle içten dökülmüştü ki bu sözler dudaklarından, öyle yürekten; genç kızın kendisini gördüğüne sevinmesi heyecanlandırdı doktoru.</p>

  <p class="block_7">Yürektendi gerçekten. Onu birden karşısında görünce, kendini <span class="text_2">olduğu gibi</span> tanıyan, başına gelenleri anlayan ve başından geçenlerin, daha doğrusu yaşamındaki değişikliğin bir parçası olan biriyle karşılaşmış duygusuna kapılmıştı Georgia. Garip bir rahatlama duygusu yarattı bu kızda, şimdiye dek yalnızlık çekiyordu. Her nasılsa bu duygu ona <span class="text_2">yabancılaştı</span> birden.</p>

  <p class="block_7">Doktor genç kızın ardı sıra içeri girerken vücuduna yapışan uzun elbisesinin altında kımıldayan kıvrımlarını seyrediyordu. Georgia babasının yanına götürdü onu, yeni üvey annesiyle tanıştırdı sonra, doktor onlarla ayaküstü sohbet ederken gidip bir bardak kokteyl getirdi. Teşekkür edince gülümsedi, başını hafifçe yukarıya kaldırdı, sanki doktorun başka şeylere susadığı kadar kız da susamıştı ve adamın dudaklarından dökülen her sözü içiyordu.</p>

  <p class="block_7">Akşama dek orada kaldı doktor, pasta kesilip herkese birer dilim verilene, yeni evliler üst kata çıkıp üzerlerini değiştirene, yeniden aşağı inip ön taraça boyunca kendilerine atılan pirinç tanelerinin altında konuklar arasından koşar adım geçene dek. Evin bir köşesinden diğerine dolaşıp diğer konuklarla konuşurken gözleri her yerde Georgia’yı arıyordu, ister salonun karşı köşesinde olsun, ister basamaklarda ya da mutfağın girişinde. Nerede olursa olsun onunla göz göze geliyor, bazen de kendine bakarken yakalıyordu onu. Aralarında bir anlaşma vardı sanki: Önce sen bak, sonra ben. Bakışları Georgia’yı yakalamadığında bile, onun güzel, canlı gülüşünün belki biraz fazla sesli, fazla heyecan dolu olduğunun farkındaydı. Emin olamazdı, ancak genç kızın kendisine yönelik duygularının değiştiğini, artık onu yaşlı bir adam, bir doktor olarak görmediğini sezmişti. Coşku ve mutlulukla kıpırdadı yüreği.</p>

  <p class="block_7">Georgia, doktoru uğurlarken taraçaya çıktı. İçeride birkaç konuk daha kalmıştı, alçak sesle konuştular.</p>

  <p class="block_7">Doktor, “Bu yaşantını büyük çapta değiştirecek herhalde,” dedi, soğumaya başlayan havada dışarıda dururlarken. “Bu düğün. Bu evlilik.”</p>

  <p class="block_7">“Benim yaşantımı mı?” diye karşılık verdi Georgia umursamazca. “Yaşantımı düşünmekten bıktım usandım.” İçtiği üç bardak şaraplı meyve kokteylinden çakırkeyif olmuştu.</p>

  <p class="block_7">Doktor öyle şaşırmıştı ki ilk anda karşılık veremedi. “Böyle konuşacak yaşta değilsin daha, çok gençsin,” diyebildi sonunda, nazikçe.</p>

  <p class="block_7">Georgia başını kaldırdı. “Sandığınız kadar genç değilim.” İşte o anda küçük, küstah bir kız çocuğundan farksızdı.</p>

  <p class="block_7">Bu davranış hoşuna gitmişti Dr. Holbrooke’un. Gülümsedi. “Sence ben ne düşünüyorum?”</p>

  <p class="block_7">“Kız çocuğu olduğumu düşünüyorsunuz. Sevimli küçük bir kız. Öyle değil mi?”</p>

  <p class="block_7">“Hayır. Öyle değil. Sevimli küçük bir kızken bile, değildi.”</p>

  <p class="block_7">Georgia, taraçanın direğine tutunmuş, bir sağa bir sola sallanıyordu hafifçe. Elbisesinin etekleri bacaklarına dolanıyordu sallandıkça. Evden kahkahalar yükseldi o sırada. “Sevimliydim ama, değil miydim?” diye sordu Georgia pattadan.</p>

  <p class="block_7">“Hâlâ öylesin.”</p>

  <p class="block_7">“Hayır,” diye karşı çıktı. “Hayır. Bence öyle değilim.”</p>

  <p class="block_7">“Bırak buna başkaları karar versin.”</p>

  <p class="block_7">Bu sözler güldürdü Georgia’yı hem de şaşırtıcı kahkahalarla. “Yok, onlar da aynı kararı verirdi.”</p>

  <p class="block_7">“Acaba?” dedi doktor. “Acaba yarın benimle dolaşmaya çıkar mısın? Güzel bir gün olacağa benzer, otomobille gezmek için uygun bir gün.”</p>

  <p class="block_7">“Hayır, gelemem,” oldu aldığı yanıt. Elini direkten çekti Georgia. “Siz... siz kibarlık olsun diye sordunuz.”</p>

  <p class="block_7">“İnan bana kibarlık olsun diye sormadım, kibarlık etmiyorum.” Genç kız yüzüne bakmayıp sorusuna yanıt da vermeyince, sevecen bir sesle, “Kabul edersen, çok sevineceğim,” diye ekledi.</p>

  <p class="block_7">O zaman yüzünü döndü Georgia. Yüzünden karmaşık duygular yaşadığı belliydi, ancak doktor kestiremiyordu bunları. Genç kız bir adım geri atıp “Peki, öyleyse, benim için de büyük zevk olacak,” dedi ve ansızın bir kahkaha patlattı. Bu kez sesi tasasız ve neşeli çıkıyordu. Arkasından da sordu: “Saat kaçta?”</p>

  <p class="block_7">Önce gözünüzün önüne şunu getirin: saatler süren,</p>

  <p class="block_11" id="calibre_pb_18"> </p>
</body>
</html>
