<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>#3 Yandaş</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<h1 class="block14" id="toc_id_11">ON BİRİNCİ BÖLÜM TRIS</h1>
	<p class="block15">ÇİTE YAKLAŞIRKEN TREN YAVAŞLIYOR. TRENİ SÜREN ADAMIN inme zamanımızı bildiren işareti bu. Vagon tembel tembel rayların üzerinde ilerlerken Tobias’la eşiğe oturuyoruz. Kolunu omzuma atıp burnunu saçlarıma dayayarak kokumu içine çekiyor. Ona bakıyorum. Tişört yakasının altından görünen köprücük kemiğini, dudaklarındaki belli belirsiz kıvrımı seyrediyorum ve içimi alevlerin sardığını hissediyorum.</p>
	<p class="block16">“Ne düşünüyorsun?” diye fısıldıyor kulağıma.</p>
	<p class="block16">İrkilerek toparlanıyorum. Onu her fırsatta seyrediyorum, ama her zaman böyle bakmam. Sanki ayıp bir şey yaparken yakalanmışım gibi hissediyorum. “Hiç! Neden?”</p>
	<p class="block16">“Sebebi yok.” Beni iyice kendine çektiğinde başımı omzuna yaslayıp serin havayı içime çekiyorum. Hâlâ yaz gibi kokuyor. Güneşin altında pişen çimenlerin kokusunu alır gibi oluyorum.</p>
	<p class="block16">“Çite yaklaşıyoruz,” diyorum.</p>
	<p class="block16">Binalar gözden kayboldu, geriye ateş böceklerinin ritmik ışıklarıyla beneklenen tarlalar kaldı. Arka tarafta Caleb, dizinine sarılmış halde diğer kapıya yakın oturuyor. Yanlış bir zamanlamayla göz göze geldiğimizde, beni duyabilsin diye, sonunda bana yaptıklarını anlasın diye içindeki zifiri karanlığa haykırmak istiyorum, ama bunun yerine, dayanamayıp )&gt;,özlerini kaçırana kadar ona bakmayı sürdürüyorum.</p>
	<p class="block16">Kola tutunup dengemi sağlayarak ayağa kalktığımda Ibbias’la Caleb da aynı şeyi yapıyor. Başta Caleb arkamızda kalmayı deniyor, amaTobias onu vagonun ön tarafına itekliyor.</p>
	<p class="block16">“Önce sen. işaretimi bekle!” diyor. “Ve... atla!”</p>
	<p class="block16">Sonra ayaklarını yerden kesmeye yetecek bir güçle ittiğinde ağabeyim gözden kayboluyor. Ardından Tobias atlıyor. Vagonda tek başıma kalıyorum.</p>
	<p class="block16">Özleyecek bir sürü insan varken başka bir şeyi özlemek gerçekten çok aptalca, ama bu treni ve vagonlara atlamaya cesaret edebildiğimden beri beni şehre, kendi şehrime taşıyan diğer trenleri şimdiden özlemeye başladım. Parmak uçlarımla vagonun duvarını sadece bir kez okşuyorum, sonra atlıyorum. Tren o kadar yavaş ilerliyor ki koşarak atlamaya alıştığımdan dengemi kaybedip yere kapaklanıyorum. Kuru otlar avuçlarımı çiziyor. Ayağa kalkıp karanlıkta Tobias’la Caleb’ı arıyorum.</p>
	<p class="block16">Onları bulamadan Christina’yı duyuyorum. “Tris!”</p>
	<p class="block16">Uriah’la birlikte yanıma geliyorlar. Uriah’ın elinde bir el feneri var ve öğleden sonra göründüğünden çok daha telaşlı görünüyor. Bu iyiye işaret. Arkalarında daha çok ışık, daha çok ses var.</p>
	<p class="block16">“Ağabeyin kaçabildi mi?” diye soruyor Uriah.</p>
	<p class="block16">“Evet.” Sonunda, Caleb’ın kolunu sıkıca kavrayarak yaklaşan Tobias’ı görüyorum.</p>
	<p class="block16">“Senin gibi bir Bilgenin bunu kafasından niye geçirdiğinden emin değilim,” diyor Tobias. “Ama benden asla kaçamazsın.”</p>
	<p class="block16">“O haklı,” diyor Uriah. “Dört hızlıdır. Benim kadar değil, ama kesinlikle senin gibi bir Bilyeden daha hızlıdır.”</p>
	<p class="block16">Christina gülüyor. “Ne dedin, ne?”</p>
	<p class="block16">“Bilye.” Uriah, parmağıyla şakağına dokunuyor. “Bir kelime oyunu. Yharfiyle Bilye, bilgi, Bilgelik... anladın mı? Kasıntı gibi.”</p>
	<p class="block16">“Cesurların argosu çok acayip. Tatlişkom, Bilye... Dürüstler için bir terim var mı?”</p>
	<p class="block16">“Tabii ki,” diyor Uriah sırıtarak. “Dallamalar.”</p>
	<p class="block16">Christina, sertçe ittiğinde Uriah elindeki feneri düşürüyor. Tobias kahkahalar atarken birkaç adım ötemizdeki grubun yanına gidiyoruz. Tori, herkesin dikkatini çekebilmek için el fenerini havaya sallıyor. “Pekâlâ, Johanna ve kamyonlar, buradan on dakikalık yürüme mesafesinde, o yüzden yola çıksak iyi olur. Ve içinizden biri tek bir kelime ederse, çok fena döverim. Henüz dışarı çıkmadık.”</p>
	<p class="block16">Sıkı sıkıya bağlanmış ayakkabı bağcıkları gibi birbirimize yaklaşıyoruz. Tori birkaç adım önümüzden yürüyor ve karanlıkta arkadan bakıldığında, incecik kol ve bacaklarıyla, geri attığı omuzlarıyla, neredeyse korkutucu sayılabilecek özgüvenli yürüyüşüyle bana Evelyn i hatırlatıyor. El fenerinin ışığında ensesindeki şahin dövmesini seçer gibi oluyorum. Yetenek testimi yaptığı sırada onunla ilk bu dövme hakkında konuşmuştuk. Üstesinden geldiği karanlık bir korkunun sembolü olduğunu söylemişti. Aynı korkunun tüylerini hâlâ diken diken edip etmediğini merak ediyorum. Korkusuyla yüzleşmek için çok uğraştığını biliyorum. Ama korkularımız gerçekten yok mu oluyor, yoksa sadece üzerimizdeki güçlerini mi kaybediyorlar? Emin değilim.</p>
	<p class="block16">Her saniye bizden biraz daha uzaklaşıyor, yürümekten ziyade neredeyse koşuyor. Buradan gitmeyi, ağabeyinin öldürüldüğü, kendine iyi bir yer edinmişken Topluluksuz bir kadın tarafından engellendiği bu yerden ayrılmayı çok istiyor.</p>
	<p class="block16">Sonunda o kadar uzaklaşıyor ki silahlar patladığında onu değil, sadece yere düşen fenerinin ışığını görebiliyorum.</p>
	<p class="block16">“Dağılın!” Tobias’ın kükremesi, çığlıklarımızı bastırıyor. “Koşun!”</p>
	<p class="block16">Karanlıkta onun elini arıyorum, ama bulamıyorum. Ayrılmadan önce Uriah’ın daha önce verdiği tabancamı çıkarıp doğrulturken boğazımı düğümleyen hisse aldırmamaya çalışıyorum. Karanlıkta koşamam. Işığa ihtiyacım var. Tori’nin cesedine, yere düşen el fenerinin ışığına doğru fırlıyorum.</p>
	<p class="block16">Silah seslerini, çığlıkları, koşanların ayak seslerini dinliyorum, ama duyamıyorum. Kalbimin atışlarını dinliyorum, ama duyamıyorum. Yere düşen ışığın yanına çöküp feneri kapıp kaçma niyetindeyim, ama fenerin ışığında onu görüyorum. Yüzü ter içinde, gözleri göz kapaklarının altında oynayıp duruyor. Aradığı şeyi bulamamaktan bitkin düşmüş gibi görünüyor.</p>
	<p class="block16">Kurşunlardan biri karnına, diğeri göğsüne saplanmış. Yaşaması mümkün değil. Jeanine’in laboratuvarında benimle kavga ettiği için ona kızgın olabilirim, ama o benim için hâlâ Uyumsuz olduğum gerçeğini saklamama yardım eden Tori. Gözümü şahin dövmesinden ayırmadan, peşinden yetenek testi odasına girdiğim günü hatırlayınca boğazım yine düğümleniyor.</p>
	<p class="block16">Gözleri bana kayıp yüzüme odaklanıyor. Alm kırışıyor, ama konuşmuyor.</p>
	<p class="block16">El fenerini başparmağımın altına sıkıştırıp, terli parmaklarını sıkıyorum.</p>
	<p class="block16">Birinin yaklaştığını duyunca el fenerimle birlikte tabancamı da doğrultuyorum. Işık, kolunda bir Topluluksuz bandı olan kadına vuruyor. Silahını başıma doğrultmuş. Ateş ederken dişlerimi öyle bir sıkıyorum ki gıcırdadıklarını duyuyorum.</p>
	<p class="block16">Tekrar Tori’ye bakıyorum. Gözleri kapalı, vücudu kıpırdamıyor. Fenerin ışığını yerden kaldırmadan ondan ve az önce vurduğum kadından koşarak uzaklaşıyorum. Bacaklarım sız-</p>
	<p class="block15">Iıyor, ciğerlerim yanıyor. Nereye gittiğimi bilmiyorum. Tehlikenin göbeğine mi koşuyorum, yoksa ondan uzaklaşıyor muyum? Düşünmeden bütün hızımla koşuyorum.</p>
	<p class="block16">Sonunda uzakta bir ışık görüyorum. Başta, başka bir el feneri olduğunu sanıyorum, ama yaklaştıkça bunun çok daha güçlü ve sabit bir ışık olduğunu fark ediyorum: Far ışıkları. Motor sesini duyunca uzun otların arasına çömeliyorum, el fenerimi söndürüp tabancamı hazır ediyorum. Kamyon yavaşladığında biri sesleniyor: “Tori?”</p>
	<p class="block16">Christina’nın sesi galiba. Kamyon, paslı kırmızı boyasıyla bir Dostluk aracı. Ayağa kalkıp, beni görebilsin diye el fenerini yüzüme doğrultuyorum. Kamyon birkaç metre ötemde duruyor ve Christina yolcu koltuğundan aşağı adayıp boynuma sarılıyor. Az önce yaşadıklarımı, Tori’nin düşen bedenini, karnını tutan Topluluksuz kadını düşünüyorum, bir hayal olmadığını kendime kanıtlamak istiyorum, ama işe yaramıyor, hiçbiri gerçekmiş gibi gelmiyor.</p>
	<p class="block16">“Şükürler olsun,” diyor Christina. “Hadi atla. Tori’yi bulmaya gidiyoruz.”</p>
	<p class="block16">“Tori öldü,” diyorum düz bir sesle. Bunu söyler söylemez, her şey gerçek oluyor. Elimin tersiyle yanaklarımdaki gözyaşlarını silerken, bütün bedenimi sarsan nefesimi kontrol etmeye çalışıyorum. “Ben... ben onu vuran kadını öldürdüm.” “Ne?” diye bağırıyor Johanna aklını kaçıracakmış gibi. Şoför koltuğundan bana doğru eğiliyor. “Sen ne dedin?”</p>
	<p class="block16">“Tori gitti,” diyorum. “Olanları gördüm.”</p>
	<p class="block16">Johanna’ınn yüz ifadesini saçları perdeliyor. Tuttuğu nefesi saldığını görüyorum.</p>
	<p class="block16">“Peki, o zaman diğerlerini bulalım.”</p>
	<p class="block16">Kamyona biniyorum. Johanna gaz pedalına bastığında motor kükrüyor ve otluk arazide hoplaya zıplaya diğerlerini aramaya başlıyoruz.</p>
	<p class="block16">“Onlardan birini gördün mü?” diye soruyorum.</p>
	<p class="block16">“Birkaçım. Cara, Uriah.” Johanna başını iki yana sallıyor. “Başka kimseyi görmedim.”</p>
	<p class="block16">Bütün gücümle kapı kolunu sıkıyorum. Tobias’ı bulmak için çabalasaydım... Tori için durmasaydım...</p>
	<p class="block16">Ya Tobias kurtulamadıysa?</p>
	<p class="block16">“Eminim hepsi iyidir,” diyor Johanna. “Senin oğlan, kendi başının çaresine bakmayı iyi biliyor.”</p>
	<p class="block16">İkna olmasam da başımı sallıyorum. Tobias kendi başının çaresine bakabilir, ama bir saldırıda hayatta kalmak rastlantısaldır.</p>
	<p class="block16">Hiçbir kurşunun sana isabet etmeyeceği bir yerde durmak ya da karanlıkta ateş ederek birini vurmak, yetenek gerektirmez. İşin içine şans ya da ilahi takdir girer. Hangisine inanıyorsan artık. Ve ben tam olarak neye inandığımı bilmiyorum. Hiçbir zaman da bilemedim.</p>
	<p class="block16">O iyi! O iyi! O iyi! O iyi!</p>
	<p class="block16">Tobias iyi!</p>
	<p class="block16">Ellerim titrerken Christina dizimi sıkıyor. Johanna direksiyonu, Uriah’la Cara’yı gördüğü buluşma noktamıza doğru kırıyor. Hız göstergesi giderek yükseliyor, sonunda yetmiş beşte sabitleniyor. Oturduğumuz yerde birbirimizin üzerine yıkılıyor, eğimli arazide bir o yana bir bu yana savruluyoruz.</p>
	<p class="block16">“Orada!” diye işaret ediyor Christina. Önümüzde bir grup ışık var. İğne ucu gibi el fenerlerinin ışıkları bunlar ve etrafta başka far ışıkları görülebiliyor.</p>
	<p class="block16">İyice yaklaştığımızda onu görüyorum. Başka bir kamyonun kasasında oturan Tobias’ın kolu kana batmış. Cara, ilkyardım çantasıyla önünde duruyor. Caleb’la Peter ise birkaç metre ötedeki çimlere oturmuşlar. Johanna kamyonu daha durdurmadan kapıyı açıp aşağı atlıyorum ve ona doğru koşuyorum. Cara’nın kımıldamaması gerektiği uyarılarına rağmen Tobias ayağa kalkıyor. Birleştiğimizde sağlam kolunu belime sarıp ayaklarımı yerden kesiyor. Sırtı terden sırılsıklam. Beni öptüğünde tuz tadı alıyorum.</p>
	<p class="block16">İçimdeki bütün düğümler bir anda çözülüveriyor, gevşiyorum. Sadece bir anlığına yeniden doğduğumu, baştan ayağa yenilendiğimi hissediyorum.</p>
	<p class="block16">Tobias iyi. Şehirden çıktık. Tobias iyi.</p>
	<h1 class="block14" id="toc_id_12">ON İKİNCİ BÖLÜM TOBIAS</h1>
	<p class="block15"><span class="text6">Kurşunun yalayip geçtİğî kolum, İkinci bîr kalp gibi </span>zonkluyor. Sağımızdaki bir şeyi göstermek için elini kaldırdığında, Tris’in parmaklan parmaklarıma değiyor: İleride mavi acil durum ışıklarıyla aydınlanmış uzun ve alçak binalar yan yana dizilmiş.</p>
	<p class="block16">“Onlar ne?” diye soruyor Tris.</p>
	<p class="block16">“Diğer seralar,” diyor Johanna. “Fazla insan gücüne ihtiyaç duymuyorlar ama büyük hacimli üretimlerimizi orada yapıyoruz. Hayvanlar, kumaş ham maddesi, buğday falan.”</p>
	<p class="block16">Yıldızların alnnda parlayan camlar, içeride olduğunu hayal ettiğim hâzineleri saklıyor. Dallarından böğürtlenler sarkan küçük çalılıklar, toprağa gömülü dizi dizi patatesler...</p>
	<p class="block16">“Ziyaretçilere göstermiyorsunuz,” dedim. “Onları hiç görmedik.”</p>
	<p class="block16">“Dostluk topluluğunun da kendine göre birkaç sırrı var,” diyor Johanna gururlanarak.</p>
	<p class="block16">Önümüzdeki düz yol upuzun ilerliyor, yer yer çatlamış, lümsekler oluşmuş. Yolun iki yanında bakımsız ağaçlar, kırılmış lamba direkleri, kopmuş elektrik telleri var. Arada bir tek başına kare şeklinde bir kaldırım parçası beliriyor; çatlayan betonda otlar bitmiş. Bazen de çürümeye yüz tutmuş odun yığınları ya da yıkılmış evler görüyoruz.</p>
	<p class="block16">Bütün devriye gezen Cesurlara durumun normal olduğunun söylendiği bu manzara hakkında düşündükçe, etrafımda eski bir şehrin yükselmeye başladığını görüyorum. Binalar, geride bıraktıklarımızdan daha alçak ama sayıca bir o kadar varlar. Boş araziye dönüşen bu eski şehir, Dostluk çiftliği olarak kullanılıyor. Başka bir deyişle, yerle bir edilen, yakılıp yıkılan, yollan bile kaybolan bu eski şehirdeki topraklar, enkazın üzerinde vahşi doğaya teslim edilmiş.</p>
	<p class="block16">Elimi pencereden çıkardığımda rüzgâr, tıpkı saç lüleleri gibi parmaklarımı sarıyor. Ben çok küçükken, annem rüzgârdan şekiller yaratabiliyormuş gibi yapardı. Sonra o hayali çekiç ve çivileri, kılıçları ya da patenleri kullanayım diye bana verirdi. Marcus eve gelmeden önce her akşam evimizin ön bahçesinde oynadığımız bu oyun, içinde yaşadığımız dehşeti dağıtırdı.</p>
	<p class="block15">Caleb, Christina ve Uriah, arkadaki kamyonlardan birinin kasasında yolculuk yapıyor. Christina’yla Uriah neredeyse omuz omuza oturuyor, ama arkadaş değil de iki yabancıymış gibi başka yönlere bakıyorlar. Hemen arkamızdaki kamyonu Robert sürüyor, Cara’yla Peter da onun kasasında. Tori’nin de onlarla olması gerekiyordu. Onu düşününce içimin bomboş olduğunu hissediyorum. Yetenek sınavımı o yönetmişti. Hayatımda ilk kez, Fedakârlıksan ayrılmamın bir seçenek olduğunu, dahası oradan ayrılmam gerektiğini düşünmemi sağlamıştı. Ona borcumu ödeyemeden kaybettiğimi hissediyorum.</p>
	<p class="block16">“Buraya kadar,” diyor Johanna. “Cesurluk devriye bölgesinin sonuna geldik.”</p>
	<p class="block16">Dış dünyayla Dostluk bölgesini ne bir çit ne de bir duvar ayırıyor ama kontrol odasından Cesurluk devriyelerini gözlediğimi hatırlıyorum. Üzerinde X işareti olan bir dizi tabelayla çizilmiş sınırın ötesine geçmemeye çalışıyorlardı. Devriyelere, çok ileri giderlerse kamyonlarında benzinin biteceği söylenmişti, böylece bizimkiyle onların güvenliğini sağlayan hassas bir sistemin dengesi kurulmuştu. Şimdi fark ediyorum ki aynı zamanda Fedakârlık’ın gizlediği sırrı da koruyordu bu sistem.</p>
	<p class="block16">“Hiç sınırı geçen oldu mu?” diye soruyor Tris.</p>
	<p class="block16">“Birkaç kez,” diye yanıtlıyor Johanna. “Su yüzüne çıktığında durumla baş etmek bizim sorumluluğumuzdaydı.”</p>
	<p class="block16">Tris ona bir bakıyor, sonra omuz silkiyor.</p>
	<p class="block16">“Her topluluğun bir serumu var,” diyor Johanna. “Cesurluk serumu sanal gerçekliğe, Dürüstlük serumu doğruluğa, Dostluk serumu barışa, Bilgelik serumu ise ölüme neden oluyor—” Bunu duyduğunda Tris gözle görülür bir şekilde ürperiyor, ama Johanna bir şey olmamış gibi devam ediyor. “Ve Fedakârlık serumu hafızayı sıfırlıyor.”</p>
	<p class="block16">“Hafızayı mı sıfırlıyor?”</p>
	<p class="block16">“Amanda Ritter’ın hafızası gibi,” diyorum. “Unutmaktan mutlu olacağım bir sürü şey vat, demişti. Hatırlıyor musun?”</p>
	<p class="block18"><span class="text7">“Aynen,” diyor Johanna. “Dostluk topluluğu, sınırı aşan lıerkese yaşadıklarım unutmasını sağlayacak Fedakârlık serumunu yapmakla görevliydi. Arada kaçan olmuştur mutlaka, </span><span class="text8">■</span><span class="text7">una sayısı azdır.”</span></p>
	<p class="block16">Sonra sessiz kalıyoruz. Bu yeni bilgiyi kafamda evirip çeviriyorum. Birinin hafızasını elinden almak, şehrin güvenliğini sağlamak için gerekli olduğunu bildiğim halde son derece yanlış geliyor. Bunu düşünürken midemin kasıldığını hissedebiliyorum. Birinin hafızasını alırsan, kimliğini de değiştirmiş olursun.</p>
	<p class="block16">İçim şişiyor, içim kıpır kıpır, çünkü Cesurluk devriyelerinin geri döndüğü sınırdan ileriye gittikçe, bugüne kadar bildiğim dünyanın dışındaki gerçeklere daha çok yaklaşacağız. Korkuyorum, heyecanlıyım, kafam karışık ve daha yüzlerce tarklı duyguyu aynı anda yaşıyorum.</p>
	<p class="block16">Sabahın ilk ışıklarıyla önümüzde bir şey görünce Tris’in elini tutuyorum.</p>
	<p class="block16">“Bak,” diyorum.</p>
	<h1 class="block14" id="toc_id_13">ON UÇUNCU BÖLÜM TRIS</h1>
	<p class="block15">BİZİMKİNİN ÖTESİNDEKİ DÜNYA, YOLLARLA, KARANLIK BİNAlarla ve devrilen elektrik direkleriyle dolu.</p>
	<p class="block16">Gördüğüm kadarıyla burada hayat yok. Hiçbir şey kıpırdamıyor, rüzgâr ve ayak seslerimiz dışında çıt çıkmıyor.</p>
	<p class="block16">Karşımızdaki manzara yarıda kalmış bir cümle gibi. Bir tarafı henüz bitmemiş gibi havada sallanıyor, diğer tarafı tamamen farklı bir konu. Cümlenin bizden yana olan tarafı boş bir arazi, her yeri saran otlar ve uzayıp giden yollardan oluşuyor. Öteki tarafta, aralarında yarım düzine ray bulunan iki beton duvar var. Önümüzde duvarların üzerine kondurulmuş beton bir köprü görünüyor ve rayların etrafı ahşap, tuğla ve camdan binalarla çevrili. Binaların camlan karanlık, etraflarında büyüyen ağaçlar o kadar yabani ki dalları da birer ağaç sayılabilir.</p>
	<p class="block16">Sağ taraftaki tabelada 90 yazıyor.</p>
	<p class="block16">“Şimdi ne yapıyoruz?” diye soruyor Uriah.</p>
	<p class="block16">IOO</p>
	<p class="block16">“Rayları takip edeceğiz,” diyorum sessizce. Sadece ben duyabiliyorum.</p>
	<p class="block15">Bizimkiyle onların dünyası arasındaki ayrımda kamyonlardan iniyoruz. Onlar kimse artık... Robert’la Johanna oyalanmadan vedalaşıyor, kamyonları döndürüp şehre doğru yola koyuluyorlar. Arkalarından bakıyorum. Buraya kadar gelip geri gitmek aklıma hayalime sığmıyor, ama sanırım şehirde yapmaları gereken işler var. Johanna hâlâ Yandaşlar’ın isyanını organize etmekten sorumlu.</p>
	<p class="block16">Geriye kalanlar -ben, Tobias, Caleb, Peter, Christina, Uriah ve Carayanımıza aldığımız az sayıda malzemeyle tren rayları boyunca yürümeye başlıyoruz.</p>
	<p class="block16">Raylar, şehirdekilere benzemiyor. Cilalı ve pürüzsüz görünüyorlar, aralarında tahta değil, desenli metal levhalar var. İleride trenlerden birini görüyorum, bütün terk edilmişliğiyle bir duvarın dibinde duruyor. Üstü ve ön tarafı ayna gibi metal plakalarla kaplı, karartılmış pencereler vagonun yan tarafı boyunca uzanıyor. İyice yaklaştığımızda içindeki bankları görebiliyorum. Bankların üzerinde kestane rengi minderler var. Muhtemelen insanlar bu trenlere atlayarak binip inmiyordu.</p>
	<p class="block16">Tobias, dengesini sağlamak için ellerini Öne uzatmış, arkamdaki raylardan birinin üzerinde yürüyor. Diğerleri rayların iki yanına yayılmış. Peter ve Caleb bir duvara yakınken, Cara diğer tarafta. Yeni bir şey, bir tabela, bir bina ya da bu</p>
	<p class="block15">IOI dünyanın eskiden içinde yaşayan insanlarıyla neye benzediğine dair bir ipucu görüp işaret ermek dışında, pek fazla konuşmuyoruz.</p>
	<p class="block16">Benim için beton duvarlar en ilginci: Bütün duvarlar, artık insanlıktan çıkmış pürüzsüz tenleriyle çeşitli insanların fotoğraflarıyla, şampuan, saç kremi, vitamin ya da altlarında daha önce hiç duymadığım vodka, Coca-Cola ve enerji içeceği kelimeleri yazan, çeşitli sıvılarla dolu rengârenk şişelerin resimleriyle kaplı. Renkler, şekiller, kelimeler ve fotoğraflar öylesine gösterişli, öylesine abartılı ki resmen gözlerimi kamaştırıyorlar.</p>
	<p class="block16">“Tris.” Tobias elini omzuma koyduğunda duruyorum.</p>
	<p class="block16">Başını yana eğip “Duyuyor musun?” diyor.</p>
	<p class="block16">Arkadaşlarımın adımlarının sesini ve aralarında kısık sesle sohbet ettiklerini duyuyorum. Kendi nefesimi, Tobias’ın nefesini duyabiliyorum. Ama bütün bunların dibinde, şiddeti değişken olsa da sessiz bir gurultu var. Motor sesini andırıyor.</p>
	<p class="block16">“Herkes dursun!” diye bağırıyorum.</p>
	<p class="block16">Peter dâhil herkes durunca şaşırmadan edemiyorum. Hepimiz rayların ortasında toplanıyoruz. Peter’ın silahını çektiğini görünce ben de aynısını yapıyorum, iki elimle silahımı sağlama alıyorum, hangi elimin ağırlığa daha dayanıklı olduğunu hatırlamaya çalışıyorum. Ama kaskatıyım.</p>
	<p class="block16">Önümüzdeki tümsekte bir şey beliriyor. Siyah bir kamyon bu, ama bugüne kadar gördüğüm kamyonlardan çok daha büyük. İçine bir düzine yatak sığacak kadar büyük.</p>
	<p class="block16">Ürperiyorum.</p>
	<p class="block16">Kamyon, rayların üzerinde hoplaya zıplaya üzerimize doğru geliyor ve yaklaşık yirmi adım ötemizde duruyor. Kamyonu süren adamı görebiliyorum. Koyu tenli biri, uzun saçlarını başının arkasında topuz yapmış.</p>
	<p class="block16">“Tanrım,” diyor Tobias, silahını daha sıkı kavrarken.</p>
	<p class="block16">Ön koltuktan bir kadın iniyor. Johanna yaşlarında görünüyor, yüzü çillerle kaplı, saçları neredeyse kömür karası. Yere atlıyor ve iki elini havaya kaldırarak silahlı olmadığını gösteriyor.</p>
	<p class="block16">“Merhaba,” diyor gergin bir gülümsemeyle. “Benim adım Zoe. Bu da Amar.”</p>
	<p class="block16">Başıyla, onun hemen ardından kamyondan aşağı inen şoförü işaret ediyor.</p>
	<p class="block16">“Amar öldü,” diyor Tobias.</p>
	<p class="block16">“Hayır, ölmedim. Hadi ama Dört,” diyor Amar.</p>
	<p class="block16">Tobias’ın yüzü korkuyla geriliyor. Onu suçlayamam. Sevdiğin birinin ölümden geri dönmesi, her gün karşılaştığın olağan durumlardan biri değildir.</p>
	<p class="block16">Kaybettiğim insanların yüzleri gözlerimin önünde beliriyor: Lynn, Marlene, Will, Al...</p>
	<p class="block16">Babam... Annem...</p>
	<p class="block16">Ya Amar gibi hâlâ hayattaysalar? Ya bizi birbirimizden ayıran duvar ölüm değil de tel örgüden bir çit ve araziyse?</p>
	<p class="block16">Ne kadar aptalca olursa olsun, umut etmekten kendimi alamıyorum.</p>
	<p class="block16">“İkimiz de şehrinizi kuran kurum için çalışıyoruz,” diyor Zoe, yan gözle Amar’a bakarken. “Edith Prior’ın da çalıştığı kurum. Ve...”</p>
	<p class="block16">Cebinden kısmen kırışmış bir fotoğraf çıkarıyor. Fotoğrafı bize gösterirken insan ve silah kalabalığının arasında gözleri benimkileri buluyor.</p>
	<p class="block16">“Bence buna bakmalısın, Tris,” diyor. “Biraz yaklaşıp fotoğrafı yere bırakacağım, sonra geri gideceğim. Tamam mı?”</p>
	<p class="block16">Adımı biliyor. Korkuyla boğazım düğümleniyor. Bu kadın adımı nereden biliyor? Ve sadece adımı değil, Cesurluk’ta seçtiğim takma adımı biliyor.</p>
	<p class="block16">“Tamam,” diyorum, ama boğuk sesim nedeniyle zar zor konuşuyorum.</p>
	<p class="block16">Zoe birkaç adım yaklaşıyor, fotoğrafı rayların üzerine koyuyor, sonra eski yerine dönüyor. Sayıca kalabalık olmanın verdiği güvenli alandan ayrılıp, gözümü kadından ayırmadan fotoğrafın yanında çömeliyorum. Sonra fotoğrafı kaptığım gibi geriliyorum.</p>
	<p class="block16">Fotoğraftaki insanlar, tel örgü çitin önünde sıra olmuş, kollarını birbirlerinin omuzlarına atmışlar. Zoe’nin çocuk versiyonunu görüyorum. Çillerinden tanımak çok kolay. Diğerlerini hiç tanımıyorum. Tam ona fotoğrafın esprisini soracakken, açık sarı saçlarını atkuyruğu yapmış, kocaman gülümseyen genç bir kadını fark ediyorum.</p>
	<p class="block16">Annem. Annemin bu insanlarla ne işi var?</p>
	<p class="block16">İçimde bir şey -keder, acı, özlem- yüreğimi sıkıştırıyor.</p>
	<p class="block16">“Açıklanacak çok şey var,” diyor Zoe. “Ama burası pek de uygun bir yer değil. Sizi merkezimize götürmek isteriz. Araçla buradan çok yakın.”</p>
	<p class="block16">Tobias, tabancasını indirmeden serbest eliyle bileğime dokunuyor, fotoğrafı yüzüne yaklaştırıyor. “Bu annen mi?” diye soruyor.</p>
	<p class="block16">“Annem mi?” diyor Caleb. Fotoğrafı görmek için Tobias’ı itip omzumdan bakıyor.</p>
	<p class="block16">“Evet,” diyorum ikisine birden.</p>
	<p class="block16">“Sence onlara güvenebilir miyiz?” diye soruyor Tobias alçak sesle.</p>
	<p class="block16">Zoe bir yalancıya benzemiyor. Konuşmasından da öyle bir izlenim edinmedim. Ve kim olduğumu, hatta bizi burada nasıl bulacağını biliyorsa, muhtemelen şehirde birtakım bağlantıları olmalı ki bu da büyük olasılıkla Edith Prior’ın grubundan olduğunu söylerken doğru söylediği anlamına geliyor. Bir de Tobias’ın her hareketini izleyen Amar var.</p>
	<p class="block16">“Bu insanları bulmak için buralara kadar geldik,” diyorum. “Onlara güvenmek zorundayız, haksız mıyım? Yoksa bu mezbelelikte sonsuza kadar yürüyebilir, sonunda açlıktan ölebiliriz.”</p>
	<p class="block16">Tobias bileğimi bırakıp tabancasını indiriyor. Ben de aynısını yapıyorum. Diğerleri de bizi taklit ederken, silahını en son indiren Christina oluyor.</p>
	<p class="block16">“Nereye gidersek gidelim, istediğimiz zaman ayrılabilmeliyiz,” diyor Christina. “Anlaşıldı mı?”</p>
	<p class="block15">Zoe elini tam kalbinin üzerine yerleştiriyor. “Sözüm söz.” Hepimizin hayrına, umarım sözü gerçekten sözdür.</p>
	<h1 class="block14" id="toc_id_14">ON DÖRDÜNCÜ BÖLÜM TOBIAS</h1>
	<p class="block15"><span class="text6">Kamyon kasasinin ucunda dururken, üstündeki tenteyİ </span>sabitleyen demire tutunuyorum. Bu yeni gerçekliğin, yönlendirebileceğim bir simülasyon olmasını isterdim. Tabii çözebilirsem... Ama bu bir simülasyon değil ve neler olup bittiğini anlayamıyorum. Amar yaşıyor.</p>
	<p class="block16">Eğitimim sırasındaki “Uyum!” kelimesini dilinden düşürmezdi. Bazen ardı ardına öylesine haykırırdı ki rüyalarıma girer, verebileceğimden daha fazlasını ister, alarmlı saat gibi uykumdan uyandırırdı. Uyum. Daha hızlı uyum sağla, daha iyi uyum sağla, başka hiç kimsenin yapamayacağı kadar her şeye uyum sağla.</p>
	<p class="block16">Mesela: Kurulu düzenini terk et, yeni bir yer keşfetmeye uyum sağla.</p>
	<p class="block16">Mesela: Öldü bildiğin bir arkadaşının aslında yaşamasına ve kasasında durduğun kamyonu sürmesine uyum sağla.</p>
	<p class="block16">Tris, kasayı çepeçevre dönen bankta, hemen arkamda oturuyor. Kırışık fotoğraf hâlâ elinde. Parmakları annesinin yüzünde dolaşıyor, neredeyse dokunur gibi oluyor ama dokunmuyor. Christina bir yanında, Caleb öteki yanında oturuyor. Herhâlde fotoğrafı görebilmesi için ağabeyinin yanma oturmasına izin verdi, yoksa bütün vücudu alenen ondan iğreniyor, Christina’ya yaslanmasına neden oluyor.</p>
	<p class="block16">“Bu annen mi?” diyor Christina.</p>
	<p class="block16">Tris’le Caleb aynı anda başlarım sallıyor.</p>
	<p class="block16">“Burada çok gençmiş. Güzel de görünüyor,” diye ekliyor Christina.</p>
	<p class="block16">“Evet, öyle. Yani güzeldi.”</p>
	<p class="block16">Yanıtlarken, güzel annesinin solan hatırası içini acıtıyormuş gibi Tris’in üzgün olmasını beklerdim. Oysa daha çok sinirli bir hali var, dudaklarını gergin bir bekleyişle büzüyor. Umarım yanlış umutlara kapılmıyordun</p>
	<p class="block16">“Bakayım,” diyor Caleb, elini kardeşine uzatarak.</p>
	<p class="block16">Tris, ona hiç bakmadan sessizce fotoğrafı veriyor.</p>
	<p class="block16">Kamyonla ilerlerken arkamızda bıraktığımız dünyayı izlemek için dönüyorum. Rayların başladığı noktaya, geniş topraklara bakıyorum. Ve puslu havaya rağmen çok uzaklarda Platform, şehir çizgisini belli belirsiz kaplıyor. Eski binamızı buradan görmek tuhaf geliyor. Sanki elimi uzatsam dokunabilecekmişim ama aynı zamanda oradan çok uzaklara gitmişim gibi.</p>
	<p class="block16">Peter, dengesini sağlayabilmek için tenteye tutunarak yanıma geliyor. Tren rayları kıvrılarak bizden uzaklaşıyor ve tarlaları artık göremiyorum. İki yanımızdaki duvarlar giderek alçalıyor, sonunda arazi düzleşiyor ve birden her yerde, kimisi Fedakârlık evleri kadar küçük, kimileriyse yan yatmış gökdelenleri andıran birçok bina beliriyor.</p>
	<p class="block16">Ağaçlar, çevrelerine dökülen betonu çatlatarak büyümüş, kökleri kaldırımları örümcek ağı gibi kaplamış..Çatılardan birinin kıyısına, tıpkı Tris’in köprücük kemiğindeki dövmesine benzeyen bir dizi siyah kuş konmuş. Kamyon yanlarından geçerken ciyaklayıp uçuşuyorlar.</p>
	<p class="block16">Burası vahşi bir dünya.</p>
	<p class="block16">O sırada her şey üzerime geliyormuş gibi bir his üzerime çöküyor ve banklardan birine oturuyorum. Başımı ellerimin arasına alıp, yeni bilgilere kendimi kapatmak için gözlerimi yumuyorum. Tris’in güçlü koluyla sırtıma sarıldığını, beni küçücük bedenine çektiğini hissediyorum. Ellerim uyuşmuş halde.</p>
	<p class="block16">“Şu anda burada olana odaklan yeter,” diyor Cara, karşı banktan. “Kendini kamyonun hareketine bırak. Yardımı olur.”</p>
	<p class="block15">Deniyorum. Altımdaki bankın ne kadar sert olduğuna, kamyonun düz yolda bile nasıl da kemiklerimi titretircesine sürekli sarsıldığına odaklanıyorum. Rayların üzerinde ilerlerken bütün hoplama zıplamalara karşı bedenimin sağa, sola, öne, arkaya hareketlerine odaklanıyorum. Sonunda her yer kararıyor, artık içinde bulunduğumuz zaman tünelini ya da yeni şeyler keşfetmenin paniğini hissetmiyorum. Tek bildiğim gezegen üzerinde ilerlediğimiz.</p>
	<p class="block16">“Bence artık etrafına bakınabilirsin,” diyor Tris halsizce.</p>
	<p class="block16">Christina ve Uriah, şimdi kasanın ucunda duruyor, tentenin kenarlarından etrafı seyrediyorlar. Omuzlarının üzerinden baktığımda, nereye gittiğimizi görüyorum. Arazi boyunca yüksek çit var. Az önce gördüğüm tıklım tıkış binaların aksine, her yer neredeyse bomboş. Çitin, siyah demirlerinin uçları dışa doğru eğilmiş. Sanki çite tırmanmak isteyenleri şişlemek istiyormuş gibi görünüyor.</p>
	<p class="block16">Çitin birkaç adım ötesinde ise bu sefer bir tel örgü var. Üzerindeki dikenli tellerle, şehri saran tel örgülere benziyor. İkinci tel duvardan güçlü bir vızıltı geliyor. Muhtemelen elektriğin sesi bu. İki çitin arasında, bizim boya mermisi silahlarımıza benzeyen, ama çok daha ölümcül ve güçlü görünen küçük silahlarıyla insanlar yürüyor.</p>
	<p class="block16">Birinci çitte, üzerinde GENETİK REFAH BÜROSU yazan bir tabela var.</p>
	<p class="block16">Amar’ın silahlı nöbetçilerle konuştuğunu duyabiliyorum, ama ne söylediğini bilmiyorum. Bizi birinci çitteki bir geçitten içeri alıyorlar, sonra İkincisinden geçiyoruz. İki çitin ötesindeyse. .. düzen var.</p>
	<p class="block15">Biçilmiş çim ve yeni dikilmiş ağaçlarla birbirinden ayrılan alçak binalar gözün alabildiğine uzanıyor. Aralarındaki yollar bakımlı ve çeşitli yönleri gösteren oklarla yönlendirmeler yapılmış: Dümdüz gidince SERALAR, solda GUVENLÎK KARAKOLU, sağda LOJMANLAR, daha ileride YERLEŞKE ANABİNASI.</p>
	<p class="block16">Ayağa kalkıp tentenin kenarından yarı bedenimle sarkarak yerleşkeye bakıyorum. Genetik Refah Bürosu, yüksek bir bina olmasa da cam, çelik ve betondan inşa edilmiş devasa bir yapı. Sonunu göremiyorum bile. Yerleşkenin arka taraflarında, tepeleri topa benzeyen birkaç yüksek kule var. Neden bilmiyorum ama onları görünce aklıma kontrol odası geliyor ve bunların da aynı işlevi görüp görmediğini merak ediyorum.</p>
	<p class="block16">Çitlerin arasında dolaşan nöbetçilerin yanı sıra dışarıda çok az insan var. Durup bizi izliyorlar, ama o kadar hızlı ilerliyoruz ki yüzlerinden ne düşündüklerini görmem mümkün değil.</p>
	<p class="block16">Kamyon, çift kanatlı bir kapının önünde durduğunda aşağı ilk atlayan Peter oluyor. Arkasından hepimiz kaldırıma dökülüyoruz. Hepimiz omuz omuza durduğumuzdan birbirimizin hızlı nefeslerini açıkça duyabiliyoruz. Şehirde topluluğa, yaşa, geçmişimize göre bölünmüştük, ama burada bütün ayrımlar anlamını yitiriyor. Birbirimizden başka kimsemiz yok.</p>
	<p class="block16">Zoe ve Amar yanımıza gelirken “İşte başlıyoruz,” diye mırıldanıyor Tris.</p>
	<p class="block16">İşte başlıyoruz, diye tekrarlıyorum içimden.</p>
	<p class="block15">“Yerleşkeye hoş geldiniz,” diyor Zoe. “Bu bina zamanında O’Hare Havaalanı’ydı. Ülkenin en yoğun havaalanlarından biriydi. Şimdi Genetik Refah Bürosunun genel merkezi olarak kullanılıyor. Aslında kendi aramızda kısaca Büro diyoruz. Birleşik Devletler hükümetinin bir birimidir.”</p>
	<p class="block16">Yüzümdeki bütün kasların gevşeyip sarktığını hissediyorum. “Havaalanı” ya da “birleşik devleder” derken ne kastettiğinden emin değilsem de Zoe’nin söylediği bütün kelimeleri anlıyorum. Öte yandan hepsi bir araya gelince anlamsızlaşıyor. Kafası karışmış gibi görünen sadece ben değilim. Peter da soru sorarcasına iki kaşını birden kaldırarak bakıyor.</p>
	<p class="block16">“Affedersiniz,” diyor Zoe. “Ne kadar azını bildiğinizi hep unutuyorum.”</p>
	<p class="block16">“Bilgisizliğimizin sizin suçunuz olduğunu düşünüyorum, bizim değil,” diye fikrini belirtiyor Peter.</p>
	<p class="block16">“Baştan alayım,” derken Zoe nazikçe gülümsüyor. “Size ne kadar az bilgi verdiğimizi hep unutuyorum. Havaalanı, hava yolculuğu için bir merkezdir ve—”</p>
	<p class="block16">“Hava yolculuğu mu?” diye soruyor Christina, kulaklarına inanamıyormuş gibi.</p>
	<p class="block16">“Şehirdeyken bilmemiz gerekmeyen teknolojik gelişmelerden biriydi,” diyor Amar. “Güvenlidir, hızlıdır ve inanılmazdır.”</p>
	<p class="block16">“Vay canına,” diyor Tris.</p>
	<p class="block16">Heyecanlanmış gibi görünüyor. Oysa ben, yerleşkenin üzerinde hız yaptığımı düşününce kusacak gibi oluyorum.</p>
	<p class="block16">“Her neyse. İlk deneyler geliştirildiğinde, havaalanı bu yerleşkeye dönüştürüldü, böylece deneylerimizi belli bir mesafeden gözlemleyebilecektik,” diyor Zoe. “Sizi kontrol odasına götüreceğim. Orada Büro’nun lideri David’le tanışacaksınız. Anlayamadığınız birçok şey göreceksiniz, ancak bana sorular sormaya başlamadan önce temel bilgileri dinlemenizi öneririm. Öğrenmek istediklerinizi bir kenara not edebilirsiniz. Daha sonra Amar’a istediğinizi sorabilirsiniz.”</p>
	<p class="block16">Girişe yöneldiğinde kapıları onu gülümseyerek selamlayan iki silahlı nöbetçi açıyor. Cana yakın selamlamayla omuzlarındaki silahların oluşturduğu tezat neredeyse komik bir sahneye neden oluyor. Nöbetçilerin silahları çok büyük. Tetikteki parmaklarının ucunda sahip oldukları ölümcül güçle, ateş etmeye can atıp atmadıklarını merak ediyorum.</p>
	<p class="block16">Yerleşke binasına girdiğim anda yüzüme serin hava çarpıyor. Üstümdeki camlar belli bir eğimle yükseliyor, dışarıdaki cılız ışığı içeriye geçiriyor ama en çok eski ve kirli fayans yer döşemeleriyle gri boş duvarlar dikkati çekiyor. İleride bir insan ve makine kalabalığı var. Yukarıda GÜVENLİK KONTROLÜ tabelası okunabiliyor. Biri elektrikli çifte çit ve silahlı nöbetçilerle korunurken, neden bu kadar güvenlik noktasına ihtiyaç duyduklarını anlayamıyorum, ama burada yaşamadığım için fazla sorgulamıyorum.</p>
	<p class="block16">Hayır, burası hiç bana göre değil.</p>
	<p class="block16">Tris omzuma dokunup uzun holü işaret ediyor. “Şuna bak.”</p>
	<p class="block16">Holün ucundaki güvenlik noktasının arkasında, üzerine cam bir cihaz yerleştirilmiş devasa boyutlarda bir taş blok var. Burada görüp de anlam veremediğimiz şeylerin apaçık bir örneği bu taş blok. Öte yandan, varlıkları bile yeterliymiş gibi gördüğü her şeyi iştahla seyreden Tris’in aç gözlerini de anlayamıyorum. Bazen birbirimize ne kadar benzediğimizi düşünürüm, bazen de tıpkı şimdi olduğu gibi kişiliklerimizin ne kadar farklı olduğunu hissederim, işte o zaman koşarken bir duvara çarpmış gibi oluyorum.</p>
	<p class="block16">Christina bir şey deyince ikisi de sırıtıyor. Duyduğum her şey boğuk ve anlaşılmaz geliyor.</p>
	<p class="block16">“Sen iyi misin?” diye soruyor Cara bana.</p>
	<p class="block16">“Evet,” diyorum hemen.</p>
	<p class="block16">“Aslında şu anda paniklemen son derece mantıklı olurdu,” diyor. “Sarsılmaz erkekliğinde bu kadar ısrarcı olmana gerek yok.”</p>
	<p class="block16">“Benim... neyim?”</p>
	<p class="block16">Cara gülümsediğinde şaka yollu takıldığını anlıyorum.</p>
	<p class="block16">Biz geçerken güvenlik noktasındaki herkes kenara çekilip bizim için bir tünel oluşturuyor. Önümüzdeki Zoe durup açıklama yapıyor. “Bu bölümde silaha izin yok, ama silahlarınızı güvenliğe bırakırsanız, çıkarken geri alabilirsiniz. Silahlarınızı bıraktıktan sonra tarayıcıdan geçip yolumuza devam edeceğiz.”</p>
	<p class="block16">“Bu kadın çok sinir,” diyor Cara.</p>
	<p class="block16">“Ne?” diyorum. “Neden?”</p>
	<p class="block16">“Bilmişlik yapıyor,” diyor silahını çıkarırken. “Aslında açık olmasalar da söyledikleri çok açıkmış gibi konuşuyor.”</p>
	<p class="block16">“Haklısın,” diyorum karşı çıkmadan. “Bu çok sinir.”</p>
	<p class="block16">On tarafta Zoe’nin silahını gri bir tepsiye koyup tarayıcıdan geçtiğini görüyorum. Tarayıcı, insan boyunda ve genişliğinde, içi boş bir cihaz. Henüz kullanmadığım mermilerle elimde ağırlığım hissettiğim tabancamı çıkarıp,- güvenlik görevlisinin uzattığı tepsiye koyuyorum. Diğer silahlar da aynı tepside.</p>
	<p class="block16">Zoe’nin tarayıcıdan geçişini seyrediyorum. Ardından Amar, Peter, Caleb, Cara ve Christina geçiyor. Cihazın dibinde dururken yan duvarları bütün vücudumu itiyor, yeniden paniklemeye başladığımı hissediyorum, ellerim uyuşuyor, göğsüm sıkışıyor. Tarayıcı, korku senaryomda içine hapsolduğum, kemiklerimi ezen ahşap kutuyu hatırlatıyor.</p>
	<p class="block16">Burada panikleyemem. Paniklemeyeceğim.</p>
	<p class="block16">Kendimi zorlayarak tarayıcıya adımımı atıp diğerlerinin de durduğu gibi ortasında duruyorum. İki yanımdaki duvarlarda bir şeylerin hareketlendiğini duyuyorum, sonra tiz bir bip sesi çınlıyor. Tüylerim diken diken olurken tek görebildiğim, beni yanma çağıran nöbetçinin eli.</p>
	<p class="block16">Artık buradan çıkabilirim.</p>
	<p class="block16">Sendeleyerek tarayıcıdan çıktığımda, tekrar havaya kavuşuyorum. Cara bana dik dik bakıyor, ama bir şey söylemiyor.</p>
	<p class="block16">Tris de tarayıcıdan geçip elimi tuttuğunda onu hissetmekte zorlanıyorum. Onunla korku senaryoma girdiğimizi, üzerimize kapanan ahşap kutuda vücutlarımızın birbirine yapışmasını, göğsündeki avucumda hissettiğim kalp atışlarını hatırlıyorum. Tekrar gerçekliğe dönmem için bu anılar yeterli oluyor.</p>
	<p class="block16">Uriah da geçtikten sonra Zoe elini sallayarak bizi çağırıyor.</p>
	<p class="block16">Güvenlik noktasının ötesinde, mekân önceki kadar pis ve bakımsız değil. Yerler yine fayans ama mükemmel bir şekilde cilalanmışlar ve her yerde pencereler var. Uzun bir koridorda sıra sıra laboratuvar masalarını ve bilgisayarları görünce Bilgelik Merkezi’ni hatırlıyorum, ama burası daha aydınlık ve hiçbir şey gizli saklı değil.</p>
	<p class="block16">Zoe bizi sağ taraftaki daha loş bir girişe götürüyor. Yanından geçtiğimiz insanlar durup bize bakıyor. Bakışlarını minik ışınlar gibi üzerime diktiklerini hissederken boğazımdan yayılan sıcaklık hissi yanaklarıma tırmanıyor.</p>
	<p class="block16">Uzun bir süre yerleşkenin diplerine doğru yürüyoruz, sonra Zoe durup bize dönüyor.</p>
	<p class="block15">Arkasında, ateşin etrafında dönen pervaneleri andıran boş ekranlar var. Ekranlar büyük bir çember oluşturuyor. Çemberin içindeki insanlar, alçak sıralarda oturmuş, yüzleri dışa bakacak şekilde kendilerini kaptırmış gibi önlerindeki ekranlarda bir şeyler yazıyorlar. Burası bir kontrol odası, ama tamamen açık bir alanda. Burada ne gözlemledikleri hakkında hiçbir fikrim yok, çünkü bütün ekranlar kapalı. Sandalyelere, banklara ve masalara dönük ekranların etrafındaki insanlar, sanki boş zamanlarım bir şeyler seyrederek geçiriyormuş gibi görünüyor.</p>
	<p class="block16">Kontrol odasının ön tarafında yaşça büyük bir adam, diğerleri gibi lacivert üniformasıyla gülümsüyor. Yaklaştığımızı görünce ellerini iki yâna açıyor. Bizi karşılayan bu adam sanırım David.</p>
	<p class="block16">“En başından beri bunu bekliyorduk,” diyor adam.</p>
	<h1 class="block14" id="toc_id_15">ON BEŞİNCİ BÖLÜM TRIS</h1>
	<p class="block15">CEBİMDEKİ FOTOĞRAFI ÇIKARIYORUM. ÖNÜMDE DURAN ADAM</p>
	<p class="block15">-David- annemin hemen yanında, yüzü bir parça daha yumuşak, göbeği biraz daha az.</p>
	<p class="block16">Ellerimi uzatıp parmak uçlarımla annemin yüzünü kapatıyorum. içimde yeşeren bütün umutlarım soluyor. Annem, babam ya da arkadaşlarım hâlâ hayatta olsaydı, bizi kapıda karşılardı. Amar ile ilgili mesele her neyse, sevdiklerimin de aynı şekilde karşıma çıkacağını düşünmekle hata yapmıştım galiba.</p>
	<p class="block16">“Benim adım David. Zoe muhtemelen söylemiştir; Genetik Refah Bürosunun lideriyim. Size elimden geldiğince gördüklerinizi açıklamaya çalışacağım,” diyor David. “Öncelikle bilmenizi isterim ki Edith Prior’ın verdiği bilgiler, gerçeğin sadece bir kısmı.”</p>
	<p class="block15">Prior ismini söylerken gözlerini üzerime dikiyor. Yine bir beklentiyle ürperiyorum. O videoyu gördüğümden beri, bir takım cevaplan öğrenmek için yanıp tutuşuyordum ve şimdi hepsini öğrenmek üzereyim.</p>
	<p class="block16">“Edith size sadece deneylerimizin amaçları doğrultusunda ihtiyaç duyduğunuz kadar bilgi verdi,” diyor David. “Ve birçok açıdan, bunun fazlasıyla basitleştirme, bir şeyleri atlama, hatta doğrudan yanlış bilgilendirme olduğu söylenebilir. Şimdi burada olduğunuza göre, artık bunlara gerek yok.”</p>
	<p class="block16">“Sürekli deneylerden bahsediyorsunuz,” diyor Tobias. “Ne deneyleri bunlar?”</p>
	<p class="block16">“Evet, şey, ben de buna geliyordum.” David, Amar’a bakıyor. “Sana anlatırken nereden başlamışlardı?”</p>
	<p class="block16">“Nereden başladığınızın önemi yok. Hazmedilmesini kolaylaştıramazsınız,” diyor Amar, tırnak derisiyle oynarken. David bir süre düşünüyor, sonra boğazını temizliyor. “Uzun zaman önce Birleşmiş Devletler hükümeti—” “Birleşmiş ne?” diye soruyor Uriah.</p>
	<p class="block16">“Bir ülke,” diyor Amar. “Büyük bir ülke. Sınırları ve kendi yönetimi olan bir ülke. Şu anda tam göbeğindeyiz. Bunu daha sonra konuşabiliriz. Siz devam edin, efendim.”</p>
	<p class="block16">David, başparmağını avucuna bastırarak elini ovuşturuyor. Belli ki araya giren sorularla kafası dağılıyor.</p>
	<p class="block15">Sonra yeniden başlıyor. “Birkaç asır önce, ülke yönetimi, vatandaşların belli başlı davranışlarını arzu edilen seviyeye getirme konusuna merak sardı. Şiddet eğilimi izlerinin, bir insanın genlerinde kısmen de olsa görülebileceğine dair araştır malar vardı. Cinayet geni denen gen, bunlardan ilkiydi, ama ödlekliğe, yalancılığa, düşük zekâya eğilimi ortaya koyan birkaç genetik keşif daha vardı. Başka bir deyişle, bir toplumun çöküşüne katkıda bulunan bütün insani özellikler genlerle alakalıydı.”</p>
	<p class="block16">Bize toplulukların, kusurlu doğalarımızdan doğan bir sorunu çözmek için oluşturulduğu öğretilmişti. Belli ki David’in tarif ettikleri her kimse, onlar da bu soruna inanıyorlardı.</p>
	<p class="block16">Genetik hakkında neredeyse hiçbir şey bilmiyorum. Tek bildiğim anne babadan çocuklara geçen özellikler. Benim yüzümde, arkadaşlarımın yüzlerinde bunu görebiliyorum. Cinayet, ödleklik ya da yalancılık için bir geni ayrıştırmayı hayal bile edemem. Bir insanın vücudunda böylesi kesin keşifler, benim için puslu bir manzaradan ibaret. Ama sonuçta ben bir bilim insanı değilim.</p>
	<p class="block16">“İnsanın yetiştirilme tarzı ve yaşadığı deneyimler de dâhil olmak üzere kişilik oluşumunda birkaç faktörün etkili olduğu açık,” diye devam ediyor David. “Ama yaklaşık bir asır boyunca bu ülkede hüküm süren barış ve zenginliğe rağmen atalarımız, genleri düzelterek toplumumuzda baş gösteren istenmeyen birtakım riskleri azaltma olasılığının avantajlı olduğunu düşündü. Başka bir deyişle, insanlığı yeniden biçimlendireceklerdi.</p>
	<p class="block15">“Böylece genetik manipülasyon deneyleri doğdu. Belli bir genetik manipülasyonun hayata geçmesi için birkaç neslin geçmesine ihtiyaç duyulur ama kalabalık nüfusun arasından bazı geçmişlerine ya da davranış biçimlerine göre özellikle seçilen insanlara, gelecek nesiller için bir iyilik yapma seçeneği verildi. Genetik bir değişim, çocuklarım ve torunlarını daha iyi insanlar yapacaktı.”</p>
	<p class="block16">Diğerlerine göz atıyorum. Peter ağzını küçümsercesine büzmüş. Caleb surat asıyor. Cara’nın ağzı, bütün cevapları yiyecekmiş gibi açık duruyor. Christina bir kaşını kaldırmış, şüpheyle dinliyor. Tobias ise ayakkabılarına bakıyor.</p>
	<p class="block16">Bunların hiçbiri benim için yeni değilmiş gibi hissediyorum. David’in anlattıkları toplulukları ayrıştıran yaklaşımın aynısı. Tek fark, toplulukları erdemlerine göre değil de genlerini manipüle ederek bölmeleri. Bunu anlayabiliyorum. Hatta bir noktaya kadar, anlatılanlara katılıyorum. Ama şu anda bizimle ne ilgisi olduğunu bilmiyorum.</p>
	<p class="block16">“Ancak genetik manipülasyonların etkileri görülmeye başladığında, felaketle sonuçlanan birtakım değişimler oldu. Mesele, düzeltilen genler değil, hasar verilenlerdi,” diyor David. “Birinin korkularını, düşük zekâsını ya da yalancılığını alırsanız... merhamet duygusunu da almış olursunuz. Birinin saldırganlığını alırsanız, dürtülerini de alırsınız ya da en azından girişimcilik yeteneğini törpülersiniz. Bencilliklerini aldığınızda, kendilerini koruma güdülerini öldürürsünüz. Biraz düşünürseniz, ne demek istediğimi anlayacaksınız.”</p>
	<p class="block15">David korku, düşük zekâ, yalancılık, saldırganlık, bencillik diye sıralarken, her bir kişilik özelliğini zihnimdeki listede işaretliyorum. Aslında topluluklar hakkında konuşuyor. Bir erdem kazanan topluluğun bir şeyler kaybettiğini söylerken haklı. Cesurlar, gerçekten cesur ama acımasız oluyor. Bilgeler, zeki ama kibirli. Dostluk üyeleri, barışçıl ama pasif. Dürüstler, doğrular adına düşüncesizlik ediyor. Ve Fedakârlar, kendilerini düşünmüyor ama sıkıcılar.</p>
	<p class="block16">“İnsanlık, hiçbir zaman mükemmel olmadı ama genetik oynamalar, her şeyi daha kötüleştirdi. Sonunda Saflık Savaşı dediğimiz savaş patladı. Genleri hasar görenler, hükümete ve genleri saf olanlara karşı savaş açtı. Saflık Savaşı, bir iç savaştı. Amerikan topraklarında, daha önce eşi benzeri görülmemiş bir yıkıma neden oldu. Ülke nüfusunun neredeyse yarısı kaybedildi.”</p>
	<p class="block16">“Görüntü hazır,” diyor biri, kontrol masasından.</p>
	<p class="block16">David’in başının üzerindeki ekranda bir harita beliriyor. Şekli tanıdık değil, o yüzden nereyi gösterdiğinden emin olamıyorum, ama haritanın her yeri pembe, kırmızı ve bordo ışıklı noktalarla kaplı.</p>
	<p class="block16">“Harita, Saflık Savaşı öncesi ülkemizi gösteriyor,” diyor David, “ve bu da.</p>
	<p class="block16">Haritadaki renkli ışıklar, güneşte kuruyan küçük göller gibi küçülmeye başlıyor. O sırada kırmızı ışıkların insanları temsil ettiğini fark ediyorum. Işıklar söndükçe, insanlar da azalıyor. Ekrana boş gözlerle bakarken, beynim böylesi büyük bir kaybı algılamakta zorlanıyor.</p>
	<p class="block16">David devam ediyor, "... Savaş sonunda bittiğinde, insanlar genetik sorun konusunda kalıcı bir çözüm istedi. Böylece Genetik Refah Bürosu kuruldu. Hükümetimizin emri altında bütün bilimsel verilere sahip atalarımız, bütün insanlığı genetik saflığına geri döndürmek üzere deneylere başladı.</p>
	<p class="block16">“Genlerini değiştirmek üzere genetik hasar gören insanları Büro’ya çağırdılar. Sonra bu insanlar, topluluklarını kontrol edebilmelerine yardım edecek serumların basit versiyonlarıyla donatılarak uzun süre kalacakları güvenli bir ortama yerleştirildi. Orada zamanın geçmesini bekleyeceklerdi. Her yeni nesilde genetik olarak iyileşmiş insanlar yetişecekti. Siz bu insanları. .. Uyumsuz olarak biliyorsunuz.”</p>
	<p class="block16">Tori bana bir Uyumsuz olduğumu söylediğinden beri, bunun ne anlama geldiğini öğrenmek istemiştim. Ve işte burada cevabı bütün basitliğiyle alıyorum: Uyumsuz olmam, genlerimin iyileştiği anlamına geliyor. Safım. Sağlıklıyım. Gerçek cevaba sonunda kavuştuğum için rahatlamış olmam lazım, oysa beynimin gerisini kaşıyan bir şeyin sustuğunu hissediyorum.</p>
	<p class="block16">Uyumsuz kelimesinin, bütün benliğimi ve olabileceğim her şeyi açıkladığını sanıyordum. Belki de yanılmıştım.</p>
	<p class="block16">David’in kabuğunu soyduğu sırlar ve yalanlar ortaya çıktıkça yeni bilgileri hem beynimde hem de yüreğimde yavaş yavaş kavramaya başlıyorum ve nefesimin daraldığım hissediyorum. Dengemi yitirmemek için, kalp atışlarımı hissedebilmek için elimi göğsüme götürüyorum.</p>
	<p class="block16">“Şehriniz, genetik iyileşme deneylerinden sadece birisi ve davranışsal değişim seviyesi açısından en başarılısı. Topluluklardan bahsediyorum.” David, gurur duymamız gerekiyormuş gibi bize gülümseyerek bakıyor. Oysa ben bununla gurur duymuyorum. Bizi onlar yarattı, bütün dünyamızı onlar şekillendirdi, neye inanacağımızı bize onlar söyledi.</p>
	<p class="block16">Neye inanacağımızı bize onlar söylediyse, kendi inançlarımızı oluşturmadıysak, bu inancın doğruluk payı nedir? Elimi göğsüme daha sıkı bastırıyorum. Sakinleş.</p>
	<p class="block16">“Topluluklar, deneyi besleyecek bir unsur olarak önceki nesiller tarafından geliştirildi. İnsanların davranışlarını değiştirmek için genetik düzeltmenin yeterli olmadığını keşfetmişlerdi. Genetik değişime eşlik edecek yeni bir sosyal düzen, genetik hasarın yarattığı davranışsal sorunlar için en kesin çözümdü.” Gözlerini üzerimizde dolaştırırken David’in gülümsemesi soluyor. Ne yani? Onu gülümseyerek dinlememizi mi bekliyordu? Sonra devam ediyor. “Topluluklar, daha sonra diğer deneylerimizin çoğuna uygulandı. Şu anda üçü hâlâ aktif. Sizi korumak, gözlemlemek ve sizlerden bir şeyler öğrenmek için büyük çaba sarf ettik.”</p>
	<p class="block16">Cara, ellerini saçlarını toplamak istercesine başına götürüyor. Düzgün olduğunu anlayınca, “Yani Edith Prior, Uyumsuzluğun nedenini bulup size yardıma gelmemizi söylerken... ”</p>
	<p class="block15">“Uyumsuz, genetik iyileşmede istediğimiz seviyeye gelenlere verdiğimiz isim,” diyor David. “Şehrinizdeki liderlerin onlara değer vermesini istiyorduk. Bilgelik liderinin, onları .ıvlamaya başlamasını, hatta Fedakârlık üyelerinin Bilgelik liderine tam olarak ne olduklarını açıkça söylemelerini hiç beklemiyorduk. Ve Edith Prior’ın söylediklerinin aksine, bize bir Uyumsuz ordusu göndermenizi aslında hiç istemedik. Her şeyden önce, yardımınıza ihtiyacımız yok. Tek ihtiyacımız iyileşen saf genlerinizin, sonraki nesillere aktarılması.”</p>
	<p class="block16">“Yani Uyumsuz değilsek, hasarlı olduğumuzu söylüyorsunuz, öyle mi?” diyor Caleb. Sesi titriyor. Ağabeyimin böyle bir şey karşısında ağlamanın eşiğine geleceğine tanık olacağım aklıma gelmezdi, ama gözleri doluyor.</p>
	<p class="block16">Sakin, diyorum yine kendime. Derin ve yavaş bir soluk alıyorum.</p>
	<p class="block16">“ Genetik olarak hasarlı, evet,” diyor David. “Öte yandan, şehir deneyimizdeki davranışsal düzenleme bileşeninin gayet etkili olduğunu görmek bizim için sürpriz oldu. Aslında en azından yakın zamana kadar, genetik oynamanın başta yarattığı davranışsal sorunların çözümünde bir parça yol almamıza yardım etti. Böylece genel davranışlarına bakarak bir insanın genetik olarak hasarlı mı yoksa iyileşmiş mi olduğu anlaşılmıyor.”</p>
	<p class="block16">“Ben zekiyim,” diyor Caleb. “Atalarım genetik olarak zeki olmaya programlandığından, onların devamı olarak benim merhametten yoksun olduğumu söylüyorsunuz. Ben ve genetik olarak hasarlı herkes, hasarlı genlerimizle sınırlıyız. Ama Uyumsuzlar değil.”</p>
	<p class="block16">“Eh,” diyor David, omuzlarım kaldırarak. “Bir düşün istersen.”</p>
	<p class="block16">Caleb, günlerdir ilk defa bana baktığında ben de gözlerimi ona dikiyorum. Bu açıklama, Caleb’ın ihanetini de açıklar mı? Kendi başına iyileştiremeyeceği ve kontrol edemeyeceği bir hastalık gibi, yaptıklarının nedeni hasarlı genleri miydi? Aklıma yatmıyor.</p>
	<p class="block16">“Genler her şey değildir,” diyor Amar. “İnsanlar, hatta genetik olarak hasarlı olanlar bile hayatta birtakım seçimler yaparlar. Önemli olan bu seçimlerdir.”</p>
	<p class="block16">Bir Bilge olarak doğan, ama Uyumsuz olmayan babamı düşünüyorum; zeki olmak için doğmuş bir adam, hayatının geri kalanı için kendi doğasına tamamen ters olan Fedakârlık yaşamını seçiyor ve topluluğunun hakkını vererek yaşıyor. Tıpkı benim kendimle savaşmam gibi kendiyle savaşıyor.</p>
	<p class="block16">Bu içsel savaş, genetik hasarın bir ürünüymüş gibi gelmiyor bana. Tam tersine, son derece insani bir yanı var.</p>
	<p class="block16">Tobias’a bakıyorum. Öylesine solgun, öylesine çökmüş bir hali var ki her an bayılabilirmiş gibi görünüyor. Diğerleri de farklı değil: Christina, Peter, Uriah ve Caleb afallamış halde. Cara, gömleğinin eteğini parmaklarının arasına almış, kaşlarını çatarak başparmağını kumaşın üzerinde gezdiriyor.</p>
	<p class="block16">“Şimdilik bu kadarı yeter,” diyor David.</p>
	<p class="block16">Fazla bile.</p>
	<p class="block16">Yanımda Christina kıkırdıyor.</p>
	<p class="block16">“Bütün gece uyumadınız,” diye bitiriyor sözünü David, hiçbir şey olmamış gibi. “Size dinlenip bir şeyler yiyebileceğiniz bir yere götüreceğim.”</p>
	<p class="block16">“Bir dakika,” diyorum. Cebimdeki fotoğrafı ve Zoe’nin bıınu vermeden önce adımı bilmesini düşünüyorum. David’in bizi izlediklerini ve bizlerden bir şeyler öğrendiklerini söylediğini hatırlıyorum. Hemen önümüzdeki boş ekranlara bakıyorum. “Bizi gözlemlediğinizi söylemiştiniz. Nasıl?”'</p>
	<p class="block16">Zoe dudaklarını büzüyor. David, arkasındaki masalardan bili ne başıyla işaret veriyor. O anda bütün ekranlar canlanıyor. Her birine farklı bir kameradan alınan görüntü yansıyor. En yakınımdaki ekranlarda Cesurluk Merkezi’ni görüyorum: Acımasız Alışveriş Merkezi, Millenium Parkı, Hancock Binası, Platform.</p>
	<p class="block16">“Cesurların bütün şehri güvenlik kameralarıyla izlediğini zaten biliyordunuz,” diyor David. “Eh, bizim de o kameralara erişimimiz var.”</p>
	<p class="block16">Bizi izliyorlarmış.</p>
	<p class="block15">Çeri dönmeyi düşünüyorum.</p>
	<p class="block16">David’in bizi götürdüğü yere gitmek için güvenlik noktasının yanından geçiyoruz. Tarayıcının içinden geçip silahımı kaptığım gibi buradan kaçarak beni hayatım boyunca gözledikleri yere koşmak istiyorum. Küçüklüğümden beri beni gözledikleri yere... İlk adımlarım, ilk kelimelerim, okuldaki ilk günüm, ilk öpücüğüm...</p>
	<p class="block16">Peter’ın bana saldırdığı anı izlemişlerdi. Topluluğumun serumla bir orduya dönüştürüldüğü anı izlemişlerdi. Annemle babamın ölümünü izlemişlerdi.</p>
	<p class="block16">Başka neler görmüşlerdi?</p>
	<p class="block16">Gitmemi engelleyen tek şey, cebimdeki fotoğraf. Annem hakkında ne bildiklerini öğrenmeden buradan gidemem.</p>
	<p class="block16">David bizi yerleşkenin içinde, iki yanında saksı bitkilerinin olduğu halıyla kaplı bir yere getiriyor. Duvar kâğıtları eskiyip sararmış, köşelerden soyulmaya başlamış. Onu takip ederek yüksek tavanlı ve ahşap döşemeli büyük bir salona giriyoruz. Işıklar portakal sarısı parlıyor. İki sıra halinde karyolalar dizilmiş, yanlarına beraberimizde getirdiğimiz eşyaları koyabileceğimiz sandıklar var. Salonun dibindeki büyük camlarda çok şık perdeler asılı. Pencerelere yaklaştığımda perdelerin fena halde eskidiğini, kenarlarının püskülleşmeye başladığını görüyorum.</p>
	<p class="block16">David, yerleşkenin bu bölümünün eskiden havaalanına tünelle bağlanan bir otel olarak kullanıldığını, burasının da balo salonu olduğunu anlatıyor. Yine kelimeler bize anlamsız geliyor ama David bu durumun farkında değilmiş gibi davranıyor.</p>
	<p class="block16">“Geçici bir konaklama olacak tabii. Ne yapacağınıza karar verdiğinizde, sizi yerleşkeye ya da başka bir yere yerleştiririz. Zoe, iyi ağırlanmanızdan sorumlu olacak,” diyor. “Yarın tekrar gelip neler yaptığınıza bakarım.”</p>
	<p class="block16">Pencerelerin önünde tırnaklarını kemirerek volta atan</p>
	<p class="block15">Tobias’a bakıyorum. Tırnak kemirme alışkanlığı olduğunu bugüne kadar fark etmemiştim. Belki daha önce hiç bu kadar gerilmemişti.</p>
	<p class="block16">Burada kalıp onu rahatlatmaya çalışabilirim ama annemle ilgili bazı cevapları almam gerekiyor ve daha fazla beklemeye niyetim yok. Tobias’ın beni herkesten daha iyi anlayacağından eminim. Koridora çıkan David’in peşinden gidiyorum. Dışarı çıktığı anda duvara yaslanıp ensesini kaşıyor.</p>
	<p class="block16">“Selam,” diyorum. “Benim adımTris. Sanırım annemle tanışıyordunuz.”</p>
	<p class="block16">Bir an için olduğu yerde irkilip zıplıyor, sonra bana gülümsüyor. Kollarımı göğsümde kavuşturuyorum. Sırf zorbalık yapmak için Cesurluk eğitimim sırasında Peter’ın havlumu üzerimden çektiği günkü gibi hissediyorum: Çırılçıplak, utanç içinde ve kızgın. Belki bütün bu hissettiklerimden David’i sorumlu tutmam adil değildir, yine de kendime hâkim olamıyorum. Bu adam bu yerleşkenin, hatta Büro’nun lideri...</p>
	<p class="block16">“Tabii, elbette,” diyor. “Seni tanıyorum.”</p>
	<p class="block16">Nereden? Her hareketimi takip eden tüyler ürpertici kameralardan mil Kollarımı göğsümde daha sıkı kavuşturuyorum.</p>
	<p class="block16">“Evet.” Bir saniye kadar bekledikten sonra devam ediyorum, “Annem hakkında bir şey öğrenmem gerekiyor. Zoe bana onun bir fotoğrafını verdi, fotoğrafta hemen yanında siz duruyordunuz, o yüzden sizden bilgi alabileceğimi düşündüm.”</p>
	<p class="block16">“Ah,” diyor. “Fotoğrafa bakabilir miyim?”</p>
	<p class="block16">Fotoğrafı cebimden çıkarıp ona veriyorum. Parmak uçlarıyla düzleştirirken, yüzünde tuhaf bir gülümseme beliriyor. Sanki fotoğrafı gözleriyle okşuyor. Ağırlığımı bir ayağımdan diğerine veriyorum. Nedense özel bir anıyı rahatsız ediyormuşum gibi hissediyorum.</p>
	<p class="block16">“Bir keresinde bizi ziyarete gelmişti,” diyor. “Anneliğe karar vermeden önce. Bu fotoğraf o zaman çekildi.”</p>
	<p class="block16">“Sizi ziyarete mi geldi?” diyorum. “Sizden biri miydi?” “Evet,” diyor David basitçe. Oysa bu kelime bütün dünyamı değiştirebilir. “O buralıydı. Deneydeki bir sorunu çözmesi için çok genç yaşta onu şehre gönderdik.”</p>
	<p class="block16">“Yani biliyordu,” diyorum. Sesim titriyor, ama nedenini bilmiyorum. “Burayı ve çitlerin ötesinde ne olduğunu biliyordu.” Çalı gibi kaşlarını kaldıran David şaşkın görünüyor. “Eh, elbette.”</p>
	<p class="block16">Titreme kollarıma ve ellerime yayılıyor. Bütün vücudumun yuttuğum zehre tepki gösterircesine sarsılmaya başlaması uzun sürmüyor. Zehir, burayı öğrenmiş olmak. Buradaki ekranları öğrenmiş olmak. Bütün hayatım yalanların üzerine kurulu. “Bizi her saniye izlediğinizi biliyordu... ölümünü, babamın ölümünü, herkesin birbirini öldürüşünü izlediğinizi biliyordu! Buna rağmen ona yardım etmek üzere kimseyi göndermediniz, bana yardım etmediniz, öyle mi? Tabii ki hayır! Tek yaptığınız izledikleriniz üzerinden notlar almaktı.”</p>
	<p class="block16">«nr* • )3</p>
	<p class="block15">İris...</p>
	<p class="block16">Bana uzattığı eli itiyorum. “Bana Tris demeyin. Adımı bilmemeniz gerekiyordu. Bizim hakkımızda hiçbir şey bilmemeniz gerekiyordu.”</p>
	<p class="block15">Titreyerek tekrar salona giriyorum. içeride herkes yatağını seçmiş, eşyalarını yerleştirmiş. Salonda sadece biz varız, diğer herkes gitmiş. Kapının yanındaki duvara yaslanıp, terli avuçlarımı silmek için ellerimi pantolonuma bastırıyorum.</p>
	<p class="block16">Diğerlerinin de buraya alışamadığı belli. Peter, yüzünü duvara dönmüş, yatıyor. Uriah’la Christina, yan yana oturmuş alçak sesle bir şeyler konuşuyor. Caleb, parmak uçlarıyla şakaklarını ovuyor. Tobias hâlâ tırnaklarını kemirerek volta atıyor. Ve Cara tek başına oturuyor, yüzünü elleriyle kapatmış. Tanıştığımızdan beri ilk kez onu sinirli görüyorum. Bilgelik zırhı artık yok. Karşısına oturuyorum. “İyi görünmüyorsun.”</p>
	<p class="block16">Genellikle düzgün bir topuzla topladığı saçları çözülmüş. Ateş saçan gözlerle bana bakıyor. “Çok naziksin.”</p>
	<p class="block16">“Özür dilerim,” diyorum. “Öyle demek istemedim.” “Biliyorum.” Derin bir iç çekiyor. “Ben... Ben bir Bilgeyim, bunu biliyorsun.”</p>
	<p class="block16">Hafifçe gülümsüyorum. “Evet, biliyorum.”</p>
	<p class="block15">“Hayır.” Cara başını iki yana sallıyor. “Bilgelik, olduğum tek şey. Ben bir Bilgeyim, o kadar. Ve şimdi bana genlerimdeki birtakım kusurların sonucu olduğum söyleniyor... Toplulukların, bizi kontrol altında tutmak için yaratılan zihinsel birer hapishaneden ibaret olduğu söyleniyor. Tıpkı Evelyn Johnson ve Topluluksuzlar’ın söylediği gibi.” Kısa bir süre susuyor. “O zaman Yandaş olmanın ne anlamı var? Niye buralara kadar geldik?”</p>
	<p class="block16">Cara’nın bir Yandaş olma fikrine, topluluk sistemine ve kurucularımıza itaat etmeye kendini böylesine alıştırdığını fark etmemiştim. Benim için, şehirden çıkmama yardım edebilecek geçici bir kimlikten öte değildi. Onun içinse çok daha derin bir bağlılık anlamına geliyordu mutlaka.</p>
	<p class="block16">“Yine de iyi ki geldik,” diyorum. “Gerçeği öğrendik. Bu senin için değerli değil mi?”</p>
	<p class="block16">“Tabii ki değerli,” diyor Cara yumuşak bir sesle. “Ama bu aynı zamanda, kendimi tanımlamak için başka kelimelere ihtiyacım olduğu anlamına geliyor.”</p>
	<p class="block16">Annem öldükten hemen sonra, beni kurtarmak için uzatılmış bir el gibi Uyumsuz kimliğime sımsıkı yapışmıştım. Etrafımdaki her şey çöküp dağılırken kim olduğumu hatırlamak için bu kelimeye ihtiyacım vardı. Ama şimdi düşününce buna gerçekten ihtiyacım olup olmadığından emin değilim. Cesur, Bilge, Uyumsuz, Yandaş gibi kelimelere gerçekten ihtiyacımız var mı? Yaptığımız seçimler yerine bizi birbirimize bağlayan aşk ve sadakatle sadece arkadaş, âşık ya da kardeş olamaz mıyız?</p>
	<p class="block16">“Gidip onunla ilgilensen iyi olur,” diyor Cara, başıyla Tobias’ı göstererek.</p>
	<p class="block16">“Tamam,” diyorum.</p>
	<p class="block16">Salonu geçip pencerelerin önünde durarak aynı cam ve çelikten ibaret manzaraya, kaldırımlara, çimlere ve çitlere bakıyorum. Tobias beni görünce volta atmayı bırakıp yanıma geliyor.</p>
	<p class="block16">“İyi misin?” diye soruyorum.</p>
	<p class="block16">“Eh,” diyor. Pencere pervazına oturup yüzünü bana dönüyor. Şimdi göz gözeyiz. “Yani, pek iyi sayılmam. Tek düşünebildiğim her şeyin ne kadar anlamsız olduğu. Topluluk sistemini kastediyorum.”</p>
	<p class="block16">Ensesini sıvazlarken, sırtındaki dövmeleri düşünüp düşünmediğini merak ediyorum.</p>
	<p class="block16">“Topluluklarımız için her şeyimizi verdik,” diyor. “Hepimiz. Ne yaptığımızın farkında bile değildik.”</p>
	<p class="block16">“Bunu mu düşünüyordun?” Kaşlarımı kaldırıyorum. “Tobias, hayatımız boyunca bizi gözetlediler. Olan her şeyi, yaptığımız her şeyi. Müdahale etmediler ama özelimize girdiler. Sürekli.”</p>
	<p class="block16">Parmak uçlarıyla şakağını ovuyor. “Sanırım. Gerçi beni rahatsız eden bu değil.”</p>
	<p class="block15">İstemeden, söylediklerine inanamıyormuş gibi bakmış olmalıyım ki başını iki yana salladı. “Tris, ben de Cesurluk kontrol odasında çalışıyordum. Kameralar her yerdeydi, sü rekli çalışıyordu. Eğitim sırasında seni izleyenler olduğu konusunda uyarıda bulunmuştum, hatırlıyor musun?”</p>
	<p class="block16">Gözlerinin tavandaki köşeye kaydığım hatırlıyorum. Gizli mesajım dişlerinin arasından tıslayarak vermişti. Beni kameralar hakkında uyardığı hiç aklıma gelmemişti. Hem de hiç.</p>
	<p class="block16">“Beni de rahatsız ederdi,” diyor Tobias. “Ama uzun zaman önce üstesinden geldim. Hep kendi başımıza olduğumuzu düşünürdük ve şimdi haklı olduğumuz ortaya çıktı. Bizi kendi başımıza bıraktılar. Olan bu.”</p>
	<p class="block16">“Sanırım bunu kabul edemem,” diyorum. “Birinin başının derde girdiğini gördüğünde, yardım etmelisin. Deney olsun olmasın. Ve... Tanrım.” Yüzümü ekşitiyorum. “Her şeyi gördüler.”</p>
	<p class="block16">Hafifçe gülümsüyor.</p>
	<p class="block16">“Ne?” diye üsteliyorum.</p>
	<p class="block16">“Ben de gördükleri birkaç şeyi düşünüyordum,” diyor elimi belime koyarken. Bir an için ateş saçan gözlerle ona bakıyorum, ama bana böylesine sırıtırken dayanamayıp gülümsüyorum. Farkında olmasa da kendimi iyi hissettirmeye çalışıyor.</p>
	<p class="block16">Pencere pervazında yanma oturup ellerimi ahşapla bacaklarımın arasına sıkıştırıyorum. “Aslında Büro’nun toplulukları oluşturması, neler olup bittiğine dair tahminlerimizden farklı değil: Uzun zaman önce bir grup insan, yaşamak için en iyi yolun topluluk sistemi olduğuna karar verdi. Ya da birileri insanlara mümkün olan en iyi yaşama biçimini sundu.”</p>
	<p class="block16">Tobias önce yanıtlamıyor, yanaklarım ısırırken yerde bitiştirdiği ayaklarına bakıyor. Benim ayaklarımsa yere kadar uzanmadığından en fazla uçlarıyla yere değiyor.</p>
	<p class="block16">“Aslında fena açıklama değil,” diyor. “Ama o kadar çok yalan var ki neyin gerçek, neyin doğru, neyin önemli olduğunu kestirmek çok zor.”</p>
	<p class="block16">Elini tutup parmaklarımı onunkilere doluyorum. Tobias da alnını benimkine dayıyor.</p>
	<p class="block16">Alışkanlıkla, bunun için Tanrıya şükürler olsun, diye düşünürken yakalıyorum kendimi. İşte o zaman Tobias’ın neden bu kadar endişeli olduğunu kavrıyorum. Ya ailemin inandığı Tanrı ve bütün inanç sistemleri, bir avuç bilim insanının bizi kontrol altında tutmak üzere tezgâhladığı bir şeyse? Üstelik bu tezgâh sadece Tanrı’yı değil, aynı zamanda doğru ve yanlışı da kapsıyorsa? İnandıkları fedakârlık? Artık dünyamızın nasıl kurulduğunu bildiğimize göre bütün bunlar değişecek mi?</p>
	<p class="block16">Bilmiyorum.</p>
	<p class="block16">Düşünmekten beynim cızırdıyor. O yüzden dudaklarının sıcaklığını, dudaklarımdaki nazik baskısını ve nefesini hissedebilmek için yavaşça Tobias’ı öpüyorum.</p>
	<p class="block16">“Neden kendimizi hep insanlarla çevrili buluyoruz?” diye soruyorum.</p>
	<p class="block16">“Bilmiyorum,” diyor. “Belki aptal olduğumuzdandır.”</p>
	<p class="block15">Gülüyorum. Ve içimi kaplayan karanlığı aydınlatan ışık değil. Gülmek, bildiğim her şeyin yerle bir olmasına neden olan bu tuhaf yere rağmen hâlâ yaşadığımı hatırlatıyor. Bir şeyi çok iyi biliyorum. Yalnız değilim, arkadaşlarım var, âşığım... Nereden geldiğimi biliyorum. Ölmek istemiyorum ve bu benim için çok önemli. Hele de birkaç halita önceki halim düşünülürse. ..</p>
	<p class="block15">Gece olunca karyolalarımızı birbirine yaklaştırıyoruz ve uyuyakalmadan önce göz göze yatıyoruz. Tobias sonunda uyuyakaldığında, parmaklarımız yatakların arasındaki boşlukta birbirine kenetli.</p>
	<p class="block15">Hafifçe gülümseyip kendimi uykunun kollarına bırakıyorum. r</p>
	<h1 class="block14" id="toc_id_16">ON ALTINCI BÖLÜM TOBIAS</h1>
	<p class="block15">UYUYAKALDIĞIMIZDA GÜNEŞ HENÜZ TAM BATMAMIŞTI, AMA birkaç saat sonra uyanıyorum. Gece yarısı olmuş. Beynimdeki düşünceler, sorular ve kuşkular uyumamı engelliyor. Tris elimi bırakmış, parmakları şimdi yere değiyor. Yatağa yayılmış, saçları gözlerinin üzerine düşmüş.</p>
	<p class="block16">Ayakkabılarımı ayağıma geçirip koridora yürürken bağcıklarım halıları dövüyor. Cesurluk yerleşkesine öyle alışmışım ki ayaklarımın altında gıcırdayan ahşap döşemeyi garipsiyorum. Ben daha çok taşın hışırtısına ve yankılarına, kanyondaki suların kükremesine alışığım.</p>
	<p class="block16">Eğitimin ilk haftasında, her geçen gün biraz daha içime kapandığımı görüp endişelenen Amar beni, benden daha büyük Cesurların oynadığı Cesaret oyununa davet etmişti. İlk meydan okumam, Çukura gidip Cesurluk alevlerini sırtıma dövme yaptırmaktı. Canım yanmıştı. Her saniyesinin tadını çıkarmıştım.</p>
	<p class="block16"> Koridorun sonuna vardığımda kendimi nemli toprak kokusunun ağır bastığı bir avluda buluyorum. Her yerde bitkiler ve ağaçlar var, Dostluk seralarındaki gibi hepsi suyun içinde. Avlunun ortasında yukarıya asılmış devasa su tankının içindeki ağacın birbirine dolanan köklerini aşağıdan görebiliyorum. Kökler tuhaf bir şekilde insan vücudundaki sinirleri andırıyor.</p>
	<p class="block16">“Eskisi kadar temkinli değilsin,” diyor Amar arkamdan. “Otel lobisinden buraya kadar peşindeydim.”</p>
	<p class="block16">“Ne istiyorsun?” derken, parmaklarımla su tankına vurduğumda suda minik dalgalar oluşuyor.</p>
	<p class="block16">“Neden ölü olmadığıma dair bir açıklama duymak istersin diye düşünmüştüm,” diyor.</p>
	<p class="block16">“Düşündüm,” diyorum. “Cesedini görmemize asla izin vermediler. Cesedin ortada yoksa, ölümünü tezgâhlamak o kadar da zor olmaz.”</p>
	<p class="block16">“Belli ki kafanda çözmüşsün.” Amar ellerini çırpıyor. “Eh, merak etmiyorsan ben gideyim o zaman...”</p>
	<p class="block16">Kollarımı göğsümde kavuşturuyorum.</p>
	<p class="block16">Amar elini, arkada lastik bir bantla bağladığı siyah saçlarından geçiriyor. Ölümümü tezgâhladılar, çünkü ben bir Uyumsuz’dum ve Jeanine, Uyumsuzları öldürmeye başlamıştı. Jeanine hepsini ele geçirmeden kurtarabilecekleri kadarı Uyumsuz’u kurtarmaya çalıştılar, ama kolay olmadı. Sen de bilirsin, Jeanine hep bir adım öndeydi.”</p>
	<p class="block16">“Başkaları da var mı?” diye soruyorum.</p>
	<p class="block16">“Birkaç kişi,” diyor.</p>
	<p class="block16">“Peki Prior soyadı taşıyan başka biri?”</p>
	<p class="block16">Amar başını iki yana sallıyor. “Hayır, Natalie Prior maalesef öldü. Çıkmama yardım eden oydu. Birine daha yardım etti... George Wu. Onu tanıyor musun? Şimdi devriyede görevli, yoksa sizi almaya onunla gelecektim. Ablası hâlâ şehirde.”</p>
	<p class="block16">Bu ismi duyunca midem kasılıyor.</p>
	<p class="block16">“Aman Tanrım,” derken tankın duvarına yaslanıyorum.</p>
	<p class="block16">“Ne? Onu tanıyor musun?”</p>
	<p class="block16">Başımı iki yana sallıyorum.</p>
	<p class="block16">Düşünmek bile istemiyorum. Buraya gelişimizle Tori’nin ölümü arasında sadece birkaç saat vardı. Normal bir günde birkaç saat, hiçbir şey yapmadan saatine bakarak geçmek bilmez, uzayıp gider. Ama dün, birkaç saatlik bir zaman dilimi, Tori’yle kardeşi arasında geçilmez bir duvar olmuştu.</p>
	<p class="block16">“Tori, onun ablası,” dedim. “Bizimle birlikte şehirden çıkmaya çalışıyordu.”</p>
	<p class="block16">“Çalışıyordu,” diye tekrarlıyor Amar. “Ah. Vay canına. Bu çok...” ikimiz de bir süre sessiz kalıyoruz. George, ablasıyla bir daha hiç buluşamayacak ve Tori öldüğünde, kardeşinin Jeanine tarafından öldürüldüğüne inanıyordu. Söylenebilecek bir şey yok. En azından, söylemeye değer bir şey yok.</p>
	<p class="block15">Gözlerim artık loşluğa alıştığından, avludaki bitkilerin özellikle güzel oldukları için seçildiklerini görebiliyorum. Çi çekler, sarmaşıklar, mor ve kırmızı yapraklı bitkiler... Gördüğüm yegâne çiçekler yabani çiçekler ya da Dostluk bahçelerindeki elma çiçekleri. Buradakiler, onlardan çok daha göz alıcı, çok daha canlı ve kat kat yapraklarıyla çok daha karmaşık. Burası her neyse, şehrimiz kadar işlevsel olmadığı kesin. “Cesedini bulan kadın,” diyorum. “O... yalan mı söyledi?” “İnsanların bir yalanı sürdürmesi beklenemez, bu konuda sorumluluk yüklenemez.” Kaşlarını büzüyor. “Bunu söyleyeceğim hiç aklıma gelmezdi, ama doğruluğundan eminim. Kadının hafızası sıfırlandı. Pire’nin tepesinden atladığıma ve aşağıya bırakılan cesedin bana ait olduğuna inanması sağlandı. Ama zaten ceset kimsenin tanıyamayacağı kadar parçalanmıştı.” “Hafızası sıfırlandı demek. Yani Fedakârlık serumuyla.” “Teknik açıdan Fedakârlar’a ait olmadığı için biz ona hafıza serumu diyoruz, ama evet, doğru bildin. Aynı serum.” Amar’a kızgındım. Neden kızgın olduğumdan emin değilim. Belki dünyamın iyice karmaşık bir yer haline gelmesine, aslında gerçeklerden ne kadar uzak olduğuma kızıyordum. Ya da aslında ölmemiş biri için o kadar üzüldüğüme sinirleniyordum. Onca yıl öldüğüne inanıp annem için de yas tutmuştum. Sahte matemler yaşatmak, birine oynanabilecek en zalimce oyunlardan biri ve ben zokayı tam iki kez yuttum.</p>
	<p class="block16">Ona bakarken, denizdeki dalgaların durulması gibi öfkem solup gidiyor. Ve öfkemin yerini, canlı bir şekilde karşımda duran eğitmenim ve arkadaşım alıyor.</p>
	<p class="block16">Sırıtıyorum.</p>
	<p class="block16">“Demek yaşıyorsun,” diyorum.</p>
	<p class="block16">“Daha önemlisi,” diyor parmağını bana doğrultarak, “Artık bana kızgın değilsin.”</p>
	<p class="block16">Kolumdan tutup beni kucaklıyor, bir eliyle sırtıma vuruyor. Onun heyecanına katılmaya çalışıyorum, ama benim için kolay olmuyor. Ayrıldığımızda yüzüm yanıyor. Ve Amar’ın kahkahalarına bakılırsa, kıpkırmızı kesilmiş olmalıyım.</p>
	<p class="block16">“Kasıntı hep Kasıntı,” diyor.</p>
	<p class="block16">“Sen öyle san,” diyorum. “Eee, burayı seviyor musun?”</p>
	<p class="block16">Amar omuz silkiyor. “Başka seçeneğim yok, ama evet, fena değil. Güvenlikte çalışıyorum, sonuçta hayatım boyunca bunun eğitimini almıştım. Seni de aramızda görmek isteriz, ama muhtemelen bu iş için fazla iyisindir.”</p>
	<p class="block16">“Henüz burada kalmaya kendimi ikna etmiş değilim,” diyorum. “Ama yine de teşekkürler.”</p>
	<p class="block16">“Buradan daha iyisi yok,” diyor Amar. “Diğer bütün şehirler -ki ülke nüfusunun çoğu, bizimki gibi büyük metropol bölgelerinde yaşıyor- doğru insanları tanımıyorsan fazlasıyla pis ve tehlikeli. Burada en azından temiz su, yiyecek ve güvenlik var.”</p>
	<p class="block16">Rahatsız hissederken ağırlığımı diğer ayağıma veriyorum. Burada kalmayı, buraya yerleşmeyi düşünmek istemiyorum. Halihazırda kendi hayal kırıklığıma hapsolmuş gibi hissediyorum. Ailemden ve bana yaşattıklarından kaçmayı düşü-</p>
	<p class="block15">14-1 nurken, bunu hayal etmemiştim. Ama sonunda kavuştuğum arkadaşımla aramdaki yeni barış halini bozmak istemediğimden, “Bunu düşüneceğim,” diyorum.</p>
	<p class="block16">“Dinle, bilmeni istediğim başka bir şey daha var.”</p>
	<p class="block16">“Nedir? Başka dirilenler de mi var?”</p>
	<p class="block16">“Gerçekte ölmediğim için tam bir diriliş sayılmaz, öyle değil mi?” Amar başını iki yana sallıyor. “Hayır, söylemek istediğim şehirle ilgili. Bugün kontrol odasından biri duymuş. Marcus’un davası yarın sabah görülecekmiş.”</p>
	<p class="block16">Bunun olacağını biliyordum. Evelyn’in onu en sona saklayacağını, son yemeği gibi doğruluk serumunun etkisi altında kıvranmasını izlerken her saniyenin tadım çıkaracağını biliyordum. Ancak istersem davayı izleyebileceğim daha önce hiç aklıma gelmemişti. Sonundan hepsinden sonsuza kadar kurtulduğumu sanıyordum.</p>
	<p class="block16">Tek diyebildiğim, “Ah,” oluyor.</p>
	<p class="block16">Daha sonra yatakhaneye dönüp yatağıma kıvrıldığımda kendimi hâlâ uyuşmuş hissediyorum. Kafam çok karışık. Ne yapacağımı bilmiyorum.</p>
	<h1 class="block14" id="toc_id_17">ON YEDİNCİ BÖLÜM TRIS</h1>
	<p class="block15"><span class="text6">Güneş doğmadan uyaniyorum. Dîğerlerİ karyolalarin</span>da kıpırtısız yatıyor. Tobias koluyla gözlerini kapatmış, ama gecenin bir yarısı kalkıp yürümüş gibi ayakkabıları ayağında. Christina başını yastığının altına gömmüş. Birkaç dakika yatıp tavandaki çizgilerden desenler hayal ediyorum, sonra ayakkabılarımı giyip parmaklarımla saçlarımı tarıyorum.</p>
	<p class="block16">Birkaç aylak dışında yerleşkenin koridorları bomboş. Sanırım gece nöbeti bitmek üzere, çünkü nöbetçiler ellerini çenelerine dayayıp masalarına yayılmışlar. Temizlikçiler süpürgelerine yaslanmış, süpürmeleri gerekirken sanki ne yapacaklarını unutmuş gibi görünüyor. Ellerimi ceplerime sokup giriş yönünü gösteren tabelaları takip ediyorum. Dün gördüğüm heykele yakından bakmak istiyorum.</p>
	<p class="block15">Burayı her kim inşa ettiyse, ışığa bayılıyor olmalı. Her koridorun tavanında ve alçak duvarların hepsinde camlar var.</p>
	<p class="block15">Henüz sabah olmamasına rağmen etrafı görebileceğim kadar aydınlık.</p>
	<p class="block16">Dün akşam yemeğinde Zoe’nin verdiği kartı arka cebimden çıkarıp güvenlik noktasında geçiyorum. Sonra dün girdiğimiz kapılardan birkaç yüz metre ötedeki heykeli görüyorum. Yaşayan bir varlık gibi kasvetli, devasa ve fazlasıyla gizemli görünüyor.</p>
	<p class="block16">Heykel, bir kanyonun dibindeki kayalar gibi, kocaman koyu renkli bir taş parçası. Tam ortasından büyük bir çatlak geçiyor ve kenarlara doğru daha hafif taşlar damar gibi uzanıyor. Taşın üzerinde aynı boyutlarda suyla dolu cam bir tank var. Tankın tam göbeğine yerleştirilen ışık, sudaki dalgalarla kırılıyor. Bir yerlerden belli belirsiz taşa damlayan suyun sesini duyabiliyorum. Ses, tankın merkezinden geçen küçük bir tüpten geliyor. Başta tankta çatlak olduğunu düşünüyorum, aynı aralıklarla ikinci, sonra üçüncü damla da damlıyor. Küçük bir birikintiye dönüştüğünde, su taştaki dar bir kanaldan akıp gidiyor. Böyle tasarlanmış olmalı.</p>
	<p class="block16">“Selam.” Zoe, heykelin öteki tarafında duruyor. “Kusura bakma, ben de senin için yatakhaneye gidiyordum, sonra seni görünce yolunu kaybettiğini sandım.”</p>
	<p class="block16">“Hayır, kaybolmadım,” diyorum. “Buraya geliyordum.”</p>
	<p class="block16">“Ah.” Yanıma gelip kollarını göğsünde kavuşturuyor. Boyu benim kadar, ama daha dik durduğundan benden uzunmuş gibi görünüyor. “Evet, çok acayip, değil mi?”</p>
	<p class="block16">O konuşurken, yaprakların arasından sızan güneş ışığı gibi yanaklarını kaplayan çillere bakıyorum.</p>
	<p class="block16">“Bir anlamı var mı?”</p>
	<p class="block16">“Genetik Refah Bürosu’nun sembolü,” diyor. “Kaya parçası, yüz yüze olduğumuz sorunu, su dolu tank, sorunu değiştirme potansiyelimizi temsil ediyor. Ve su damlaları da her hâlükârda aslında sorun karşısındaki gücümüzü gösteriyor.” Kendimi tutamayıp gülüyorum. “Pek cesaret verici değil, ha?” Zoe gülümsüyor. “Bu yaklaşımlardan sadece biri. Ben başka bir açıdan bakmayı tercih ediyorum. Minicik su damlaları bile ısrarcı olursa, zaman içinde kayayı, bir daha eski haline gelmeyecek şekilde değiştirebilirler.”</p>
	<p class="block16">Kaya parçasının ortasında küçük ve sığ bir kâse gibi oyulmuş bir noktayı işaret ediyor.</p>
	<p class="block16">“Mesela şu, heykel ilk yapıldığında yoktu.”</p>
	<p class="block16">Başımı sallıyorum ve bir sonraki damlanın düşüşünü seyrediyorum. Büroya ve buradaki herkese karşı temkinli olsam da heykelin sessiz umudunun içime işlediğini hissedebiliyorum. Bu pratik bir sembol; insanların bunca zamandır sadece seyrederek ve izleyerek burada kalabilmelerini sağlayan sabırlarım temsil ediyor. Yine de sormadan edemiyorum.</p>
	<p class="block15">“Tanktaki bütün suları tek seferde bırakmak daha etkili olmaz mı?” Su dalgasının kayanın üzerinden ayaklarımın dibine ulaştığını hayal ediyorum. Küçük bir şey yapmak, eninde sonunda bir şeyleri tamir edebilir, ama karşındakinin büyük bir sorun olduğunu düşünüyorsan, eline geçen her şeyi kullanırsın, çünkü insan kendini tutamaz.</p>
	<p class="block16">“Anlık bir çözüm olur,” diyor Zoe. “Ama sonrasında suyumuz kalmaz ve genetik hasar, tek bir büyük atakla çözülebilecek cinsten bir sorun değil.”</p>
	<p class="block16">“Onu anlıyorum,” diyorum. “Ben sadece büyük adımlar atabilecekken, böylesi küçük adımlara razı gelmenin iyi bir şey olup olmadığını merak ediyordum.”</p>
	<p class="block16">“Mesela?”</p>
	<p class="block16">Omuz silkiyorum. “Sanırım tam olarak bilmiyorum. Ama düşünmeye değer.”</p>
	<p class="block16">“Haklısın.”</p>
	<p class="block16">“Eee... beni aradığını söylemiştin?” diyorum. “Neden?”</p>
	<p class="block16">“Ah!” Zoe elini alnına vuruyor. “Aklımdan çıkmış. David seni bulup laboratuvara götürmemi istedi. Orada annene ait bir şey var.”</p>
	<p class="block16">“Annem mi?” Sesim aynı anda hem boğuk hem tiz çıkıyor. Zoe heykelin yanından ayrılıp önümden güvenlik noktasına doğru ilerliyor.</p>
	<p class="block16">“Uyarmadı deme: insanlar gözlerini dikip sana bakabilir,” diyor Zoe, güvenlikten geçerken. Şimdi koridorlar daha kalabalık. Çalışma saati gelmiş olmalı. “Buralarda yüzün bayağı meşhur. Bürodakiler ekranları sürekli izlerler ve geçtiğimiz birkaç ay boyunca, bir sürü ilginç olaya karıştın. Gençlerin çoğu senin bir kahraman olduğunu düşünüyor.”</p>
	<p class="block16">“Aman ne güzel,” diyorum, ağzımdaki acı tada rağmen. “Ben de kahraman olmaya çalışıyordum. Yani ölmemeye çalışmak o kadar umurumda değildi.”</p>
	<p class="block16">Zoe duruyor. “Özür dilerim. Yaşadıklarım hafife almak niyetinde değildim.”</p>
	<p class="block16">Binlerinin beni gözetlediği fikrine hâlâ alışamadım. Bir örtünün altına saklanmak ya da beni bir daha göremeyecekleri bir yerlere saklanmak geçiyor içimden. Ama bu konuda Zoe’nin yapabileceği fazla bir şey yok, o yüzden susuyorum.</p>
	<p class="block16">Koridordaki birçok insan, aynı üniformanın farklı çeşitlerini giyiyor. Sadece iki renk üniforma var; lacivert ve soluk yeşil. Bazıları ceket, tulum ya da kazak giymiş. İçlerine giydikleri tişörtler rengârenk, bazılarının üzerinde resimler var.</p>
	<p class="block16">“Üniforma renklerinin bir anlamı var mı?” diye soruyorum Zoe’ye.</p>
	<p class="block16">“Aslında var. Lacivert, bilim insanı ya da araştırmacı olduğunu gösteriyor. Yeşil de destek ekibi. Tamirci, temizlikçi falan.”</p>
	<p class="block16">“Yani Topluluksuzlar gibi.”</p>
	<p class="block16">“Hayır,” diyor. “Hayır, buradaki dinamik farklı. Herkes, görevimizi destekleyebileceği şeyi yapıyor. Burada herkes değerli ve önemlidir.”</p>
	<p class="block16">Zoe haklı çıktı. Herkes bana bakıyor. Bazılarının gözleri sadece birkaç saniye boyunca üzerimde oyalanıyor, ama bazıları elleriyle işaret ediyor, hatta onlardan biriymişim gibi adımı söylüyorlar. Öyle kasılıyorum ki yürüyüşüm bile değişiyor.</p>
	<p class="block16">“Destek ekibinden birçok kişi, buradan çok uzak olmayan Indianapolis’teki deneydeydi,” diyor Zoe. “Ama onların dönüşümü, sizinkinden biraz daha kolay oldu. Indianapolis’te sizdeki davranışsal bileşenler görülmedi.” Biraz susuyor. “Yani topluluklardan bahsediyorum. Birkaç nesilden sonra, diğerleri dökülürken sizin şehir ayakta kalınca, Büro topluluk sistemini Saint Louis, Detroit ve Minneapolis gibi şehirlerde de uygulamaya başladı. Indianapolis yeni bir deneydi ve kontrol grubu olarak işlev gördü. Büro, deneylerini hep orta-batı bölgelerinde yaptı, çünkü buralarda şehirler birbirine pek yakın sayılmaz. Doğuda şehirler dip dibedir.”</p>
	<p class="block16">“Demek Indianapolis’te... insanların genlerini düzeltip bir yerlerdeki bir şehre koydunuz, öyle mi? Topluluk olmadan?” “Karmaşık kurallara sahip bir sistemleri vardı, ama... evet, temelde olan bu.”</p>
	<p class="block16">“Ve işe yaramadı, ha?”</p>
	<p class="block16">“Evet.” Zoe dudaklarını büzüyor. “Çektikleri acılarla şekillenen ve başka bir hayat tarzı öğretilmeyen genetik hasarlı insanlar, toplulukların öğrettiklerine sahip olmayınca çok yıkıcı oluyorlar. O deney çok hızlı çöktü. Sadece üç nesil yetti. Chicago, yani sizin şehriniz ve toplulukları olan diğer şehirler, daha iyi sonuçlar verdiler.”</p>
	<p class="block16">Chicago. Doğduğumdan beri yuvam olan şehrin, bir isminin olması garibime gidiyor. Zihnimdeki şehir bu isimle küçülüyor.</p>
	<p class="block16">“Bütün bunları uzun zamandır yapıyorsunuz demek,” diyorum.</p>
	<p class="block16">“Evet, oldu bayağı. Büro, işimizin doğası ve göreceli olarak uzakta olmamız nedeniyle birçok hükümet biriminden farklıdır. Randevulara güvenmek ya da birilerini işe almak yerine, bilgilerimizi ve amacımızı çocuklarımıza aktarıyoruz. Şu anda yaptığım iş için hayatım boyunca eğitildim.”</p>
	<p class="block16">Her yeri kaplayan camların dışında tuhaf bir araç görüyorum. Sivri gaga gibi burnu ve iki kanadıyla bir kuşu andırıyor, ama arabalar gibi tekerlekleri var.</p>
	<p class="block16">“Hava seyahati için mi bu?” diyorum elimle gösterirken.</p>
	<p class="block16">“Evet.” Zoe gülümsüyor. “Bu bir uçak. Gözünü korkutmazsa, seni bir ara uçaklardan birine çıkarabiliriz.”</p>
	<p class="block16">Zoe’nin cesurluğumdan dem vurmasına tepki vermiyorum. Beni görür görmez tanıması hâlâ aklımda.</p>
	<p class="block16">David, biraz ilerideki kapılardan birine yakın duruyor. Bizi görünce el sallıyor.</p>
	<p class="block16">“Merhaba, Tris,” diyor. “Onu getirdiğin için teşekkürler, Zoe.”</p>
	<p class="block16">“Bir şey değil, efendim,” diyor Zoe. “Sizi baş başa bırakayım o zaman. Yapacak bir sürü iş var.”</p>
	<p class="block16">Gülümseyerek beni selamladıktan sonra uzaklaşıyor. Gitmesini istemiyorum. David’le yalnız kalınca, dün ona bağırışım aklıma geliyor. David bu konuda bir şey söylemiyor, sadece kartını kapının kilidinden geçiriyor.</p>
	<p class="block16">Kapının ardındaki ofiste hiç pencere yok. Belki Tobias yaşlarında genç bir adam çalışma masalarından birinde oturuyor. Odanın karşı tarafındaki masa boş. İçeri girdiğimizde genç adam başını kaldırıp bana bakıyor, bilgisayarına bir şeyler yazıyor, sonra ayağa kalkıyor.</p>
	<p class="block16">“Merhaba, efendim,” diyor. “Nasıl yardımcı olabilirim?”</p>
	<p class="block16">“Matthew. Süpervizörün nerede?” diye soruyor David.</p>
	<p class="block16">“Kantine bir şeyler atıştırmaya gitti,” diyor Matthew.</p>
	<p class="block16">“Eh, o zaman belki sen yardımcı olabilirsin. Portatif ekranlardan birine Natalie Wrighf ın dosyasını yansıtabilir misin?”</p>
	<p class="block16">“Elbette,” diyen Matthew yerine oturuyor. Bilgisayarına bir şeyler yazıp bir dizi belge çıkarıyor. Yakın olmadığım için ne olduklarını pek göremiyorum. “Tamam, transfer tamamlandı. Natalie’nin kızı olmalısın, Beatrice.” Gözleri öylesine koyu renkli ki neredeyse simsiyah görünüyor. Ve kenarları hafifçe çekik. Beni gördüğüne şaşırmış ya da benden etkilenmiş bir hali yok. “Ona pek benzemiyorsun.”</p>
	<p class="block16">“Tris,” diye düzeltiyorum hemen. Ama beni takma adımla bilmemesi, bir taraftan içimi rahatlatıyor. Demek şehirdeki hayatlarımızı, eğlencesine seyredenlerden biri değil. “Ve evet, benzemediğimi biliyorum.”</p>
	<p class="block16">David, sandalyelerden birini yerde sürüyerek çekiyor, sonra eliyle vurarak yer gösteriyor.</p>
	<p class="block15">“Otur. Şimdi ekranlardan birine Natalie’nin dosyalarını yansıtacağım, böylece ağabeyinle birlikte okuyup kendiniz öğrenebilirsiniz, ama dosyalar yüklenirken hikâyeden bahsedeyim.”</p>
	<p class="block16">Sandalyenin ucuna oturuyorum. David de süpervizörün masasına oturarak, yarı boş kahve kupasını metal yüzeyde döndürmeye başlıyor.</p>
	<p class="block16">“Öncelikle; annenin müthiş bir keşif olduğunu söylemekle başlayayım. Onu yanlışlıkla hasarlı bir dünyaya yerleştirdik ve annenin genleri neredeyse mükemmeldi.” Kocaman gülümsüyor. “Onu zor bir durumdan kurtarıp buraya getirdik. Burada uzun süre kaldı, ama bir gün şehrinizde bir kriz durumuyla karşılaştık ve annen şehre girip sorunu çözmeye gönüllü oldu. Eminim bunları biliyorsundur zaten.”</p>
	<p class="block16">Birkaç saniye sadece gözlerimi kırpıştırarak ona bakıyorum. Annem buralı değil miydi? Nereliydi peki?</p>
	<p class="block16">Bir anda yeniden annemin bu koridorlarda yürüdüğünü, kontrol odasındaki ekranlardan şehri izlediğini kavrıyorum. Şu anda oturduğum sandalyeye hiç oturmuş muydu? Ayakları bu fayanslara değmiş miydi? Tüm duvarlarda, kapı kollarında ve sütunlarda annemin görünmez işaretlerini görür gibi oluyorum.</p>
	<p class="block16">Sandalyenin kenarını ellerimle kavrayıp kafamı toplamaya çalışıyorum, çünkü bir soru sormam lazım.</p>
	<p class="block16">“Hayır, bilmiyordum,” diyorum. “Ne krizi?”</p>
	<p class="block16">“Bilgelik temsilcisi, Uyumsuzlar’ı öldürmeye başlamıştı,” diyor David. “Adı Nor... Norman mıydı?”</p>
	<p class="block16">“Norton,” diyor Matthew. “Jeanine’den önceki lider. Öyle görünüyor ki kalp krizi geçirmeden hemen önce Uyumsuzları öldürme fikrini Jeanine’e anlatmış.”</p>
	<p class="block16">“Teşekkürler. Her neyse, işte böylece Natalie’yi, durumu araştırması ve ölümleri durdurması için şehre gönderdik. Orada o kadar uzun kalacağı aklımıza bile gelmemişti tabii, ama çok iyi iş çıkarıyordu. Daha önce içeriye bizden birini hiç göndermemiştik ve Natalie bizim için değeri biçilemez birçok iş yaptı. Kendine bir hayat kurmak da bunlardan biriydi. Bu hayatın bir parçası da şendin.”</p>
	<p class="block16">Kaşlarımı çatıyorum. “Ama ben çömezken, Uyumsuzlar hâlâ öldürülüyordu.”</p>
	<p class="block16">“Sen sadece ölenleri biliyorsun,” diyor David. “Ölmeyenler hakkında bilgin yoktu. Bazıları burada, bu yerleşkede. Sanıyorum Amar’la tanışmıştın, öyle değil mi? Amar da onlardan biriydi. Kurtarılmak üzere deneyinizden çıkarılması gerekenlerden biriydi. Bir zamanlar tanıdıkları ve sevdikleri insanların özel hayatlarını seyretmek, oradan kurtarılanlar için zordu, o yüzden onlara Büro dışındaki hayata entegre ettik. Ama evet, annen çok önemli işler yaptı.”</p>
	<p class="block15">Annem aynı zamanda birkaç yalan ve çok az doğru da söyledi. Babamın onun kim olduğunu, nereden geldiğini bilip bilmediğini merak ediyorum. Sonuçta babam bir Fedakârlık lideriydi ve haliyle doğruluğun temsilcisiydi. Aniden aklıma korkunç bir şey geliyor: Yoksa annem sırf evlenmesi gerektiği için mi babamla evlenmişti? Şehirdeki görevi için mi babamla birlikte olmuştu? İlişkileri başından beri bir oyun olabilir miydi?</p>
	<p class="block16">“Demek annem doğuştan Cesur değildi,” diyorum, annemin yalanlarım çözmeye çalışırken.</p>
	<p class="block16">“Şehre bir Cesur olarak girmişti, çünkü zaten dövmeleri vardı ve dövmelerini şehirdekilere açıklaması kolay olmayacaktı. On altı yaşındaydı, ama uyum sağlayabilmesine zaman tanımak için ona on beş yaşında olduğunu söyledik. Amacımız onun...” David bir omzunu kaldırıyor. “Eh, dosyasını okusan daha iyi olacak. On altı yaşında birinin adalet anlayışına yaklaşamam bile.”</p>
	<p class="block16">Matthew, işaret almış gibi çekmecelerden birini açıp küçücük düz bir cam parçası çıkarıyor. Parmağıyla dokunduğunda camda bir görüntü beliriyor. Bu, az önce bilgisayarında açtığı dosyalardan biri. Tableti bana uzatıyor. Cam tablet, sandığımdan çok daha sert ve sağlam görünüyor.</p>
	<p class="block16">“Merak etme, kırılmaz malzemeden yapılmıştır,” diyor David. “Eminim arkadaşlarının yanma dönmek istiyorsundur. Matthew, otele kadar Bayan Prior’a eşlik eder misin? Benim ilgilenmem gereken bir işim var.”</p>
	<p class="block16">“Ben boş mu oturuyorum?” diyor Matthew. Sonra David’e göz kırpıyor. “Şaka yaptım, efendim. Ben onu götürürüm.”</p>
	<p class="block16">“Teşekkür ederim,” diyorum, çıkmak üzere olan David’e.</p>
	<p class="block16">“Lafı mı olur?” diyor. “Başka sorun olursa, çekinmeden bana sorabilirsin.”</p>
	<p class="block16">“Hazır mısın?” diye soruyor Matthew.</p>
	<p class="block16">Matthew’un boyu Caleb kadar var ve alnının üzerinde özenle dağıttığı siyah saçlarına bakılırsa, yataktan yeni kalktığı izlenimini vermek için uzun süre uğraşmış olmalı. Lacivert üniformasının altında, siyah bir tişört var. Boynuna bağladığı siyah kordon, yutkundukça âdemelmasıyla birlikte oynuyor.</p>
	<p class="block16">Küçük ofisten çıkıp koridorda birlikte yürümeye başlıyoruz. Kalabalık azalmış. İşe koyulmuş olmalılar ya da kahvaltı ediyorlardır. Bütün hayatlarını burada uyuyarak, yemek yiyerek, çalışarak, çocuk bakıp aile kurarak ve ölerek geçiren insanlar var. Bir zamanlar burası annemin de yuvasıydı.</p>
	<p class="block16">“Kafayı ne zaman yiyeceğini merak ediyorum,” diyor Matthew. “Bütün bu acayip şeyleri gördükten sonra yani.” “Kafayı yiyecek falan değilim,” diyorum kendimi savunurcasına. Zaten çoktan kafayı sıyırdım, diye düşünüyorum içten içe, ama bunu onun karşısında kabullenmeyeceğim.</p>
	<p class="block16">Matthew omuz silkiyor. “Ben yerdim. Ama haklısın.” İleride OTEL GİRİŞİ tabelasını görüyorum. Cam tableti göğsüme yapıştırıyorum. Bir an önce yatakhaneye geri dönüp Tobias’a annemle ilgili öğrendiklerimi anlatmak istiyorum.</p>
	<p class="block16">“Dinle, süpervizörümle birlikte yaptığımız işlerden biri genetik test,” diyor Matthew. “Sen ve şu genç arkadaş -Marcus Eaton’ın oğlu sanırım- bir ara uğraşanız da gen testinizi yapsam diyorum, ne dersin?”</p>
	<p class="block16">“Niye ki?”</p>
	<p class="block16">“Merak.” Yine omuz silkiyor. “Eski bir deneyin yeni nesline çok uzun zamandır gen testi yapamamıştık ve hem sen hem de Tobias... bazı konular karşısında ilginç tepkiler veriyorsunuz.”</p>
	<p class="block16">Kaşlarımı kaldırıyorum.</p>
	<p class="block16">“Örneğin sen, seruma karşı olağanüstü bir direnç gösterdin. Birçok Uyumsuz, serumlara senin kadar dirençli değildir,” diyor Matthew. “Ve Tobias da simülasyonlara karşı direnemiyor, ama öte yandan bir Uyumsuz’dan beklenebilecek birçok özelliği göstermiyor. Daha sonra daha ayrıntılı anlatabilirim.”</p>
	<p class="block16">Duraksıyorum, çünkü kendi genlerimi ya da Tobias’ın genlerini görmeyi, sanki çok önemi varmış gibi genlerimizin karşılaştırılmasını istemiyorum. Ama Matthew, neredeyse bir çocuk gibi heyecanlı görünüyor. Onun merakını anlayabiliyorum.</p>
	<p class="block16">“Tobias’a sorarım,” diyorum. “Ama benim için sorun değil. Ne zaman?”</p>
	<p class="block16">“Bu sabah olur mu?” diye soruyor. “Bir saat kadar sonra gelip seni alabilirim. Ben olmadan laboratuvarlara giremezsin zaten.”</p>
	<p class="block16">Başımla onaylıyorum. Birden heyecanlanıyorum. Genlerim hakkında bir şeyler öğrenmek, en az annemin günlüğünü okumak kadar heyecanlı: Onun geçmişiyle ilgili bütün parçaları birleştirmek istiyorum.</p>
	<h1 class="block14" id="toc_id_18">ON SEKİZİNCİ BÖLÜM TOBIAS</h1>
	<p class="block15"><span class="text6">Pek TANIMADIĞIN İNSANLARI SABAH UYKULU GÖZLER VE YA</span>naklarında yastık izleriyle görmek tuhaf. Meğer Christina sabahları neşeli oluyormuş, Peter dümdüz saçlarıyla uyanıyormuş, Cara ise ayaklarını sürüye sürüye kahvenin yanına giderken sadece homurtularla iletişim kuruyormuş.</p>
	<p class="block16">İlk iş olarak duş alıp bize verdikleri yeni giysileri kuşanıyorum. Aslında alışık olduğum giysilerden çok farklı değil, ama renkler buradakilere hiçbir anlam ifade etmiyormuş gibi hepsi farklı renkte. Gerçi buradaki insanlar muhtemelen renklere bizim gibi anlamlar yüklemiyorlardır. Üzerimdeki siyah tişört ve kot pantolonla kendimi bunun normal olduğuna, normal hissettiğime, uyum sağladığıma ikna etmeye çalışıyorum.</p>
	<p class="block16">Babamın mahkemesi bugün. İzleyip izlemeyeceğime henüz karar vermedim. Geri döndüğümde Tris’in de giyindiğini görüyorum. Her an ayağa fırlayacakmış gibi karyolasının ucuna oturmuş. Tıpkı Evelyn gibi.</p>
	<p class="block16">Birilerinin bizim için bıraktığı kahvaltı tepsisinden bir dilim kek alıp Triş in karşısına oturuyorum. “Günaydın. Erken kalkmışsın.”</p>
	<p class="block16">“Evet,” diyor, ayağını öne uzatıp bacaklarımın arasına sıkıştırarak. “Zoe, bu sabah şu kocaman heykelimsi şeye bakmaya gittiğimde yanıma geldi. David’in bana göstermek istediği bir şey varmış.” Karyolasının üzerindeki cam ekranı eline alıyor. Dokunduğu anda ekran aydınlanıp bir belge gösteriyor. “Bu annemin dosyası. Bir günlük yazmış. Bakınca kısa bir şey, ama yine de... ” Rahatsız bir şekilde kıpırdanıyor. “Henüz pek bakmadım.”</p>
	<p class="block16">“Eee,” diyorum. “Neden okumuyorsun?”</p>
	<p class="block16">“Bilmiyorum.” Tableti yine yatağının üzerine bıraktığında ekran kendiliğinden kapanıyor. “Sanırım korkuyorum.”</p>
	<p class="block16">Fedakârlık çocukları, anne babalarıyla pek içli dışlı değildir, çünkü Fedakârlık anne babaları, çocuklarını büyütürken diğer anne babaların aksine kendileriyle ilgili fazla bir şey anlatmazlar. Gri giysilerden oluşan zırhlarına ve fedakâr davranışlarına sığınırlar, bir şeyler paylaşmanın böbürlenmek olduğuna inanırlar. Bu günlük, sadece Tris’in annesine dair yeni bir bilgi değil, aynı zamanda Tris’in Natalie Prior’ın kim olduğuna dair karşılaştığı ilk ve son dürüst bilgi.</p>
	<p class="block15">Birden günlüğü neden sihirli bir şeymiş gibi tuttuğunu anlıyorum. Kaşla göz arasında ortadan kaybolacağından korkuyor. Ve günlüğü okumakta acele etmemesi, babamın mahke mesiyle ilgili hislerimle aynı. Günlük Tris’e bilmek istemediği bir şeyler söyleyebilir.</p>
	<p class="block16">Tris’in gözlerini nereye diktiğini fark edince salonun karşı tarafında oturmuş huysuz çocuklar gibi asık suratıyla kahvaltı gevreği yiyen Caleb’a baktığını görüyorum.</p>
	<p class="block16">“Ona da gösterecek misin?” diye soruyorum.</p>
	<p class="block16">Cevap vermiyor.</p>
	<p class="block16">“Genelde ona hiçbir şey vermemeni tavsiye ederdim,” diyorum. “Ama bu günlük... yani bu sadece senin değil.”</p>
	<p class="block16">“Bunu biliyorum,” diyor Tris terslenerek. “Tabii ki ona göstereceğim. Ama sanırım önce tek başıma okumak istiyorum.”</p>
	<p class="block16">Buna karşı çıkacak değilim. Hayatımın büyük bölümünde bilgilerimi kendime sakladım, beynimde evirip çevirdim. Bir şeyleri paylaşma güdüsü yeni bir şey benim için. Saklama güdüm ise nefes almak kadar doğuştan.</p>
	<p class="block16">Tris derin bir iç çekiyor, sonra elimdeki kekten bir parça koparıyor. Geri kaçarken eline vurmaya çalışıyorum. “Hey. Beş adım ötende bir sürü kek var.”</p>
	<p class="block16">“iyi ya. O zaman niye kekinden bir parça koptu diye bu kadar yaygara koparıyorsun?” diyor sırıtarak.</p>
	<p class="block16">“Haklısın.”</p>
	<p class="block16">Tişörtümün önünden beni kendine çekip öpüyor. Elimi çenesinin altına kaydırıp öpücüğüne karşılık veriyorum. Sonra kekimden bir parça daha çaldığını fark edip geri çekilirken kızgın gözlerle bakıyorum.</p>
	<p class="block16">“Cidden,” diyorum. “Gideyim, masadan sana da bir tane yetireyim. Sadece bir saniye sürer.”</p>
	<p class="block16">Tris yine sırıtıyor. “Şey, sana sormak istediğim bir şey vardı. Hu sabah küçük bir genetik test yaptırmak ister miydin?”</p>
	<p class="block16">“Küçük bir genetik test” tamlamasındaki tezatla beynimden vurulmuşa dönüyorum.</p>
	<p class="block16">“Neden?” diye soruyorum. Genlerimle ilgili test yapmak istemesi, karşısında soyunmamı istemesinden farksız neredeyse.</p>
	<p class="block16">“Eh, Matthew diye biriyle tanıştım. Buradaki laboratuvarlarda çalışıyor ve araştırma yapmak için bizim genetik yapımızla yakından ilgileniyormuş,” diyor Tris. “Ve özellikle senin ile testi yaptırmanı istedi, çünkü bir tür anormalliğin varmış.”</p>
	<p class="block16">“Anormallik mi?”</p>
	<p class="block16">“Dediğine göre bazı Uyumsuz özelliklerini taşımana rağmen diğerleri sende yokmuş,” diyor. “Bilemiyorum. Merak ediyormuş işte. Yaptırman gerekmiyor.”</p>
	<p class="block16">Başımın etrafındaki havanın ısınıp ağırlaştığını hissediyorum. Rahatsızlığımı hafifletmek için elimi enseme götürüp saçlarımı kaşıyorum.</p>
	<p class="block16">Önümüzdeki bir saat içinde Marcus ve Evelyn, ekranlarda olacak. Aniden mahkemeyi seyredemeyeceğimi anlıyorum.</p>
	<p class="block16">O yüzden, her ne kadar varlığımın puzzle parçalarının bir yabancı tarafından incelenmesini hiç istemesem de, “Olur, testi yaptırırım,” diyorum.</p>
	<p class="block16">“Harika,” diyor Tris. Sonra kekimden bir parça daha koparıyor. Bir perçem saçı gözlerinin önüne düştüğünde, daha o farkına varmadan uzanıp saçlarını arkaya tarıyorum. Sıcak ve güçlü elini benimkinin üzerine koyarken dudaklarının kenarındaki kıvrım gülücüğe dönüşüyor.</p>
	<p class="block16">Kapı açıldığında çekik gözlü ve siyah saçlı genç bir adam içeri giriyor. Onu hemen tanıyorum. Bu Tori’nin kardeşi George Wu. Tori ona “Georgie” derdi.</p>
	<p class="block16">George, hayat dolu gülümsediğinde geri kaçmak, eli kulağında matemiyle arama daha çok mesafe koymak istiyorum.</p>
	<p class="block16">“Yeni döndüm,” diyor nefes nefese. “Ablamın da sizlerle geldiğini söylediklerinde ve-”</p>
	<p class="block16">Tris’le çaresiz bakışıyoruz. George’un kapıda durduğunu fark edince salondaki diğerleri de susuyor, ancak Fedakârlık cenazelerinde duyulabilecek türden bir sessizlik oluyor. Başkalarının acısından zevk almakta üstüne olmayan Peter bile şaşkın görünüyor, ellerini belinden indirip cebine sokuyor, sonra tekrar beline koyuyor.</p>
	<p class="block16">“Ve...” diye tekrar deniyor George. “Neden hepiniz bana öyle bakıyorsunuz?”</p>
	<p class="block16">Kötü haberi vermek üzere Cara öne çıkıyor, ama Cara’ınn bu işin altından kalkabileceğini hiç sanmıyorum, o yüzden ayağa kalkıp sözü alıyorum.</p>
	<p class="block16">“Ablan bizimle şehirden ayrıldı,” diyorum. “Ama Topluluksuzlar’ın saldırısında o... sınırı geçmeyi başaramadı.”</p>
	<p class="block16">Bu cümlede söylemediğim o kadar çok şey var ki... Saldırının ne kadar ani ve hızlı olduğu, yere düşen bedenin gürültüsü, gece karanlığında nereye gittiğine bakmadan kaçan, otların arasına yuvarlanan insanlar... Tori için geri dönmemiştim.</p>
	<p class="block15">(ieri dönmeliydim. Aramızda Tori’yi en iyi tanıyan, dövme iğnesini elinde nasıl sıktığını en iyi bilen benim. Zımpara kâğıdı kadar sert kahkahası hâlâ kulaklarımda.</p>
	<p class="block16">George, sendeleyince duvara elini dayıyor. “Ne?”</p>
	<p class="block16">“Bizi savunurken hayatını verdi,” diyor Tris, şaşırtıcı bir nezaketle. “O olmasaydı, hiçbirimiz buraya gelemezdik.”</p>
	<p class="block16">“O... öldü mü?” diyor George halsizce. Bütün bedeniyle duvara yaslandığında omuzları çöküyor.</p>
	<p class="block16">Elinde tostuyla koridorda duran Amar’ın yüzündeki gülümsemenin solduğunu görüyorum. Tostunu kapının yanındaki masanın üzerine bırakıyor.</p>
	<p class="block16">“Söylemek için seni bulmaya çalışıyordum,” diyor Amar.</p>
	<p class="block16">Dün gece Amar, George’dan öylesine bahsetmişti, birbirlerine bu kadar yakın olduklarını bilmiyordum. Meğer yakınmışlar.</p>
	<p class="block15">George un gözleri cam gibi donuklaşırken Amar tek koluyla ona sarılıyor. Pençe gibi sert parmaklarıyla Amar’ın tişörtüne tutunduğunda, George’un parmak eklemleri bembeyaz kesiliyor. Ağladığını duymuyorum, belki ağlamıyordun belki tek ihtiyacı bir şeylere tutunmaktır. Annemin öldüğünü sandığım zaman annem için tuttuğum yasa dair puslu hatıralarım canlanıyor. Etrafımdaki her şeyden kopmak, sürekli yutkunma ihtiyacı hissetmiştim. Biri öldüğünde başkalarının nasıl hissettiğini bilmiyorum.</p>
	<p class="block16">Sonunda Amar, George’u salondan çıkarıyor. Alçak sesle konuşarak koridorda yürürlerken arkalarından bakıyorum.</p>
	<p class="block15">Yatakhanenin kapısında biri belirene kadar, genetik teste katılmayı kabul ettiğimi hatırlamıyorum bile. Kapıdaki bir çocuk. Aslında çocuk sayılmaz, yaşıt görünüyoruz. Tris’e el sallıyor.</p>
	<p class="block16">“Ah, bu Matthew,” diyor Tris. “Sanırım gitme zamanı geldi.”</p>
	<p class="block16">Elimden tutup beni kapıya götürüyor. Bir şekilde bahsettiği Mattbeujun moruk bilim adamlarından biri olmadığını söylediyse bile kaçırmış olmalıyım. Belki de Tris bundan hiç bahsetmemiştir.</p>
	<p class="block16">Aptallaşma, diyorum kendime.</p>
	<p class="block16">Matthew elini uzatıyor. “Selam. Tanıştığımıza sevindim. Ben Matthew.”</p>
	<p class="block16">“Tobias,” diyorum, çünkü burada Dört olmak tuhaf kaçıyor, çünkü buradaki insanlar kendilerini korkularının sayısıyla tanımlamıyorlar. “Ben de memnun oldum.”</p>
	<p class="block16">“Hadi o zaman laboratuvara gidelim,” diyor Matthew. “Bu taraftan.”</p>
	<p class="block15">Yerleşke bu sabah çok kalabalık. Yeşil ve lacivert üniformaların paçaları, giyenin boyuna göre ya bileklerinde yığılıyor ya da ayakkabısının birkaç santim yukarısında kalıyor. Bütün yerleşke, ana koridorların kalbin odacıkları gibi birbirine bağladığı açık alanlarla dolu. Her biri bir harf ve rakamla adlandırılmış. insanlar bu açık alanlar arasında gidip geliyor. Bazılarının ellerinde Tris’in bu sabah yatakhaneye getirdiği cam cihazlardan var, diğerlerinin elleri boş.</p>
	<p class="block16">“Bu rakamların olayı ne?” diye soruyor Tris. “Bölümleri mi tanımlıyor?”</p>
	<p class="block16">“Eskiden uçuş kapısı olarak kullanılıyorlardı,” diyor Matthew. “Yani her bölümün kapısından bir koridorla belli bir yere giden uçaklara biniliyordu. Havaalanı yerleşkeye dönüştürüldüğünde, insanların uçak beklerken oturduğu sandalyelerin hepsini söktüler, yerine de çoğu şehirdeki okullardan alınan laboratuvar ekipmanları geldi. Yerleşkenin bu bölümü, aslında devasa bir laboratuvar.”</p>
	<p class="block16">“Ne üzerine çalışıyorlar? Sadece deneyi gözlemlediğinizi sanıyordum,” diyorum, elindeki tableti tepsi gibi iki eliyle birden önünde tutan bir kadının acele adımlarla bir koridordan diğerine geçişini izlerken. Tavandaki camlardan içeri sızan ışık demetleri cilalı fayansların üzerinde uzuyor. Camların dışında her şey huzurlu görünüyor. Tüm çimler özenle biçilmiş, uzaktaki ağaçların dalları rüzgârla salınıyor. Dışarıda insanların sırf hasarlı genleri yüzünden ya da ardımızda bıraktığımız şehirde Evelyn’in katı kuralları altında yaşarken birbirlerini öldürdüklerine inanmak çok zor.</p>
	<p class="block16">“Bazıları gözlemliyor. Devam eden deneylerde fark ettikleri her şeyi kaydederek analiz etmek gerekiyor, o yüzden çok sayıda insan gücüne ihtiyaç duyuluyor. Ama bazıları genetik hasarı iyileştirmenin yolları üzerine çalışıyor ya da deneyde kullanılanlar yerine kendimiz için serumlar geliştiriyor. Düzinelerce proje var. Tek yapman gereken bir fikir bulmak, ekibini kurmak ve David’in yönetimindeki yerleşkeyi idare eden konseye sunum yapmak. Fazla riskli olmadığı sürece hemen her projeyi onaylıyorlar.”</p>
	<p class="block15">“Ya,” diyor Tris. “Ben de risk almak istemezdim.” Çaktırmadan gözlerini deviriyor.</p>
	<p class="block16">“Çabalarının iyi bir nedeni var,” diyor Matthew. “Topluluklar ve serumlar devreye girmeden önce, bütün deneylerin neredeyse hepsi kendi içinde çöküyordu. Serumlar, özellikle de hafıza serumu, deneydeki insanların kendilerini kontrol edebilmelerini sağlıyor. Eh, sanırım artık bunun üzerine çalışan kalmadı. Serum Silah Laboratuvarı’nda.”</p>
	<p class="block16">Silah Laboratuvarı. Matthew bu kelimeleri, söylerken kırılacak kadar hassasmışlar gibi söylüyor. Kutsal sözler.</p>
	<p class="block15">“Yani başta bize serumları veren Büro’ydu,” diyor Tris. “Evet,” diye yanıtlıyor Matthew. “Ardından Bilgelik üzerinde çalışarak serumları daha mükemmel hale getirdiler. Ağabeyin de bu çalışmalara katıldı. Dürüst olmak gerekirse, geliştirilmiş serumları onlar sayesinde elde ettik. Tabii kontrol odasından izleyerek. Sadece hafıza serumunda fazla gelişme kaydedemediler. Yani Fedakârlık serumunda. En önemli silahımız olduğu için biz de bunun üzerine eğildik.”</p>
	<p class="block16">“Silah,” diye tekrarlıyor Tris.</p>
	<p class="block16">“Şey, her şeyden önce şehirlerdeki isyanlara karşı güçlü bir etkisi var. İnsanların hafızası silindiğinden, öldürülmeleri gerekmiyor. Serumdan sonra niçin savaştıklarını unutuyorlar. Serumu aynı zamanda, buradan bir saat kadar uzaklıktaki tampon bölgede çıkan isyanlarda da kullanabiliyoruz. Bazen tampon bölgede yaşayanlar isyan çıkarmaya çalışıyor ve hafıza serumu, onları öldürmeden durduruyor.”</p>
	<p class="block16">“Bu..diye söze başlıyorum.</p>
	<p class="block16">“Yine de korkunç mu?” diye atılıyor Matthew. “Evet, öyle. Ama yukarıdakiler, serumun nefes almamızı sağlayan bir makine gibi hayat desteğimiz olduğuna inanıyor. İşte geldik.”</p>
	<p class="block16">Kaşlarımı soru sorarcasına kaldırıyorum. Üstlerine karşı öylesine rahatça konuşmuştu ki neredeyse kaçırıyordum. Buranın, muhalif düşüncelerin gizli yerlerde toplanıp alçak sesle paylaşılmak yerine, normal bir sohbetin ortasında öylesine söylenebildiği bir yer olup olmadığını merak ediyorum.</p>
	<p class="block16">Matthew, solumuzdaki kalın kapıya kartım okuttuğunda flüoresan ışıkla aydınlatılmış dar bir koridora giriyoruz. Kapısında GEN TERAPİSİ 1 yazan odanın önünde duruyor. İçeride esmer tenli bir kız var. Yeşil tulumuyla, masanın üzerini kaplayan kâğıtları düzenliyor.</p>
	<p class="block16">“Bu Juanita,” diyor Matthew. “Laboratuvar teknisyenimiz. Juanita bu-”</p>
	<p class="block16">“Evet, kim olduklarım biliyorum,” diyor kız gülümseyerek. Göz ucuyla Tris’in gerildiğini görebiliyorum. Hayatlarımızın kameralarla izlendiğini hatırlayınca kaskatı kesiliyor. Yine de bir şey söylemiyor.</p>
	<p class="block16">Kız tokalaşmak üzere elini uzatıyor. “Bana buralarda Juanita diyen tek kişi Matthew’un süpervizörü. Tabii bir de Matthew. Ben Nita. İki teste mi ihtiyaç var?”</p>
	<p class="block16">Matthew başıyla onaylıyor.</p>
	<p class="block16">“Hazırlıyorum,” diyen kız odanın bir duvarındaki dolaplardan bir şeyler çıkarmaya başlıyor. Hepsi üzerinde beyaz etiket olan plastik ve kâğıtlarla kaplı. Bütün odayı kâğıt yırtılması ve plastik kırılması sesleri dolduruyor.</p>
	<p class="block16">“Eee, burayı nasıl buldunuz?” diye soruyor Nita.</p>
	<p class="block16">“Fabrika ayarlarımızda değişiklik oldu,” diyorum.</p>
	<p class="block16">“Evet, seni anlıyorum.” Nita, bana bakıp gülümsüyor. “Ben de başka bir deneyden geldim, şu başarısız olan Indianapolis deneyinden. Ah, Indianapolis’in nerede olduğunu bilmiyorsunuz, değil mi? Buradan çok uzak değil. Uçakla bir saatten az mesafede.” Duraksıyor. “Bu da size bir anlam ifade etmeyecek. Biliyor musunuz? Hiç önemli değil.”</p>
	<p class="block16">Plastik ve kâğıt ambalajından şırıngayla iğneyi çıkardığında Tris yine kaskatı kesiliyor.</p>
	<p class="block16">“Bu ne için?” diyor.</p>
	<p class="block16">“Genlerinizi okumamızı sağlayacak,” diyor Matthew. “Sen iyi misin?”</p>
	<p class="block16">“Evet,” diyor Tris, ama hâlâ gergin. “Ben sadece... etime tuhaf nesnelerin batırılmasından hoşlanmıyorum.”</p>
	<p class="block16">Matthew anladığını belirtmek için başını sallıyor. “Yemin ederim, sadece genlerini okuyacak. Hepsi bu. İstersen Nita’ya sor.</p>
	<p class="block16">Nita da başını sallıyor.</p>
	<p class="block16">“Tamam,” diyor Tris. “Yalnız... kendim yapabilir miyim?”</p>
	<p class="block16">“Tabii,” diyor Nita. Şırıngayı, damarımıza vermek istedikleri her neyse bir sıvıyla doldurup Tris’e veriyor.</p>
	<p class="block16">“Bunun nasıl çalıştığını basitçe açıklayayım,” diyor Matthew. Bu arada Nita, Tris’in kolunu antiseptik sıvıyla temizliyor. Ekşi koku, genzimi yakıyor.</p>
	<p class="block16">“Sıvının içinde mikro-bilgisayarlar var. Bunlar, belli genetik işaretleri tespit edip veri olarak bilgisayara aktarıyor. İhtiyacım olan bilgiyi vermeleri en fazla bir saat alır, ama bütün genetik yapınızı okuyabilmem için daha uzun beklememiz gerekecek.”</p>
	<p class="block16">Tris, iğneyi koluna batırıp sıvıyı damarına boşaltıyor.</p>
	<p class="block15">Nita, eliyle işaret ederek kolumu uzatmamı söylüyor ve turuncu lekeli pamuğu derimin üzerine sürüyor. Şırınganın içindeki sıvı, balık pulları gibi gümüş grisi renginde ve iğnenin içinden damarlarıma akarken, mikroskobik teknolojinin bütün vücudumu kemirerek beni okuyup analiz ettiğini hayal etmeye çalışıyorum. Tris, yan tarafımda iğneyi vurduğu noktanın üzerine pamuk tutarken bana gülümsüyor.</p>
	<p class="block16">“Bu... mikro-bilgisayarlar ne?” Matthew başını sallayınca devam ediyorum. “Vücudumda tam olarak ne arıyorlar?” “Well, Büro’da bizden önce çalışanlar, atalarınıza düzeltilmiş genleri verdiler, ama aynı zamanda buna bir de genetik iyileşmenin başarılı olduğu kişileri gösterecek bir gen izleyici eklediler. Genetik izleyici, simülasyonlar sırasında farkındalık anlamına geliyor. Genlerinizin iyileşip iyileşmediğini test yaparak kolayca takip edebiliyoruz. Şehirdeki herkesin, on altı yaşına geldiğinde yetenek testine girmesinin asıl sebeplerinden biri bu. Test sırasında kendilerinin farkında olanlar, bizim açımızdan genlerinin iyileşmiş olması olasılığı yüksek insanlar.” Bir zamanlar benim için hayati önem taşıyan yetenek testini de zihnimdeki listeden çıkarıyorum, çünkü sonuçta yapılmak istenen, kandırdıkları insanlardan bilgi almak ya da aradıkları sonuçlan görmekti.</p>
	<p class="block16">Simülasyon sırasında, kendimi güçlü ve benzersiz hissetmeme, hatta Jeanine önderliğinde Bilgeler’in insanları öldürmelerine neden olan farkındalığın, aslında insanların genetik iyileşmesinin bir işareti olmasına inanamıyorum. Buradakilere genetik açıdan iyileşmiş topluluk üyelerinden biri olduğumu haber veren özel bir parola gibi...</p>
	<p class="block15">Matthew devam ediyor, “Genetik izleyicinin tek sorunu, simülasyon sırasında kendinin farkında olan ya da serumlara karşı direnç gösterebilenlerin bir Uyumsuz olduğunu kesin olarak söyleyememesi. Sadece aralarında güçlü bir ilişki var. Bazen insanlar hasarlı genlerine rağmen simülasyonlarda kendilerinin farkında oluyorlar ya da serumlara direnç gösteriyorlar.” Omuz silkiyor. “Bu yüzden genlerinle ilgiliyim, Tobias. Gerçekten bir Uyumsuz musun, yoksa simülasyonlardaki farkındalığın onlardan biri gibi görünmeni mi sağlıyor? Merak ediyorum.”</p>
	<p class="block16">Tezgâhı temizleyen Nita, konuşmamak için kendini zor tutuyormuş gibi dudaklarını sıkıyor. Birden huzursuz hissediyorum. Gerçek bir Uyumsuz olmama olasılığım mı var?</p>
	<p class="block16">“Gerisini oturup bekleyerek anlayacağız,” diyor Matthew. “Kahvaltıya gidiyorum. Siz bir şeyler yemek ister misiniz?” Tris’le aynı anda başlarımızı iki yana sallıyoruz.</p>
	<p class="block16">“Birazdan dönerim. Nita, onlarla ilgilen, olur mu?” Matthew, Nita’nın cevabını beklemeden çıktığında Tris muayene masasına oturuyor. Üzerine oturduğu kâğıt hışırdarken, bacaklarını sallıyor. Nita ise ellerini tulumunun ceplerine sokup bize bakıyor. Yağ sızdıran motorun altında biriken parlak siyah birikintiyi andıran koyu renk gözleri var. Bana bir pamuk parçası verdiğinde, dirseğimin içindeki minik kan damlasının üzerine basıyorum.</p>
	<p class="block16">“Demek başka bir şehirdeki deneyden geldin,” diyor Tris. “Ne zamandır buradasın?”</p>
	<p class="block15">“Yaklaşık sekiz yıl önce Indianapolis deneyine son verildiğinden beri buradayım. Deneylere dâhil olmayan daha büyük topluluklara katılabilirdim, ama o da gözümü korkuttu.” Tezgâha yaslanıyor. “O yüzden buraya gelmeye gönüllü oldum. Eskiden hademelik yapıyordum. Sanırım terfi etmiş sayılırım.”</p>
	<p class="block16">Bunu söylerken sesinde acı bir ton var. Cesurlukta olduğu gibi burada da terfi sisteminin sınırları olduğundan ve Nita’nın beklediğinden daha erken terfi ettiğini düşündüğünden şüpheleniyorum. Ben de kontrol odasındaki işimi seçtiğimde aynı şekilde terfi olmuştum.</p>
	<p class="block16">“Peki sizin şehirde topluluklar yok muydu?” diye soruyor Tris.</p>
	<p class="block16">“Hayır, bizimki bir kontrol grubuydu. Karşılaştırma yaparak toplulukların tam olarak nasıl etkili olduğunu anlamalarına yarıyordu. İsyan, gerçeklerin farkına varmak, güvenlik düzenlemeleri. Silahlara izin verilmiyordu. Falan filan işte.”</p>
	<p class="block16">“Ne oldu?” Bunu sorar sormaz, sormamış olmayı diliyorum, çünkü Nitanın dudakları ağlayacakmış gibi düşüyor. Sanki dudaklarının iki ucuna birçok hatıra asılıyor.</p>
	<p class="block16">“Eh, içerideki birkaç kişi nasıl silah yapacaklarım biliyorlardı. Bir bomba yaptılar, bildiğiniz patlayıcı. Sonra hükümet binasına yerleştirdiler,” diyor. “Bir sürü insan öldü. Bu olaydan sonra Büro, deneyimizin başarısız olduğuna karar verdi. Bombacıların hafızaları silindi, bizlerin de yerini değiştirdiler. Ben buraya gelmek isteyen birkaç kişiden biriydim.”</p>
	<p class="block15">“Üzüldüm,” diyor Tris yumuşak bir sesle. Bazen onun daha nazik yanlarım görmeyi unutuyorum. Çok uzun zaman onun sadece gücünü görebildim. Kollarındaki incecik kaslar ya da köprücük kemiğinden uçacakmış gibi görünen siyah kuşlar gibi hep kendini öne atmıştı şimdiye kadar.</p>
	<p class="block16">“Sorun değil. Sizin de yaşamadığınız şeyler değil,” diyor Nita. “Jeanine Matthews’un yaptıkları falan.”</p>
	<p class="block16">“Neden bizim şehrimizi kapatmadılar?” diye soruyor Tris. “Yani sizinkini kapattıkları gibi?”</p>
	<p class="block16">“Hâlâ kapatabilirler,” diyor Nita. “Ama'sanırım özellikle Chicago deneyi, çok uzun bir süre başarılı olduğundan, hemen kapatma konusunda biraz gönülsüz davranıyorlar. Chicago, toplulukların ilk kurulduğu yer.”</p>
	<p class="block16">Pamuğu kolumdan uzaklaştırıyorum, iğnenin battığı yerde minicik bir kırmızı nokta var, ama artık kanamıyor.</p>
	<p class="block16">“Cesurluk topluluğunu seçerdim herhâlde, en azından böyle düşünmek hoşuma gidiyor,” diyor Nita. “Yine de sanırım buna cesaret edemezdim.”</p>
	<p class="block16">“Zorunda kaldığında nelere cesaret edebildiğini bilsen şaşarsın,” diyor Tris.</p>
	<p class="block16">Göğsümün tam ortasına bir sızı saplanıyor. O haklı. Çaresizlik insanlara şaşırtıcı şeyler yaptırabiliyor. Bunu ikimiz de çok iyi biliyoruz.</p>
	<p class="block15">Matthew, tam bir saat sonra dönüyor ve gelir gelmez uzun süre bilgisayarın başında oturuyor. Bu süre boyunca gözleri sürekli ekranı tarıyor. Birkaç kez ilginç bir şeye rastlamış gibi</p>
	<p class="block15">“Hımmm!” ya da “Ah!” sesleri çıkarıyor. Bize herhangi bir şey söylemediği her saniye, kaslarım gittikçe geriliyor, öyle ki bir süre sonra omuzlarımın et yerine taştan olduğunu hissetmeye başlıyorum. Sonunda Matthew başını kaldırıp görebilelim diye ekranı bize çeviriyor.</p>
	<p class="block16">“Bu program, elde ettiğimiz verileri anlaşılır bir şekilde okumamızı sağlıyor. Burada gördüğünüz şey, Tris’in genetik yapısındaki belli bir DNA diziliminin tablosu,” diyor.</p>
	<p class="block16">Ekrandaki resim, belli yerleri sarı ve kırmızıyla vurgulanmış karmakarışık bir çizgi ve rakam yumağını andırıyor. Baktığım şeyden hiçbir şey anlamıyorum. Beni fazlasıyla aşıyor.</p>
	<p class="block16">“Buradaki bölümler iyileşen genleri gösteriyor. Hasarlı olsalardı, bunları göremeyecektik.” Ekranın bir noktasına dokunuyor. Neyi işaret ettiğini anlayamıyorum, ama kendisini açıklamaya kaptırdığından Matthew bunu fark etmiyor. “Bu bölümler, programın aynı zamanda genetik izleyiciyi, yani simülasyon farkındalığını da bulduğunu gösteriyor. İyileşmiş genler ve simülasyon farkındalığı genlerinin kombinasyonu, bir Uyumsuz’da görmeyi beklediğimiz bir tablodur. Şimdi, şurası ilginç.”</p>
	<p class="block16">Tekrar ekrana dokunduğunda resim değişiyor, ama örümcek ağını andıran çizgiler ve birbirine karışmış rakamlar hâlâ anlamsızlığını koruyor.</p>
	<p class="block16">“Bu Tobias’ın gen haritası,” diyor Matthew. “Gördüğünüz üzere, simülasyon farkındalığı için doğru gen bileşenlerine sahip, ama Tris’ten farklı olarak iyileşmiş genlere sahip değil.”</p>
	<p class="block16">Boğazım kururken kötü haber almış gibi hissediyorum, ama kötü haberi tam olarak kavrayabilmiş değilim.</p>
	<p class="block16">“Bu ne anlama geliyor?” diye soruyorum.</p>
	<p class="block16">“Şöyle ki,” diye başlıyor Matthew. “Bu, senin bir Uyumsuz olmadığın anlamına geliyor. Genlerin hâlâ hasarlı, ama simülasyonlara direnç göstermeni sağlayan bir anormallik söz konusu. Başka bir deyişle, aslında öyle olmasan da Uyumsuz özellikleri gösteriyorsun.”</p>
	<p class="block16">Bu yeni bilgiyi minik parçalar halinde hazmetmeye çalışıyorum. Ben bir Uyumsuz değilim. Tris gibi değilim. Genlerim hasarlı.</p>
	<p class="block16">Hasarlı kelimesi, kurşundan yapılmış gibi mideme oturuyor. Sanırım bende bir terslik olduğunun hep farkındaydım, fakat bunun babamla, annemle ya da ailemin kuşaktan kuşağa geçen mirası nedeniyle bana da geçen acıyla alakalı olduğunu sanıyordum. Ve bu aynı zamanda, babamın tek iyi özelliğinin -Uyumsuzluğunun- bana geçmediği anlamına geliyor.</p>
	<p class="block16">Tris’e bakmıyorum, bakamam. O yüzden gözlerimi Nita’ya çeviriyorum. Sert ifadesi, neredeyse kızgın gösteriyor onu.</p>
	<p class="block16">“Matthew,” diyor kız. “Bu verileri kendi laboratuvarında analiz etmek istemez misin?”</p>
	<p class="block16">“Eh, test sonuçlarını deneklerimizle konuşmak istemiştim,” diye yanıtlıyor Matthew.</p>
	<p class="block16">“Bunun iyi bir fikir olduğunu sanmıyorum,” diyor Tris, bıçak kadar keskin bir sesle.</p>
	<p class="block16">Matthew, duyamadığım bir şeyler söylüyor; şu anda tek duyabildiğim gümbür gümbür atan kalbim. Tekrar ekrana dokunduğunda DNA tablom kayboluyor, geriye boş bir cam ekran kalıyor. Daha fazla bilgi almak istersek laboratuvarda onu ziyaret edebileceğimizi söyleyip çıkarken Tris ve Nina’yla birlikte sessizce öylece duruyoruz.</p>
	<p class="block16">“O kadar da önemli bir şey değil,” diyor Tris kararlı bir şekilde. “Tamam mı?”</p>
	<p class="block16">“Bana neyin önemli olup olmadığını sen söyleyemezsin!” diye bağırıyorum. Oysa bağırmak gibi bir niyetim yoktu.</p>
	<p class="block16">Nita, odaya girdiğimizden beri kullanmadığı kapları düzeltiyormuş gibi yaparak tezgâhla meşgul oluyor.</p>
	<p class="block16">“Tabii ki söylerim!” diye bağırıyor Tris de. “Beş dakika, dört ay ya da on sekiz yıl önce kimsen, hâlâ aynı kişisin! Bunlar seninle ilgili hiçbir şeyi değiştiremez.”</p>
	<p class="block16">Sözlerindeki haklılığın farkındayım, ama şu anda ona inanmak benim için çok güç.</p>
	<p class="block16">“Yani bunların hiçbir şeyi etkilemediğini mi söylüyorsun?” diyorum. “Gerçeklerin hiçbir etkisi yok yani.”</p>
	<p class="block16">“Ne gerçeği?” diyor. “Bu insanlar sana genlerinde bir terslik olduğunu söylüyor ve sen hemen onlara inanıyorsun, öyle mi?”</p>
	<p class="block16">“Gözlerimin önündeydi,” diyerek ekranı gösteriyorum. “Sen de gördün.”</p>
	<p class="block16">“Seni de görüyorum,” diyor kızgın bir şekilde kolumu tutarak. “Ve ben senin kim olduğunu biliyorum.”</p>
	<p class="block16">I 74</p>
	<p class="block16">Başımı iki yana sallıyorum. Hâlâ ona bakamıyorum. Aslında hiçbir şeye bakamıyorum. “Benim... ben biraz yürüyeceğim. Sonra görüşürüz.”</p>
	<p class="block16">“Tobias, bekle-”</p>
	<p class="block16">Çıkıyorum ve odadan çıktığım anda içimi ezen ağırlığın rahatladığını hissediyorum. Üzerime basan dar koridordan yürüyüp güneşin aydınlattığı hole çıkıyorum. Gökyüzü masmavi. Arkamdan ayak sesleri duyuyorum, ama Tris’in olamayacak kadar gürültü çıkarıyor.</p>
	<p class="block16">“Hey.” Nita, ayağını kıvırıp durduğunda fayansların üzerinde lastik ayakkabıları ıslık çalıyor. “Teklif var, ısrar yok, ama seninle bu... genetik hasar meselesini konuşmak istiyorum. İlgileniyorsan bu akşam dokuzda buluşalım. Ve... kız arkadaşın alınmasın ama onu yanında getirmek istemeyebilirsin.”</p>
	<p class="block16">“Niye?” diye soruyorum.</p>
	<p class="block16">“O bir SG. Saf genetiğe sahip olanlara böyle diyoruz. O yüzden anlayamaz, şey, bunu açıklaması zor. Sen bana güven yeter, tamam mı? Bir süre uzak kalması ona da iyi gelecek.”</p>
	<p class="block15">«'T' » lamam.</p>
	<p class="block16">“Peki.” Nita başıyla selam veriyor. “Gitmem lazım.”</p>
	<p class="block16">Gen terapisi odasına geri koşarken ardından bakıyorum, sonra yürümeye devam ediyorum. Nereye gittiğimi bilmiyorum, öylece yürüyorum. Dünden beri öğrendiklerim kafamın içinde fır dönmekten, çığlıklar atarak bağırmaktan vazgeçiyor.</p>
	<p class="block15">TRIS</p>
	<p class="block15">TOBIAS’lN ARDINDAN GİTMİYORUM, ÇÜNKÜ ONA NE diyebileceğimi bilmiyorum.</p>
	<p class="block16">Uyumsuz olduğumu öğrendiğimde, başka kimsede olmayan gizli bir güce kavuştuğumu, herkesten farklı, daha iyi, daha güçlü olduğumu sanmıştım. Şimdi bilgisayar ekranında kendi DNA tablomla Tobias’ınkini karşılaştırırken, aslında Uyumsuz kelimesinin o kadar da büyük anlamlar taşımadığını kavrıyorum. Bu kelime, kahverengi gözlü ya da sarı saçlı insanları tanımlamak için kullanılan kelimelerden farksız. DNA yapımda belli bir dizilimden başka bir şey değil.</p>
	<p class="block16">Başımı eğip ellerimin arasına alıyorum. Oysa buradaki insanlar Uyumsuzluğun bir anlamı olduğunu düşünüyor. Hâlâ benim iyileştiğime, Tobias’ın ise iyileşmediğine inanıyorlar. Ve buna gözüm kapalı inanmamı istiyorlar. Eh, hayatta inanmam. Öte yandan Tobias’ın neden inandığını da anlayamıyorum.</p>
	<p class="block16">Hasarlı olduğuna inanmaya neden bu kadar istekli?</p>
	<p class="block16">Artık bu konuyu düşünmek istemiyorum. Nita tekrar içeri geldiğinde gen terapisi odasından ayrılmak üzereyim.</p>
	<p class="block16">“Ona ne söyledin?” diye soruyorum.</p>
	<p class="block16">Nita güzel bir kız. Uzun boylu, ama o kadar uzun değil. İnce, ama o kadar ince değil. Çekici bir teni var.</p>
	<p class="block16">“Yolunu kaybetmesini istemedim,” diyor Nita. “Burası kafa karıştırabiliyor.”</p>
	<p class="block16">“Kesinlikle öyle.” Kapıya yöneliyorum. Nereye gittiğimi bilmiyorum, ama ben yanlarında değilken erkek arkadaşımla konuşan güzel kız Nita dan uzaklaşmam gerekiyor. Öte yandan, öyle uzun uzun konuşmadıkları da bir gerçek.</p>
	<p class="block16">Koridorun sonunda Zoe’yi görüyorum. Bana el sallıyor. Sabahkinden çok daha rahat görünüyor, alnındaki endişe çizgileri gitmiş, saçlarını omuzlarına salmış. Ellerini tulumunun ceplerine sokuyor.</p>
	<p class="block16">“Diğerlerine de söyledim,” diyor. “İsteyenler için iki saat sonrasına bir uçak gezisi düzenledik. İster misin?”</p>
	<p class="block16">Korku ve heyecan, midemi aynı anda sıkıştırıyor. Tıpkı Hancock binasının tepesinden iple kaymaya hazırlanırken olduğu gibi hissediyorum. Kanatlan olan bir araçla havalandığımı, motorun enerjisini, aracın her yerini saran rüzgârı ve düşük bir ihtimal olsa da düşüp ölümümle tanıştığımı hayal ediyorum.</p>
	<p class="block16">“Olur,” diyorum.</p>
	<p class="block16">“B14 kapısında buluşacağız. Tabelaları takip et!” Kocaman gülümsedikten sonra yanımdan ayrılıyor.</p>
	<p class="block16">Yukarıdaki camlardan gökyüzüne bakıyorum. Gökyüzü, benim gözlerim gibi berrak ve soluk mavi. Belki başkaları korkarken yüksekliklerden zevk aldığımdan, belki de yaşadıklarımdan sonra, sanki bu macera beni bekliyormuş gibi kaçınılmaz bir hisse kapılıyorum. Henüz keşfetmediğim tek bir cephe var ve o cephe yukarısı.</p>
	<p class="block15">Attığım her adımda, metal basamaklar ayağımın altında ciyaklıyor. Uçağa bakmak için başımı iyice yukarı kaldırmak zorunda kalıyorum, çünkü bu beyaz-gümüş araç tahmin ettiğimden de büyük. Kanadın hemen altında, içinde dönen bıçakların olduğu devasa bir silindir var. Bıçakların beni içine çekip arka taraftan püskürttüğü gözümün önüne gelince hafifçe ürperiyorum.</p>
	<p class="block16">“Böyle büyük bir şey gökyüzünde nasıl durabiliyor?” diye soruyor Uriah arkamdan.</p>
	<p class="block16">Başımı iki yana sallıyorum. Bilmiyorum. Düşünmek bile istemiyorum. Bir merdiveni daha çıkarken Zoe’yi takip ediyorum. Bu merdiven, uçağın yan tarafındaki bir deliğe çıkıyor. Tırabzanı tutarken ellerim titriyor. Tobias’ın yetişip yetişmediğini görmek için son bir kez omzumun üzerinden arkama bakıyorum. Genetik testten beri onu görmedim.</p>
	<p class="block15">Kapı benden uzun da olsa içeri başımı eğerek giriyorum. Uçağın içindeki dizi dizi koltukların mavi kumaş döşemesi r yer yer yırtılıp yıpranmış. Ön taraftaki pencerelerden birinin yanına oturuyorum. Sırtımda metal bir parçayı hissediyorum. Sanki bir koltukta değil de bir sandalyede oturuyorum.</p>
	<p class="block16">Cara arkama oturuyor, Peter’la Caleb da arkalarda bir yerde birbirine yakın pencereli birer koltuk seçiyor, ikisinin arkadaş olduğunu bilmiyordum. Ama kişilikleri göz önüne alınırsa şaşmamak lazım.</p>
	<p class="block16">“Bu şey ne kadar eski?” diye soruyorum, ön tarafta duran Zoe’ye.</p>
	<p class="block16">“Oldukça,” diyor. “Ama önemli bölümlerini tamamen yeniledik. ihtiyacımızı karşılayacak kadar büyük.”</p>
	<p class="block16">“Uçağı ne için kullanıyorsunuz?”</p>
	<p class="block16">“Çoğunlukla izleme amaçlı. Tampon bölgesindekiler zaman zaman burası için tehlike oluşturuyor, bir gözümüzü üzerlerinde tutmamız gerekiyor.” Zoe biraz duraklıyor. “Tampon bölgesi, Chicago’yla hükümet tarafından yönetilen en yakın büyük şehir Mihvaukee arasında fazlasıyla büyük ve karışık bir yer. Milwaukee, buradan arabayla yaklaşık üç dört saat sürüyor.”</p>
	<p class="block16">Ona tampon bölgesinde tam olarak neler olup bittiğini sormak istiyorum ama Uriah’la Christina yanımdaki koltuklara yerleşirken fırsatı kaçırıyorum. Uriah koltuğun kolunu indirip üzerimden dışarıya bakıyor.</p>
	<p class="block16">“Cesurlar bilseydi, herkes uçak kullanmayı öğrenmeye çalışırdı,” diyor. “Ben dâhil.”</p>
	<p class="block16">“Hayır, öğrenmek yerine kendilerini kanatlara bağlarlardı,” diye onun kolunu dürtüyor Christina. “Kendi topluluğunu bilmiyor musun?”</p>
	<p class="block16">Uriah, Christina’nın yanağına dokunup tekrar pencereye dönüyor.</p>
	<p class="block16">“Tobias’ı gördünüz mü hiç?” diye soruyorum.</p>
	<p class="block16">“Hayır, görmedim,” diyor Christina. “Her şey yolunda mı?</p>
	<p class="block16">Cevap veremeden ağzının etrafında kırışıklıklar olan yaşlıca bir kadın koltukların arasındaki koridora gelip ellerini çırpıyor.</p>
	<p class="block16">“Benim adım Karen ve bugün bu uçağı ben uçuracağım!” diye duyuruyor. “Korkutucu görünebilir, ama unutmayın: Uçağın düşme ihtimali, araba kazası ihtimalinden çok daha düşük.”</p>
	<p class="block16">“Düşersek kurtulma ihtimalimiz de araba kazasından düşük,” diye söyleniyor Uriah sırıtarak. Koyu gözlerindeki paniğe rağmen çocuk gibi neşeli görünüyor. Marlene öldüğünden beri onu böyle neşeli görmemiştim. Yine eskisi kadar yakışıklı görünüyor.</p>
	<p class="block15">Karen, uçağın ön tarafında gözden kaybolurken Zoe, Christina’nın yan tarafındaki koltuklara oturup omzunun üzerinden “Kemerlerinizi bağlayın!” ve “Seyir yüksekliğine ulaşana kadar ayağa kalkmayın!” gibisinden talimatlar veriyor. Seyir yüksekliğinin ne olduğundan emin değilim, Zoe de her zamanki gibi bir açıklama yapmıyor. Tampon bölgesini açıklaması gerektiğini açıklaması âdeta bir mucizeydi.</p>
	<p class="block16">Uçak yumuşak hareketlerle geri geri gitmeye başladığında yerde kayıyormuşuz gibi hissederek şaşırıyorum. Sonra dönüp üzerine bir düzine çizgiler ve işaretler boyanmış asfalt üzerinde kaymaya devam ediyor. Yerleşkeden uzaklaşırken kalbim daha hızlı atmaya başlıyor. Sonra diyafondan Karenin sesi duyuluyor: “Kalkışa hazırlanın!”</p>
	<p class="block16">Uçak hız kazandığında koltuğun kollarına sımsıkı tutunuyorum. ivmeyle birlikte sırtım çelik iskeletten ibaret koltuğa yapışıyor. Dışarıdaki manzara bulanık bir renge dönüşüyor. Sonra hissediyorum. Uçağın burnunu kaldırdığını, havada yükseldiğini, her şeyi hissediyorum. Pencereden yerin giderek uzaklaşıp genişlediğini, her saniye aşağıdaki her şeyin gittikçe küçüldüğünü görebiliyorum. Ağzım açık kaldığı halde nefes almayı unutuyorum.</p>
	<p class="block16">Yerleşkeye bakıyorum. Etrafı çitlerle çevrili bina, bir zamanlar okuldaki ders kitaplarımdan birinde gördüğüm nöronlara benziyor. Etrafı, binaların sıkıştırdığı örümcek ağına benzer beton yollarla çevrili.</p>
	<p class="block16">Sonra aniden ne yollan ne de binaları görebiliyorum, çünkü aşağısı gri, yeşil ve kahverengi bir örtüye dönüşüyor. Topraklar gözün alabildiğine her yönde uzanıyor.</p>
	<p class="block16">Uçağa ne beklentiyle bindiğimi bilmiyorum. Gökyüzünde devasa bir uçurum gibi dünyanın bittiği noktayı mı görecektim?</p>
	<p class="block16">Ama buradan kesinlikle göremediğim bir binlerce evden birinde yaşayan biri olduğumu kavramayı beklemiyordum. Ya da yüzlerce -binlerce- sokaktan sadece birkaçında yürüdüğümü fark etmeyi...</p>
	<p class="block16">Böylesine küçük hissedeceğim hiç aklıma gelmezdi.</p>
	<p class="block16">“Çok yükseğe çıkamayız, şehre de yaklaşamayız, çünkü dikkat çeker, o yüzden uzaktan göreceğiz. Uçağın sol tarafından bakarsanız, birazdan Saflık Savaşı’nın ardında bıraktığı yıkımın bir kısmını görebilirsiniz. Asiler artık patlayıcı yerine, biyolojik silahlar kullanıyorlar,” diyor Zoe.</p>
	<p class="block16">Gördüğüm şeyi anlayabilmek için önce gözlerimi kırpıştırarak gözyaşlarımdan kurtulmam gerekiyor. Aşağısı ilk bakışta bir grup koyu renkli binalar topluluğuna benziyor. Biraz daha odaklanınca, binaların aslında koyu renkli olmadığını, tanınmayacak bir şekilde yandığını fark ediyorum. Bazıları yerle bir olmuş. Binaların aralarındaki yollar, yumurta kabuğu gibi her yerinden çatlayıp parçalanmış.</p>
	<p class="block16">Kısmen bir şehre benziyor, ama aynı zamanda şehirle hiç alakası yok. Bir şehrin yıkımı, insan elinden olabilir. Ama bu şehrin yıkımında çok daha büyük bir güç kullanılmış olmalı.</p>
	<p class="block16">“Şimdi de Chicago’ya kısacık bir göz atacağız!” diyor Zoe. “Çiti örebilmek için gölün bir kısmını kuruttuğumuzu göreceksiniz, ama mümkün olduğunca büyük bölümünü koruduk.”</p>
	<p class="block16">Bunu söylediği sırada, çok uzakta Platformun çifte çatalını görüyorum. Buradan bakınca bina oyuncak gibi görünüyor.</p>
	<p class="block15">Şehrimizin harap binalardan oluşan silueti, beton denizinin daha tırtıklı görünmesine neden oluyor. Ve şehrin arkasında geniş bir kahverengilik -yani bataklık- görünüyor. Onun da arkası... sadece mavilik.</p>
	<p class="block16">Bir keresinde Hancock binasının tepesinden iple aşağı kayarken, bataklığın suyla dolu olduğunu zannetmiştim. Güneşin altında mavi-gri parlıyordu. Şimdi o zaman gördüğümden çok daha uzağını görebildiğim için şehir sınırının çok ötesinin tam da zannettiğim gibi olduğunu biliyorum. Uzaklardaki göl, dalgalar eşliğinde ışığın yansımalarıyla parlıyor.</p>
	<p class="block16">Motorun sabit kükremesi dışında uçağın içi oldukça sessiz.</p>
	<p class="block16">“Vay canına,” diyor Uriah.</p>
	<p class="block16">“Şşş,” diye uyarıyor onu Christina.</p>
	<p class="block16">“Dünyanın geri kalanıyla karşılaştırıldığında ne kadar büyük?” diye soruyor Peter arka taraftan. Her kelimesini yutuyormuş gibi konuşuyor. “Yani bizim şehir. Toprak büyüklüğü açısından. Yüzde kaç?”</p>
	<p class="block16">“Chicago yaklaşık altmış bin hektarlık bir alanı kaplıyor,” diyor Zoe. “Gezegenin yüzey alanı ise elli iki milyar hektardan biraz daha az. Yüzdeye vurunca... önemsenmeyecek kadar küçük olduğunu söyleyebiliriz.”</p>
	<p class="block16">Bu bilgiler onun için hiçbir anlam ifade etmiyormuş gibi sakince konuşuyor. Ama söylediklerini dinlerken mideme yumruk yemiş gibi hissediyorum, sanki bedenimin içinde büzüşüp sıkışıyorum. Büyük boşluk her yanımı sarıyor.</p>
	<p class="block15">Bizimkinden uzak yerleri, oralarda yaşayan insanları merak ediyorum.</p>
	<p class="block16">Tekrar pencereden bakarken ağırdan alıyorum, hareket edemeyecek kadar gerilen bedenim için içime derin nefesler çekiyorum. Ve uçsuz bucaksız yeryüzüne bakarken, başka her şeyden çok gördüklerimin, ailemin tanrısına saygı duyulması gerektiğini, dünyanın kontrol altına alamayacağımız kadar devasa olduğunu, asla hissettiğimiz kadar büyük olamayacağımızı düşünüyorum.</p>
	<p class="block16">Önemsenmeyecek kadar küçük...</p>
	<p class="block16">Tuhaf, ama bu düşüncede beni neredeyse... özgür kılan bir şey var.</p>
	<p class="block15">Akşam vakti herkes yemekteyken, yatakhanede pencere pervazına oturup David’in verdiği tableti açıyorum. “Günlük” isimli dosyayı açarken ellerim titriyor.</p>
	<p class="block16">Günlük şöyle başlıyor:</p>
	<p class="block15">David sürekli yaşadıklarımı kâğıda dökmem gerektiğini söylüyor. Sanırım korkunç şeylerle karşılaşmayı bekliyor, hatta belki öyle olmasını istiyor. Galiba bir kısmı gerçekten de korkunçtu, ama sonuçta herkes aynı korkunçluğu yaşadı, o yüzden kendimi özel hissetmiyorum.</p>
	<p class="block15">Milıvaukee-Wisconsinde küçük bir evde büyüdüm. Şehir dışındaki bölgede kimlerin yaşadığı hakkında fazla bilgim yoktu (Buralarda herkes oraya “tampon bölgesi” diyor). Aslında tek bildiğim oraya gitmemem gerektiği. Annem hukukçuydu; saman alevi gibi parlardı, onu memnun etmek mümkün değildi. Babam öğretmendi; yumuşak başlı, yardımcı ve beş para etmez biriydi. Bir gün oturma odasında birbirlerine girdiler, işler bir anda çığrmdan çıktı, babam kolunu tuttuğunda annem onu vurdu. O gece annem babamın cesedini arka bahçeye gömerken eşyalarımı toparlayıp ön-kapıdan çıkıp gittim. O günden beri annemi bir daha hiç görmedim.</p>
	<p class="block16">Büyüdüğüm yerde her gün ayrı bir trajediydi. Çoğu arkadaşımın anne babası aptallaşana kadar içer, bağırır çağırırdı. Birbirlerini sevmekten uzun zaman önce vazgeçmişlerdi. Ama bizde işler böyle yürüyordu, öyle büyütülecek bir olay değildi. O yüzden oradan ayrılırken, mahallemizde yaşanan berbat şeylerin upuzun listesindeki maddelerden biri olarak kalacağımdan emindim.</p>
	<p class="block15">Resmi bir yere, mesela başka bir şehre gitsem, kamu görevlileri beni eve annemin yanına dönmeye zorlayacaklardı. Oysa ona ne zaman baksam, oturma odasında babamın başından akan kanla kırmızıya bulanan halıyı göreceğimden adım gibi emindim, o yüzden resmi bir yere gitmedim. Savaş sonrası enkazın içinde kerpiç ve alüminyum karışımı küçük kolonilerinde yaşayan insanların yanına, tampon bölgesine gittim. Eski püskü eşyalar kullanıyor, ısınmak için eski kâğıtları yakıyorlardı, çünkü hü- ı kümet bütün kaynaklarım bizi tekrar bir araya getirmek için harcadığından buralara hizmet getiremiyordu. Kaldı ki bizi dağıtan savaşın üzerinden bir asır geçmişti. Belki de hizmet getirmek istemiyorlardır. Bilmiyorum.</p>
	<p class="block16">Bir gün bölgedeki çocuklardan birini döven yetişkin bir adama rastladım ve onu durdurabilmek için başına bir tahtayla vurdum. Oracıkta, sokakta ölüverdi. Henüz on üç yaşındaydım. Kaçtım. Sonra minibüslü bir adam beni yakaladı. Polise benziyordu. Ama beni vurmak için bir yol kenarına götürmedi, hapse de atmadı; güvenli bir yere götürüp genlerimi inceledi ve bana şehir deneyleriyle ilgili her şeyi anlattı. Genlerimin diğer insanlardan daha temiz olduğunu söyledi. Hatta bunu kanıtlamak için bir ekranda gen haritamı gösterdi.</p>
	<p class="block16">Ama tıpkı annem gibi ben de birini öldürmüştüm. David bunun sorun olmadığını, çünkü kasten öldürmediğimi söylüyor. Sonuçta adam o küçük çocuğu döverek öldürecekti. Ama annemin de babamı kasten öldürmediğinden hemen hemen eminim, o yüzden kasten olsun olmasın, arada bir fark göremiyorum. Kazara ya da baştan planlayarak da olsa sonuç aynı. Dünyadan bir hayat daha eksildi. Sanırım bunu öğrendim. Ve bu konuda konuşan David’i dinlerken, çok çok uzun zaman önce insanların insan doğasıyla uğraşmalarının sonucunda her şeyin daha çok sarpa sarmasıyla bu noktaya geldiğimizi düşünüyorum.</p>
	<p class="block16">Kulağa mantıklı geliyor. En azından öyle olmasını isterdim.</p>
	<p class="block15">Dişlerimi alt dudağıma geçiriyorum. Burada, Büro yerleşkesinde, insanlar şu anda kantinde yemek yiyor, bir şeyler içip kahkahalar atıyor. Muhtemelen şehirdekiler de aynısını yapıyordur. Sıradan hayat her yanımı sarmış durumda, yine de bu yeni öğrendiklerimle kendimi yapayalnız hissediyorum.</p>
	<p class="block16">Tableti göğsüme yapıştırıyorum. Annem buralıymış. Burası hem kadim hem de yakın geçmişim. Annemi duvarlarda, soluduğum havada hissedebiliyorum. Bir daha gitmemecesine içime yerleştiğini hissediyorum. Ölüm onu silemez; o ölümsüz.</p>
	<p class="block16">Camın soğuğu tişörtümün altından sırtıma vurduğunda ürperiyorum. Uriah’la Christina, gülüşerek yatakhanenin kapısından içeri giriyor. Uriah’ın berrak gözleri ve düzgün adımları, bir şekilde rahatlamama neden oluyor ve bir anda gözlerim doluyor. İkisi telaşla yanıma gelip, pencere pervazında iki yanıma yaslanıyorlar.</p>
	<p class="block16">“İyi misin?” diye soruyor Christina.</p>
	<p class="block16">Başımı sallayıp gözlerimi kırpıştırıyorum. “Bugün nerelerdeydiniz?”</p>
	<p class="block16">“Uçakla gezdikten sonra bir süre kontrol odasındaki monitörleri seyrettik,” diyor Uriah. “Biz ayrıldıktan sonra geldikleri nokta gerçekten delice. Aslında eskisinden pek farkı yok.</p>
	<p class="block15">Evelyn hâlâ bir pislik, yandaşları da aynı, ama haberleri izlemek gibi bir şeydi işte.”</p>
	<p class="block16">“Onlara bakabileceğimi sanmıyorum,” diyorum. “Çok... korkunç ve saygısızca bir şey.”</p>
	<p class="block16">Uriah omuz silkiyor. “Bilemiyorum. Kıçımı kaşıdığımı ya da akşam yemeği yememi izlemek istiyorlarsa, bu onların bileceği bir iş. Sonuçta beni izlemeleri, yaptıklarımdan çok onlara dair bir şeyleri kanıtlıyor.”</p>
	<p class="block16">Gülüyorum. “Sürekli kıçını mı kaşıyorsun sen?”</p>
	<p class="block16">Dirseğiyle beni dürtüyor.</p>
	<p class="block16">“Kıç muhabbetini bozmak istemem ki hepimizin kabul edeceği üzere çok önemli bir konu bu-” Christina hafifçe gülümsüyor. “Ama ben de senin gibi düşünüyorum, Tris. O ekranlara bakmak, sinsice bir şeyler yapıyormuşum gibi kendimi kötü hissettirdi. Sanırım bundan sonra o ekranlara hiç yaklaşmayacağım.”</p>
	<p class="block16">Kucağımdaki tableti işaret ediyor. Annemin yazdıkları hâlâ ekranın ışığında parlıyor. “O ne?”</p>
	<p class="block16">“Anlaşılan o ki,” diyorum, “Meğer annem buralıymış. Eh, aslında dışarıdaki dünyadanmış, ama sonra buraya gelmiş ve on beş yaşına geldiğinde bir Cesur olarak Chicago’ya yerleşmiş.” Christina, “Annen buralı mıymış?” diye soruyor hayretle. Başımla onaylıyorum. “Evet. Delice. Daha da delicesi, bu günlüğü yazıp bırakmış. Siz gelmeden önce günlüğü okuyordum.”</p>
	<p class="block16">“Vay canına,” diyor Christina yumuşak bir sesle. “Bu iyi bir şey, öyle değil mi? Yani onun hakkında yeni şeyler öğreniyorsun.”</p>
	<p class="block16">“Evet, iyi. Ve hayır, artık üzgün değilim, bana öyle bakmayı bırakabilirsiniz.” Uriah’ın yüzünde giderek artan endişe bir anda siliniyor.</p>
	<p class="block16">Derin bir iç çekiyorum. “Ben düşünmeden edemiyorum... yani sanki bir şekilde buraya ait olduğumu hissediyorum. Belki burası yuvamdır.”</p>
	<p class="block16">Christina kaşlarını çatıyor. “Belki,” dediğinde buna inanmadığını seziyorum, ama böyle söylemesi yine de hoş.</p>
	<p class="block16">“Bilemiyorum,” diyor Uriah ciddi bir tavırla. “Herhangi bir yerde kendimi yuvamdaymış gibi hissedeceğimi sanmıyorum. Geri gitsek bile.”</p>
	<p class="block16">Belki haklıdır. İster Büro dışındaki dünyada, ister Büro yerleşkesinde ya da eski deneyimizde, nereye gidersek gidelim belki hep yabancı kalacağız. Her şey değişti ve bu değişim yakın zamanda son bulacakmış gibi görünmüyor.</p>
	<p class="block16">Ya da belki kendi içimizde istediğimiz yere taşıyabileceğimiz bir yuva kurarız. Tıpkı benim de annemi içimde taşıdığım gibi.</p>
	<p class="block15">Caleb yatakhaneye giriyor. Tişörtünde sosa benzer bir leke var, ama farkındaymış gibi görünmüyor. Gözlerinde, artık entelektüel bir hezeyan olduğunu bildiğim kıvılcımlar çakıyor ve bir an için böyle bakmasına neden olabilecek ne okuduğunu ya da seyrettiğini merak etmekten kendimi alamıyorum.</p>
	<p class="block16">“Selam,” derken sanki bana doğru yöneliyor, ama tepkimi görünce adımım atamıyor.</p>
	<p class="block16">Ekranı avucumla kapatsam da Caleb elimdekini salonun öbür ucundan bile görebiliyor. Ona bakarken selamına karşılık veremiyorum. Ya da vermek istemiyorum.</p>
	<p class="block16">“Benimle bir daha hiç konuşmayacak mısın?” diyor üzgün bir sesle. Dudaklarının kenarları aşağı sarkıyor.</p>
	<p class="block16">“Konuşursa şoktan ölürüm,” diyor Christina buz gibi.</p>
	<p class="block16">Başımı çeviriyorum. Aslı şu ki bazen olan biten her şeyi unutup topluluklarımızı seçmeden önceki günlerimize dönmeyi çok istiyorum. Sürekli hatalarımı düzeltmeye çalışsa, sürekli bana fedakâr olmamı hatırlatsa da şu andaki halimizden çok daha iyiydi. Annemin günlüğünü bile ondan korumam gerektiği hissi en kötüsü. Sahip olduğumuz her şeyi zehirlediği gibi bunu da zehirlemesini istemiyorum. Ayağa kalkıp tableti yastığımın altına kaydırıyorum.</p>
	<p class="block16">“Hadi,” diyor Uriah bana. “Birlikte tatlı yiyelim mi?”</p>
	<p class="block16">“Siz tatlınızı yemediniz mi?”</p>
	<p class="block16">“Yesek ne olacak?” Uriah gözlerini devirip bir kolunu omzuma atarak beni kapıya doğru yürütüyor.</p>
	<p class="block16">Üçümüz kantine giderken ağabeyim arkada yalnız kalıyor.</p>
	<h1 class="block14" id="toc_id_19">YİRMİNCİ BÖLÜM TOBIAS</h1>
	<p class="block17">“Geleceğinden emİn değildİm,” dİyor Nita.</p>
	<p class="block16">Gittiğimiz yere yönelmek için döndüğünde kısa ve bol tişörtünün arkasından, belinin ortasındaki dövmeyi görüyorum, ama ne olduğunu anlayamıyorum.</p>
	<p class="block15">“Burada dövme yaptırabiliyor musunuz?” diye soruyorum.</p>
	<p class="block16">“Bazıları yaptırıyor,” diyor. “Benim belimdeki kırık bir cam.” Kişisel bir bilgiyi paylaşıp paylaşmamaya karar veremiyormuş gibi duraksıyor. “Hasarı temsil ediyor. Bir tür... espri sayılır.”</p>
	<p class="block16">Yine aynı kelime karşıma çıkıyor. Hasar. Genetik testinden beri zihnimde sürekli batıp çıkan kelime. Espriyse, Nita için bile komik olmamalı. Zaten bunu söylerken, acı bir şey yemiş gibi tükürürcesine konuşuyor.</p>
	<p class="block15">Fayans döşeli koridorlardan birinden yürüyüp bir dizi merdiveni iniyoruz. Mesai bittiği için neredeyse ortalık tenha sayılır. Aşağı inerken duvarlarda mavi, yeşil, mor ve kırmızı ışıklar dans ediyor, renkler her saniye yer değiştiriyor. Merdivenlerin dibindeki tünel geniş ve karanlık. Tek rehberimiz tuhaf ışıklar. Buradaki yer döşemesi eskimiş, topuklarımın altında kir ve tozu hissedebiliyorum.</p>
	<p class="block16">“Buraya ilk geldiklerinde, havaalanının bu bölümü baştan inşa edilip genişletildi,” diyor Nita. “Saflık Savaşı’ndan sonra bir süre boyunca, laboratuvarlar saldırılara karşı güvenli olmak adına yer altındaydı. Şimdi sadece destek elemanları buraya iniyor.”</p>
	<p class="block16">“Beni onlardan biriyle mi tanıştıracaksın?”</p>
	<p class="block16">Nita başıyla onaylıyor. “Destek ekibinde olmak, bir işten daha fazlasıdır. Neredeyse hepimiz GH, yani genetik hasarlı, başarısız şehir deneylerinin artığı, tıpkı Tris’in annesi gibi dışarıdan buraya getirilen insanlarız. Tris’in annesi bir istisna olarak genetik avantajlara sahipti. Ve bütün bilim adamlarıyla liderler ise SG, yani saf genetiğe sahip, genetik mühendislik hareketine başta karşı çıkan insanlar. Arada tabii ki bazı istisnalar oluyor, ama sayıları iki elimin parmaklarını geçmez.”</p>
	<p class="block15">Ona bu ayrımın neden bu kadar katı olduğunu sormaya yelteniyorum, ama sonra cevabı kendi kendime kavrıyorum. SG denenler, bu toplulukta doğup büyümüştü, bütün dünyaları deneyler, gözlem ve öğrenmek üzerine kuruluydu. GH denen insanlarsa, ancak bir sonraki kuşağa kadar hayatta kalabilecek kadar bilgiye sahip deneklerdi. Ayrım, bilgi ve vasıflar üzerinden oluşmuştu, ama Topluluksuzlar’dan öğrendiğim bir şey var sa, o da pis işlerini yaptırırken eğitimsiz insanlara kendilerini geliştirme imkânı vermeyen bir sistem asla adil değildir.</p>
	<p class="block16">“Biliyor musun? Bence seninki haklı,” diyor Nita. “Hiçbir şey değişmedi; sadece kendi sınırlarına dair daha sağlam bir fikre sahipsin artık. Herkesin bir sınırı vardır. Buna SG’ler de dâhil.”</p>
	<p class="block16">“Yani limitimin sınırı var da... Ne sınırı bu? Merhamet? Bilinç?” diye soruyorum. “Beni teselli edecek bir tek bu mu var elinde?”</p>
	<p class="block16">Nita beni dikkatle süzüyor ama yanıt vermiyor.</p>
	<p class="block16">“Bu çok saçma,” diyorum. “Sen, onlar ya da herhangi biri neden benim sınırlarımı belirleyebiliyor?”</p>
	<p class="block16">“İşler böyle yürüyor, Tobias,” diyor. “Altı üstü genetik, başka bir şey değil.”</p>
	<p class="block16">“Bu tam bir yalan,” diyorum. “Burada genlerden çok daha fazlası var ve sen bunu çok iyi biliyorsun.”</p>
	<p class="block16">Buradan uzaklaşmaya, koşarak yatakhaneye geri dönmek geçiyor içimden. Öfkeden içim kavruluyor, kanım yanıyor ve sebebini bile kestiremiyorum. Sınırları olduğunu kabullenen Nita’ya mı, yoksa ona bunu söyleyene mi kızgınım, bilmiyorum. Belki herkese kızgınım.</p>
	<p class="block15">Tünelin sonuna vardığımızda Nita omzuyla ağır bir ahşap kapıyı itiyor. Kapı, hareketli ve ışıl ışıl bir dünyaya açılıyor. Bütün mekân küçük parlak ışık zincirleriyle aydınlanıyor, ama bu ışıklar o kadar yoğun ki tavanı saran sarı-beyaz bir örümcek ağım andırıyor. Dipteki ahşap tezgâhın arkasında parlak şişeler ve onların da üzerinde bir bardak denizi görüyorum. Sol tarafta masalar ve sandalyeler, sağ taraftaysa müzik aletleri olan bir grup insan var. Müzik kulaklarımızda patlıyor, Dostluk yerleşkesinde kaldığım kısa süreden edindiğim deneyime göre çalgılardan sadece gitar ve davulun sesine aşinayım.</p>
	<p class="block16">Spot ışığının altındaymışım ve herkes bana bakıyormuş, hareket etmemi, bir şeyler söylememi falan bekliyormuş gibi hissediyorum. Bir an için konuşan insanların ve müziğin gürültüsünden başka bir şey duymak mümkün olmuyor, fakat birkaç saniye sonra kulaklarım alışıyor ve Nita’nın “Buradan!” dediğini duyuyorum. “Bir şey içmek ister misin?”</p>
	<p class="block16">Tam cevap verecekken biri koşarak içeri giriyor. Kısa boylu biri bu. Üzerindeki tişörtü iki beden büyükmüş gibi üzerinden dökülüyor. Müzisyenlere durmalarını işaret ediyor, onlar da sadece duyurusunu yapabileceği bir süreliğine çalmayı bırakıyor: “Karar zamanı!”</p>
	<p class="block16">Mekândakilerin yarısı masalarından kalkıp kapıya fırlıyor. Soran gözlerle Nita’ya baktığımda, kızın kaşlarını çattığını görüyorum. Alnı kırışıyor.</p>
	<p class="block16">“Ne kararı?” diye soruyorum.</p>
	<p class="block16">“Marcus,” diyor.</p>
	<p class="block16">Koşmaya başlıyorum.</p>
	<p class="block15">Tünelden geri koşarken insanların arasından geçiyorum, geçecek yoksa kalabalığı yarıyorum. Nita hemen peşimden geliyor, durmam için sesleniyor, ama duramam. Buradan, bu insanlardan, hatta kendi bedenimden kopmuş durumdayım. Hem hep iyi bir koşucu olmuşumdur.</p>
	<p class="block16">Dengemi sağlamak için tırabzanlara tutunarak basamakları üçer üçer çıkıyorum. Neden bu kadar sabırsızlanıyorum, bilmiyorum. Marcus’un mahkûmiyetini mi bekliyorum? Aklanmasını mı? Evelyn’in onu suçlu bulup idam etmesini mi istiyorum, yoksa affetmesini mi umut ediyorum? Emin olamıyorum. Benim için hepsi birmiş gibi geliyor. Her şey Marcus’un şeytanlıkları ya da maskesinden ibaret. Aynı şey Evelyn için de geçerli.</p>
	<p class="block16">Kontrol odasının nerede olduğunu hatırlamama gerek yok, çünkü herkes oraya gidiyor. Oraya vardığımda, kalabalığı ite kaka yarıp öne geçiyorum ve ekranda onları görüyorum. Ekranların yarısında babam, yarısında annem var. Etrafımdakiler fısıldaşarak yanımdan uzaklaşırken Nita nefes nefese yanıma geliyor.</p>
	<p class="block16">Biri sesi sonuna kadar açtığında sesleri duyabiliyoruz. Mikrofon sesleri çatlatıyor, ama babamın sesini tanıyorum; doğru zamanlamayla doğru vurgularım duyabiliyorum. Daha konuşmadan ağzından çıkacak kelimeleri tahmin edebiliyorum.</p>
	<p class="block16">“Epey bekledin,” diyor pis pis sırıtarak. “Anın keyfini çıkarıyor musun?”</p>
	<p class="block15">Kaskatı kesiliyorum. Bu Marcus’un maskesi değil. Ekrandaki adam, şehirdeki herkesin babam olarak bildiği, kimseyi, en azından oğluyla karısını incitemeyecek kadar sabırlı ve sakin Fedakârlık lideri değil. Bu adam, şahsen çok yakından tanıdığım Marcus. Korku senaryomdaki haliyle karşımda dururken, ekranların karşısında neredeyse çocuklaşıyorum.</p>
	<p class="block16">“Tabii ki hayır, Marcus,” diyor annem. “Bu şehre uzun yıllar büyük hizmetler yaptın. Bu, benim ya da danışmanlarımın hafife aldığı bir karar değil.”</p>
	<p class="block16">Marcus maskesini çıkarmış ama Evelyn hâlâ kendi maskesinin ardından konuşuyor. Sesi öylesine samimi ki neredeyse ona inanacağım.</p>
	<p class="block16">“Ben ve toplulukların eski temsilcileri, bu konuyu enine boyuna değerlendirmek zorunda kaldık. Yıllar boyunca yaptığın hizmetler, topluluk üyelerin arasında yarattığın sadakat, eski kocam olarak hâlâ sana karşı hissettiklerim.</p>
	<p class="block16">İstemeden gülüyorum.</p>
	<p class="block16">“Ben hâlâ koçanım,” diyor Marcus. “Fedakârlık’ta boşanmaya izin yoktur.”</p>
	<p class="block16">“Eşe şiddet uygulandığında boşanmaya izin veriliyor,” diye yanıtlıyor Evelyn. Yine o eski boşluk ve ağırlık hissi üzerime çullanıyor. Annemin, şiddet gördüğünü herkesin önünde açıkladığına inanamıyorum.</p>
	<p class="block16">Ama öte yandan, artık şehirdeki insanların onu yeni bir gözle tanımasını istediğini anlıyorum. Evelyn bu açıklamayla, hayatlarını kontrol altına alan acımasız kadın değil, Marcus’un dışarıdan tertemiz görünen bir evde, gri kıyafetlerinin ardına sığınıp hiç acımadan saldırdığı kadın oluveriyor.</p>
	<p class="block16">O anda bu işin sonunu görebiliyorum.</p>
	<p class="block16">“Onu öldürecek,” diyorum.</p>
	<p class="block16">“Sonuçta gerçekler ortada,” diyor Evelyn, neredeyse tatlı bir sesle. “Bu şehre karşı korkunç suçlar işledin. Amacın uğruna, masum çocukları, hayatlarını tehlikeye atmaya ikna ettin. Benim ve eski Cesurluk lideri Tori Wu’nun emirlerine karşı gelmen, Bilgelik saldırısında sayısız ölüme neden oldu. Anlaşmamıza sırt çevirerek ve Jeanine Matthews’a karşı savaşmakta başarısız olarak, yanında olanları aldattın. Gizli kalması gereken bir sırrı ortaya çıkararak, kendi topluluğuna ihanet ettin.”</p>
	<p class="block16">“Ben öyle bir şey-”</p>
	<p class="block16">“Söyleyeceklerim bitmedi,” diye kesiyor onun sözünü Evelyn. “Bu şehir için yaptığın hizmetleri de göz önüne alarak, alternatif bir çözümde karar kıldık. Diğer eski topluluk temsilcileri gibi affedilmeyecek, onlar gibi bu şehrin meseleleriyle ilgili fikir beyan edemeyeceksin. Bunun yerine çitin dışına, Dostluk yerleşkesinin ötesine gönderileceksin ve bir daha geri dönemeyeceksin.”</p>
	<p class="block16">Marcus şaşkın görünüyor. Onu suçlayamam.</p>
	<p class="block16">“Tebrikler,” diyor Evelyn. “Sıfırdan başlama ayrıcalığına sahip oldun.”</p>
	<p class="block16">Babamın idam edilmeyeceğini bilmek beni rahatlatmak mı? Yoksa tam ondan kaçmaya böylesine yaklaşmışken, hâlâ bu dünyada olması yetmiyormuş gibi tepeme dikileceği için öfkelenmeli miyim?</p>
	<p class="block15">Bilemiyorum. Hiçbir şey hissetmiyorum. Ellerim uyuşmaya başlayınca paniklemeye başladığımı anlıyorum, ama paniği normalde hissettiğim gibi hissetmiyorum. Başka bir yerde olmaktan başka bir şey düşünemiyorum, o yüzden arkamı dönüp annemle babamı, Nita’yı ve bir zamanlar yaşadığım şehri ardımda bırakıyorum.</p>
	<h1 class="block14" id="toc_id_20">YİRMİ BİRİNCİ BÖLÜM TRIS</h1>
	<p class="block15"><span class="text6">Sabah kahvaltimizi ederken dİyafondan saldiri talîmi </span>duyuruluyor. Tiz bir kadın sesi, her neredeysek kapımızı kilitlememizi, pencereleri örtmemizi ve alarmlar susana kadar sessizce oturmamızı söylüyor. “Saldırı talimi saat sonunda başlayacaktır.”</p>
	<p class="block16">Tobias, gözlerinin altındaki koyu halkalarla yorgun ve solgun görünüyor. Bir dilim kek alıyor, küçük parçalar koparıyor, bazen ağzına atıyor, bazen yemeyi unutuyor.</p>
	<p class="block16">Çoğumuz geç kalktık. Saat ona geliyordu. Sanırım erken kalkmak için bir nedenimiz olmadığından. Şehirden ayrıldığımızda topluluklarımızı ve amaç duygumuzu kaybettik. Buradaysa bir şeylerin olmasını beklemekten başka yapacak iş yok ve bu durum beni rahatlatmak yerine fena halde geriyor. Hep bir şeyler yapmaya, bir şeylerin kavgasını vermeye alışığım. Arada sırada rahatlamam gerektiğini kendime hatırlatıyorum.</p>
	<p class="block16">“Dün bizi uçağa bindirdiler,” diyorum Tobias’a. “Sen neredeydin?”</p>
	<p class="block16">“Etrafta dolaşıyordum. Düşünmem gerekiyordu.” Sesinde bir aksilik var. Bir şeylerin onu rahatsız ettiği belli oluyor. “Nasıldı?”</p>
	<p class="block16">“Aslında inanılmazdı.” Tam karşısına oturduğumda, yataklarımızın arasında dizlerimiz birbirine değiyor. “Dünya... sandığımdan çok daha büyükmüş.”</p>
	<p class="block16">Başını sallıyor. “Muhtemelen gelseydim bile zevk almazdım. Yükseklik falan.”</p>
	<p class="block16">Neden bilmiyorum, ama cevabı bende hayal kırıklığı yaratıyor. Benimle birlikte bu deneyimi yaşamayı istediğini söylemesini isterdim. En azından inanılmaz olduğunu söylediğimde, ne demek istediğimi sorabilirdi. Oysa tek söylediği, uçakla gezmekten hoşlanmayacağı, öyle mi?</p>
	<p class="block16">“Sen iyi misin?” diye soruyorum. “Epey uykusuz görünüyorsun.”</p>
	<p class="block16">“Eh, dün bütün günümü öğrendiğim yeni bilgiler işgal etti,” diyor, eline alnına koyarak. “Canım sıkıldığı için beni suçlayamazsın.”</p>
	<p class="block16">“Yani tabii ki canının istediğine sıkılabilirsin,” diyorum surat asarak. “Ama benim açımdan, can sıkacak fazla büyük bir olay yok. Bunun şok edici olduğunu biliyorum, yine de söylediğim gibi, sen dün ya da ondan önceki gün kimsen, benim için hâlâ aynı kişisin. Kim ne derse desin.”</p>
	<p class="block16">Başını iki yana sallıyor. “Genlerimden bahsetmiyorum. Mesele Marcus. Hiç haberin yok, öyle değil mi?” Sorusunda suçlayıcı bir ton var, ama sesi öyle değil. Kekinden kalanı çöpe atmak için ayağa kalkıyor.</p>
	<p class="block16">Aynı anda alarmlar çalmaya başlayınca, ona başka bir şey söyleyemiyorum. Tiz alarm gürültüsü öylesine ciyaklıyor ki kulaklarım acıyor, düşünmemi engelliyor, hareket bile edemiyorum. Bir elimle kulağımı kapatırken annemin günlüğünü içeren tableti almak için diğer elimi yastığın altına kaydırıyorum.</p>
	<p class="block16">Tobias kapıyı kilitliyor, perdeleri çekiyor. Herkes karyolasında oturuyor. Cara başının etrafına sardığı bir yastıkla kulaklarını koruyor. Peter sırtını duvara dayayıp gözlerini yumuyor. Caleb’ın ya da Christina’yla Uriah’ın nerede olduğunu bilmiyorum. Caleb, muhtemelen dün kafasını neye taktıysa onun araştırmasını yapıyordur. Christina’yla Uriah ise herhâlde yerleşkeyi keşfe çıkmıştır. Dün akşam, tatlılarını yedikten sonra yerleşkenin her köşesini keşfetmeye karar vermişlerdi. Bense annemin yerleşkeye dair düşüncelerini keşfetmeyi tercih ediyorum. Günlüğün sayfalarında buradaki ilk izlenimleri, her yerin tuhaf temizliği, herkesin nasıl da sürekli gülümsediği, kontrol odasından seyrederken şehre nasıl âşık olduğuna dair notlar var.</p>
	<p class="block16">Aklımı alarmlardan almayı umarak ekranı açıyorum.</p>
	<p class="block15">Bugün şehre gitmeye gönüllü oldum. David Uyumsuzların öldüğünü, birinin bunu durdurması gerektiğini, çünkü en iyi genetik materyalleri kaybettiğimizi söyledi. Bence konuya bu açıdan yaklaşması gayet hastalıklı, ama niyetinin bu olmadığını biliyorum. O, sadece Uyumsuzlar değil de başkaları ölseydi, katliama dönüşmediği sürece olaylara müdahale etmeyeceğimizi, ama Uyumsuzlar söz konusu olduğundan özellikle ilgilenmemiz gerektiğini söylemeye çalışıyor.</p>
	<p class="block16">“Sadece birkaç yıllığına, ” dedi. Burada birkaç arkadaştan başka bir şeyim yok. Ailem yok ve genç olduğum için içeriye girmem çok daha kolay olacak. Birkaç kişinin hafızasının silinip yeni anılar eklenmesiyle orada yaşamaya başlamam işten bile değil. Başta beni Cesurluk topluluğuna yerleştirecekler, çünkü zaten dövmelerim var ve deneydeki başka bir toplulukta bu dövmeleri açıklamak pek kolay olmayacak. Tek sorun, önümüzdeki yıl Seçim Töreni’nde Bilgelik topluluğuna katılmamın gerektiği, çünkü Uyumsuzları onlar öldürüyor ve ben çömezlik eğitimini geçebilecek kadar zeki olup olmadığımdan emin değilim. David önemli olmadığını, sonuçları değiştirebileceğini söylüyor, ama bu bana ters geliyor. Büro her ne kadar toplulukların bir anlamı olmadığına, sadece hasarı iyileştirmeye yardımcı olacak davranışsal yönlendirmeler olduğuna inansa da oradaki insanlar topluluklarına inanıyor ve sistemleriyle oynamak bana yanlış geliyor.</p>
	<p class="block16">Birkaç yıldır onları izliyorum, o yüzden aralarına karışmak için öğrenmem gereken çok fazla şey yok. Hatta şehri orada yaşayanlardan çok daha iyi tanıdığıma bahse girebilirim. Raporlarımı göndermek zor olacak. Birileri, şehir içi sunuculardan biri yerine uzaktaki bir sunucuya bağlandığımı fark edebilir, o yüzden günlüğüme nadiren yazabileceğim, hatta belki hiç yazamam. Bildiğim her şeyden kopmak zor olacak, ama belki böylesi daha iyidir. Belki yeni bir sayfa açarım.</p>
	<p class="block16">Bu gerçekten hoşuma gider.</p>
	<p class="block15">Bütün bunları hazmetmek kolay değil, ama kendimi bir cümleyi tekrar okurken yakalıyorum: Tek sorun, önümüzdeki yıl Seçim Töreni’nde Bilgelik topluluğuna katılmamın gerektiği, çünkü Uyumsuzları onlar öldürüyor. Katil olarak kimi kastettiğini bilmiyorum -Jeanine Matthev/dan önceki liderden mi bahsediyor acaba?- ama bundan da kafa karıştırıcı olan annemin Bilgelik topluluğuna katılmamış olması. Bunun yerine Fedakârlık topluluğuna katılmasına neden olan neydi acaba?</p>
	<p class="block16">Alarmlar susunca kulaklarım sessizlikte uğulduyor. Herkes ağır adımlarla dışarı çıkıyor, ama Tobias parmaklarıyla bacağında tempo tutarak biraz oyalanıyor. Konuşmuyorum. Şu anda bana söyleyeceklerini duymak istediğimden emin değilim. Özellikle ikimizin de sinirleri bozukken...</p>
	<p class="block16">Oysa söylediği şeyle afallıyorum, “Seni öpebilir miyim?”</p>
	<p class="block16">“Evet,” diyorum rahatlayarak.</p>
	<p class="block16">Eğilip yanağımı okşuyor, sonra beni yumuşakça öpüyor.Eh, en azından bana kendimi nasıl iyi hissettireceğini iyi biliyor.</p>
	<p class="block16">“Marcus aklıma gelmedi. Düşünmeliydim,” diyorum.</p>
	<p class="block16">Omuz silkiyor. “Geçti gitti.”</p>
	<p class="block16">Geçip gitmediğini biliyorum. Marcus söz konusu olduğunda hiçbir şey geçip gitmez; yaptığı yanlışlar öyle küçük yanlışlar değil. Ama üstelemiyorum.</p>
	<p class="block16">“Günlüğü mü okuyordun?” diyor.</p>
	<p class="block16">“Evet,” diyorum. “Şimdiye kadar yerleşkeyle ilgili anıları var. Ama ilginçleşiyor.”</p>
	<p class="block16">“Güzel,” diyor. “Seni günlükle baş başa bırakayım.”</p>
	<p class="block16">Hafifçe gülümsediğinde hâlâ yorgun olduğunu, canının hâlâ sıkkın olduğunu biliyorum. Gitmesine engel olmaya çalışmıyorum. Sanki birbirimizi yaslarımızı tutabilelim diye rahat bırakıyoruz. O, Uyumsuzluğunun ve Marcus’un davasıyla ilgili her ne umut ediyorsa onun kaybına üzülürken, ben sonunda annemle babamın ardından yas tutuyorum.</p>
	<p class="block16">Bir sonraki günlük yazısı için ekrana dokunuyorum.</p>
	<p class="block15">Sevgili David, İster istemez kaşlarım kalkıyor. Annem şimdi de David’e mi yazmaya başladı?</p>
	<p class="block16">Sevgili David, Üzgünüm, ama planladığımız gibi olmayacak. Bunu yapamam. Aptal bir ergen gibi davrandığımı düşüneceğinden eminim, ama bu benim hayatım ve burada yıllarımı geçireceksem, kendi bildiğim yolda yürümeliyim. Bilgelik topluluğunda olmasam da işimi yapabileceğim. O yüzden yarın Seçim Töreni ’nde, Andrew’la birlikte Fedakârlık topluluğunu seçeceğiz.</p>
	<p class="block16">Umarım bana kızgın değilsindir. Sanırım kızgın olsan bile bunu bilmeyeceğim.</p>
	<p class="block15">Natalie</p>
	<p class="block15">Tekrar tekrar okurken kelimelerin beynime iyice işlemesine izin veriyorum. Andrew’la birlikte Fedakârlık topluluğunu seçeceğiz.</p>
	<p class="block16">Başımı cama dayayıp elimle gülümsememi kapatıyorum. Sessiz gözyaşlarımın yanaklarımdan süzülmesine izin veriyorum.</p>
	<p class="block16">Annemle babam birbirlerini gerçekten sevmişler. Hem de planlardan ve topluluklardan vazgeçecek kadar. “Kandan önce topluluk” savına meydan okuyacak kadar. Topluluktan önce kan, hayır, topluluktan önce aşk. Daima.</p>
	<p class="block16">Ekranı kapatıyorum. Şu anda hissettiklerimi bozmamak için okumaya devam etmeyeceğim. Resmen sakin sularda süzülüyormuş gibi hissediyorum.</p>
	<p class="block16">Yas tutmam gerekirken annemle ilgili bilgi parçalarını kelime kelime, satır satır bir araya getirebilmem çok tuhaf. </p>
	<p class="block19" id="calibre_pb_5"> </p>
</body></html>
