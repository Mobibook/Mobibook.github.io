<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h5 id="ue91265d1-2bbd-4110-a515-32aae622e55a" style="text-align: center;"><a id="bookmark0"></a><span style="font-weight:bold;">13</span></h5>

  <p>Saniyede iki buçuk kilometre hızla uzayda yolculuk ediyorduk ve uçuşun ataletli bölümü yaklaşık üç gün sürdüğü halde en az bir haftadır uçuyormuş gibi hissediyordum kendimi. Belki de gözetleme deliklerinin önünden güneş her gün birkaç defa geçtiği için öyle geliyordu bana ve her defasında inanılmaz güzellikte bir gündoğumu ve gün batımı izleme imkânım oluyordu.</p>

  <p>Koskoca roketten geriye yalnızca ay modülü kalmıştı şimdi. Modül, doğrultma ve frenleme kademesinden oluşuyordu; içinde Dima Matiushevich vardı ve platformunda da iniş aracı, yani ay gezgini duruyordu. Roket başlığı yakıttan tasarruf etmek amacıyla dünya yörüngesinden çıkmadan evvel atılmıştı ve ay gezgininin gövdesinin dışında sadece uzay vardı artık. Ay modülü geri geri uçuyordu ve tabiri caizse, ana roketi Ay’ı nişan almış gibiydi; Lubyanka binasının kendi halindeki asansörü, yeraltına inmeye yarayan bir mekanizma olmaktan çıkıp yeryüzüne çıkmayı sağlayan bir araca dönüştüğünde olduğu gibi, ona karşı olan hislerim de zamanla değişti.</p>

  <p>Başlangıçta, ay modülü Dünya üzerinde yükseldikçe yükseldi. Sonra belli bir noktada, Ay’a doğru düşmekte olduğu yavaş yavaş kesinlik kazandı. Ama bir farklılık vardı. Asansörle inerken de, çıkarken de başım yukarıdaydı, oysa dünya yörüngesinden tepetaklak fırlamıştım. Kalkıştan ancak bir iki gün sonra başım yukarı dönük halde buldum kendimi; bisikletimin gidonunu sıkı sıkı tutarak ve var olmayan tekerleklerinin Ay’la sessizce çarpışmasını bekleyerek, gittikçe artan bir hızla kapkara bir kuyudan aşağı düşüyordum.</p>

  <p>O sıralar yapacak hiçbir işim olmadığından, bütün bu düşünceler için vaktim vardı. Sık sık Dima’yla konuşmak geliyordu içimden ama o hep karmaşık yörünge düzeltme işlemleriyle meşguldü. Bazen ahizeyi kaldırır ve Uçuş Kontrol Merkezi’ndeki mühendislerle yaptığı anlaşılmaz konuşmalara kulak verirdim:</p>

  <p>“Kırk üç derece... Elli yedi... Saptın...”</p>

  <p>Bu konuşmaları bir müddet daha dinledim, sonra da umudumu kestim. Anlayabildiğim kadarıyla Dima’nın asıl vazifesi Güneş’i ve Ay’ı optik birer aygıtta tutarak birtakım ölçümler yapmak ve sonucu dünyaya iletmekti; dünyada, fiili yörüngeyi planlanan yörüngeyle karşılaştırarak, motorlardan istenen düzeltici itişin süresini hesaplıyorlardı. Selemde birkaç kez sertçe sarsıldığıma bakılırsa, Dima işinin üstesinden geliyordu anlaşılan.</p>

  <p>Sarsıntılar durunca, yarım saat kadar bekledim ve ahizeyi kaldırıp onu aradım:</p>

  <p>“Alo! Dima!”</p>

  <p>Her zamanki soğuk tavrıyla, “Evet, seni duyuyorum,” dedi.</p>

  <p>“Yörüngeyi düzelttin mi yani?”</p>

  <p>“Öyle görünüyor.”</p>

  <p>“Zor oldu mu?”</p>

  <p>“Fena değildi,” diye yanıtladı.</p>

  <p>“Söylesene,” dedim, “tüm bunları nereden öğrendin sen? Bütün o dereceler filan? Derslerde bunlardan hiçbirini görmedik.”</p>

  <p>“Stratejik roket müfrezesinde iki yıl görev yaptım,” dedi. “Kumanda sistemi oldukça benziyor, tek fark yıldızları kullanıyor olmak. Hiç radyo bağlantısı olmadan - her şeyi bir hesap makinesiyle kendin hallediyorsun. Hata yaptın mı geberdin demektir,”</p>

  <p>“Ya hata yapmazsan?”</p>

  <p>Dima buna yanıt vermedi.</p>

  <p>“Görevlerin nelerdi?”</p>

  <p>“Harekat Subayı’ydım. Sonra da Strateji Subayı oldum.” “Bunun anlamı ne?”</p>

  <p>“Karmaşık bir şey değil. Eğer taktik harekat roketindeysen, Harekat Subayı’sındır. Eğer stratejik bir roketteysen de Strateji Subayı’sındır.”</p>

  <p>“Zor mudur?”</p>

  <p>“Fena değildir. Sivil dünyada bekçi olarak çalışmak gibi bir şey. Rokette yirmi dört saatlik görev ve sonra da üç gün dinlenme.”</p>

  <p>“Demek saçların bu yüzden ağardı... Sanırım hepiniz kır saçlısınızdır.”</p>

  <p>Dima buna da yanıt vermedi.</p>

  <p>“Sorumluluk yüzünden, değil mi?”</p>

  <p>“Hayır. Daha ziyade eğitim uçuşları.”</p>

  <p>“Hangi eğitim uçuşları? Ha <span style="font-style:italic;">-Izvestiya’nmarka.</span> sayfasında küçük puntolarla, Pasifik Okyanusu’nun şu şu bölgelerinde denize açılmak yasaktır, diye yazdıkları zamanlarda, öyle değil mi?”</p>

  <p>“Doğru.”</p>

  <p>“Sık sık eğitim uçuşu yaparlar mı?”</p>

  <p>“Belli olmaz ama her ay çöp çekersin. Bütün filo, yılda on iki kere. Yirmi dört kişi birden. Heriflerin saçlarını ağartan bu işte.”</p>

  <p>“Ya çöp çekmek istemezsen?”</p>

  <p>“Çöp çekmek yalnızca bir tabir. Aslında, eğitim uçuşundan önce Siyasi Eğitmen Yardımcısı herkese bir zarf verir. Çekeceğin çöp zaten o zarfın içindedir.”</p>

  <p>“Eğer kısa çöpü çekersen, kabul etmeyebilir misin?” “Birincisi, kısa değil uzun bir çöptür o. Ve İkincisi de, hayır. Tek yapabileceğin, kozmonot müfrezesi için bir başvuru yazmaktır. Ama gerçekten de şanslı olman gerekir.”</p>

  <p>“Şanslı çok insan var mı?”</p>

  <p>“Hiç saymadım. Ben şanslıydım.”</p>

  <p>Dima, pek kibar sayılmayacak bir şekilde sık sık duralayarak, istemeye istemeye yanıtladı sorularımı. Aklıma soracak başka hiçbir şey gelmediği için ahizeyi yerine koydum.</p>

  <p>Frenlemeye sadece birkaç dakika kala, onunla konuşmak için bir girişimde daha bulundum. İtiraf etmek bana utanç veriyor ama arsız merakıma yenik düşmüştüm -Dima değişir miydi acaba, şeyden önce?.. Son konuşmamızdaki kadar ketum olup olmayacağını öğrenmek istedim; ya da uçuşunun sona ermek üzere olmasının onu biraz daha konuşkan yapıp yapmayacağını. Ahizeyi alıp ona seslendim.</p>

  <p>“Dima! Benim, Omon. Telefonu al.”</p>

  <p>Aldığım yanıt şöyleydi:</p>

  <p>“Dinle, beni iki dakika sonra ara! Eğer radyon çalışıyorsa, hemen aç onu!”</p>

  <p>Dima telefonu kapattı. Sesi heyecanlıydı ve ben de radyoda bizden söz ettiklerini düşündüm. Ama Radyo Bikın müzik yayınlıyordu - tam açtığım sırada, bir synthesizer çınlamasının sonunu yakaladım; program sona ermekteydi ve birkaç saniye sonra da sessiz bir ara oldu. Sonra saat gongu duyuldu ve Moskova adında bir yerde saatin öğleden sonra iki olduğunu öğrendim. Biraz bekledikten sonra ahizeyi kaldırdım.</p>

  <p>Dima heyecanla, “Duydun mu?” diye sordu.</p>

  <p>“Evet,” dedim, “ama yalnızca en sonunu.”</p>

  <p>“Ama tanıdın, değil mi?”</p>

  <p>“Hayır,” dedim.</p>

  <p>“Pink Floyd’du. ‘One of These Days\”</p>

  <p>Şaşkınlıkla, “Emekçiler nasıl olmuş da bu şarkıyı istemişler?” d^e sordum.</p>

  <p>Dima, “Tabii ki istememişler,” dedi. ‘“Bilimsel Yaşam’ programının jenerik müziği o. ‘Meddle’ albümünden. Katıksız underground.”</p>

  <p>“Pink Floyd’u sevdiğini mi söylemek istiyorsun yani?” “Ben mi? Ben onların hayranıyım. Bütün albümleri vardı bende. Onlar hakkında sen ne düşünüyorsun?” Dima’nın bu kadar istekle konuştuğunu ilk defa görüyordum.</p>

  <p>“Genel olarak fena değiller,” dedim. “Ama her yaptıkları değil. Kapağında inek olan şu albümleri var ya.” “‘Atom Heart Mother’,” dedi Dima.</p>

  <p>“O albümü severim. Hatırladığım bir tane daha var -kapağında bir avluda otururken göründükleri bir double albüm; ve duvarda da onları aynı avluda otururken gösteren bir resim vardır...”</p>

  <p>“‘Ummagumma’.”</p>

  <p>“Olabilir. Bence buna müzik denemez.”</p>

  <p>Pes bir ses, “Doğru! Müzik değil o, pislik!” diye gürledi ahizede, biz de birkaç saniye için sesimizi kestik.</p>

  <p>Nihayet tekrar konuştuğunda, “Yanlışın var,” dedi Dima. “Albümün sonunda ‘Saucerful of Secrets’ın yeni bir yorumu yer alır. ‘Nice Pair’dekinden daha farklı bir renkte. Şarkıyı söyleyen de farklıdır üstelik.”</p>

  <p>Bunu unutmuştum.</p>

  <p>‘“Atom Heart Mother’ın en çok nesini seviyorsun?” diye sordu Dima.</p>

  <p>“Plağın ikinci yüzünde iki şarkı vardır. Biri sakin, yalnızca gitar, öbüründe ise orkestra çalar. Sonu çok iyidir - tam ta-ta ta-ta ta-ta ta-ta tam-taram tra-ta-ta...”</p>

  <p>“Biliyorum,” dedi Dima. “‘Summer Sixty-Eight’. Ve sakin şarkı da, ‘If.”</p>

  <p>“Olabilir,” dedim. “Peki, en sevdiğin plak hangisi?” Dima, “En sevdiğim diyebileceğim bir plak yok,” dedi gururla. “Sevdiğim plaklar değil, müzik. ‘Meddle’ın ilk şarkısını severim mesela. Yankı hakkında olanı. Her dinlediğimde ağlatır beni. O şarkıyı sözlük yardımıyla tercüme etmiştim. ‘Overhead the Albatross pa-ra-ram, pa-ram... And help me understand the best I can...’”</p>

  <p>Dima içini çekti ve sessizliğe gömüldü.</p>

  <p>“İngilizcen çok iyi,” dedim.</p>

  <p>“Evet, roket tümeninde de aynı şeyi söylemişlerdi. Siyasi Eğitmen Yardımcısı söylemişti. Ama sorun bu değil. Bir türlü bulamadığım bir plak vardı. Son iznimde sırf onu aramak için Moskova’ya gittim ve yanımda dört yüz ruble götürdüm. Her yere sordum ama kimse adını bile duymamıştı.”</p>

  <p>“Hangi plaktı o?”</p>

  <p>“Bilmezsin. Bir film müziği. ‘Zabriskie Point’ti adı.” “Ah,” dedim, “bende vardı o. Plağı değil de kasedi. Aslında bir özelliği yoktu... Dima, niçin sessizleştin? Hey, Dima!”</p>

  <p>Dima’nın sorusu gelmeden önce ahize uzun süre çatırdadı.</p>

  <p>“Nasıl bir şey?” diye sordu.</p>

  <p>“Nasıl anlatsam,” dedim. ‘“More’u dinlemiş miydin?”</p>

  <p>“Tabii ki.”</p>

  <p>“Ona benziyor. T ek fark, şarkı söylememeleri. Bildik bir soundtrack. Eğer ‘More’u dinlediysen, onu da dinlediğini varsayabilirsin. Tipik Pinky - saksofon, synthesizer. Albümün ikinci yüzü...”</p>

  <p>Telefonda bir bip sesi duyuldu ve kafatasımın içi Khalmuradov’un gürlemesiyle doldu:</p>

  <p>“Ra, yanıt ver! Ne kaynatıyorsunuz orada öyle, bok herifler? Yapacak işiniz yok mu? Yumuşak iniş için otomatik sistemi hazırla!”</p>

  <p>Dima isteksizce, “Otomatik sistem hazır!” diye yanıtladı.</p>

  <p>“Öyleyse, frenleme motorunun eksenini ay dikeyine göre ayarlamaya başla!”</p>

  <p>“Tamam.”</p>

  <p>Ay gezgininin gözetleme deliklerinden uzaya göz attım ve Ay’ın iyice yaklaştığım gördüm. Gözlerimin önündeki manzaranın üst yansı siyah değil de mavi olsaydı, Ukrayna bayrağının neredeyse aynısı olacaktı. Telefon çaldı. Ahizeyi kaldırdım, ancak yine Khalmuradov’du.</p>

  <p>“Dikkat! Üçe kadar sayınca frenleme motorunu radyoaltimetre kumandasıyla çalıştır!”</p>

  <p>“Anlaşıldı,” diye karşılık verdi Diriıa.</p>

  <p>“Bir... İki...”</p>

  <p>Telefonu hemen kapattım.</p>

  <p>Motor ateşlendi ve kesik kesik çalışmaya başladı. Yaklaşık yirmi dakika sonra aniden omzum duvara savruldu, ardından da sırtım tavana çarptı ve her taraf dayanılmaz derecede gürültülü bir çarpışmayla sarsıldı; Dima’nın vçda etmeden ölümsüzlüğe göçmüş olduğunu anladım. Ama kırılmış değildim - son konuşmamız haricinde hep suskun ve çekingen olmuştu; ve içimden bir ses, kıtalararası balistik füzesinin sepetinde günler boyu oturunca, bir daha merhaba demesine ya da veda etmesine hiç gerek kalmadığını anlamış olduğunu söylüyordu.</p>

  <p>İnişin farkına varmadım. Sarsıntı ve gümbürtüler birdenbire duruverdi ve gözetleme deliklerinden bakınca, uçuştan önce gördüğüm zifiri karanlığın aynısını gördüm. İlk önce, bir şeylerin ters gittiğini sandım; ama ardından, plana göre Ay’a ay gecesi sırasında inmem gerektiğini hatırladım.</p>

  <p>Bir süre, neyi beklediğimi bilmeden bekledim. Ansızın telefon çaldı.</p>

  <p>Telefondaki ses, “Benim, Khalmuradov,” dedi. “Her şey yolunda mı?”</p>

  <p>“Evet komutanım, Yoldaş Albay.”</p>

  <p>“Uzakölçer bir dakika içinde harekete geçirilecek ve kılavuz raylar indirilecek,” dedi. “Yüzeye inecek ve rapor vereceksin. Ama frenleri kullan, anlıyor musun?”</p>

  <p>Sonra ahizeyi ağzından uzaklaştırarak, daha sakin bir sesle ekledi:</p>

  <p>“Hun-der-ground’muş. Bak sen şu piçe.”</p>

  <p>Ay gezgini sallandı ve dışarıdan boğuk bir pat sesi geldi. Khalmuradov, “İleri,” dedi.</p>

  <p>Muhtemelen görevimin en zor kısmı buydu - iniş modülünden çıkarak, ay yüzeyine indirilmiş iki daracık kılavuz ray üzerinden aşağı doğru ilerlemem gerekiyordu. Ay gezgininin tekerleklerindeki flanşlara uyması için, kılavuz raylara özel yivler yapılmıştı ve kayıp düşmek olanaksızdı; ama yine de kılavuz raylardan birinin bir kaya parçasına denk gelme riski vardı ki, böyle bir durumda ay gezgini yan yatıp devrilebilirdi. Pedalları birkaç kez çevirdim ve koca aracın ileri doğru hareketlenerek, kendi momentiyle ilerlemeye başladığını hissettim. Fren yaptım ama atalet kuvveti çok büyüktü ve ay gezgini aşağı doğru sürüklendi. Ansızın madeni bir ses duyuldu ve fren boşaldı. Pedalları birkaç kez korkunç bir hızla geri çevirdim ama ay gezgini karşı konulmaz bir şekilde ileri fırladı, iki yana sallandı ve sekiz tekerleğinin birden üstünde, dengeli bir şekilde durdu.</p>

  <p>Ay’daydım. Ama bu konuda hiçbir şey hissetmiyordum; dişli çarktan kurtulan zinciri yerine nasıl takacağımı düşünüyordum. Nihayet başardığımda, telefon çaldı. Uçuş Lideri arıyordu. Sesi içten ve resmiydi.</p>

  <p>“Yoldaş Krivomazov! Sovyet otomatik uzay istasyonu ‘Luna-17B’nin Ay’a yaptığı yumuşak inişten dolayı, burada, Uçuş Kontrol Merkezi’ndeki hava kuvvetlerine bağlı tüm subaylar adına seni kutlarım!”</p>

  <p>Patlama sesleri duyunca, şampanya patlattıklarını anladım. Müzik de vardı - marş gibi bir şeydi; ahizedeki çatırtılar neredeyse tamamen bastırdığı için, müziği çok zor duyabiliyordum.</p>

  <h5 id="u8fbd7849-a35b-49ea-a37a-b9318b1c86df" style="text-align: center;"><a id="bookmark1"></a><span style="font-weight:bold;">14</span></h5>

  <p>Geleceğe yönelik gençlik düşlerim, yaşamın geri kalanıyla tamamen alakasız olan o akşamların sakin hüzünlerinden doğmuştu: Bisikletin yanındadır ve başka birinin kamp ateşinden artakalanların yanı başında çimenlere uzanmışsındır; henüz batmış olan güneşin Batı göğünde bıraktığı mor çizgileri seyrederken, Doğu’da da ilk yıldızları görebilirsin.</p>

  <p>Çok şey görmüş geçirmiş değildim ama hoşuma giden pek çok şey vardı. Ay’a yapacağım bir uçuşun, kaçırdığım her şeyi kapsayacağını ve telafi edeceğini düşünüyor, kaçırdıklarımı sonradan yakalamayı umuyordum; hayattaki en iyi şeylerin ancak göz ucuyla görüldüğünü nereden bilebilirdim? Çocukken, diğer dünyaların manzarasını hayal ederdim sık sık -solgun bir ışıkla aydınlanmış, kraterlerle kaplı kayalık ovalar; uzaklarda sivri tepeli dağlar, simsiyah bir gökyüzünde parıldayan yıldızlar arasında alev alev yanan devasa bir güneş; metrelerce kalınlıkta kozmik toz tabakaları hayal ederdim, Ay yüzeyinde milyarlarca yıldır hareketsiz duran kayalar getirirdim gözümün önüne- yere eğilip uzay giysimin kalın eldivenleri içindeki parmaklarımla tutup kaldıracağım güne dek, bir kayanın onca yıl aynı yerde hiç hareket etmeden duracağını düşünmek, nedense beni gerçekten de heyecanlandırırdı. Dünya’nın mavi yuvarlağını görmek için başımı nasıl kaldıracağımı düşünürdüm ve yaşantımın bu en önemli dakikası, inanılmaz derecede harika bir şeylerin eşiğinde olduğumu hissettiğim tüm o anlarla birleştirirdi beni.</p>

  <p>Oysa öyle anlaşılıyordu ki, zayıf elektrik ışığının nadiren vurduğu dar, karanlık ve havasız bir alanmış Ay; gözetleme deliklerinin işe yaramaz merceklerinden görünenlerse, sonsuz karanlıktan ve başımı gidona dayalı kollarımın üzerine yaslayıp iki büklüm olarak daldığım huzursuz ve rahatsız uykudan ibaretmiş meğer.</p>

  <p>Ağır ağır yol alıyordum -günde yaklaşık beş kilometre kadar- ve çevremdeki dünyanın neye benzediği hakkında en ufak bir fikrim bile yoktu. O halde, doğal olarak, bu sonsuz karanlık krallığı muhtemelen hiçbir şeye benzemiyordu zaten - çünkü benden başka, onu bir şeylere benzetebilecek kimse yoktu etrafta ve ben de aküden tasarruf etmek için farları açmamıştım. Altımdaki toprağın yüzeyi belli ki düzdü, çünkü araç sarsıntısız ilerliyordu. Gidonu hiç çeviremiyordum -iniş sırasında sıkışmış olmalıydı- bu yüzden de tek yapmam gereken durmadan pedal çevirmekti. Ama uzaydaki yolculuğum öyle uzun sürmüştü ki, kasvetli düşüncelerin beni alaşağı etmesine izin vermemiştim ve hatta mutlu olmayı bile başarmıştım.</p>

  <p>Saatler ve günler geçti. Başımı gidona yaslayıp uyumak için duruyordum sadece. Tuvaleti kullanmak korkunç derecede rahatsız bir şeydi ve bu yüzden de, anaokulunda okuma saati sırasında yapmaya alıştığım gibi son ana kadar beklemeyi tercih ediyordum. Tuzlama sığır eti yavaş yavaş tükeniyor, güğümdeki su da giderek azalıyordu; önümdeki haritanın üzerindeki kırmızı çizgiyi her akşam bir santim daha uzatıyordum ve çizginin sona ermesi gereken küçük siyah daire gittikçe biraz daha yaklaşıyordu. Daire, metro istasyonunun sembolüne benziyordu; bir adı olmaması canımı sıktığı için yanma bir tane yazmıştım - ‘Zabriskie Point’.</p>

  <p>Sağ elimle muflonlu kaputumun cebindeki nikel kaplama topuzu sıkarak, teneke kutulardan birinin ‘Çin Şeddi’ yazan etiketine dalıp gitmiştim bir saattir. Uzak Çin çayırlarında esen ılık rüzgârların hayalini görüyordum ve yerdeki telefonun can sıkıcı çalışıyla pek alakadar olmamıştım ama bir müddet sonra açtım.</p>

  <p>“Yanıt ver, Ra! Telefonu niye açmıyorsun? Niçin hareket etmiyoruz? Uzakölçer sayesinde her şeyi buradan görebiliyorum.”</p>

  <p>“Dinleniyorum, Yoldaş Uçuş Lideri.”</p>

  <p>“Göstergede ne yazdığını bildir!”</p>

  <p>Küçük çelik silindirin ağzındaki rakamlara göz attım. “Otuz iki kilometre yedi yüz metre.”</p>

  <p>“Şimdi ışığı söndür ve dinle. Buradaki haritaya bakılırsa, çok yaklaşmış olduğun görülüyor.”</p>

  <p>Bir tüfek namlusu gibi haritadan bana bakan küçük siyah daireye varmak için önümde daha çok yol olduğunu bilmeme karşın, kalbimin sıkıştığını hissettim.</p>

  <p>“Neye yakınım?”</p>

  <p>“‘Luna-17B’nin iniş modülüne.”</p>

  <p>“Ama ‘Luna-17B’ benim,” dedim.</p>

  <p>“Boş ver, onlar da öyleydi.”</p>

  <p>Yine sarhoştu sanki. Ama neden bahsettiğini anlamıştım. Ay’dan toprak almak üzere gönderilmiş keşif seferinden söz ediyordu; o zaman iki kozmonot Ay’a iniş yapmıştı: Pasiuk Drach ve Zurab Pratsvania. Beş yüz gram toprağı dünyaya göndermek için yanlarındaki küçük roketi kullanmışlar; sonra da Ay yüzeyinde bir buçuk dakika yaşayıp kendilerini vurmuşlardı. .</p>

  <p>Uçuş Lideri, “Dikkat, Omon!” dedi. “Şimdi gözünü dört aç. Hızını düşür ve farlarını yak.”</p>

  <p>Bir düğmeye hafifçe vurdum ve gözlerimi deliklerin siyah merceklerine yapıştırdım. Optik bozulma, ay gezgininin etrafındaki karanlığı önümde sonsuz bir tünel gibi uzanan bir kubbeye dönüştürüyordu. Net olarak tek görebildiğim, sert ve engebeli kayalık yüzeyin küçük bir kısmıydı - bazalt olduğu aşikardı; hareket hattımın üzerinde yaklaşık her bir buçuk metrede bir, topraktan fırlayan uzun ve alçak kayalar çıkıyordu yoluma; çöllerdeki kum tepeciklerini hatırlatıyorlardı bana. İşin tuhafı, ilerlerken onların varlığını hiç hissetmiyordum.</p>

  <p>Ahizedeki ses, “Nasıl gidiyor?” diye sordu.</p>

  <p>“Hiçbir şey görmüyorum,” dedim.</p>

  <p>“Farlarını kapatarak devam et. Acele etme.”</p>

  <p>Kırk dakika daha ilerledim. Sonra, ay gezgini bir şeyle çarpıştı. Ahizeyi kaldırdım.</p>

  <p>“Dünya, yanıt ver. Burada bir şey var.”</p>

  <p>“Farları aç.”</p>

  <p>Görüş alanımın tam ortasında, siyah deri eldivenler içinde iki el vardı. Sağ elin alışılmıştan uzun parmakları, içinde halen bir miktar kum ve ufak taşlar bulunan küçük bir küreğin sapındaydı; sol el ise, donuk donuk parıldayan ‘Makarov’ tabancasını sıkıca, kavramıştı. Eller arasında koyu renkli bir şey vardı. Yakından bakınca, muflonlu bir subay kaputunun kaldırılmış yakasını ve üzerinde yükselen kürk başlığın tepesini seçebildim; adamın omzunu</p>

  <p>ve kafasının bir bölümünü ay gezgininin tekerleği kapatıyordu.</p>

  <p>Ahize, “Nedir o, Omon?” diye fısıldadı kulağıma.</p>

  <p>Görebildiklerimi kısaca tarif ettim.</p>

  <p>“Peki ya apoletler, onları görebiliyor musun?”</p>

  <p>“Hayır.” <sub>s</sub></p>

  <p>“Yarım metre geri git.”</p>

  <p>“Ay gezgini geri gitmez,”dedim. “Kontrapedal freni var.”</p>

  <p>“Kahretsin... Tasarımcıların amirine söylemiştim,” diye mırıldandı Uçuş Lideri. “Onun kim olduğunu merak ediyorum, Zura mı yoksa Pasha mı. Zura yüzbaşı, Pasha da binbaşıydı. Tamam, farları kapat, aküleri bitireceksin.”</p>

  <p>“Emredersiniz komutanım,” dedim ama emri yerine getirmeden önce, hareketsiz duran ele ve kürk başlığın kumaş tepesine bir kez daha baktım. Bir süre hareket edemedim ama sonra dişlerimi sıktım ve pedala bütün gücümle yüklendim. Ay gezgini zıplar gibi oldu ve bir saniye sonra yeniden yere indi.</p>

  <p>Telefonda Uçuş Lideri’nin yerini alan Khalmuradov, “İleri,”dedi. “Programın gerisinde kalıyorsun.”</p>

  <p>Zamanımın hemen hemen tümünü zifiri karanlıkta geçirerek eneıjiden tasarruf ettim; çılgın gibi pedal çeviriyor ve ışığı yalnızca pusulayı kontrol etmek için birkaç saniyeliğine yakıyordum - gerçi manasız bir hareketti bu, çünkü gidon zaten hiçbir işe yaramıyordu. Ama öyle yapmamı emretmişlerdi. Hissettiklerimi tarif etmek güç: Karanlık, sıcak ve sıkışık bir alan, alnınızdan ter damlıyor, hafif bir sallantı var - belki ana rahmindeki cenin de böyle bir tecrübe geçirir.</p>

  <p>Ay’da olduğumun farkındaydım; ama beni dünyadan ayıran muazzam mesafe, tam anlamıyla soyutlanmama neden oluyordu. Telefonda konuştuğum insanlar sanki yakınlarda bir yerdeymiş gibi geliyordu bana - seslerini ahizede pırıl pırıl duyabildiğim için değil, bütünüyle soyut resmi ilişkilerin ve bizi birbirimize bağlayan kişisel duyguların bu denli uzaklara ulaşmasına akıl erdiremediğim için. Ama en tuhafı, beni çocukluğuma bağlayan anıların da böylesine akıl almaz bir mesafeye uzanabilmesiydi.</p>

  <p>Okula giderken, yaz aylarında Moskova dışındaki bir köyde kalırdım. Köy, bellibaşlı otoyollardan birinin kenarına kuruluydu; zamanımın çoğunu bisikletimin selesi üzerinde geçirirdim ve bazen otuz kırk kilometre bisiklet sürdüğüm olurdu. Bisikletin ayarı tam yapılmamıştı ve tıpkı ay gezginindeki gibi çok alçak olduğu için gidonun üzerine iyice eğilmem gerekiyordu. Ve şimdi, galiba bedenim çok uzun süre o şekilde durduğu için, sanrılar görmeye başlamıştım. Gözüm açık uykuya dalar gibi oluyordum -karanlık da bunu iyiden iyiye kolaylaştırıyordu; altımdan hızla akıp giden asfalta düşen gölgemi ve otoyolun ortasındaki beyaz kesik çizgileri görebildiğimi hayal ediyor, dizel kokan havayı soluyordum. Yanımdan geçip giden kamyonların gürültüsünü ve lastiklerin asfaltta çıkardığı tıslama . sesini duyabildiğimi düşünmeye başlıyor, bir sonraki radyo bağlantısına kadar da kendime gelemiyordum. Ama hemen ardından, Ay gerçekliğinden koparak Moskova otoyoluna geri dönüyor ve orada geçirdiğim saatlerin benim için ne kadar önemli olduğunun farkına varıyordum.</p>

  <p>Bir keresinde, Yoldaş Kondratiev radyoyla bana bağlanıp Ay hakkında şiirler okumaya başladı. Ruhuma ayna tuttuğunu daha ilk mısralarından anladığım bir şiiri okumaya koyulduğunda, kırıcı olmadan ona nasıl dur diyebileceğimi düşünüyordum:</p>

  <p><span style="font-style:italic;">“Hiç tükenmeyen gerçek için takarız yaşamın hayati prangalarını,</span></p>

  <p><span style="font-style:italic;">Ama sana bakmak için çevirdiğimde başımı,</span></p>

  <p><span style="font-style:italic;">Ne kadar da değişmişsin sen, gençlik yıllarımdaki ben</span></p>

  <p><span style="font-style:italic;">Renklerin benim değil, yüzündeki bir tek çizgi bile doğru değil.</span></p>

  <p><span style="font-style:italic;">Ve beynimin içinde, tek görebildiğim ay tutkusu</span></p>

  <p><span style="font-style:italic;">Aramızda parlıyor, boğulmakta olan adamla sığ yer arasında;</span></p>

  <p><span style="font-style:italic;">Altındaki yarış bisikleti, uzaklaştırır benden seni</span></p>

  <p><span style="font-style:italic;">Ay’ın aydınlık yüzüne, miller boyunca ileriye doğru,</span></p>

  <p><span style="font-style:italic;">Şimdiye dek ne kadar oldu... ”</span></p>

  <p>Sessizce hıçkırdım ve Yoldaş Kondratiev hemen durdu.</p>

  <p>“Devamı nasıl?” diye sordum.</p>

  <p>“Unutmuşum,” dedi Yoldaş Kondratiev, “Aklımdan tamamen çıkıp gitmiş.”</p>

  <p>Ona inanmadım ama tartışmanın ya da yalvarmanın anlamı yoktu.</p>

  <p>“Şimdi ne düşünüyorsun?” diye sordu.</p>

  <p>“Hiç,” dedim.</p>

  <p>“Hiçbir şey düşünmemek imkânsızdır,”dedi. “Her zaman bir düşünce vardır kafanın içinde. Anlat bana, bilmek isterim.”</p>

  <p>“Şey, sık sık çocukluğumu hatırlıyorum,” dedim isteksizce. “Bisikletime nasıl bindiğimi. Buna çok benziyordu. Bugüne bakınca anlamıyorum - oradaydım işte, gidonu hayli alçakta kalan bisikletime biniyordum; gökyüzü gerçekten ışıl ışıldı ve hafif de rüzgâr vardı...”</p>

  <p>Sustum.</p>

  <p>“Pekâlâ? Anlamadığın nedir?”</p>

  <p>“Bisikletimi kanala doğru sürdüğümü sanıyordum... Öyleyse nasıl oluyor da ben?..”</p>

  <p>Yoldaş Kondratiev bir iki dakika boyunca hiçbir şey söylemedi ve sonra da ahizeyi sessizce yerine koydu.</p>

  <p>Radyo Bikın’ı açtım - ama öyle olduğunu iki dakikada bir söyledikleri halde, sahiden de Radyo Bikın olduğuna inanamıyordum.</p>

  <p>Bir kadın sesi, uzaklardaki Rusya’da öğlen tatiline girmiş bir fabrikanın üstünde süzülerek uçarken, “Nukino</p>

  <p>köyünden Maria Ivanovna Plakhuta, Anavatan’a yedi oğul vermiştir,” dedi. “Bunlardan ikisi olan Ivan Plakhuta ve Vassily Plakhuta şu anda askerde, KGB’nin tank birliklerinde görev yapıyorlar. Anneleri için komik şarkı ‘The Samovar’ı yayınlamamızı istediler bizden. İşte isteğinizi yerine getiriyoruz çocuklar. Maria Ivanovna, burada sizin için şarkı söyleyecek kişi, kardeşlerinden sekiz yıl önce kıdemli astsubay rütbesiyle ordudan terhis olacağına sevindiği kadar sevinerek davetimizi kabul eden, SSCB’nin Halk Soytarısı Artem Plakhuta’dır.”</p>

  <p>Ardından balalaykalar tıngırdamaya başladı, simballer birkaç kez birbirine vuruldu ve coşkulu bir ses “r” harfine sanki kalabalık bir otobüste yanına sıkışan kişiymiş gibi kuvvetle bastırarak şarkı söylemeye başladı:</p>

  <p><span style="font-style:italic;">“O-oo, sularrr fokur fokur kaynıyor!”</span></p>

  <p>Kapattım. Sözler tüylerimi diken diken etmişti. Dima’nın kır başını ve ‘Atom Heart Mother’ın kapağındaki ineği hatırlayınca sırtımdan soğuk terler aktı. Şarkının bittiğine emin oluncaya dek bir iki dakika bekledim ve sonra siyah düğmeyi çevirdim. Bir an için sessizlik oldu; ama sonra, bariton ses saklandığı yerden yüzüme doğru sıçrayıverdi: <span style="font-style:italic;">“Kokarcalara çayımızdan verdik içmeleri için,</span></p>

  <p><span style="font-style:italic;">Kaynamış suyla besledik onları!”</span></p>

  <p>Bu sefer daha uzun süre bekledim ve nihayet radyoyu yeniden açtığımda, spiker konuşmaktaydı:</p>

  <p>“Kozmonotlarımızı ve dünyada verdikleri emekler sayesinde cennette vardiyalı çalışmayı hak eden tüm o insanları hatırlayalım. Onlar için bugün...”</p>

  <p>Kendi düşüncelerime daldım; daha doğrusu, sanki altımdaki ince buz kırılmış gibi, kendimi birdenbire onlardan birinin içine batmış halde buldum; ve ancak birkaç dakika sonra, bas seslerden oluşan dev bir koro uzaklarda yeni bir şarkının heybetli yapısına son tuğlaları koyarken, yeniden bir şeyler duymaya başladım. Ama gerçek dünyanın bilincinde olmadığım halde, sağ dizimi mümkün olduğunca dışa döndürerek -botum vurduğu için su toplayan yerler bu şekilde daha az acı veriyordu- mekanik bir şekilde pedalları çevirmeye devam ettim.</p>

  <p>Zihnimde beliren ani bir düşünceyle sarsıldım.</p>

  <p>Eğer şimdi, gözlerimi kapattığımda -bir insanın bilfiil herhangi bir yerde olabileceği kadar- Moskova dışındaki hayali bir otoyolda buluyorsam kendimi ve var olmayan asfalt, ağaçlar ve güneş ışığı, sanki sahiden de en sevdiğim ikinci vitesle bir yokuştan aşağı hızla inermişim gibi gerçek oluyorsa benim için; eğer -artık pek de uzak olmayan Zabriskie Point’i unutarak- kimi zaman birkaç saniyeliğine de olsa mutlu olduysam, ne anlama geliyordu bu? Henüz daha çocukken, yaz mutluluğuyla kaplı bir dünyanın parçası olmaktan başka hiçbir şey olmadığım zamanlarda, gelecekte beni neler beklediğiyle biraz olsun ilgilenmeden, bisikletimle asfalt şerit boyunca rüzgâra karşı hızla güneşe doğru gittiğim günlerde - daha o zamanlar bile, ay gezgini çevremde yavaş yavaş cisimlenirken eğri büğrü gözetleme deliklerinden geçerek bilince nüfuz edenlerden başka hiçbir şey görmeden, Ay’ın siyah ve cansız yüzeyinde aslında çoktan ilermeye koyulduğum anlamına gelmiyor muydu?</p>

  <p><span style="font-style:italic;">“Yarın yolcuyuz uzaya</span></p>

  <p><span style="font-style:italic;">Ama yok içimizde hüzün ya da tasa</span></p>

  <p><span style="font-style:italic;">Gökyüzünde tek başımıza.</span></p>

  <p><span style="font-style:italic;">Ay gidiyor en önde.</span></p>

  <p><span style="font-style:italic;">Olgun arpa başakları, elveda size. ”</span></p>

  <h5 id="u00d94d73-160c-4158-aafc-5781a4663058" style="text-align: center;"><a id="bookmark2"></a><span style="font-weight:bold;">15</span></h5>

  <p>Duvarda sivri sakallı bir yüzün altın profilini taşıyan bir pano ve yarım daire halinde yazılıp metal kaplamalı iki zeytin dalıyla çerçevelenmiş bir “Lenin” kelimesi gördüm. Bu noktadan daha önce pek çok kez geçmiş olduğum halde, etrafta hep birileri olduğu için yaklaşmaya cesaret edememiştim.</p>

  <p>Bütün yapıyı yeni bir merakla inceledim: Pano bir hayli büyüktü -yüksekliği bir metre kadardı- ve kızıl kadifeyle kaplıydı. İki ucundan asılmıştı ve arkasındaki küçük kanca duvarda dimdik durmasını sağlıyordu. Etrafa göz attım. Okuma saati henüz sona ermemişti ve koridorda kimsecikler yoktu. Pencereye gittim - öbür ucundan bana doğru ağır ağır ilerleyen iki ay gezgini haricinde, yemek salonuna giden yol bomboştu. Kamp liderleri Yura ve Lena’yı seçtim. Ortalık sessizdi; alt kattan bir pingpong topunun sesi geliyordu yalnızca: Okuma saati sırasında birilerinin masatenisi oynama hakkına sahip olduğu düşüncesi canımı sıkmıştı. Kancayı yerinden çıkarıp panoyu kendime doğru çekince duvarın kare şeklindeki bir bölümü açığa çıktı ve tam ortasında altın yaldızlı bir şalter olduğunu gördüm. Uzanıp şalteri yukarı kaldırırken, midemdeki bulantı daha da kötüleşti.</p>

  <p>Hafif bir vınlama duyuldu. Bunun ne olduğunu bile bilmeden, etrafımdaki dünyaya ve tabii ki kendime de büyük bir kötülük yapmışım gibi hissettim. Vınlama yeniden duyuldu ama bu kez ses daha yüksekti; birdenbire, o şalterin, açtığım küçük kızıl kapının ve bulunduğum koridorun - hiçbirinin gerçek olmadığının farkına vardım; çünkü aslında bir duvardaki şalterin önünde durmuyor, fena halde sıkışık bir yerde iki büklüm vaziyette rahatsız bir şekilde oturuyordum. Bir vınlama daha duyuldu ve birkaç saniye sonra da ay gezgini etrafımda maddeleşti. Bir diğer vınlamayla birlikte, dün başımı gidona yaslamadan evvel, haritadaki kırmızı çizgiyi ‘Zabriskie Point’ yazısının yanındaki siyah dairenin ortasına kadar uzatmış olduğum geldi aklıma.</p>

  <p>Telefon çalıyordu.</p>

  <p>Albay Khalmuradov’un sesi ahizede gürledi: “İyi uyudun mu, seni göt?”</p>

  <p>Aniden sinirlenerek, “Göt sensin,” dedim.</p>

  <p>Khalmuradov gümbür gümbür bir kahkaha attı - hiç kızmadığını anladım.</p>

  <p>“Uçuş Kontrol Merkezi’nde yine tek başımayım. Gençler ortak bir uçuş görevi oluşturmak için Japonya’ya gittiler. Pkhadzer Vladlenovich sana selam söyledi ve hoşça kal diyemediği için de üzüldüğünü belirtti - her şey son anda belli oldu. Ben sırf senin yüzünden burada kalmak zorundaydım. Baksana, radyo vericisini bugün kuracak mısın? Bu kadarı yetmiştir sana herhalde, öyle değil mi? Bittiğine seviniyor musun?”</p>

  <p>Yanıt vermedim.</p>

  <p>Khalmuradov, “Ne yani, kızgın mısın bana? Omon? Sırf o gün sana otuzbirci dediğim için mi kızdın? Unut onu, olur mu? Uçuşu ertelemek zorunda kalacaktık neredeyse,” dedi. Bir an durdu ve sonra devam etti. “Tıpkı aptal bir karı gibi davranıyorsun... Erkek misin, değil misin? Bugün özel bir gün. Bunu sakın unutma.”</p>

  <p>“Unutmadım,” dedim.</p>

  <p>Khalmuradov endişeyle tembihledi, “Düğmelerini olabildiğince sıkı ilikle,” diye öğütledi, “Özellikle de kaputunun yakasını. Yüzün...”</p>

  <p>“Ne yapılması gerektiğini sizin kadar biliyorum,” diye araya girdim.</p>

  <p>“Öncelikle koruyucu gözlüğü tak, sonra atkıyı boynuna sar, ardından da başlığını kafana geçir. Çenenin altından bağlamayı da unutma. Sonra da eldivenleri tak. Yenlerini ve paçalarını iple bağla - vakumla dalga geçmek olmaz. İşte o zaman üç dakika dayanabilirsin. Anlaşıldı mı?”</p>

  <p>“Anlaşıldı.”</p>

  <p>“‘Anlaşıldı’ demeyeceksin seni piç - ‘emredersiniz komutanım’ diyeceksin. Hazır olduğunda haber ver.”</p>

  <p>İnsan ölmek üzereyken, hayatı bir film şeridi gibi hızla gözlerinin önünden geçer derler. Buna ilişkin hiçbir fikrim yok. Ne kadar uğraştıysam da, bana öyle bir şey olmadı. Onun yerine, Japonya’daki Landratov’un canlı ve şaşılacak derecede ayrıntılı bir resmini gördüm -yepyeni pahalı spor ayakkabılarla sabah güneşi altında sokakta yürüyor ve gülümsüyordu- herhalde o ayakkabıları ne tip ayaklara giydiğini hatırlamıyordu bile. Başkalarını da hayal ettim - Uçuş Lideri yelekli bir takım elbise giymiş yaşlıca bir aydına dönüşmüştü ve Yoldaş Kondratiev de televizyondaki aktüalite programının muhabiriyle ciddi bir röportaj yapıyordu. Ama kendimle ilgili tek bir düşünce bile geçmedi kafamdan. Sakinleşmek için radyoyu açtım ve nehrin ötesinde uzak bir yerlerde yanan ışıklar, üzüntüyle eğilmiş bir baş, kederle yaralanmış bir yürek ve altın saat kösteklerinden başka kaybedecek bir şeyleri olmayan Beyaz Muhafızlar hakkında sakin bir şarkı dinledim.</p>

  <p>Bir anda radyo kapandı ve telefon çaldı.</p>

  <p>Khalmuradov, “Pekâlâ, hazır mısın?” diye sordu.</p>

  <p>“Henüz değil,” diye yanıt verdim, “ne bu telaş?”</p>

  <p>Khalmuradov, “Seni gidi küçük zırtapoz seni,” dedi, “vurduğumuz şu piçten başka hiç çocukluk arkadaşın olmamasıyla ilgili olarak kişisel dosyanda neler yazdığını gördüm. Diğer insanları hiç düşünmez misin? Ben tenisimi özleyebilirdim.”</p>

  <p>Kısa bir süre sonra, ben artık ortada yokken, Khalmuradov’un şişko baldırlarına geçirdiği beyaz şortuyla Luzhniki’deki kortların asfalt zemini üzerinde durup tenis topuna vuracağını düşünmek nedense inanılmaz biçimde tiksindirdi beni. Onu kıskandığımdan değil, henüz okullu olduğum günlerde o aynı Luzhniki’de geçen güneşli bir eylül gününü şaşırtıcı bir berraklıkla aniden hatırladığım için böyle hissetmiştim. Ama sonra, ben yok olduğumda Khalmuradov ve Luzhniki’nin de yok olacağını fark ettim ve bu düşünce, hayalimin üzerimde yarattığı sıkıntıyı yok etti.</p>

  <p>“Diğer insanlar mı? Hangi diğer insanlar?” diye sordum yavaşça. “Zaten hiç önemi yok. Sen git. Ben kendi başımın çaresine bakarım.”</p>

  <p>“Kes şunu.”</p>

  <p>“Sorun değil, sen git.”</p>

  <p>Khalmuradov ciddi bir sesle, “Kes şunu, kes,” dedi. “Raporu tamamlamam, Ay’dan gelen sinyali kaydetmem ve Moskova saatini not almam gerekiyor. Sen işine bak yeter.”</p>

  <p>Aniden, “Landratov da Japonya’da mı?” diye sordum. Khalmuradov kuşkuyla, “Ne sordun sen?” diye sordu. “Bir şey geldi de aklıma.”</p>

  <p>“Ya, nedir o aklına gelen? Anlat bana.”</p>

  <p>“Mezuniyet sınavlarında ‘Kalinka’yla dans etmesini hatırladım yalnızca.”</p>

  <p>“Anladım. Hey, Landratov, Japonya’da mısın sen? Seni soran biri var burada.”</p>

  <p>Kahkahalar duyuldu ve ahizeyi tutan parmaklar telefonun üzerinde hafifçe gıcırdadı.</p>

  <p>Nihayet Khalmuradov, “O burada,” dedi. “Selamı var.” “Benden de selam söyleyin. Pekâlâ, samrım vakit geldi.” Khalmuradov aceleyle, “Kapağı iterek aç,” dedi ve ezbere bildiğim talimatları tekrar ederek, “hava basıncının seni dışarı fırlatmaması için hemen gidonu tut. Atkını çıkarmadan oksijen maskesinden bir nefes al ve dışarı tırman. Hareket hattında on beş adım yürü, radyo vericisini çıkar, yere koy ve çalıştır. Epeyce uzağa götürdüğünden emin ol, yoksa ay gezgini sinyali engeller... Ve sonra... içinde tek bir mermi bulunan bir tabanca vermiştik sana. Kozmonot müfrezesinden hiç korkak çıkmadı şimdiye dek.”</p>

  <p>Kapattım. Telefon yeniden çaldı ama hiç aldırmadım. Bir an için, radyo vericisini çalıştırmamak geçti içimden ve Khalmuradov piçinin bütün gün Uçuş Kontrol Merkezi’nde takılıp, sonra da Parti’den azar işiteceğini düşünerek eğlendim ama Sema Anikin’i ve bana oraya gidip işi bitirmem gerektiğini söylediğini hatırladım. Birinci ve ikinci kademedeki çocuklara, hatta yabani Dima’ya bile ihanet edemezdim; onlar ben buraya varabileyim diye ölmüşlerdi ve Khalmuradov’a olan kinim, onların soylu kaderlerinin yanında önemsiz ve utanç verici görünüyordu. Cesaretimi toplamam ve yapılması gerekeni yapmam gerektiğini birkaç saniye içinde nihayet anladığımda, telefon çalmayı kesti.</p>

  <p>Yarım saat sonra hazırlıklarımı tamamlamıştım. Kulaklarımı ve burun deliklerimi nemlenme sağlayan yağlı hidrofil pamuktan yapılmış özel tıkaçlarla tıkadıktan sonra teçhizatımı kontrol ettim - her şey sıkı sıkı iliklenmiş, iç içe geçirilmiş ve bağlanmıştı; motorsiklet gözlüğünün lastik kayışı biraz fazla sıkıydı ve yüzüme batıyordu ama kurcalamaya kalkışmadım: Nasıl olsa uzun süre katlanmam gerekmeyecekti. Tabanca kılıfını raftan aldım, tabancayı çekip çıkardım, horozunu kaldırdım ve muflonlu kaputumun cebine tıkıştırdım. Radyo vericisinin içinde olduğu çuvalı sol omzuma attım ve tam telefonu açmak üzereydim ki kulaklarımı hidrofil pamukla tıkamış olduğumu hatırladım. Zaten yaşamdaki son dakikalarımı Khalmuradov’la konuşarak harcamak istemiyordum aslında. Dima’yla yaptığım son konuşmayı hatırladım ve ‘Zabriskie Point’ konusunda ona yalan söylemekle doğru hareket ettiğime karar verdim. Hâlâ sırlar barındıran bir dünyayı ardında bırakmak berbat bir şey.</p>

  <p>Sanki derin sulara dalacakmış gibi nefesimi verdim ve işe koyuldum.</p>

  <p>Akü, lambanın ışık vermesine imkân tanımayacak kadar zayıflamıştı - ampulün içindeki telin kızıllığını ancak seçebiliyordum; ama gördüğüm saatlerce eğitimden sonra bedenim ne yapması gerektiğini o kadar iyi biliyordu ki, neredeyse zifiri karanlıkta çalışmam gerektiği halde bir kez olsun duraklamadım. Öncelikle kapağın kenarındaki beş cıvatayı sökmem gerekti. Nihayet en son cıvata da yere düştüğünde, imdat çıkışını açan kolun üstündeki küçük pencereyi el yordamıyla buldum ve son kalan tuzlama et konservemle cama sertçe vurdum. Cam paramparça oldu. Aralıktan elimi soktum, patlayıcı kartuşunun halkasına parmağımı geçirdim ve hızla çektim. Kartuş bir ‘F-l’ el bombasının patlayıcı maddesinden yapılmıştı ve üç saniye zamanım vardı; bu da bana, gidonu tutup başımı mümkün olduğunca aşağı indirmeme yetecek kadar vakit bırakıyordu. Kafamın üzerinde gök gürlemesini andıran bir ses duydum ve öyle kuvvetli sarsıldım ki az kalsın seleden düşecektim ama dayanmayı başardım. Yarım saniye bekledim ve başımı kaldırdım.</p>

  <p>Yukarıda sonsuz uzayın dipsiz kara boşluğu uzanıyordu. Onunla aramızda, motorsiklet gözlüğümün ince pleksiglası vardı yalnızca. Zifiri karanlıkla çevrelenmiştim. Eğildim, oksijen maskesinden derin bir nefes aldım, hantal hareketlerle ay gezgininden dışarı süründüm, ayağa kalktım ve yürümeye başladım - bir aydır doğrulmamış sırtımdaki ağrıya dayanmak için her adımda çok büyük çaba sarf ediyordum. On beş adımın tamamını yürüyebilecek durumda değildim; bir dizimin üzerine çöktüm ve çuvalın etrafındaki ipi gevşeterek içindeki radyo vericisini dışarı çekmeye başladım ama manivela sıkışınca kımıldatamadım. Havayı ciğerlerimde tutmak giderek zorlaşıyordu; kısa bir panik anı yaşadım - yapmak için geldiğim işi bitiremeden o an ve oracıkta ölüvereceğim sandım. Ama bir an sonra çuval aşağı kayıverdi, ben de radyo vericisini Ay’ın görünmeyen yüzüne yerleştirip manivelayı çevirdim. Şifrelenmiş “Lenin”, “USSR” ve “Barış” sözcükleri üç saniyede bir tekrar ederek gökyüzüne doğru uçuştu</p>

  <p>ve vericinin kenarındaki küçücük bir kırmızı lamba hayata geçerek arpa başakları üzerinde yüzen Dünya resmini aydınlattı - ve hayatımda ilk kez, Anavatan’ın ulusal sembolünün Ay’dan görünen bir manzarayı sergilediğini fark ettim.</p>

  <p>Hava ciğerlerimden dışarı boşalmak üzereydi; birkaç saniye içerisinde nefesimi salıvereceğimi ve kurumuş ağzımın boşlukta havasız kalacağını biliyordum. Kolumu kaldırdım ve nikel kaplama somya topuzunu olabildiğince uzağa fırlattım. Ölme zamanıydı. Tabancayı cebimden çıkardım, şakağıma dayadım ve kısa serüvenimin en önemli olayını hatırlamaya çalıştım ama aklıma gelen tek şey, babasından dinlediğim şekliyle Marat Popadya’nın hikayesiydi. Benimle hiç alakası olmayan bir düşünce, ölümün abesliğine isyan etmeme sebep oldu ve başka şeyler düşünmeye çalıştım ama başaramadım; kış ormanının ortasındaki açık alanı, çalıların arasında oturan avcıları, avcılara doğru kükreyerek koşan ayıları görebiliyordum - ve tetiği çekerken, Kissinger’ın bıçağını neye saplamakta olduğunu çok iyi bildiğini aniden ve şüphe götürmez bir şekilde kavradım.</p>

  <p>Silah ateş almadı ama buna hiç de gerek yoktu zaten; gözlerimin önünde parlak renkli can simitleri uçuşuyordu, birini yakalamaya çalıştım, tutamadım ve o siyah, buz gibi ay bazaltının üzerine yığıldım.</p>

  <p>Sivri uçlu bir taşın yanağıma battığını hissettim - atkının üzerinden pek acıtmadı ama yeterince kötüydü. Dirseklerimin üzerinde doğruldum ve çevreme göz attım. Hiçbir şey göremedim. Burnum kaşınmaya başladı; hapşırdım ve tıkaçlardan biri burnumdan fırlayıverdi. Atkıyı, gözlüğü ve başlığı çıkardıktan sonra, hidrofil pamuktan yapılma şişmiş tıkaçları kulaklarımdan ve burnumdan çekip attım. Hiçbir şey duyamıyordum ama belirgin bir küf kokusu</p>

  <p>vardı. Ortalık rutubetli ve soğuktu - muflonlu kaputa rağmen.</p>

  <p>Ayağa kalktım ve el yordamıyla etraf ımı yokladıktan sonra kollarımı uzatarak yürümeye başladım. Daha ilk adımda bir şeye takılıp sendeledim ama dengemi korumayı başardım. Birkaç adım sonra parmaklarım bir duvara değdi; ellerimi üzerinde gezdirdim ve yapışkan tüylerle kaplı kalın bir tomar kabloya dokundum. Döndüm ve tam aksi istikamette yürümeye başladım; bu kez daha dikkatli ve ayağımı yerden bayağı kaldırarak yürüyordum ama birkaç adım sonra bir şeye daha takıldım. Ellerim bir kez daha üzerinden kablolar sarkan bir duvara dokundu. Yaklaşık beş metre uzağımda, beş köşeli madeni bir cismi aydınlatan küçücük kırmızı bir ışık gördüm - ve her şeyi hatırladım.</p>

  <p>Ancak neyi hatırladığımı kavrayamadan ya da hatta kafamı bile toparlayamadan, sağ tarafımda Uzak bir yerlerde kuvvetli bir ışık patlaması oldu; gayri ihtiyari ellerimi yüzüme siper ederek başımı çevirdim ve parmaklarımın arasından, göz alabildiğince uzanan bir tünel gördüm - parlak ışık tünelin sonundaydı ve duvarları kaplayan kalın kablo tomarlarıyla birlikte uzaktaki bir noktaya doğru giden rayları aydınlatıyordu.</p>

  <p>Gözlerimi ışıktan uzaklaştırınca, her tarafı yıldızlar ve “USSR” harfleriyle donatılmış ay gezgininin raylar üzerinde durduğunu gördüm, kendi uzun siyah gölgem üzerine düşmüştü. Yüzümü rayların üzerinden bana doğru akan kör edici ışıktan sakınarak ay gezginine doğru sendeledim - ışık nedense batmakta olan güneşi hatırlattı bana birden. Gürültülü bir patlama duymamla birlikte, ay gezgininin gövdesinden bir şey sekti; üzerime ateş edildiğini fark ettim ve siper almak için ay gezgininin arkasına attım kendimi. Gövdeye bir mermi daha çarptı ve birkaç saniye boyunca cenaze çanı gibi çınladı. Tekerlek sesleri</p>

  <p>duydum, bir kez daha ateş edildi ve sonra tekerlek sesi kesildi.</p>

  <p>Bir insana ait olamayacak kadar yüksek bir ses, “Hey, Krivomazov!” diye gürledi. “Ellerini kaldırarak ortaya çık, seni piç! Sana madalya verdiler!”</p>

  <p>Ay gezgininin ardından çaktırmadan bakıverdim: Yaklaşık elli metre ötedeki rayların üzerinde, kör edici parlaklıkta bir projektörü olan küçük bir drezin duruyordu; önünde de, bir elinde megafon öbüründe de tabanca olan bir adam, bacaklarını genişçe açmış, sağa sola yalpalayıp duruyordu. Tabancayı kaldırdı: Silah gök gürültüsünü andıran bir sesle patladı ve mermi birkaç defa sektikten sonra kapağın hemen altından ıslık çalarak geçti. Başımı sakladım.</p>

  <p>“Ortaya çık, seni pislik!”</p>

  <p>Sesi tanıdıktı ama kim olduğunu tam olarak çıkaramıyordum.</p>

  <p>“İki!”</p>

  <p>Yeniden ateş etti ve ay gezgininin gövdesini vurdu.</p>

  <p>“Üç!”</p>

  <p>Bir kez daha çaktırmadan baktım ve megafonu drezine koyduğunu gördüm; kollarını iki yana açtı ve traverslerin üzerinden ay gezginine doğru yavaşça ilerlemeye başladı. Biraz yaklaşınca, ağzıyla uçak motorlarının sesini taklit ederek vızıldadığını duyabildim ve onu derhal tanıdım -Landratov’du. Gerileyip tünelden aşağı kaçmam gerekirdi ama fark ettim ki, öyle yaparsam Landratov ay gezginine vardığı an tamamen savunmasız kalırdım. Bir an tereddüt ettikten sonra eğildim ve alçak gövdenin altına dalıverdim.</p>

  <p>Artık tek görebildiğim, gittikçe yaklaşan ayaklarıydı; traverslerin üzerinde adımlarını ustalıkla ama her nedense şapşalca atıyordu. Bir şey farketmiş gibi görünmüyordu. Ay gezginine yaklaştığında daha kuvvetli bir sesle farklı bir vızıltı çıkarmaya başladı; aracın etrafında dolaşırken uçak</p>

  <p>gibi yan yatmakta olduğunu anladım. Çizmesi paslı tekerleklerin arasında belirdi ve önceden planlamış olmadığım halde ayaklarına yapıştım. Parmaklarım ayak bileklerine kenetlendiğinde, çizmelerinin neredeyse bomboş olduğunu hissetmek öyle mide bulandırıcıydı ki, onları az kalsın hemen salıverecektim. Çığlık atarak yere devrildi. Parmaklarımı gevşetmedim ve yapay uzuvlar yumuşak derinin içinde anormal şekilde kıvrılıp büküldüler. Ben de onları bir kez daha büktüm ve ay gezgininin altından sürünerek çıktım; ben daha doğrulamadan, traverslerin arasına düşmüş olan tabancasına doğru sürünmeye çoktan başlamış olduğunu gördüm. Yalnızca bir saniyem kalmıştı; beş köşeli ağır radyo vericisini kaptım ve Landratov’un sarı saçlı kafasının arkasına kuvvetle vurdum.</p>

  <p>Bir çatırtı duyuldu ve küçük kırmızı lamba söndü.</p>

  <p>Landratov’un drezini ay gezgininden çok daha hafifti ve çok daha hızlı hareket ediyordu. Kuvvetli projektör, yuvarlak dehlizi ve duvar boyunca uzanan kabloları aydınlatıyordu, kabloların tümü lifli ve yapışkan bir maddeyle kaplıydı. Anlayabildiğim kadarıyla, dehliz terk edilmiş bir metro tüneliydi. Birkaç noktada, tam da içinde ilerlediğime benzeyen karanlık ve cansız başka tünellere ayrılıyordu. Arada sırada önümden sıçanlar kaçışıyordu -bazıları küçük köpekler kadar büyüktü- ama Tanrı’ya şükürler olsun ki bana hiç aldırış etmiyorlardı. Biraz sonra sağ tarafımda tıpkı diğerlerine benzeyen bir tali tünel gördüm ama yaklaştıkça drezin sağ tarafa doğru öylesine şiddetle savruldu ki, rayların üzerine uçtum ve omzumu çok kötü vurdum.</p>

  <p>Az önce üzerinden geçtiğim makas yarım açılmış olduğu için ön tekerlekler dümdüz giderken, arka tekerlekler sağa gitmiş ve neticede, drezin ne tarafa gideceğini bilememişti. Karanlıkta yoluma yayan devam etmem gerektiğini anlayınca, el yordamıyla ağır ağır ilerlemeye koyuldum;</p>

  <p>sıçanlar üstüme saldırmaya karar verdikleri takdirde beni onlardan pek koruyamayacak olsa da, Landratov’un tabancasını almadığım için pişmanlık duyuyordum bir yandan da.</p>

  <p>Elli metre ya gitmiş ya gitmemiştim ki, ileriden bağırtılar ve köpek havlamaları geldiğini duydum. Döndüm ve geldiğim yöne doğru koşmaya başladım. Arkamdan ışıklar geliyordu; dönüp baktığımda, takipçilerimin sallanan meşalelerini görebildim yalnızca ve meşalelerin önünde traverslerin üzerinden atlayan iki çoban köpeğinin gri figürlerini seçebildim.</p>

  <p>Arkamdan biri, “İşte orada! Belka! Strelka! Yakalayın onu!” diye bağırdı.</p>

  <p>Tali tünele saptım ve elimden geldiğince hızlanarak koşmaya başladım; bacaklarımı kırmamak için adımlarımı yüksekten atıyordum. Bir sıçanın üzerine basınca düşmeme ramak kaldı ve aniden, sağ tarafımda parıldayan doğaüstü yıldızların parlak sabit noktalarını görüverdim. Onlara doğru hızla koşarken bir duvara çarptım. Kablolara sıkı sıkı tutunarak duvarın üstüne güçlükle tırmanırken, çoban köpeklerinin arkamdan koştuğunu hissediyordum. Duvarın tepesinden yuvarlanarak düştüm; bir tarafımı incitmememin tek sebebi, polietilen kaplı bir koltuk hissi veren çok yumuşak bir yere düşmüş olmamdı. Birtakım kutularla sandıkların arasındaki daracık boşluğa sıkışıp sürünerek ilerlemeye başladım; ellerim birkaç kez sandalyelerin arkasına ve polietilen kaplı koltukların kollarına çarptı. Bir anda her taraf aydınlandı. Çok yakınımda birilerinin usul usul konuştuğunu duyunca olduğum yerde donup kaldım. Yüzümün tam önünde bir gardırobun arka tahtası vardı - üstüne “Nevka” kelimesi damgalanmış geniş bir sunta parçasıydı bu. Arkamdan gelen havlama ve bağırtıları, hemen ardından da bir megafondan yükselen sesi duydum:</p>

  <p>“Kesin şunu! Sessiz olun! İki dakika sonra yayındayız!”</p>

  <p>Köpekler havlamaya devam ettiler ve küstah bir tenor ses sorunun ne olduğunu açıklamaya çalıştı ama megafon yeniden gürledi:</p>

  <p>“Eğer siz ve köpekleriniz divamharbe verilmek istemiyorsanız siktir olup gidin buradan!”</p>

  <p>Havlama giderek uzaklaştı - belli ki köpekler zorla götürülmüştü. Aradan bir dakika geçtikten sonra gardırobun arkasından bakma cesaretini buldum kendimde.</p>

  <p>Büyük, eski- bir Roma planetaryumunda olduğumu sandım önce. Son derece yüksek, kubbeli bir tavanda, cam ile teneke aras,ına serpiştirilmiş uzak yıldızlar, güçlerinin yaklaşık üçte birini kullanarak parıldıyorlardı. Gardıroptan yaklaşık kırk metre uzakta eski bir vinç vardı; vincin kaldırma kolunda, yerden hemen hemen dört metre yükseklikte, kocaman bir şişeye benzeyen bir Salyut uzay aracı asılıydı. Bir Ağdam T-3 kargo mekiği, Salyut’la kenetlenmişti; plastik bir model uçak kaidesinin üzerinde nasıl durursa, uzay aracı da kaldırma kolunda o şekilde duruyordu. Yapının toplam ağırlığı, belli ki vincin taşıyabileceğinden fazlaydı, çünkü kargo mekiğinin kıç tarafı, yere raptedilmiş bir çift kirişle desteklenmişti. Onları yarı karanlıkta güçlükle seçebiliyordum ama iki projektör ışığı gardırobun hemen yanına gelince neredeyse görünmez oldular; çünkü aynen arkalarındaki duvar gibi onlar da siyaha boyanmış ve elektrik ışığını yansıtan parlak varakla kaplanmışlardı.</p>

  <p>Projektörlere filtre takıldığı için tuhaf, öldürücü beyazlıkta bir ışıkları vardı. İlk bakışta inandırıcı görünen uzay gemisinden başka, bir televizyon kamerasını, kameranın yanında sigara içen makineli tüfekli iki kişiyi ve sanki masaya saplanmış buz saçakları gibi duran hayaletimsi saydamlıkta votka şişeleri, mikrofonlar ve yiyeceklerle dolu uzun bir masayı da aydınlatıyorlardı. Masada iki general oturmaktaydı. Bir kenarda, üzerinde mikrofon olan bir masada sivil giysili bir adam duruyordu. Adamın arkasındaki geniş kontrplağın üzerinde “Haberler” yazıyordu ve bir Dünya çizimi vardı; uzun ve geniş ışınları olan beş noktalı bir yıldız, eğri çizerek Dünya’dan uzaklaşıyordu. Başka bir sivil masaya eğilmiş, mikrofonun arkasındaki adamla konuşuyordu.</p>

  <p>“Son altı!”</p>

  <p>Bunu kimin söylediğini görmedim. İkinci sivil, kameraya koştu ve onu küçük masaya doğru çevirdi. Bir zil çaldı ve mikrofonun başındaki adam konuşmaya başladı.</p>

  <p>“Bugün, Sovyet uzaybiliminin cephesinde, Uçuş Kontrol Merkezi’ne bağlı bölümlerden birindeyiz. Kozmonotlar Armen Vezirov ve Djambul Mezhelaitis, yörüngedeki bir uzay aracında yedinci yıllarına girmiş bulunuyorlar. Bu, tarihin en uzun uzay uçuşudur ve ülkemizi dünya uzay teknolojisinin en ön sırasına oturtmaktadır. Kozmonotların önemli bir bilimsel görevi yerine getirdikleri gün, kameraman Nikolai Gordienko ile birlikte burada bulunmam simgeseldir - kozmonotlar tam otuz saniye sonra, ‘Quantum’ astrofizik modülünü yerleştirmek üzere gemilerinden uzaya çıkacaklar.”</p>

  <p>Birdenbire, her yer yumuşak ve dağınık bir ışıkla aydınlandı - başımı kaldırınca, tavandaki lambaların tam güçle çalıştıklarını gördüm; gök kubbeye çakılmış gümüş çiviler hakkındaki o güzel ama safderun efsanelerin esin kaynağı olan ve insanoğlunun yüzyıllardır arzuladığı yıldızlarla dolu gökyüzünün ihtişamlı manzarası gözler önüne serilmişti.</p>

  <p>Salyut’un bulunduğu taraftan boğuk vurma sesleri geldi - rutubetten şişmiş bir kiler kapısını döven bir omzun sesini andırıyordu, kapıyı omuzlayan kişi hemen girişteki ekşi krema dolu kavanozları devirmekten korkar gibiydi sanki. Lombar ağzının, uzaygemisinin gövdesinden hafifçe yükselerek aralanan kapısını nihayet gördüğüm sırada, masada oturan mikrofonlu adam konuştu:</p>

  <p>“Dikkat, canlı yayına başlıyoruz!”</p>

  <p>Kapak yavaşça açıldı ve uzaygemisinin yan tarafında kısa antenli, gümüşümsü, yuvarlak bir başlık belirdi. Masadaki herkes alkışladı; başlığı omuzlar ve bir çift gümüşümsü kol takip etti - yaptıkları ilk şey, gövdedeki özel bir kenete güvenlik ipini tutturmak oldu; yüzme havuzunda saatler boyunca gördükleri eğitim sayesinde mükemmel hale gelmiş hareketleri çok yavaş ve yumuşaktı. Nihayet, ilk kozmonot dışarı tırmanıp uzaya çıktı ve kapaktan birkaç adım ileride durdu. Yerin dört metre yukarısında bu şekilde durmanın büyük cesaret gerektireceğini düşündüm. Tam o sırada, masadaki generallerden biri benim bulunduğum tarafa bakıyormuş gibi geldi ve kafamı gardırobun arkasına çektim. Yeniden baktığımda ise, iki kozmonot da uzaygemisinin üzerinde duruyordu; yıldızların küçücük noktalarıyla kaplı kozmik boşluğun katran karası fonunda, giysilerinin beyazlığı göz kamaştırıyordu. Kozmonotlardan biri küçük bir kutu taşıyordu; uzun bir direğe varana kadar, uzaygemisinin gövdesi boyunca sualtında yürür gibi ağır adımlarla ilerlediler ve kutuyu oraya çabucak vidaladılar. Ardından da televizyon kameralarına dönüp yavaşça el salladılar, aynı sualtı adımlarıyla kapağa geri döndüler ve teker teker içeri girerek gözden kayboldular.</p>

  <p>Kapak kapandı ama ben akıl almaz uzaklıkta ışıldayıp duran yıldızlara bakmaya devam ettim - gökyüzünün yarısını kaplayan muazzam Kanatlıat’ı mı, yoksa küçük ama etkileyici derecede kusursuz ve berrak Çalgı’yı mı kucaklayacağı konusunda kararsız kalan Kuğu Takımyıldızının uzun ve narin kollarına bakıyordum.</p>

  <p>Sivil giysili adam süratle ve mutlulukla konuşuyordu mikrofona:</p>

  <p>“İşlem devam ederken buraya, Uçuş Kontrol Merkezi’ne sessizlik hâkimdi. İtiraf etmeliyim ki ben de nefesimi tuttum ama her şey planlandığı gibi gitti. Kozmonotların dakikliğine ve eşgüdümüne hayret etmemek elde değil - yıllar süren eğitimin ve yörünge uçuşlarının boşa gitmediği kesin. Bugün yerleştirilen bilimsel aygıtlar...”</p>

  <p>Gardırobun arkasına doğru süründüm. Kendimi her şeye ilgisiz ve kayıtsız hissettim. O anda beni yakalamaya çalışsalardı, herhalde kaçmaya ya da hatta karşı koymaya bile zahmet etmezdim; tek yapmak istediğim şey uyumaktı. Ay’dan kalma alışkanlığımla başımı kollarıma dayadım ve uykuya daldım. Uykumun arasında bir ses duydum:</p>

  <p>“Uzayda çalışan insanları gösteren bu televizyon yayını, uçuş mühendisi tarafından ana kademedeki güneş bataryalarından birinin üzerine yerleştirilen kameradan yapılmıştır.”</p>

  <p>Uzun süre uyudum, belki beş saat kadar. Birkaç kez yakınımda bir yerde birileri küfrederek bir şeyleri oradan oraya taşıdı, sonra ince bir kadın sesi divanın değiştirilmesi gerektiğini söyledi ama ben kılımı bile kıpırdatmadım -rüya görüyor olmalıydım. Sonunda nihayet hareket ettiğimde, ortalık sessizdi. İhtiyatla ayağa kalktım ve gardırobun arkasından etrafa baktım. Mikrofonlu masada kimse yoktu ve televizyon kamerası da branda beziyle örtülmüştü. Bir projektör uzaygemisini aydınlatıyordu. Orada hiç kimseyi göremedim. Gardırobun arkasından çıkıp etrafa bakındım: Her şey aynen televizyon yayını esnasında olduğu gibiydi ama artık uzaygemisinin altında oldukça büyük bir çöp yığını olduğunu fark ettim - dosya kâğıdı kırpıntılarından ve boş teneke kutulardan oluşan ürkütücü bir süprüntü yığını.</p>

  <p>Masadaki artık votkaya ve ordövr tabaklarına doğru gittim; içkiye fena halde ihtiyacım vardı. Oturduğum zaman sırtım kendiliğinden bisikletteki duruş şeklini alarak kamburlaştı; büyük bir gayretle doğruldum ve artakalan bütün votkayı bardaklara boşalttım - votka iki bardağı ağzına kadar doldurmaya yetti, arka arkaya ikisini de içtim.</p>

  <p>Tabakta kalmış salamura mantarlardan birini de mideye indirmeyi düşündüm bir an için, ancak yapış yapış yağlı bir çatalın görüntüsü beni tiksindirdi.</p>

  <p>Ekip arkadaşlarımı hatırlayınca bunun gibi bir salon ve yerde duran çinko tabutlar geldi gözümün önüne - dört tanesi lehimlenerek kapatılmış, bir tanesi halen boş. Diğerlerinin bir bakıma benden daha mutlu olduklarını varsaydım ama onlar için hâlâ üzülüyordum. Sonra Mitiok’u düşündüm. Biraz sonra kafamda o aynı uğultu başladı ve o gün olup bitenleri düşünebileceğimi fark ettim. Ama öyle yapmak yerine, dünyadaki son günümü hatırladım: Kızıl Meydan’ın kaldırım taşlarını koyultan yağmuru, Albay Urchagin’in tekerlekli sandalyesini ve ılık dudaklarını kulağıma değdirerek fısıldayışını:</p>

  <p>“Arkadaşını kaybetmenin ve çocukluğundan bu yana ölümsüzlük dakikana kurnaz ve deneyimli bir düşmanla kol kola yaklaştığını öğrenmenin senin için ne kadar zor olduğunu biliyorum - onun adını ağzıma bile almayacağım. Ama üçümüzün de hazır bulunduğu bir konuşmayı hatırla, şöyle demişti: ‘Bir adamın hangi düşünceyle öldüğü ne fark eder ki? Bizler materyalistiz ne de olsa.’ Bir adamın öldükten sonra başardığı işlerin meyvesiyle yaşamaya devam ettiğini söylediğimi hatırlarsın. Ama söylemediğim bir şey daha var, çok daha önemli bir şey. Hatırla, Omon, insanın elbette ruhu yoktur ama her ruh bir evrendir. Diyalektik budur. Davamızın içinde yaşadığı ve fethettiği tek bir ruh bile var olduğu sürece, bu dava asla yok olmayacak. Bütün bir evren için var olacak ve merkezi de bu...”</p>

  <p>Kaldırım taşlarının simsiyah ve tehditkâr bir şekilde parıldadığı meydanı işaret etti.</p>

  <p>“Şimdi de, özellikle hatırlaman gereken şey, Omon. Söyleyeceklerimi henüz anlayamazsın; ancak ileride yaşayacağın bir an için söylüyorum bunu, yanında olmayacağım bir zaman için. Bu yüzden dinle. Yalnızca bir tek saf</p>

  <p>ve dürüst ruh, uzayın fethinde ülkemizin öne geçmesi için yeterlidir; yalnızca bir tek saf ruh, muzaffer sosyalizm sancağının Ay yüzeyinde açılması için yeterlidir. Ama saf bir ruh var olmalı, yalnızca bir dakikalığına bile olsa, çünkü sancak bu ruhta açılacaktır...”</p>

  <p>Birdenbire güçlü bir ter kokusu aldım ve arkamı dönmeye yeltenmişken, kalın lastik eldivenli bir elden yediğim yumrukla sandalyeden devriliverdim.</p>

  <p>Kenarında kırmızıyla “USSR” yazan bir başlığı olan ve keçeden yapılmış yırtık pırtık bir uzay elbisesi giymiş biri, kule gibi dikiliyordu tepemde. Kaptığı boş bir şişeyi masaya çarptı ve kırık şişenin sivri ucunu havaya kaldırarak üzerime eğildi; yana doğru yuvarlanıp ayağa kalkmayı ve kaçmayı başardım. Peşime düştü - hareketleri çok yavaş olmasına karşın, korkutucu bir şekilde süratli ilerleyebiliyordu. Gözümün ucuyla arkadaşını gördüm - Ağdam T-3’ü askıda tutan siyah direklerin birinden aceleyle inerken, çarptığı varak kaplı yıldızları yere düşürüyordu. Kapıya koştum ve omzumla yüklendim ama kilitliydi. Geri dönerek koştum; ilk kozmonottan sıyrıldıktan sonra karşı karşıya kaldığım ikinci kozmonot, bacağını savurup manyetik tabanlı ağır ayakkabısıyla tekmeledi beni. Kasıklarımı hedeflemişti ama bacağıma isabet ettirebildi - ve sonra da başlığındaki sivri antenle karnıma kafa atmaya çalıştı. Sıyrılmayı bir kez daha başardım. İşte o zaman, herhalde yıllardır özlemini duydukları votkayı içip bitirmiş olduğumun farkına vardım ve gerçekten korktum. Üzerinde “Tehlike” yazan ve üçgen içinde bir yıldırım işareti olan küçük bir kapı gördüm ileride. Oraya doğru koştum.</p>

  <p>Kapının ardında daracık bir koridor vardı; koridorun demir zemini adım attıkça gümbürdüyordu. Beş metre kadar koşmaya zorladım kendimi ve sonra manyetik tabanların çıkardığı ağır madeni sesi bir kez daha duydum arkamda. Bu bana hız ve güç verdi: Bir köşeyi dönünce, önündeki tel koruması yırtılmış yuvarlak bir havalandırma deliğiyle son bulan kısa bir koridor gördüm. Havalandırma deliğinin paslı pervanesi hareketsiz duruyordu. Geri dönerek koşmaya hazırlandığım sırada takipçime öylesine yakındım ki onu bir bütün olarak değil de alakasız izlenimlerin bir derlemesi olarak algıladım: Koyu yeşil pleksiglastan siperliği olan kocaman kırmızı harfli bir küre; üç dişli küçük ve şeffaf bir mızrak tutan siyah bir lastik eldiven; güçlü bir ter kokusu ve gümüş renkli keçenin üzerindeki binbaşı apoletleri. Bir saniye sonra, tel örgünün ardındaki havalandırma deliğinin içinde solucan gibi sürünmeye başlamıştım bile. Vapur çarkına benzeyen koca havalandırma pervanesinin kanatları arasına girmeyi oldukça çabuk becermiştim; ama yukan doğru giden bacanın içine tırmanmaya başladığımda, muflonlu kaputum toplamp katlanınca sıkışıp kaldım ve ana rahmindeki bir bebek gibi kıvranmaya başladım. Aşağıdan birtakım hışırtılar geldi ve ayak bileğime bir şey dokundu. Bağırdım ve ayağımı kurtararak yukarı doğru tırmanmaya devam ettim; iki metrelik mesafeyi birkaç saniyede aldıktan sonra, bacanın yatay kollarından birine sığdırıverdim kendimi. Girdiğim yer yuvarlak bir ağızla sona eriyordu ve bunun ardında da bulutlarla sarmalanmış Dünya’yı görebiliyordum; hıçkıra hıçkıra ağlamaya başladım ve ona doğru süründüm.</p>

  <p>Gözlerim yaşla dolduğu için Dünya’yı bulanık ve hayal meyal görüyordum; sarımtırak bir boşluk içinde asılı duruyor gibiydi. Ona doğru sürünerek ilerlerken, beni sıkıştıran duvarlar kaybolana ve zeminin kahverengi fayansları beni karşılamak için havalanana dek, Dünya yüzeyinin bu boşluktan çıkarak yakınlaşmasını seyrettim.</p>

  <p>“Hey sen, bayım!” Gözlerimi açtım. Kirli mavi iş gömleği giymiş bir kadın üstüme eğiliyordu; kadının yanında yerde duran bir kova vardı ve elinde de bir paspas tutuyordu.</p>

  <p>“Kendini iyi hissetmiyorsun, değil mi? Ne arıyorsun burada?”</p>

  <p>Etrafıma bakındım - karşımdaki duvarda küçük kahverengi bir kapı vardı. Kapının yanında, üzerinde Dünya’nın büyük bir fotoğrafı bulunan ve “Uzayda Barış İçin! ” yazan bir takvim asılıydı. Duvarları mavi boyalı kısa bir koridorda yatmaktaydım; yakında üç ya da dört kapı vardı. Yukarı bakınca, takvimin karşısındaki duvarda, havalandırma tünelinin siyah ağzını gördüm.</p>

  <p>“Ha?” diye sordum.</p>

  <p>“Sarhoş musun dedim.”</p>

  <p>Duvardan destek alarak ayağa kalktım ve koridor boyunca ilerlemeye başladım.</p>

  <p>Kadın, “Nereye gittiğini sanıyorsun?” dedi ve beni sertçe geriye doğru çevirdi. Ters yönde ilerlemeye başladım. Köşeyi dönünce, yukarı çıkan ve tahta bir kapıyla son bulan dik bir merdiven gördüm. Kapının ardından belli belirsiz bir vızıltı geliyordu.</p>

  <p>Kadın arkamdan iterek, “Devam et,” dedi.</p>

  <p>Merdivenleri çıkarken etrafa göz attım - kadın merdivenin altından dikkatlice beni izliyordu. Kapıyı ittim ve kendimi sivil giysili birkaç kişinin arkasındaki karanlık bir hücrede buldum. Beni hiç dikkate almadılar. Uzaktan gittikçe yükselen bir gümbürtü geliyordu. Yan tarafıma bakınca bronz harflerle yazılmış bir yazı gördüm - “Lenin Kütüphanesi”.</p>

  <p>Bir anda farkına vardım - Dünya!</p>

  <p>Merdivenin altındaki kuytu delikten çıktım ve metro peronunun öbür ucundaki büyük aynaya doğru sendeleyerek yavaşça ilerledim. Aynanın üstündeki turuncu renkli tehditkâr rakamlar zamanı gösteriyor, henüz akşam olmadığını bildiriyorlardı bana ama zaman ilerliyordu ve önceki tren yalnızca dört dakika önce geçmişti. Genç bir adamın yıllardır tıraş bıçağı değmemiş yüzü aynadan bana bakıyordu; gözleri öfke doluydu ve kirli saçları karmakarışıktı. Giydiği kirli siyah muflonlu kaputun üzeri yer yer badana lekeleriyle kaplıydı ve geceyi yataktan uzak geçirmiş gibi bir hali vardı.</p>

  <p>Geniş adımlarlabiraşağıbiryukarı yürüyen ince bıyıklı bir polis beni süzmeye başlamıştı. Bir tren gelip de kapıları açılınca, hiç tereddüt etmeden kendimi içeri attım. Kapılar kapandı ve tren beni yeni bir yaşama doğru götürdü. Uçuş devam eder, diye düşündüm. Ay gezginindeki lambaların yarısı çalışmıyordu ve bu da aydınlatmayı etkiliyordu. Oturdum; yanımdaki kadın otomatik bir hareketle bacaklarını bitiştirdi, benden uzaklaştı ve alışveriş filesini aramızdaki boş yere koydu. Gözümün ucuyla yıldız şeklinde makarnalarla dolu kutuyu ve donmuş bir tavuğun küçük bedbaht şeklini gördüm.</p>

  <p>Nereye gideceğime karar vermeliydim. Acil durum kolunun yanındaki metro planına baktım ve kırmızı çizginin tam olarak neresinde olduğumu anlamaya çalıştım.</p>

  <p><span style="font-style:italic;">Moskova, 1992</span></p>

  <p id="u3951c367-32e3-4c62-9dc8-4d98ed7dff75" style="text-align: center;"><span style="font-weight:bold;">SARI OK</span></p>

  <p id="u9f36846e-d0ee-4f97-bf2c-61c0b6a0281e" style="text-align: center;"><span style="font-weight:bold;">12</span></p>

  <p>Bildik sabah sesleri Andrei’yi uykusundan uyandırdı: Koridoru daha şimdiden doldurmuş olan tuvalet kuyruğundaki neşeli konuşmalar, bir çocuğun bölme duvarının ardındaki umutsuz ağlayışı ve komşusunun horlaması. Birkaç dakika için, günün başlayışına karşı koymaya çalıştı ama sonra radyo açıldı ve müzik sanki devasa bir aşçının koca kazanından ortama dökülür gibi çalmaya başladı.</p>

  <p>Kulağının dibindeki görünmez konuşmacı, “En önemlisi,” dedi, “yeni sabaha nasıl bir ruh haliyle başladığınız. Estonyalı sevilen şarkıcı Guna Tamas sizlere güneşli, sakin ve neşeli bir gün diliyor.”</p>

  <p>Andrei bacaklarını yataktan sallandırarak ayakkabılarını aradı. Petr Sergeievich hâlâ karşı ranzada horlamaktaydı. Mavi renkli üçgen motiflerle bezeli çarşafın altındaki omuzlarının ve poposunun hararetle yükselip alçalışına bakılırsa, uykunun kollarında en az bir saat daha geçirmeye niyetliydi anlaşılan. Petr Sergeievich belli ki Guna Tamas’ın sabah selamlarına ve koridordaki seslere hiç aldırış etmiyordu ama görünmez zırhının kendisinden başka kimseye faydası yoktu; Andrei için yeni gün, geridönüşü olmayan bir şekilde başlamıştı.</p>

  <p>Hızla giyinip, ağız dolusu birkaç yudum soğuk çay içtikten sonra çift başlı horoz işlemeli havlusunu askıdan çekti ve tuvalet eşyalarının durduğu plastik torbayı alarak koridora çıktı. Tuvalet kuyruğunun sonunda Abel adında sakallı bir KafkasyalI vardı - bugün nedense yüzünde o her zamanki nazik ifade yoktu ve sapından sıkı sıkı kavradığı diş fırçası bile kısa bir hançermiş gibi duruyordu elinde.</p>

  <p>“Arkanda sıradayım,” dedi Andrei. “Bir sigara içip geleceğim, tamam mı?”</p>

  <p>Sıkıntılı bir sesle, “Tamam, merak etme,” dedi Abel.</p>

  <p>Üzerinde derin kazınmış bir graffito -“Şampiyon Locomotive”- olan ağır kapı kirli küçük penceresiyle arkasından kapandığında, sigarasının önceki gün bittiğini hatırladı. Bereket versin ki kapının hemen ardında, bir bul-karayı-al-parayıcının küçük bir insan grubunun ortasında oturduğunu gördü. Gruptan birinden bir ‘Mainline’ rica etti ve izlemeye koyuldu.</p>

  <p>Bul-karayı-al-parayıcı çok yaşlıydı, cildi kırış kırıştı ve ölmek üzere olan bir maymunu andırıyordu. İçine sadaka atılacak boş bir bira kutusu, kartonun üzerinde yavaş yavaş hareket ettirdiği üç küçük fincandan çok daha fazla yakışırdı adama. Belki de bir guru ve öğretmendi - irikıyım yardımcıları kesinlikle çok etkileyiciydiler ve fiziksel olarak da bayağı gelişmişlerdi: İki yardımcı vardı, Çinli siyasi mahkûmlar tarafından düşük kaliteli deriden dikilmiş, kırmızımtırak renkte, bir örnek ceketler giymişlerdi. Kendi aralarında epey ikna edici bir şekilde tartışıyor, birbirlerini göğüslerinden itekliyor ve sırayla bul-karayı-al-parayıcıdan ellişer bin ruble kazanıp duruyorlardı ve o da tek kelime etmeden, hatta kafasını kaldırıp suratlarına bile bakmadan veriyordu parayı.</p>

  <p>Andrei onlardan uzaklaşıp pencere kenarında duvara yaslandı. Radyo doğru tahmin etmişti - gerçekten de güneşli bir gündü. Bul-karayı-al-parayıcı başını kaldırdığında kafasındaki dazlak kısım güneşte parıldayınca, artakalan kırlaşmış saç tutamları bir an için gösterişli bir haleye dönüştü ve kartonunun üzerinde yaptığı karmaşık hareketler unutulmuş bir dinin ayinini andırdı.</p>

  <p>Yardımcılardan biri kafasını kaldırarak, “Hey!” dedi.</p>

  <p>“Ne biçim duman bu böyle? Havasız kaldık yahu.”</p>

  <p>Andrei yamt vermedi.</p>

  <p>Yardımcı ayağa kalkıp iyice doğrularak, “Sağır mısın?” diye sordu.</p>

  <p>Andrei yine hiçbir şey söylemedi. Ne tarafından bakarsan bak, yardımcı yanlış yerdeydi - burası onun çöplüğü değildi.</p>

  <p>Bul-karayı-al-parayıcı birden, “Fırıl fırıl döndürüyorum, kazanmak istiyorum,” diye hırıldadı.</p>

  <p>Belli ki bir parolaydı bu ve yardımcı da mesajı almıştı. Başını salladı, geri döndü ve ortağıyla tartışmaya başladı yeniden. Andrei sigarasından son bir nefes çekerek izmariti onların ayaklarının dibine fırlattı.</p>

  <p>Tuvalet sırası daha yeni gelmişti. Abel ortalıkta yoktu ve Andrei’nin önünde yalnızca bebekli bir kadın vardı; bebek ağlıyordu. Hiç beklenmeyecek kadar çabuk hallettiler işlerini.</p>

  <p>Andrei kapıyı arkasından kapattıktan sonra musluğu açtı ve aynada yüzüne baktı. Son beş yıldır, diye düşündü, olgunlaşmak ya da yaşlanmaktan çok, bol paça pantolonlar, transandantal meditasyon ve Fleetwood Mac’le birlikte modası geçmiş bir surattı bu. Savaş öncesi yılların ruhundaki gibi, artık oldukça değişik suratlar modaydı - epeyce düşünülecek konu bırakan bir gözlem. Fakat Andrei, konuları kendi kendilerini düşünmeye bıraktı, dişlerini temizledi, çabucak yıkandı ve kompartımanına geri döndü.</p>

  <p>Petr Sergeievich çoktan uyanmıştı ve masada oturmuş kaşınırken, bir yandan da <span style="font-style:italic;">Route</span>’un eski bir sayısına göz atıyordu - Andrei onu önceki gün bir kutu bira karşılığında bir çingeneden almış ama henüz okumamıştı.</p>

  <p>Petr Sergeievich, “Günaydın, Andrei!” diyerek gazetede bir yeri işaret etti. “Kocaayağın varlığı kanıtlandı sayılır, diyor.”</p>

  <p>“Günaydın, Petr Sergeievich,” dedi Andrei. “Deli saçması haberler işte. Dün gece yine horladın.”</p>

  <p>“Doğru olamaz.”</p>

  <p>“Evet, doğru.”</p>

  <p>“Islık çaldın mı peki?”</p>

  <p>Andrei, “Tabii ki çaldım,” diye yanıtladı, “hem de defalarca. Ama ne yapsam nafile. Sırtüstü yatar yatmaz horlamaya başlıyorsun ve ıslık mıslık işe yaramıyor. Hep yan yatmak için kendini bağlaman lazım. Bilirsin - geçen yıl yaptığın gibi.”</p>

  <p>“Hatırlıyorum,” dedi Petr Sergeievich. “O zamanlar daha gençtim. Artık o şekilde uyuyamıyorum. Çok ağrı veriyor. Sinirlerim, Andrei. Biliyorsun, şu lanet olası reformlardan önce hiç horlamazdım. Boş ver, bir şeyler düşünürüz.”</p>

  <p>Andrei başıyla gazeteyi işaret ederek, “Başka ne diyor?” diye sordu.</p>

  <p>Petr Sergeievich’in düşüncelerine kesin bir yön verilmesi gerekiyordu, yoksa reformlardan önce işlerin nasıl olduğunu hatırlamaya devam edecekti. Petr Sergeievich başmakaleyi özetlerken, tekdüze bir şekilde küfrederek parmağını yeşilimsi sayfada gezdiriyordu. Andrei ise başını sallayıp sorular soruyor, bir yandan da o gün yapmayı plandıklarını kafasından geçiriyordu. Önce gidip kahvaltı yapacak, sonra da kendisiyle görüşecek karanlık işleri olan Khan’ı ziyaret edecekti.</p>

  <h5 id="uce5ca36c-6283-4c37-aba6-c39ec2837959" style="text-align: center;"><a id="bookmark3"></a><span style="font-weight:bold;">11</span></h5>

  <p>Bir düzine çarpık çurpuk küçük masayla dolu uzun ve dar bir oda olan lokanta, yanık kokusu haricinde henüz boştu. Yanan şey her iıe ise çoktan çürümüş olmalı, diye düşündü Andrei. Sırtını kasaya yaslamış, pencere kenarında her zamanki yerinde oturuyordu. Güneş yüzünden gözlerini kısarak mönüye baktı: Darı lapası, çay ve Azerbaycan konyağından başka bir şey yoktu. Andrei garsona işaret ederek başını salladı. Garson, parmaklarıyla küçük bir şey -belki de içi dolu küçük bir bardak- tutuyormuş gibi bir hareket yaptı ve soru soran bir ifadeyle sırıttı. Andrei başını salladı.</p>

  <p>Üzeri nemli lekelerle ve kırıntılarla dolu masa örtüsüne düşen sıcak güneş ışınlarını izleyen Andrei, yolculuklarına güneşin yüzeyinden başlayan milyonlarca ışık zerresinin sonsuz uzay boşluğuna fırlayıp, Dünya’nın kilometrelerce kalınlıktaki semalarını dünkü çorbanın iğrenç artıklarında yok olmak üzere delip geçmelerinin ne kadar da özgün bir trajedi olduğu düşüncesiyle sarsıldı bir anda. Pencereden içeri giren bu sarı oklar belki de bilinçliydiler, daha iyi bir şeyler umut etmişlerdi - ve umutlarının asılsız çıktığının, acı çekmeleri için gerekli etkenlerin hepsini sağladığının farkına varıyorlardı şimdi.</p>

  <p>“Belki ben de, masa örtüsünün üzerine düşen bu sarı oklar gibiyim,” diye geçirdi içinden, “ve hayat da içinden geçtiğim bu kirli pencereden başka bir şey değil: İşte düşüyorum, Tanrı bilir kaç yıldır bu masaya düşüyorum, biri mönüye bakarak kahvaltısını beklerken tam şuraya, tabağın önüne...”</p>

  <p>Andrei başını kaldırıp köşedeki televizyona bakınca, üç tane kahverengi mikrofona doğru ağzını oynatan ama sesi duyulmayan bir surat gördü kısa bir an için. Sonra kamera başka tarafa döndü ve bir diğer mikrofonun başında çılgınca itişip kakışan iki kişiyi gösterdi; Freudcu bir cinneti utanmazca sergilercesine, birbirlerinin bir örnek kırmızı kravatlarına yapışmışlardı.</p>

  <p>Garson kahvaltısını masaya bıraktı. Andrei alüminyum kâsenin içindeki darı lapasına ve küçük bir güneşi andıran erimiş tereyağı damlasına baktı. Canı yemek istemiyordu ama akşam olmadan önce burayâ geri dönemeyeceğini hatırlayınca, ılık lapayı isteksizce yemeye koyuldu.</p>

  <p>İlk müşteriler belirdiler ve lokanta onların sesleriyle gitgide dolup taştı - sessizliğin aslında bozulmadığı, yalnızca ona birkaç rahatsız edici unsur katıldığı hissi vardı Andrei’de. Önünde duran kâsenin içindeki lapa kadar kaim ve yapışkan olan sessizlik, arka planında ahmakça ve isterik bir etki bırakan sesleri çarpıtıyordu. Yan masada yüksek sesle kocaayak hakkında konuşuyorlardı - anlaşılan önceki gün yaşlı ve deli bir kadın görmüştü bunlardan birini. Andrei bir süreliğine konuşulanlara kulak vermeye çalıştıktan sonra vazgeçti.</p>

  <p>Karşısındaki sandalyeye al yanaklı, kır saçlı bir adam oturmuştu, yakasına küçük gümüş haçlar takılmış gösterişsiz siyah bir ceket vardı üstünde.</p>

  <p>Adam gülümseyerek, <span style="font-style:italic;">“Bon appetit,"</span> dedi.</p>

  <p>Andrei, “Beni rahat bırak,” diye karşılık verdi ona.</p>

  <p>Refakatçisi şaşırarak, “Niye bu kadar suratsızsın?” diye sordu.</p>

  <p>“Seni bu kadar keyifli yapan ne peki?”</p>

  <p>“Keyifli değilim,” dedi öteki, “mutluyum.”</p>

  <p>Andrei, “Eh, öyleyse,” dedi, “ben de suratsız değilim, düşünceliyim. Burada oturmuş meditasyon yapıyorum.”</p>

  <p>Lapasını bitirdi, çay bardağını önüne çekti ve şekeri karıştırmaya başladı. Refakatçisi gülümsemeye devam ediyordu. Andrei, adamın yeniden konuşacağını düşündüğü için çay kaşığını daha hızlı çevirmeye başladı.</p>

  <p>Refakatçisi elini bir orkestra şefi gibi sallayarak, “Tabii ki, düşünmek ve kimi zaman da meditasyon yapmak yararlıdır,” dedi, “hatta yaşamda da çoğu kez zorunludur. Ancak tabiri caizse, her şey olayın nereden kaynaklandığına bağlıdır.”</p>

  <p>Andrei, “Değişik yerler olduğunu mu söylüyorsun?” diye sordu.</p>

  <p>“İronik konuşmaya başladın ama evet, aslında var. Kimi zaman biri çıkıp binlerce yıl önce çözülmüş olduğunu bil* mediği bir sorunu çözmeye uğraşır ama öyle yaptığından haberi bile yoktur. Ya da onun kendi sorunu olduğunun farkında değildir.”</p>

  <p>Andrei çayını bitirdi. &gt;</p>

  <p>“Belki de,” dedi, “gerçekten de onun sorunu değildir.” “Aslında hepimizin sorunu aynı. Ama aptalca gururumuz bunu kabul etmemizi engelliyor. Bir kişi, hatta oldukça iyi bir kişi, yalnızsa daima zayıftır. Desteğe ihtiyacı vardır, yaşamına anlam verecek bir şeye. Yüce uyumun yansımasını, yaptığı her şeyde görmeye ihtiyaç duyar.</p>

  <p>' Günbegün çevresinde gördüğü her şeyde.”</p>

  <p>Pencereyi işaret etti. Andrei dışarı bakınca bir orman gördü; ormanın da ötesinde, tam ufuk noktasında, bir elektrik santralinin ya da fabrikanın gökyüzüne kule gibi yükselen üç kocaman, paslı kahverengi renkli bacası vardı. O kadar geniştiler ki, devasa hacıyatmazlara benziyorlardı. Andrei güldü.</p>

  <p>Refakatçisi, “Sorun ne?” diye sordu.</p>

  <p>Andrei, “Bilirsin,” dedi, “iriyarı sarhoş bir herif geldi gözümün önüne; elinde bir mızıka vardı, başı göğe değiyordu ama çok budalaydı ve ayakta da duramıyordu. Saçma sapan bir şarkı çalıyordu, armonikası yağlanmıştı ve pırıl pırıl parlıyordu. Aşağıdaki biri onun farkına vardığında da, buna yüce uyumun yansıması deniliyordu.” Refakatçisi kaşlarını çattı.</p>

  <p>“Biliyorsun, bu yeni bir şey değil,” dedi. ‘Yaratıcıların hiyerarşisi, eksik ve dev gibi bir dünya, vesaire - eğer tarihi benzerlik seni ilgilendiriyorsa. Gnostisizm, tek bir kelimeyle. Ancak bunun seni asla mutlu etmeyeceğini biliyorsun.”</p>

  <p>“Mutlu etmeyeceğine eminim,” dedi Andrei. “Bütün bu korkutucu kelimeler. Peki ama beni ne mutlu eder?”</p>

  <p>Refakatçisi kaşığıyla kâsesini kazıyarak, “Mutluluğa giden tek bir yol var,” dedi otoriter bir tavırla. “Bütün bunlarda anlam ve güzellik bularak büyük plana itaat etmek. Gerçek yaşam ancak bundan sonra başlar.”</p>

  <p>Andrei, insanın kimin planlarına itaat etmesi gerektiğini ve bunların tam olarak hangileri olduğunu sormak istedi ama refakatçisinin bu soruyu eline bir broşür ya da başka bir şey tutuşturarak yanıtlayacağından emin olduğu için sessiz kaldı.</p>

  <p>Masadan kalkarak, “Belki de haklısındır,” dedi. “Sohbet için teşekkürler. Kusura bakma, sabahları hep tatsız olurum. Çok iyi eğitim almış olduğunu görebiliyorum.” Refakatçisi, “Mesleğim gereği,” dedi. “Teşekkür ederim. Lütfen bu küçük hatırayı kabul et.”</p>

  <p>Küçükve renkli bir broşür uzattı. Kapağında aşırı pembe bir kulak vardı ve on iki kalibrelik kanatlı bir metal nota kulağın içine doğru uçmaktaydı. Pırıl pırıl parlıyordu - belli ki yüce uyumun yansımasıyla parlamaktaydı. Andrei refakatçisine teşekkür etti, broşürü cebine tıkıştırdı ve kapıya doğru yürüdü.</p>

  <p>Acelesi yoktu ama yine de hızlı yürüyordu; günün bu saatlerinde hep bu dar koridorlarda dolaşan bir sürü insandan birine çarpıp Özür dilediği oluyordu arada bir. Pencereden bakarak gülümsüyorlardı ve güneş ışınlarının oluşturduğu benekler titreşiyordu yüzlerinde. Görülmedik derecede fazla sayıda kadın, T ürk malı eşofmanlarla ortalıkta dolaşıyordu; genç olmalarına karşın daha şimdiden kiloluydular ve dış dünyayı sistemsiz bir şekilde incelemekle meşgul, sessiz, kıpır kıpır çocuklar vardı yanlarında. Bazen de fanilaları pantolonlarının üzerine çıkmış adamlar eşlik ediyordu onlara ve adamların birçoğunun elinde bira kutuları vardı.</p>

  <p>Andrei, yeni günün onu sürükleyip akıntısına kattığını ve hiç ilgilenmediği bir sürü şey hakkında düşünmeye zorladığını hissetti. Ama bu konuda yapabileceği hiçbir şey yoktu - etraftan gelen konuşmalar ve sesler engellenemez bir şekilde beynine nüfuz ederek içeride piyango topları gibi yuvarlanmaya başlıyor ve o an için kendi düşünceleri olu veriyorlardı. Önce her yer gözden saklanmış hoparlörlerden dökülen şeytani cıngıllarla doldu, sonra hava durumunu yayınlamaya başladılar, Andrei de yanından akıp giden ve ardında güney rüzgârının daha da şiddetleneceği tahmin edilen pencerelere doğru bakınmaya başladı. Birkaç defa, bul-karayı-al-parayıcılardan birine ait gezici kurban taşının etrafında öbeklenmiş insanları itekleyerek kendine yol açmak zorunda kaldı -bütün bul-karayı-al-parayıcıların ve yardımcılarının birbirine benzemesi gerçekten de şaşırtıcıydı- sanki başparmak tırnağı altına polis-tiren bir bezelye sıkıştırma ve üç adet ters çevrilmiş plastik fincanı bir kartonun üzerinde dolaştırma sanatını tüm çocuklarına öğreten kendine özgü bir cemiyete aitlermiş gibi, aynı güneyli aksanıyla konuşurlardı hatta. Andrei birkaç dakika sonra, sarı plastik kaplı bir kapının önünde durdu nihayet; kapının üzerinde “XV” numarası ve yukarıyı işaret eden bir oku andıran bir çizik vardı.</p>

  <p>Khan yalnızdı; masada oturmuş, çay içerek pencereden dışarı bakıyordu. Giyinikti, her zaman olduğu gibi, üstünde ‘Kaliforniya Melekleri’ yazan siyah bir eşofman giymişti - bu yazı, o eyaletin melekleri hakkında Andrei’de şüphe uyandırırdı hep. Andrei, Khan’ın uzun süredir tıraş olmadığını fark etti; kendini yeni bir role alıştırmaya çalışan Toshiro Mifune’ye benziyordu, özellikle de taşıdığı Moğol kanından dolayı aynı çekik gözlere sahip olması nedeniyle.</p>

  <p>Andrei, “Selam,” dedi.</p>

  <p>“Selam. Kapıyı kilitle.”</p>

  <p>“Ya oda arkadaşların gelirse?”</p>

  <p>“Gelmezler,” dedi Khan.</p>

  <p>Nikel kaplama kilit gürültüyle tıkırdadı. Andrei, kötü bir şeyler olacağı hissine kapıldı bir an için: Kilidin sesi ona bir tabanca tetiğinin çekilişini hatırlatmıştı. Ama sonra, bu korku aniden saçma göründü gözüne.</p>

  <p>Khan karşısındaki sandalyeyi başıyla işaret ederek, “Otur,” dedi.</p>

  <p>Andrei oturdu.</p>

  <p>“Pekâlâ, ne haber?” dedi Khan.</p>

  <p>Andrei, “Fazla bir şey yok,” diye yanıtladı. “Son beş yılın nereye gittiğini merak ettin mi hiç?”</p>

  <p>“Niçin beş?”</p>

  <p>“Sayı önemli değil,” dedi Andrei. “Beş dedim, çünkü şahsen hatırladığım kadarıyla, şu an neysem beş yıl önce de aynıydım ben. Aynı şekilde ortalıkta dolaşıyor, etrafı gözden geçiriyor Ve aynı şeyleri düşünüyordum. Aradan beş yıl daha geçecek ve her şey yine aynı olacak, anlamıyor musun? Bana niçin öyle bakıyorsun?”</p>

  <p>“Hadi,” dedi Khan, “kendine gel.”</p>

  <p>“Ben kendimdeyim zaten.”</p>

  <p>Khan başını salladı.</p>

  <p>“Şimdi söyle bana, hemen” dedi, “‘Sarı Ok’ nedir?” Andrei şaşkınlık içinde baktı.</p>

  <p>“Tuhaf,” dedi. “Bugün ben de lokantada san oklar hakkında düşünüyordum. Ya da belki de tam olarak sarı oklar hakkında değil de, daha çok yaşam hakkında. Bilirsin, masa örtüsü kirliydi ve güneş ışığı vuruyordu üzerine. Düşündüm ki... ” “Ayağa kalk.”</p>

  <p>“Niye?”</p>

  <p>Khan masadan kalkarak, “Kalk, kalk,” diye tekrar etti. Andrei ayağa kalkınca Khan epey sert bir şekilde yakasına yapıştı ve birkaç defa sarstı onu.</p>

  <p>“Buraya niçin geldiğini hatırlıyor musun?” dedi. “Bırak beni,” dedi Andrei. “Deli misin? Öylesine uğramıştım yalnızca, hepsi bu.”</p>

  <p>“Biz neredeyiz? Ne işitebiliyorsun?”</p>

  <p>Andrei, Khan’ın ellerini ceketinden iterek şaşkınlıkla kaşlarını çattı. Ardından, çeliğin çeliğe ritmik ve düzenli bir şekilde vurmasından çıkan sesi işitebildiğim fark etti; bilinçli olarak farkında değildi ama ses hep vardı aslında.</p>

  <p>Khan, “‘Sarı Ok’ nedir? Biz neredeyiz?” diye tekrarladı ve Andrei’yi pencereye doğru döndürdü.</p>

  <p>Andrei, soldan sağa doğru hızla kayıp giden ağaç tepelerini gördü pencereden bakınca.</p>

  <p>“Eee?”</p>

  <p>Andrei, “Bekle,” dedi, “bekle.”</p>

  <p>Başını ellerinin arasına alarak ranzaya oturdu.</p>

  <p>“Hatırlıyorum,” dedi. ‘“San Ok’ yıkık bir köprüye doğru giden bir tren. Bizim içinde bulunduğumuz tren.”</p>
</body>
</html>
