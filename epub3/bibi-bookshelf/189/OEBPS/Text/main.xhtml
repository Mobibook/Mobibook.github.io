<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h3 id="u4261daf3-32fa-47d2-bbb1-9ea2c7660374" style="text-align: center;"><span style="font-weight:bold;">VIKTOR PELEVIN</span></h3>

  <h2 style="text-align: center;"><span style="font-weight:bold;">OMON RA</span></h2>

  <p style="text-align: center;">Çeviren:</p>

  <p style="text-align: center;"></p>

  <p style="text-align: center;"><b>Barlas Çevikus</b></p>

  <p>Yeryüzünün en sınır tanımaz ve yaratıcı romancılarından Pelevin bu kez uzaya el atıyor. Sovyet Uzay Programı üzerine acımasız bir hiciv ve tek hayali kozmonot olup uzaya çıkmak olan Omon'un kara mizahla yüklü öyküsü. Fantastik yazının eşsiz örnekleriyle tüm dünyada büyük ilgi uyandıran Viktor Pelevin, saçmalığı estetik sınırlarına vardıran ve eleştirmenlerin Gogol ve Bulgakov'un eserleriyle kıyasladığı şaşırtıcı bir yapıtla bir kez daha Türkçe'de. Yazın tarihinin unutulmayacak serüvenlerinden biri için geri sayım başlıyor.</p>

  <p><span style="font-style:italic;">Viktor Pelevin</span> 1962 yılında Moskova'da doğan ve halen aynı kentte yaşayan Viktor Pelevin, çağdaş yazının en ilgi çekici ve öncü romancılarından biri olarak kabul ediliyor. Uzun süre <span style="font-style:italic;">Znamia</span> ve <span style="font-style:italic;">Novy</span> <span style="font-style:italic;">Mir</span> gibi dergilerde yazan Pelevin'in eserleri, birçok dünya diline çevrildi.  </p>

  <p><span style="font-style:italic;">Barlas Çevikus,</span> 1969 yılında İstanbul’da doğdu. Uludağ Üniversitesi İşletme Fakültesinde öğrenim gördü. Şimdiye dekjules Veriıe, Robert Louis Stevenson, Jane Austen, Miriam Williams gibi yazarlardan yaptığı çevirileryayımlandı. 1998 yılından bu yana Medea İletişim Dergi Grubu'nun genel yayın yönetmenliğini yapmakta ve üç derginin yazı işleri müdürlüğünü yürütmektedir.</p>

  <div>
    <a id="caption2"></a>
  </div>

  <p id="u05ed1d07-b23b-489a-b686-08cb2978f0db" style="text-align: center;"><span style="font-weight:bold;">OMON RA</span></p>

  <p><span style="font-style:italic;">Rus Evreni'nin Kahramanları için</span></p>

  <p id="u87a87100-8640-4854-acd2-2a30edd9defd" style="text-align: center;"><span style="font-weight:bold;">1</span></p>

  <p>Omon, çok sık rastlanan bir isim olmamakla birlikte, muhtemelen en iyisi de değildir. Fikir babama aitti. Bütün hayatı boyunca polislik yapmıştı ve benim de polis olmamı istiyordu.</p>

  <p>İçki içtiği zamanlarda, “Beni dinle, Ommy,” derdi. “Eğer böyle bir isimle polis olursan... sonra bir de Parti’ye katılırsan...”</p>

  <p>Arada bir insanlara ateş ettiği olduysa da, babam aslında cani ruhlu biri değildi. Güler yüzlüye sıcak bir kişiliği vardı. Beni çok severdi; hayatın kendisine bahşetmediklerini hiç değilse bana vereceğini umardı. Asıl isteği, Moskova civarında küçük bir toprak parçası edinerek, orada pancar ve sâlatalık yetiştirmekti - pazarda satmak, hatta yemek için bile değil; beline kadar soyunup toprağı belleyerek, kıvrılıp bükülen kızıl solucanların ve toprağın altındaki diğer canlıların hareketlerini izlemekti niyeti. Bu sayede, el arabalarına doldurduğu gübreyi tatil köyünün bir ucundan öbür ucuna taşıyabilir ve diğer insanların bahçe kapılarının önünde durarak onlarla şakalaşabilirdi. Bunlardan hiçbirini elde edemeyeceğini anladığında, Krivomazov kardeşlerden hiç değilse birinin uzun ve mutlu bir hayat süreceğini umut etmeye başladı (babamın bir diplomat olarak yetiştirmek istediği büyük abim Ovir, on bir yaşında menenjitten ölmüştü ve onun hakkında tek hatırladığım, alnında dikdörtgen şeklinde uzun bir doğum lekesi olduğudur).</p>

  <p>Babamın benim adıma yaptığı planlar bana gerçek bir güven telkin etmeyi başaramadı - ne de olsa, kendisi Parti’liydi ve Matvei gibi mükemmel bir Rus ismi vardı; ancak tüm çabaları karşılığında tek kazandığı, küçük bir emekli aylığı ile yalnız ve sarhoş bir ihtiyarlıktan ibaretti.</p>

  <p>Annemi çok iyi anımsamıyorum. Onunla ilgili aklımda kalan tek hatıra, tabancasını kılıfından çekmeye çalışan üniformalı sarhoş babamm ellerine yapışıp, saçları darmadağın olmuş bir halde “Matvei, kendine gel!” diye bağırmasıdır.</p>

  <p>Annem ben çok küçükken öldü, ben de teyzelerimden biri tarafından büyütüldüm. Hafta sonları babamı görmeye giderdim. Genellikle öfkeli ve sıkıntılı bir hali olurdu; çok gururlandığı madalyası ise, lekeli pijamasının üzerinde yamuk bir şekilde asılı dururdu. Odasında kötü bir koku vardı ve duvarda da, sırtüstü yatmış Adem’in üzerinde süzülen sakallı bir Tanrı’nın kudretli elini narin insanoğlununkine dokunmak üzere uzatışının tasvir edildiği, Michelangelo’nun ‘Yaratılış’ adlı freskinin bir röprodüksiyonu asılıydı. Bu resmin babamın üzerinde şaşılacak derecede derin bir etkisi vardı, belli ki geçmişten bir şeyler hatırlatıyordu ona. Babam çekyat divanm üstünde horlarken, ben de genellikle odasında yere oturur ve oyuncak trenle oynardım. Zaman zaman uyanır ve gözlerini kısarak bir süre dikkatle bana bakardı. Sonra divanın kenarından aşağı sarkar ve bir koluyla yerden destek alarak, sıkmam gereken iri ve damarlı bir el uzatırdı bana.</p>

  <p>“Pekâlâ, soyadın ne?”</p>

  <p>“Krivomazov,” diye yanıtlardım, mahcup bir gülümsemeyi taklit ederek. Başımı okşar ve bana şeker verirdi; bütün bunları o kadar ruhsuz bir tavırla yapardı ki, itici bile bulmazdım.</p>

  <p>Teyzem hakkında söyleyebileceğim pek bir şey yok gibi - bana karşı oldukça ilgisizdi. Boş zamanlarımın büyük bir kısmını genç öncüler için düzenlenen çeşitli yaz kamplarında ve uzun dönem gündüz okullarında geçirmemi sağlamak için elinden geleni yapardı.</p>

  <p>Çocukluğumla ilgili hatırladığım her şey, şu veya bu şekilde, gökyüzünü düşlemekle bağlantılı. Tabii ki, yaşantımın başlangıcı bunlardan ibaret değildi. Daha öncesinde, başka çocuklarla ve yerlere gelişigüzel saçılmış büyük plastik küplerle dolu uzun ve aydınlık bir oda vardı; tahta kaydırağın, hevesli bir aceleyle zar zor tırmandığım buz tutmuş basamakları vardı; avluda ayazdan çatlamış, boyalı alçıdan yapılmış genç dağcı modelleri ve daha pek çok şey vardı. Ancak, bütün bunları gören kişinin kendim olduğunu söyleyemem; kişi, çocukluğunun ilk zamanlarında (belki ölümden sonraki gibi) bütün yönlere aynı anda yayılır, öyleyse henüz var olmadığını söyleyebiliriz - kişilik, daha sonraki evrelerde, belli bir yöne bağlılık belirdiğinde ortaya çıkar.</p>

  <p>Oturduğum yer, ‘Cosmos’ sinemasından uzakta değildi. Gittikçe incelen bir sütun oluşturan katı titanyum dumanının üstünde, yere saplanmış devasa bir pala gibi dikilen madeni bir füze, mahallemizi hâkimiyeti altına almıştı. Ancak işin tuhafı, kişiliğimin başlangıcını bu füze değil, oturduğum binanın yan tarafındaki küçük çocuk parkında bulunan tahta uçak belirlemişti. Aslında tam manasıyla uçağa benzemiyordu; daha ziyade, iki pencereli bir oyun eviydi. Bir tamirat sırasında, yıkılan bir tahta perdenin tahtalarından yapılma bir çift kanat ve bir kuyruk çakılmıştı üzerine. Daha sonra da, her yanını yeşile boyamışlar ve birkaç tane büyük, kırmızımsı yıldızla süslemişlerdi. İçine iki ya da üç kişi sığabilirdi. Küçük üçgen penceresi askerlik şubesinin duvarına bakan, ufak bir çatı odası vardı - parkta oynayan çocukların yazılı olmayan bir anlaşması gereği, bu çatı odası pilot kabini kabul edilirdi ve uçak vurulduğunda, dışarı ilk atlayanlar uçağın gövde kısmında oturanlar olurdu. Pilot ise ancak daha sonra, yeryüzü artık iyice gürleyerek pencerelere doğru yaklaşırken arkalarından atlayabilirdi - eğer vakit bulabilirse tabii. Ben her zaman pilot olmaya çalışırdım. Tüylü menekşelerin ve tozlu kaktüslerin umutsuzca pencerelerinden bakındığı askerlik şubesinin tuğla duvarı olması gereken yerde, gökyüzünü, bulutları ve altımızdan süzülüp geçen Yeryüzü’nü sahiden görebilirdim.</p>

  <p>Havacılarla ilgili filmlere bayılırdım ve bu filmlerden biri çocukluğumun en güçlü deneyiminin kaynağı olmuştu. Karanlığın bütün evreni kapladığı bir aralık gecesi, teyzemin televizyonunu açtığımda, kanatları salman, yan tarafında bir maça ası, gövdesinde de haç bulunan bir uçak belirdi ekranda. Televizyona doğru eğildim ve tam o anda, kabin bölmesinin yakın plan görüntüsü ekranı kapladı. Kalın camların ardında, tam olarak insana benzemeyen bir surat, sert plastikten yapılma pırıl pırıl kulaklıktan olan bir başlığın ve kayakçılarınkini andıran koruyucu gözlüğün altından gülümsedi. Pilot, uzun siyah yenli bir eldivenle örtülü elini kaldırarak bana doğru salladı. Ardından, başka bir uçağın iç kısmının görüntüsüyle doldu ekran: İçi kürklü paltolar giymiş iki havacı, birbirinin tıpatıp aynı kontrol kollarının başında oturmuş, metal çerçeveli pleksiglasın ardına dikkatle bakarak, bir düşman uçağının döne döne yan taraflarından yaklaşmasını izliyorlardı. .</p>

  <p>Havacılardan biri ötekine, “M-109,” dedi. “Bizi düşürecekler.” Kemikleri çıkık, yakışıklı bir yüzü olan öbürü başıyla onayladı.</p>

  <p>“Bunu senin aleyhinde kullanmam,” dedi, besbelli yarım kalmış bir konuşmayı kaldığı yerden sürdürerek. “Ancak sakın unutma: Dua et de Varya’yla aranızdaki şu şey ömür boyu sürsün... Mezara dek!”</p>

  <p>Bu noktada, ekrandaki olaydan koptum. Ani bir düşünceyle sarsıldım; hatta bir düşünce bile değil, düşüncenin hafifçe belirmiş gölgesiydi adeta -sanki asıl düşünce, yalnızca ucundan dokunarak, zihnimi ıskalayıp geçmiş gibiydi- daha demin, ekrana baktığım o kısacık süre içinde, içi ldirklü paltolar giymiş iki havacının oturduğu kabinden dünyayı görebildiysem, buna ya da başka bir kabine televizyonun yardımı olmadan girmeme hiçbir şey engel olamazdı. Çünkü uçuş, bir duygu kümesinden başka bir şey değildir. Daha şimdiden taklit etmeyi öğrendiğim en önemli şeydi bu, kırmızı yıldızlarla süslü kanatlı barakanın "çatı odasında oturup, aslında gökyüzü olması gereken yerdeki askerlik şubesinin duvarına bakarak, kısık sesle vızıltılar çıkarırken öğrendiğim bir şey.</p>

  <p>Bu belli belirsiz kavrayış beni öylesine sarstı ki, filmin geri kalan kısmını pek dikkat göstermeden izledim. Ancak ekran duman izleriyle dolduğu ya da yerde duran bir dizi düşman uçağı bana doğru havalandığı zaman, televizyon gerçeğine geri dönüyordum. “Demek oluyor ki,” diye geçirdim içimden, “bir uçaktan dışarı bakarmışçasına, kendi içimden de dışarı bakabilirim. Dışarıya nereden baktığının pek bir önemi yok, önemli olan ne gördüğün...” O andan sonra, kışın caddelerde gezinirken, bir uçağın içinde karla kaplı tarlalar üzerinde uçtuğumu düşledim; bir köşeyi dönerken başımı yana doğru eğerdim ve dünya da uysallıkla sağa ya da sola yatardı.</p>

  <p>Yine de, tam bir katiyetle kendim olarak adlandırabileceğim kişi, sonradan ve yavaş yavaş şekillendi. Sanırım gerçek kişiliğimi, gökyüzünün ince mavi tabakasının ötesindeki karanlık uzay boşluğunu hedefleyebileceğim! anladığımda hissetmiştim ilk kez. Aynı kış mevsimiydi. Bir akşam, Moskova’nın başka bir köşesindeki İktisadi İcraat Sergisi civarında geziniyordum. Karla kaplı boş ve karanlık bir sokakta yürümekteydim. Birdenbire, sol tarafımdan gelen ve kocaman bir telefonun çalışını andıran o vızıltıyı duydum. Döndüm - ve onu gördüm.</p>

  <p>Sanki bir koltuktaymışçasına arkasına yaslanarak oturmuştu boşlukta. Yavaşça öne doğru eğiliyor ve arkasındaki borular da tıpkı onun gibi ağır ağır aynı doğrultuda hareket ediyordu. Başlığının siyah camı üzerinde ışıldayan tek yer, üçgen şeklindeki parlak bir noktaydı; ancak beni görebildiğini biliyordum. Yüzyıllardır ölü olmalıydı. Kendine güvenli bir tavırla kollarını yıldızlara doğru uzatmıştı ve bacaklarının herhangi bir yardıma ihtiyaç duymadığı öylesine belliydi ki, insana gerçek özgürlüğü yalnızca ağırlıksız olmanın verebileceğini ilk ve son kez olarak kavramıştım - sırası gelmişken, şu Batılı radyo seslerinin ve muhtelif Soljenitsinler tarafından yazılmış tüm o kitapların hayatım boyunca bana sıkıntıdan başka bir şey vermemiş olmasının sebebi de budur. Yüksek sesle ifade edemesem de, birkaç saniyeliğine bile olsa bir araya gelen her insan grubunu, aralarındaki en rezil ve en aşağılık bireyi bağnazca taklit etmeye sessiz bir tehditle zorlayan devletten nefret ederdim; ama banş ve özgürlüğün yeryüzünde elde edilemeyeceğini anladıktan sonra, ruhum yukarılara çıkma arzusuyla doldu. Seçtiğim yolun gerektirdiği hiçbir şey vicdanımla ters düşmüyordu artık; çünkü vicdanım beni uzayın derinliklerine çağırıyor ve yeryüzünde olup bitenler pek ilgisini çekmiyordu.</p>

  <p>Karşımda gördüğüm, bir sergi pavyonunun duvarındaki tanıtım mozaiğiydi. Uzaydaki bir kozmonotun resmiydi yalnızca, ancak bana o güne dek okuduğum düzinelerce kitaptan daha çok şey anlatmıştı bir an içinde. Birinin bana baktığım aniden hissedene kadar, orada durup onu seyrettim.</p>

  <p>Dönüp baktığımda, arkamda benim yaşlarımda ve epey tuhaf kılıklı bir oğlan gördüm. Sert plastikten yapılmış parlak kulaklıkları olan deri bir başlık takmıştı ve boynunda da plastik bir yüzücü gözlüğü asılıydı. Benden biraz daha uzun boylu ve muhtemelen birkaç ay büyüktü. Projektörün aydınlattığı alana girdiğinde siyah eldivenli elini kaldırarak dudaklarına soğuk bir gülümseme kondurdu ve bir an için, üzerinde maça ası bulunan o savaş uçağının kabinindeki havacı karşımda duruyor sandım.</p>

  <p>Adı Mitiok’tu. Farklı okullara gittiğimiz halde, birbirimize yakın oturduğumuz ortaya çıktı. Mitiok’un birçok konuda kuşkuları vardı ama bir şeyden çok emindi. Öncelikle pilot olacağını, sonra da Ay’a gideceğini biliyordu.</p>

  <h5 id="u1cf7257f-cb40-4919-9fa2-8568245283be" style="text-align: center;"><a id="bookmark0"></a><span style="font-weight:bold;">2</span></h5>

  <p>İnsanın sık sık başından geçen ama fazlaca üzerinde durulmayan sıradan olayların akışı ile hayatın genel hatları arasında ilginç bir ilişki olduğu aşikardır. Yaşamıma nasıl bir yön vereceğim konusunda henüz ciddi ciddi düşünfneye bile başlamadan önce, her şeyin çoktan belirlenmiş olduğunu şimdi gayet iyi anlayabiliyorum. En basit haliyle anlık bir görüntüsü bile verilmişti bana. Geleceğin bir yanlasıydı belki bu. Ya da belki de, geleceğin yankıları olarak kabul ettiğimiz şeyler, uzun süre sonra geriye dönüp bakıldığında gelecekten kopup gelmiş bir yankı gibi görünen o an yaşamın toprağına düşen gelecek tohumlandır aslında.</p>

  <p>' Sözün lasası, yedinci sınıftan sonraki yaz sıcak ve tozluydu; ilk yansından bütün hatırladığım, Moskova dışındaki anayollardan birinde yaptığım uzun bisiklet gezileridir. ‘Sport’ marka yarı-yarış bisikletimin arkasına, birkaç kez katlanıp şasiye mandalla tutturulmuş kalın bir parça kâğıttan yapılma, özel bir kaynanazınltısı takmıştım - ben pedal çevirdikçe, kâğıt tekerin tellerine çarpıyor, bir hava motorunu andıran seri ve dingin bir sesle vızıldıyordu. Asfalt bir yokuştan hızla her inişimde, hedefine yaklaşan bir avcı uçağı oluyordum ve tabii ki her zaman da Sovyet tarafında yer alıyordum. Bunun için kimse beni suçlayamazdı; tek sorumlu, yaz başında binlerinden duyduğum bir şarkının aptalca sözleriydi: “Phantom’um gürleyerek mermi gibi yükselir bulutsuz gökyüzünün maviliklerine.” Şarkının aptalca olduğunu çok iyi biliyor olmama karşın, derinden etkilendiğimi itiraf etmeliyim. Başka hangi sözleri hatırlayabiliyorum? “Bir duman izi görüyorum gökyüzünde... Teksas’taki evim çok uzaklarda...” Bir baba, bir anne ve Mary adında biri vardı; şarkıda adıyla anıldığına göre, gerçekten de var olan bir kişiydi bu Mary.</p>

  <p>Temmuz ayının ortalarında Moskova’ya döndükten sonra, Mitiok’un annesiyle babası ‘Roket’ kampında yer ayırttı bize. Güneydeki çocuklar için düzenlenen tipik bir yaz kampıydı bu, hatta belki de çoğu kamptan biraz daha iyiceydi. Aslında orada geçirdiğimiz günlerin ilk birkaçını hatırlıyorum yalnızca - sonradan önem kazanan olayların tümü o sıralar olmuştu zaten. Trende, Mitiok’la birlikte bir vagondan öbürüne koşturup, bulabildiğimiz bütün şişeleri tuvaletlere atmıştık. Şişeler daracık delikten geçip, demiryoluna düşüyor ve sessizce patlıyorlardı. Kafamda yer eden o aptal şarkı, bu basit oyuna Vietnam’ın özgürlük mücadelesi gibi bir hava veriyordu. Kampa katılacak herkes aynı trendeydi. Ertesi gün hepimizi ıslak bir taşra istasyonunda indirdiler, saydılar ve kamyonlara bindirdiler. Dağların arasından dolaşan bir yolda uzun süre ilerledikten sonra, sağ tarafımızda deniz belirdi ve çeşitli renklere boyanmış küçük evler bize doğru yaklaşmaya başladı. Asfaltlanmış bir tören alanında kamyonlardan indik; yan tarafında selvi ağaçları bulunan merdivenlerden çıkarılarak, tepenin üstüne kurulmuş, alçak cam duvarları olan bir binanın önüne getirildik. Burası yemek salonuydu. Akşam yemeği vakti geldiği halde, soğuk bir öğlen yemeği bekliyordu bizi - çünkü tahmin edilenden birkaç saat geç varmıştık oraya. Yemek oldukça kötüydü - içinde yıldız şeklinde makarnalar yüzen bol sulu bir çorba, pilavlı kart tavuk ve tatsız tuzsuz bir meyve kompostosu.</p>

  <p>Kartondan yapılma uzaygemisi maketleri, yapışkan görünümlü mutfak tutkalıyla kaplı iplerle yemek salonunun tavanına asılmışlardı. Bir tanesine hayranlıkla bakakaldım - meçhul sanatçı çok büyük bir uğraş vererek her tarafını “USSR” harfleriyle donatmıştı. Batmakta olan güneş, pencereden girip modelin üzerine vuruyordu; bu sahne, metroda tünelin karanlığından çıkan bir trenin ışığıymış gibi göründü bana bir anda. Nedense hüzünlendim.</p>

  <p>Oysa ki Mitiok gayet neşeliydi ve çene çalmak istiyordu.</p>

  <p>Çatalını birdenbire havaya kaldırarak, “Yirmili yıllarda tek bir çeşit uzaygemisi vardı,” dedi. “Otuzlu yıllarda değiştiler, ellilerde bir kez daha değiştiler ve bu böyle sürüp gitti...”</p>

  <p>“Yirmili yıllarda nasıl uzaygemileri vardı?” diye sordum kayıtsızca.</p>

  <p>Mitiok bir an düşündü.</p>

  <p>“Alexei Tolstoy’un çok kısa aralıklı patlamalardan güç alan o kocaman madeni yumurtaları vardı,” dedi. “Temel ilke buydu ama daha pek çok çeşitlemesi yapılabilirdi.”</p>

  <p>“Ama hiçbir zaman gerçekten uçmadılar,” dedim.</p>

  <p>Hakkında konuştuğumuz maket, esintiyle hafif hafif sallanmaktaydı. Mitiok onu işaret ederek, “Bunlar da öyle,” diye yanıtladı.</p>

  <p>Tam anlamıyla kelimelere dökemediyse de, ne demek istediğini anlamıştım sonunda. Komünist geleceğe ait yıldız gemilerinin içinde uçtuğu tek boşluk (sırası gelmişken, eskiden çok sevdiğim bilimsel fantezi kitaplarında “yıldız gemisi” sözüyle ilk karşılaştığımda, Sovyet uzay araçlarının yan taraflarında bulunan kızıl yıldızlardan dolayı o adı aldıklarını düşünmüştüm) Sovyet ruhuydu. Tıpkı, içinde bulunduğumuz yemek salonunun da, daha önceki kamp sakinleri tarafından fırlatılmış gemilerin zaman içinde izlerini bırakacakları kozmik boşluk olduğu gibi. Karton filonun yaratıcıları gittikten çok sonra bile, yemek masalarının üstünde iz bırakmaya devam edeceklerdi. Bu düşünce, kampta yediğim haşlanmış meyvenin ardından her defasında çektiğim o kendine özgü tarifsiz can sıkıntısının arasından süzüldü ve sonra birdenbire ilginç bir fikir geliverdi aklıma.</p>

  <p>“Plastik uçak maketleri yapmayı severdim,” dedim. “Özellikle de askeri uçaklar.”</p>

  <p>Mitiok, “Ben de öyle,” dedi. “Ancak bü çok eskidendi.”</p>

  <p>“Doğu Alman modellerini severdim. Ama bizimkilerin içinde pilot olmazdı. Kokpitleri sürekli boş olduğu için aptal görünürlerdi.”</p>

  <p>“Doğru,” dedi Mitiok. “Nereden akima geldi şimdi bu?”</p>

  <p>Çatalımla masamızın tam önünde asılı duran yıldız gemisini işaret ederek, “Orada birinin olup olmadığını düşünüyordum yalnızca,” dedim.</p>

  <p>Mitiok, “Bilmem ki,” diye karşılık verdi. “İlginç bir soru gerçi.”</p>

  <p>Kamp, bir tepenin hafif eğimli yamacına kurulmuştu; tepenin daha aşağılarda kalan kısmı bir tür park oluşturuyordu. Mitiok ortalıktan kaybolduğu için bu yolu tek başıma katettim. Birkaç dakika sonra, kenarlarına selvi ağaçlarının dizildiği, uzun, ıssız bir yola geldiğimde hava kararmaya yüz tutmuştu.</p>

  <p>Asfalt patika boyunca uzanan tel örgüye asılı geniş kontrplakların üzerinde elle çizilmiş afişler vardı. En baştakinde, yüzü tam anlamıyla Rus hatları taşıyan genç bir öncü görünüyordu. Küçük bir bayrağı olan pirinç bir borazanı baldırına bastırırken, ileriye doğru bakmaktaydı. İkinci afişte, aynı öncü boynuna bir trampet asmış, elinde de bagetlerini tutuyordu. Üçüncü panoda da o vardı. Selam durmuş ve bakışlarını yine aynı şekilde uzaklara dikmişti. Bir sonraki kontrplak, öbürlerinin neredeyse iki katı genişlikteydi ve oldukça da yüksekti - herhalde üç metre kadar vardı; iki renkliydi: Yavaşça yaklaşmakta olduğum sağ tarafı kırmızı, benden uzak olan kısmı ise beyazdı. Bu iki renk, ardında kırmızı bir iz bırakarak beyaz yüzeyi istila eden bir dalganın çentikli kenarı ile birbirinden ayrılmıştı. Önce bunun ne olduğunu anlayamadım. Koçbaşını andıran çıkıntılı sakalı ve açık ağzıyla Lenin’in yüzünü oluşturacak şekilde kırmızı ve beyaz benekler serpiştirildiğini ise ancak yakınına geldiğim zaman fark ettim. Başının arkası yoktu, yalnızca profilden resmedilmişti ve ardındaki bütün o kırmızı alanın tamamı Lenin’di. Yarattığı dünyanın yüzeyi boyunca dalgalanan cisimsiz bir tanrıya benziyordu.</p>

  <p>Ayağım bir çukura girince tökezledim ve bakışlarımı bir sonraki panoya çevirdim. Aynı öncü bu kez bir uzay giysisi giymişti ve elinde de kırmızı bir başlık tutuyordu. Başlığın üzerinde “USSR” yazısı ve sivri uçlu bir anten vardı. Bir sonraki öncü ise uçmakta olan bir roketten dışarı sarkmış ve ağır-iş eldiveni giydiği eliyle selam durmuştu. Son resim, hoş sarı renkli Ay yüzeyinde, yemek salonundaki karton rokete benzeyen bir uzay gemisinin yanında duran, uzay giysileri içindeki öncüyü göstermekteydi. Açıkta kalan tek yeri gözleriydi; diğer panolardaki gözlerin aynısıydı bunlar,- ancak başlığı yüzünün geri kalan kısmını örttüğü için tarif edilemez bir kederle dolu görünüyorlardı.</p>

  <p>Arkamda hızlı adımlar duydum ve dönünce Mitiok’u gördüm.</p>

  <p>“Varmış,” dedi, bana doğru gelirken.</p>

  <p>“Ne varmış?”</p>

  <p>“Bak.” Elini uzattı. Avcunda koyu renkli bir şey vardı. Kafası varakla sarılı, mumlu kilden yapılma küçük bir nesne olduğunu fark ettim.</p>

  <p>Mitiok, “İçerideki küçük bir karton koltukta oturuyordu,” dedi.</p>

  <p>“Ne yani, yemek salonundaki roketi parçaladın mı?” diye sordum.</p>

  <p>Başını salladı.</p>

  <p>“Ne zaman?”</p>

  <p>“Biraz evvel. On dakika önce. İşin ilginç yanı, orada bulunan her şey...” İki elinin parmaklarını bir kafes oluşturur gibi birbirine değdirdi.</p>

  <p>“Yemek salonunda mı?”</p>

  <p>“Hayır, roketin içinde. Yapmaya bu küçük adamla başlamışlar. Onu yapmış, koltuğa oturtmuş ve etrafına da kartonları yapıştırmışlar.”</p>

  <p>Mitiok bir karton parçası uzattı. Aldım ve cihazların, manivelaların, düğmelerin, hatta duvardaki bir resmin özenle yapılmış çizimlerini gördüm.</p>

  <p>Mitiok, “Ama en ilginci,” dedi, düşünceli ve sıkıntılı bir sesle, “hiç kapı olmamasıydı. Dış kısma çizilmiş bir kapak vardı ama içeride aynı yerde - yalnızca birtakım kadranlar yer alıyordu.”</p>

  <p>Karton parçasına yeniden bakınca, küçük mavi Dünya’nın göründüğü bir pencere fark ettim.</p>

  <p>“Bu roketi yapanı bulmak isterdim,” dedi Mitiok. “Çirkin suratına bir yumruk atardım.”</p>

  <p>“Niye ki?” diye sordum.</p>

  <p>Mitiok yanıt vermedi. Elindekini tel örgünün üzerinden fırlatmak için kolunu kaldırdı ama elini yakaladım ve nesneyi bana vermesini istedim. İtiraz etmedi; sonraki yarım saat boyunca, kutu olarak kullanabileceğim boş bir sigara paketi aradım.</p>

  <p>Bu tuhaf keşfin yankıları ertesi gün, kampın okuma saati sırasında geri döndü bize. Kapı açıldı ve Mitiok’u çağırdılar; dışarı, koridora çıktı. Neler konuşulduğunu az buçuk duyabiliyordum; “yemek salonu” kelimesi birkaç kez tekrar edilince her şey anlaşıldı. Ayağa kalkıp koridora yürüdüm. Mitiok, iki kamp lideri tarafından köşeye sıkıştırılmıştı - bıyıklı, sıska bir genç adam ve tıknaz, kızıl saçlı bir kadın.</p>

  <p>“Ben de oradaydım,” dedim.</p>

  <p>Erkek lider, onaylayan bir tavırla baştan aşağı süzdü heni. “Birlikte mi sürünmek istersiniz, yoksa sırayla mı?” içinde gaz maskesi olan yeşil bir çanta taşıdığını gördüm. Kadın lider çekinerek, “Kolya, yalnızca bir tane gaz masken varken nasıl birlikte sürünebilirler ki?” diye sordu. “Sırayla yapmaları gerekir.”</p>

  <p>Mitiok bana kısa bir bakış attıktan sonra bir adım öne çıktı.</p>

  <p>“Tak şunu,” dedi kamp lideri.</p>

  <p>Mitiok gaz maskesini taktı.</p>

  <p>“Yat.”</p>

  <p>Yere yattı.</p>

  <p>Kolya kronometresine basarak, “Başla,” dedi. Bina boyunca uzanan koridorun zemini muşambayla kaplıydı ve Mitiok sürünmeye başlayınca, muşamba yumuşak ama hoş olmayan bir gıcırtı çıkardı. Tabii ki, Mitiok’un sürünmesi kamp liderinin izin verdiği üç dakikadan daha uzun sürdü -bu süre, koridoru yalnızca tek bir yönde sürünerek geçmesi için bile yeterli değildi- sürünerek yanımıza geri geldiğinde okuma saatinin sona ermesine yalnızca birkaç dakika kaldığı için, Kolya onu bir kez daha tekrarlamaya zorlamadı. Mitiok gaz maskesini çıkardı. Gözyaşı ve terden sırılsıklam olmuş yüzü kıpkırmızıydı. Ayaklarının muşambaya sürtünen kısımları su toplamıştı.</p>

  <p>Kamp lideri, “Sıra sende,” dedi, ıslak gaz maskesini bana uzatarak. “Hazırlan...”</p>

  <p>Bir gaz maskesinin buğulu camlarından, bir koridorun boydan boya muşamba kaplı zeminine baktığınızda, bu görüntüde esrarengiz ve gizemli bir şey vardır. Üzerinde yattığınız ve nerede sona erdiğini bile göremediğiniz zemin, göğsünüzü ve göbeğinizi üşütür; tavanın solgun şeridi ve duvarlar adeta tek bir noktada birleşir. Çenenize bastıran ve dudaklarınızın etrafınızdaki her şeye yönlendirilmiş bir nevi öpücük şeklini almasını sağlayan gaz maskesi hafifçe yüzünüzü sıkar. Birileri sizi ayağıyla dürtükleyerek sürünmenizi emretmeden önce yaklaşık yirmi saniye geçer: Uzun süren yavaş bir işkence; her şeyin farkına varmak için yeterli bir süre. Mesela toz - iki muşamba tabakasının arasındaki çatlakta birkaç saydam benek var; mesela süpürgelik tahtasındaki fazla boyanmış budak; mesela, ölümün inanılmaz derecede ince iki küçük taç yaprağına dönüştürdüğü bir karıncanın, yarım metre ötesindeki noktada, koridorda yürüyen birinin felaketten yalnızca bir saniye sonra bastığı yerde bıraktığı nemli bir leke.</p>

  <p>“Başla!” Emir başımın hemen üzerinde çınlayınca, neşeyle ve ciddiyetle sürünmeye başladım. Ceza bana daha çok bir şakaymış gibi geliyordu ve Mitiok’un neden öylesine ağlamaklı döndüğünü anlamıyordum. İlk on metreyi şimşek gibi geçtim; ama sonra zorlaştı.</p>

  <p>Sürünürken, ayağınızın üst kısmının yardımıyla kendinizi yerden kaldırdığınız bir an vardır; tam oradaki deri ince ve hassastır. Eğer ayağınıza bir şey giymediyseniz, sürtünmeden dolayı orası hemen su toplar. Yer muşambası vücuduma yapıştı; yüzlerce küçük böcek bacaklarımı deliyormuş ya da yeni dökülmüş asfaltın üzerinde sürünüyormuşum gibiydi. Zamanın ne kadar yavaş geçtiğine şaşırmıştım - Karadeniz’deki ‘Aurora’ kruvazörünün büyük bir suluboya resmi vardı duvarda; onun önünden epey bir zamandır sürünerek geçmekte olduğumun farkına vardım, oysa resim halen aynı yerde asılı duruyordu...</p>

  <p>Sonra birdenbire her şey değişiverdi. Yani, her şey . aynen eskisi gibi oldu -koridorda aynı şekilde sürünmekteydim- ama dayanma sınırının ötesine geçen acı ve yorgunluk, içimde bir şeyleri söndürür gibiydi. Ya da tam tersi - bir şeyleri ateşliyorlardı. Etrafımın çok sessiz olduğunu fark ettim; ayaklarımın altındaki muşambadan çıkan gıcırtı duyuluyordu yalnızca, sanki paslı tekerlekler üzerinde koridor boyunca ilerleyen bir şey varmış gibi. Pencerelerin dışında, benden epeyce aşağıda, deniz çağıldıyordu ve daha da uzak bir yerde, belki denizin de ötesinde, çocukların söylediği şarkılar yayılıyordu bir hoparlörden. <span style="font-style:italic;">“Güzel uzaklar, canımı o kadar yakma,</span></p>

  <p><span style="font-style:italic;">Zalim olma</span>..."</p>

  <p>Yaşam, naif yeşil bir mucizeydi; gökyüzü açık ve sakindi, güneş parlıyordu - ve bu dünyanın tam ortasında, iki katlı yatakhane binası duruyordu, binanın içinde de, yüzümde gaz maskesiyle sürünmekte olduğum o uzun koridor vardı. Her şey son derece doğal ama aynı zamanda çok acıklı ve anlamsızdı; gerçek yüzümün kamp liderlerinden ve özellikle de düzinelerce gözün zaferimi ve utancımı izlediği kapı çatlaklarından saklanmış olduğuna memnun, lastik burnumun içinde ağlamaya başladım.</p>

  <p>Birkaç metre sonra gözyaşlarını kurudu ve çok sessizce, belki de aslında hiç ses çıkarmadan şarkıya eşlik ettim: <span style="font-style:italic;">“Saf kaynaktan güzel uzaklara,</span></p>

  <p><span style="font-style:italic;">Güzel uzaklara doğru çiziyorum yolumu.”</span></p>

  <p>Bir trompetin canlı, gösterişli notası kampın üzerinde uçuştu - kalk borusuydu bu. Durdum ve gözlerimi açtım. Koridorun sonuna üç metre kalmıştı. Önümdeki koyu gri duvara asılı rafın üzerinde sarı bir Ay küresi vardı; sanki bir rafın üzerinde durmuyormuş da gri bir boşlukta asılıymış gibi, gözyaşlarına bulanmış buğulu camın ardında bulanık ve hayal meyal görünüyordu.</p>

  <h5 id="ub14b5389-ca69-41aa-aabf-3a3e6c2b3cb4" style="text-align: center;"><a id="bookmark1"></a><span style="font-weight:bold;">3</span></h5>

  <p>Hayatımda ilk kez şarap içtiğimde on dört yaşındaydım ve kış mevsimiydi. Mitiok’un beni götürdüğü bir garajda olmuştu bu - uzun saçlı dalgın bir tip olan asker kaçağı ağabeyi, bekçi olarak çalışırdı orada. Garaj, beton bloklarla dolu, parmaklıklarla kuşatılmış geniş bir arazideydi; Mitiok ve ben blokların üstüne tırmanmaya çalışarak epey vakit geçirirdik; uzun zaman önce terk edilmiş ve geriye yalnızca beton bloklardan oluşan bir yığını şaşılacak derecede andıran iskeleti kalmış bir uzaygemisinin bölmelerine benzeyen, gerçeğin geri kalan kısmından bütünüyle gizlenmiş şaşırtıcı yerlere varırdık kimi zaman. Dahası, eğri büğrü tahta parmaklıkların ardındaki sokak lambaları esrarengiz ve doğaüstü bir şekilde yanar, birkaç küçük yıldız da temiz ve bomboş gökyüzünde asılı dururdu -kısacası, boş ucuz içki şişeleri ve donmuş sidik dereleri olmasa, kozmik boşlukla çevrili olacaktık.</p>

  <p>Mitiok ısınmak için içeri girmemizi önerince, garajın oluklu alüminyum yarımküresine doğru yola koyulduk; arazi gibi, garajın da kozmik bir yanı vardı. İçerisi karanlıktı: Otomobillerin benzin kokan silik şekillerini seçebiliyorduk. Camlı bir penceresi olan, duvara arkasını vermiş ahşap kaplamalı bir kulübe vardı köşede: İçinde ışık yanıyordu. Mitiok’la birlikte ite kaka içeri girdik, dar ve rahatsız banka oturduk ve harap bir teneke çanaktan kendimize çay doldurup içtik sessizce. Mitiok’un ağabeyi karton zıvanalı uzun sarma sigaralar içiyor ve <span style="font-style:italic;">Young Technology</span> dergisinin eski bir sayısına göz gezdiriyordu; bize henüz selam bile vermemişti. Mitiok bankın altından bir şişe çekerek çimento zemine pat diye koydu ve “İster misin?” diye sordu.</p>

  <p>Kendimi tedirgin hissetmeme karşın başımla onayladım. Mitiok az önce çay içtiğim bardağı koyu kırmızı bir sıvıyla ağzına kadar doldurarak bana uzattı. Bu yeni tarzı kapmaya çalışırcasına, bardağı kavradım, ağzıma götürdüm ve içtim; bir şeyi ilk kez yapmak için ne kadar da az güç sarf edilmesi gerektiğine şaşmıştım. Mitiok ve ağabeyi içkinin geri kalanını bitirirlerken, ben de dikkatle kendimi dinledim ama bana bir şey olduğu yoktu. Yere bırakılmış dergiyi alıp da gelişigüzel bir sayfa açınca, isimlerini tahmin etmeniz istenen uçan makine çizimleriyle dolu iki sayfayla yüz yüze geldim. İçlerinden birini diğerlerinden daha çok sevmiştim -kanatları kalkış esnasında rotor görevi görebilen bir Amerikan uçağıydı bu- ve pilot kabini olan küçük bir de roket vardı ama Mitiok’un ağabeyi tek kelime etmeden ve hatta bakışlarını bile kaldırmadan dergiyi elimden çekip alınca rokete iyice bakamadım. Kırıldığımı belli etmemek için kalktım ve içinde su ısıtıcısı olan cam bir kavanozun kurumaya yüz tutmuş ucuz salam parçaları arasında durduğu masaya oturdum.</p>

  <p>Çöplük gibi kokan bu küçük mide bulandırıcı odada bulunduğumu düşününce bir tiksinti duydum; az önce kirli bir bardaktan ucuz şarap içmiş olduğum ve içinde yaşadığım uçsuz bucaksız ülkenin çöp kokan bu pis küçük odalarla ve ucuz şarap içen insanlarla dolu olduğu gerçeği beni tiksindirdi; ama en önemlisi, çöken rejimin başkentine yüksekten bakan bir pencereden akşamları dışarısını seyrettiğimde gördüğüm ve nefesimin kesilmesine neden olan o rengarenk ışık dizilerinin dekorunu bu hepsi aynı şpkilde kokan odaların oluşturduğunu düşünmenin verdiği acıydı. Bütün bunların hepsi, dergideki o güzelim Amerikan yapımı uçan makineyle karşılaştırıldığında iyice acıklı görünüyordu.</p>

  <p>Masanın üzerine yayılmış olan gazeteye indirdim bakışlarımı. Yağ lekeleriyle, sigara yanıklarıyla, bardakların ve fincan tabaklarının bıraktığı yuvarlak izlerle dolu gazetenin insanlık dışı bir neşe ve güçle yüklü manşetleri tuhaf biçimde ürkütücüydü: Yollarına uzun süredir kimse çıkmamıştı ama halen boşluğu yumruklamayı sürdürüyorlardı ve eğer sarhoşsanız (çoktan sarhoş olduğumun farkına vardım ama üstünde durmadım), kolaylıkla yanlış bir yerde bulunabilir ve boşta gezen ruhunuzu bir çeşit ‘Yürürlükteki Düzenin Başlıca Gayesi’ ya da ‘Pamuk Toplayıcılarının Selamları’ manşetinin altında ezilmiş bulabilirdiniz.</p>

  <p>Etrafımdaki oda bütünüyle tuhaflaşıverdi ansızın; Mitiok dikkatle beni izliyordu. Bakışlarımı yakaladı, göz kırptı ve dili dolanarak sordu:</p>

  <p>“Ne diyorsun, Ay’a gidecek miyiz?”</p>

  <p>Başımı salladım ve gözlerim ‘Yörüngeden Haberler!’ başlıklı bir yazıya takıldı. Metnin alt kısmı yırtıldığı için geriye yalnızca kalın harflerle yazılmış “Yirmi sekiz gün... ” kelimeleri kalmıştı. Ama bu kadarı da yeterliydi - hemen anlamıştım. Gözlerimi kapadım: Evet, doğruydu, belki de yaşamlarımızı sürdürdüğümüz o köstebek yuvaları gerçekten de karanlık ve pisti; belki de bizler bu köstebek yuvalarına layıktık ama başlarımızın üzerindeki mavi gökyüzüne seyrekçe serpiştirilmiş yıldızların arasında parıldayan ve uzayda uçan olağanüstü, suni ışık noktaları vardı; takımyıldızlar arasında telaşsızca kayan, burada Sovyet topraklarında yaratılmış noktalar; kusmuklarla boş şişelerin arasında ve tütün dumanının pis kokusunda, çelikten, yarı iletkenlerden ve elektrikten yapılmış noktalar. Ve her birimizin, hatta buraya gelirken yanından geçtiğimiz, kar yığınının içinde dertop olmuş bir kurbağayı andıran mor suratlı alkoliğin bile, hatta Mitiok’un ağabeyinin ve tabii ki Mitiok ile benim bile - yukarıdaki saf soğuk mavilikte, hepimizin kendine ait küçük bir sefareti vardı.</p>

  <p>Dışarı koştum; saydam kış göğünde olmayacak derecede yakın görünen Ay küresinin mavimsi sarılığına bakarken, gözyaşlarımı içime akıtarak uzun süre öylece dikildim.</p>

  <h5 id="ua4fae5dd-a976-4e46-9571-34bad847055e" style="text-align: center;"><a id="bookmark2"></a><span style="font-weight:bold;">4</span></h5>

  <p>Muhtemelen, liseden mezun olmamızdan çok önce bu karar benim ve Mitiok’un ruhunda olgunlaşmış olduğu için, askeri akademiye yazılmaya tam olarak ne zaman karar verdiğimi hatırlamıyorum. Kısa bir süre için, seçim yapmakta</p>

  <p>zorlandık -ülkede birçok uçuş okulu vardı- ama <span style="font-style:italic;">Soviet Aviation</span> dergisindeki çift sayfalık renkli ilavede, Zaraisk’deki Maresiev Kızıl Bayrak Uçuş Okulu’nda bulunan Ay Köyü’nün etkinlikleri hakkında tüm o anlatılanları gördükten sonra kararımızı çabucak verdik. Karar verir vermez, kendimizi oradaki öğrenci kalabalığının içinde, sarı boyalı kontrplak dağların ve kraterlerin arasındaymış gibi hissettik; insana hemen çocukluğunu hatırlatan taze şeftali rengindeki geniş emaye çeşmeden akarken fotoğraf makinesi tarafından yakalanarak hareketsizleştirilmiş suyla yıkanan kısacık saçlı genç adamlarda ve jimnastik turnikesinde perende atanlarda kendi geleceğimizi görebiliyorduk. Çeşmenin şeftali rengi her nedense resme daha fazla güvenmenize neden oluyordu ve eğitim görmek için Zaraisk’e gitmeyi, ufacık insanlarla dolup taşan uçakların yan çürümüş cesetlerine benzeyen uçak simülatörlerinin fotoğraflarına bakarken istediğinizden daha çok istemenizi sağlıyordu.</p>

  <p>Karar verdikten sonra, gerisi daha kolay oldu: Ağabeyinin içinde bulunduğu durumdan dolayı şaşkınlığa uğramış ve korkmuş olan Mitiok’un annesiyle babası, küçük oğullarının böylesine sağlam ve güvenilir bir mesleği olacağı için sevinçliydiler. O sıralar zamanının büyük bir bölümünü, üzerinde patlak gözlü bir geyik işlemesi olan battaniyenin altında, duvarın karşısındaki divanda yatarak geçiren babam ise, artık müzmin bir ayyaş olup çıkmıştı: Benim bir pilot olmaya niyetlendiğimi bile anladığını sanmıyorum ve bu arada, teyzem de bu olaya en az onun kadar ilgisizdi.</p>

  <p>Zaraisk şehrini hatırlıyorum. Ya da daha doğrusu, orayı hatırlıyor muyum yoksa unuttum mu, kesin olarak bir şey diyemiyorum - hatırlayacak ya da unutacak çok az şey vardı orada. Beyaz taşlardan yapılma yüksekçe bir çan kulesi dururdu şehrin tam ortasında. Bir zamanlar prensesin</p>

  <p>biri, kulenin tepesinden aşağıdaki taşların üzerine atlamış; aradan geçen yüzyıllara karşın bu olay hâlâ şehir halkı tarafından hayal meyal hatırlanıyordu. Kulenin yanında tarih müzesi yer alıyordu ve müzenin yakınlarında da postahane ve karakol vardı.</p>

  <p>Otobüsten indiğimizde pis bir yağmur yağıyordu ve hava soğuktu. Bir binanın girişine sığınıp, üzerinde “Oy Kullanma Merkezi” yazan tentenin altmda yarım saat yağmurun dinmesini bekledik. Görünüşe göre binanın içindekiler içki içiyorlardı; kapının ardından, güçlü bir soğan kokusu ve sesler gelmekteydi. Birileri şarkı söylemekte ısrar edince, oldukça yaşlı erkek ve kadın sesleri duyuldu: “Henüz hayattayken tadını çıkaralım...”</p>

  <p>Yağmur dinip otobüsümüzü bulmaya gittiğimizde bir de baktık ki bizi oraya getiren aym otobüstü bu. Meğer dışarı çıkmamız gerekmiyormuş, şoför yemeğini yerken içeride bekleyebilirmişiz. Küçük ahşap evler camlardan birer birer kayıp gitmeye başladı ve evler bittikten sonra da orman göründü. Zaraisk Uçuş Okulu ormanın içinde, şehirden epeyce uzaktaydı. Oraya ulaşmak için, “Sebze Dükkânı” adındaki (görüldüğü kadarıyla dükkân filan yoktu ortalıkta, nitekim bu ismin savaş öncesinden kaldığını söylediler) en son otobüs durağından sonra beş kilometre yayan gitmek gerekiyordu. Mitiok ve ben otobüsten inip, sırılsıklam akçaağaç tohumlarıyla dolu bir yolda yürümeye koyulduk; yol bizi ormanın derinliklerine götürdü ve tam da yanlış tarafa gittiğimizi düşünmeye başlamıştık ki, metal boruların birbirine kaynaklanmasıyla yapılmış ve büyük teneke yıldızlarla süslenmiş kapılar çıktı karşımıza. Orman iki yanda da, tepesine dikenli teller dolanmış gri renkli boyasız kalasların oluşturduğu bir çite kadar uzanıyordu. Bölgedeki askerlik şubesinin verdiği izinlerimizi ve henüz kısa bir süre önce aldığımız geçiş belgelerimizi kapıdaki uyuşuk nöbetçiye gösterdik; girmemize izin yerildi ve bir toplantının başlamak üzere olduğu gazinoya gitmemiz söylendi.</p>

  <p>Küçük bir yerleşim alanının tam ortasına doğru giden asfaltlanmış bir yolun hemen sağında, dergide gördüğüm Ay Köyü başlıyordu - Ay yüzeyinin panoramik görünümüne benzetilmiş özel bir arazi ile yaklaşık bir düzine surla çevrili, sarı boyalı, uzun ve tek katlı birkaç kışla binasından oluşuyordu. Köyü geçip, kaydolmaya gelmiş oğlanların sütunların etrafında toplaştıkları garnizon gazinosuna vardık. Kısa süre sonra bir subay gelip birini çavuş atadı, sınav kuruluna kayıt yaptırmamızı ve ardından da gidip asker eşyalarımızı almamızı emretti.</p>

  <p>Sınav kurulu, gazinonun avlusundaki Çin yapısına benzer kafes işi bir çadırdaydı - bira içen ve radyodan hafif bir Doğu müziği dinleyen üç subay, kâğıtlarımızı alıp numaralandırılmış dörtgen kartonlar dağıttılar. Sonra da bizi belimize kadar gelen otlarla kaplı bir spor sahasının kenarına götürdüler (burada yıllardır hiç kimsenin spor yapmadığı besbelliydi) ve sınavlar sırasında içinde yaşayacağımız iki ordu çadırı verdiler. Bunlar, toprağa çakılmış tahta sırıkların üzerine germemiz gereken çok katlı kauçuk çarşaf tomarlarıydı. Yatakları çadırların içine sürükleyip iki sıra halinde yayarken, birbirimizle tanışmaya başladık - somyalar eski ve ağırdı, ranza oluşturmak için üzerlerine başka bir yatak konulmadığı takdirde direklerine vidalanabilecek nikel kaplama topuzları vardı. Bu topuzları bize özel bir torbada ayrı olarak vermişlerdi; sınavlar sona erdiğinde bir tanesini gizlice sökerek, güneydeki o uzak ve unutulmaz akşamın tek tanığı olan, varak kafalı, mumlu kilden yapılma pilotu koyduğum sigara pakedine sakladım.</p>

  <p>Çadırlarda hemen hiç vakit geçirmiyorduk; ama söküldükleri zaman, kauçuktan yapılma sugeçirmez yaygıların altında epeyce uzamış, kalın saplı, renksiz ve iğrenç otlar bittiğini gördük.</p>

  <p>Sınavları pek az anımsıyorum. Bütün hatırladığım, hiç de zor olmadıkları; ders kitaplarının sayfalarını hatmetmekle geçirdiğim o uzun bahar ve yaz günlerini işgal etmiş tüm o formül ve grafiklerle sınav kâğıdını tamamen doldurmaya imkân yoktu. Geçer not almak Mitiok ile benim için sorun olmadı ve ardından da, herkesi her şeyden çok korkutan mülakatlara geldi sıra. Eski iş elbiseleri giymiş bir binbaşı, bir albay ve alnında kabuk bağlamış bir yara izi olan ufak tefek yaşlı bir adam tarafından mülakata alındık. Kozmonot sınıfına katılmak istediğimi söyleyince, albay benden bir Sovyet kozmonotunu tanımlamamı istedi. Uzun süre düşündüm ama doğru cevabı bulamıyordum; sonunda, denetçilerin sıkkın ifadelerinden, beni dışarıya, koridora göndermek üzere olduklarını anladım.</p>

  <p>Daha önce tek kelime etmemiş olan yaşlı adam, “Pekâlâ,” dedi, “bir kozmonot olma fikrinin ilk ne zaman aklına geldiğini hatırlıyor musun?”</p>

  <p>Umudumu kaybetmiştim çünkü soruyu nasıl yanıtlayacağım konusunda hiçbir fikrim yoktu. Mumlu kilden yapılma kırmızı cismi ve çıkış yeri olmayan karton roketi ona anlatmaya beni iten bu umutsuzluk olmalı. Yaşlı adam bunun üzerine birden canlandı ve gözleri parlamaya başladı. Hatta, Mitiok ile benim gaz maskeleriyle koridorda süründüğümüz bölüme geldiğim zaman kolumu tuttu ve alnındaki yaranın açık kırmızıya dönüşmesine yol açan bir kahkaha attı. Sonra da aniden ciddileşiverdi.</p>

  <p>“Uzaya gitmenin ne kadar zor olduğunun farkında mısın?” diye sordu. “Ya vatanın için hayatını feda etmen gerekirse? O zaman ne yaparsın, ha?”</p>

  <p>Suratımı asarak, “Eğer iş oraya varırsa...” dedim.</p>

  <p>Belki üç dakika boyunca doğrudan doğruya gözlerimin içine baktı.</p>

  <p>“Sana inanıyorum,” dedi. “Yapabilirsin.”</p>

  <p>Bebekliğinden beri Ay’a gitmek isteyen Mitiok’un da sınava girdiğini duyunca, ismini küçük bir kâğıda yazdı. Daha sonra Mitiok, tam olarak neden Ay’a gitmek istediği hakkında yaşlı adamın bir sürü soru sorduğunu söyledi bana.</p>

  <p>Ertesi gün kahvaltıdan sonra, başarılı adayların listeleri garnizon gazinosunun sütunlarına asıldı: Benim ve Mitiok’un adı, alfabetik sırayı bozarak, yan yana yazılmıştı listede. Çocukların bir kısmı ayaklarını sürüye sürüye itiraz etmeye gitti, bir kısmı çapraz çizgili asfaltın beyaz çizgileri üzerinde sevinç içinde havalara sıçradı, bir kısmı da evine telefon etmeye koştu; bense, bütün bu olan bitenin çok yukarısında, bir uçağın renksiz ağustos göğünde bıraktığı beyaz izi hatırlıyorum.</p>

  <p>Biri,nci sınıf askeri okul öğrencisi olarak yazılanlarımız, Uçuş eğitim kadrosuyla toplantıya çağırılmıştı - öğretmenler gazinoda bizi bekliyorlardı. Sert ve resmi görünümlü subayların oturduğu, sahneyi boydan boya kaplayan bir masa ve ağır kadife perdeler hatırlıyorum. Oturum, sivri uçlu sıska bir burnu olan, genç görünümlü bir yarbay tarafından idare ediliyordu: Konuşurken, onu uçuş elbisesi ve basınçlı başlığın içinde, pahalı blucinler gibi lekelerle kaplı bir MiG avcı uçağının kabininde otururken hayal ettim.</p>

  <p>“Pekâlâ çocuklar, korkutucu şeylerden söz ederek başlamak istemeyiz, öyle değil mi? Ama yaşadığımız zamanları seçemediğimizi gayet iyi bilirsiniz - zamanlar bizi seçer. Belki de size böyle bir bilgi vermemeliyim ama yine de anlatacağım...”</p>

  <p>Yarbay bir an durdu, yanında oturan binbaşıya doğru eğildi ve kulağına bir şeyler fısıldadı. Binbaşı yüzünü buruşturdu, düşünceli bir şekilde kalemiyle masaya hafifçe vurdu ve başını salladı.</p>

  <p>Yarbay hafif bir sesle, “Pekâlâ,” dedi. “Silahlı kuvvetler bünyesindeki siyasi eğitmenlerin geçenlerde gerçekleştirdiği bir kapalı oturumda, yaşadığımız zaman bir Savaş Öncesi Dönem olarak tanımlandı!”</p>

  <p>Yarbay duralayıp bir tepki bekledi ama dinleyiciler belli ki hiçbir şey anlamamışlardı - en azından Mitiok ve ben anlamamıştık.</p>

  <p>“Durun da açıklayayım,” diye devam etti daha da hafif bir sesle. “Toplantı on beş temmuzdaydı, tamam mı? On beş temmuza kadar Savaş Sonrası Dönem’deydik ama o günden bu yana -tam bir ay geçti- Savaş Öncesi Dönemde bulunuyoruz, anlaşıldı mı?”</p>

  <p>Salon birkaç saniyeliğine sessizliğe büründü.</p>

  <p>Yarbay artık normale dönmüş bir sesle, “Bunu sizleri korkutmak için söylemiyorum,” diye devam etti, “ama omuzlarımızda taşıdığımız sorumluluğu hatırlamalıyız, öyle değil mi? Diplomalarınızı ve rütbelerinizi aldığınızda, yalnızca Sovyet topraklarında bulunan türden, Gerçek Erkekler olacağınızdan hiç şüpheniz olmasın, kocaman bir büyük E harfiyle.”</p>

  <p>Yarbay oturdu, kravatını düzeltti ve bir bardağın kenarını dudaklarına değdirdi - elleri titriyordu ve dişlerinin bardağa çarpmasıyla çıkan takırtının en hafif yankısını bile işitebileceğimi düşündüm. Binbaşı ayağa kalktı.</p>

  <p>Ahenkli bir sesle, “Çocuklar,” dedi, “sizlere artık askeri okul öğrencisi demek daha doğru olmasına karşın, ben yine de size çocuklar diyeceğim. Çocuklar! Boris Polevoi’nin <span style="font-style:italic;">Gerçek Bir Erkeğin Öyküsü</span> adlı kitabında ölümsüzleştirdiği efsanevi kahraman Alexei Maresiev’in öyküsünü hatırlayın! Okulumuza adını veren kahraman! Savaşta iki bacağını birden kaybetti. Ama bacaklarını kaybettikten sonra cesaretini yitirmedi, takma bacaklar üzerinde yeniden ayağa kalktı ve Nazi pisliklerini vurmak için, İkaros<sup>1</sup> gibi göklere</p>

  <p>1) ikaros: Yunan mitolojisinde efsanevi mimar Daidalos’un oğlu. Babasının kuştüyleri ve balmumu ile yaptığı kanatlarla Girit’ten kaçarken Güneş’e çok yakın uçtuğu için kanatları erir ve denize düşüp boğulur, (ç.n.) yükseldi! Birçok insan bunun imkânsız olduğunu söyledi ona; ama o, asıl önemli olanı unutmadı - bir Sovyet erkeği olduğunu! Gerçek Bir Erkek! Ve sizler de bunu asla unutmamalısınız, asla, nerede olursanız olun! Bütün uçuş eğitim personeli adına ve uçuş siyasi eğitmen yardımcısı olarak kendi adıma, mümkün olan en kısa zamanda sizleri Gerçek Erkekler yapacağımıza söz veriyorum!”</p>

  <p>Sonra, birinci sınıf öğrencilerinin kışlasındaki yerlerimizi gösterdiler; çadırlardan buralara taşınacaktık. Ardından da, süratli karasinek filolarının yanında uçan kocaman adalara benzeyen tozlu MiG’lerin ve IL’lerin tavana asılı iplerin ucunda sallandığı yemekhaneye götürdüler bizi.</p>

  <p>Akşam yemeği oldukça kötüydü: içinde yıldız şeklinde makarnalar olan sulu bir çorba, pilavlı kayış gibi bir tavuk ve haşlanmış meyve. Yemeği yedikten sonra felaket uyku bastırdı; Mitiok ve ben yataklarımıza güçlükle gidebildik ve hemen uykuya daldım.</p>

  <h5 id="u2ac87978-1fb7-47a8-ab9d-480aee4e0fdd" style="text-align: center;"><a id="bookmark3"></a><span style="font-weight:bold;">5</span></h5>

  <p>Ertesi sabah, kulağıma dolan acı ve şaşkınlık iniltileriyle uyandım. Aslında, aynı sesleri uzun süredir rüyamda işitiyordum ama beni yerimden sıçratıp uyandıran tek ses, ayyuka çıkan yürek parçalayıcı bir ağlama olurdu. Gözlerimi açıp bakındım. Etraftaki yataklar tuhaf kıpırtılarla ve boğuk böğürtülerle çalkalanıyordu - dirseklerimin üzerinde doğrulmaya çalıştım ama yapamadım; çok doldurulmuş valizleri denklemekte kullanılanlara benzer geniş kayışlarla yatağa bağlanmıştım çünkü: Tek yapabildiğim, başımı sağa sola azıcık döndürebilmekti. Yanımdaki yatağa baktığımda, önceki gün tesadüfen tanıştığım genç köylü çocuğu Slava’nın korku dolu gözleriyle karşılaştım; yüzünün alt kısmı sıkı sıkı bağlanmış bir kumaş parçasıyla örtülüydü. Sorunun ne olduğunu sormak için ağzımı açmaya çalıştım ama dilimi oynatamadığımı fark ettim ve yüzümün alt kısmını da hissetmiyordum, uyuşmuş gibiydi sanki. Kendi ağzımın da bağlanmış ve içine bir şeyler tıkıştırılmış olduğunu tahmin ettim ama şaşkınlığa düşmeden önce korkuyla irkildim: Slava’nın bacaklarının olması gerektiği yerde, battaniye dik bir basamak oluşturarak aniden aşağı iniyordu ve battaniyenin yeni kolalanmış nevresimi, karpuz suyunun pamuklu havlularda bıraktığı izlere benzer kırmızı lekelerle kaplıydı. İşin daha da korkutucu yanı - ben de kendi ayaklarımı hissedemiyor ve başımı kaldırıp bakamıyordum!</p>

  <p>“Beşinci takım!” Kelimeler, bir çavuşun sonsuz imalarla yüklü, manidar ve pes sesinde kuvvetle gürledi. “İlkyardım yerine!”</p>

  <p>Yaklaşık on adam bir anda koğuşa giriverdiler - ikinci ve üçüncü sınıf öğrencileriydi bunlar (ya da daha doğrusu, kollarındaki çizgilerden anladığım kadarıyla hizmetlerinin ikinci ya da üçüncü yılında olan askeri okul öğrencileri). Onları daha önce görmemiştim - subaylar, onların patates toplayanlara yardım etmeye gittiklerini söylemişlerdi. Ayaklarında tepeleri kıvrılmamış tuhaf botlar vardı ve sendeleyerek, duvarlara ya da yatakların kenarlarına tutunarak yürüyorlardı. Yüzlerinin çok solgun ve sağlıksız olduğunu fark ettim, sonsuz eziyetlerle dolu uzun günlerin izini taşır gibiydiler; sabit bir “her zaman hazırım” ifadesi verilmişti sanki yüzlerine. Hiç yeri yokken, Mitiok ve benim yaz kampındaki uzak merasim alanında diğer herkesle birlikte tekrarladığımız Genç Öncüler selamının sözlerini hatırladım o an - kendi kendimize, sıraya girmiş yoldaşlarımıza ve o bulutsuz temmuz sabahına “her zaman hazır” olduğumuza dair yüksek sesle söz verirken nasıl da sahtekârlık etmiş olduğumuzun farkına vardım.</p>

  <p>Askeri okul öğrencileri, odada yalnızca iki yatak kalana dek, inleyen ve kıvranan birinci sınıf öğrencilerinin bağlı olduğu tekerlekli yatakları teker teker iterek koridora çıkardılar - benimki ve pencere yanında duran bir yatak, yani Mitiok’un yattığı kalmıştı geride. Kayışlardan dolayı ona doğru dürüst bakamıyordum, ancak sessiz ve uyur gibi yattığını gözümün ucuyla görebiliyordum.</p>

  <p>Yaklaşık on dakika sonra bizi almaya geldiler, yatakları ayakuçlarından tutarak döndürdüler ve koridor boyunca ilerlettiler. Bir öğrenci yatağı iterken, öbürü de geri geri yürüyerek çekiyordu; sanki yatak onu kovalarken koridorda gerileyerek önünden kaçmaya çalışır gibi görünüyordu. İki yanında kapılar olan uzun ve dar bir asansöre girerek yukarı çıktık. İkinci sınıf öğrencisi yanımdan uzaklaşarak başka bir koridora doğru ilerledi ve rahatsız konumumdan dolayı okuyamadığım kahverengi geniş bir plakası olan siyah kaplamalı bir kapının yanında durduk. Kapı açıldı; tavanından uçak bombası şeklinde kocaman bir kristal avize sarkan ve duvarlarının üst kısımları asmalarla sarılı oraklar, çekiçler ve eskiden ölülerin küllerinin saklandığı kaplardan oluşan birtakım hafif rölyef süslerle dekore edilmiş bir odaya itildim.</p>

  <p>Kayışlarımı çıkardılar ve bacaklarıma bakmamaya çalışarak dirseklerimin üzerinde doğruldum: Tam karşımda, odanın arka tarafında, yüksek ve dar bir pencereden eğimli olarak gelen gri ışıkla aydınlanmış kocaman bir masanın üzerinde yeşil bir lamba duruyordu. Kırışık bir suratın ışıklar saçan müşfik gözleriyle baş sayfasından dik dik bana baktığı <span style="font-style:italic;">Pravda</span>'nın açık sayfaları, masada oturan adamı benden saklıyordu. Yerdeki muşamba gıcırdadı ve Mitiok’un yatağı yanı başımda duruverdi.</p>

  <p>Sayfaları çevrildikçe, gazete birkaç kez hışırdadı ve sonra da masanın üzerine indi.</p>

  <p>Mülakat sırasında kolumu tutan alnı yaralı ufak tefek yaşlı adam önümüzde duruyordu. Bu kez, sırma işlemeli ilikleri olan bir korgeneral üniforması giymişti; saçları düzgünce taranmıştı, bakışları da aydınlık ve ciddiydi. Yüzünün, bir dakika önce <span style="font-style:italic;">Pravda</span>'nın baş sayfasından bana bakan suratın bir kopyası gibi göründüğünü fark ettim: Önceden gördüğüm bir filmdeki gibi olmuştu aynen. Filmde, bir ikonu uzun süre gösteriyorlar ve ardından da başka bir ikon yavaş yavaş belirerek onun yerini alıyordu - resimler birbirinin benzeriydi ama tam olarak aynı değildiler ve geçiş bulanık olduğu için, ikon gözlerinizin önünde değişiyormuş gibi görünüyordu.</p>

  <p>Yaşlı adam, “Pekâlâ çocuklar, birbirimizi uzunca bir müddet oldukça sık görecek olduğumuza göre, bana Yoldaş Uçuş Lideri diyebilirsiniz. Sınavlarınızın -ve bilhassa da mülakatın- sonuçlarından dolayı sizi tebrik etmeme izin verin,” dedi, göz kırparak. “KGB’nin gizli uzay eğitim okuluna birinci sınıf için derhal kaydedilmiş bulunmaktasınız - demek ki, Gerçek Erkekler olmak için sadece kısa bir süre beklemeniz gerekecek. Bu arada, Moskova’ya gitmeye hazırlanın. Orada görüşürüz.”</p>

  <p>Yer muşambasının yatağın ufacık tekerlekleri altında her nedense bana deniz kenarında bir temmuz gününü hatırlatan huzurlu bir nostalji şarkısı söylediği o uzun koridorlardan geçirilerek boş koğuşa geri götürülene kadar, neden söz ettiğini anlamamıştım.</p>

  <p>Mitiok ve ben bütün gün uyuduk (önceki akşam yemeğimize ilaç koymuşlardı herhalde - ertesi gün bile hâlâ uykuluydum). O akşam, gıcırdayan çizmeler giymiş sevimli ve sarışın bir teğmen bizi almaya geldi. Yataklarımızı asfalt eğitim alanına, Yoldaş Uçuş Lideri’nin de aralarında bulunduğu müşfik görünümlü bazı kıdemli generallerin bir masada oturdukları mermi şeklindeki beton gölgeliğin önüne doğru iterken, kahkahalar atarakfıkralar anlattı. Tabii ki Mitiok ve ben oraya kendi başımıza da yürüyebilirdik ama teğmen bunun tüm birinci sınıf öğrencileri için geçerli bir yönetmelik maddesi olduğunu söyledi ve</p>

  <p>diğerlerini tedirgin etmemek için sakince yatmamızı emretti.</p>

  <p>Yan yana istiflenmiş bütün o yataklar, eğitim alanının bir otomobil ya da traktör fabrikası gibi görünmesine yol açmıştı: Hafif bir inilti, yatakların üstünde karmaşık bir uçuş rotası izliyordu - bir noktada yok oluyor, başka bir noktada beliriyor, sonra bir üçüncüsünde ortaya çıkıyordu, göze görünmeyen muazzam bir sivrisinek yatakların üzerinde ok misali dolaşıyormuş gibiydi. Sarı saçlı teğmen, toplu bir mezuniyet eğlencesi ve son durum sınavının . başlamak üzere olduğunu söyledi dışarı çıkarken.</p>

  <p>Kısa bir süre sonra, kendine benzer yaklaşık elli kişinin en başındaki teğmenimizin, sınav kurulu için ‘Kalinka’ eşliğinde dans edişini seyrediyorduk. Solgun ve sinirli görünüyordu ama siyasi eğitmen yardımcısının akordiyonunun yetersiz eşliğine karşın emsalsiz bir ustalık sergiliyordu. Teğmenin adı Landratov’du - adını, Uçuş Lideri ona kırmızı bir diploma verdiği ve tebrik ettiği zaman duydum. Ardından aynı dansı bütün herkes yaptı ve sonuna doğru, onları izlemekten fena halde sıkılmıştım. Eğitim alanının hemen yanındaki spor sahasına bakmak için döndüm - ve onun neden bu kadar kalın bir yabani ot örtüsüyle kaplı olduğunu birdenbire anlayıverdim.</p>

  <p>Yattığım yerden sapların rüzgârda salınışını izledim. Harap haldeki futbol kalesi direklerinin hemen ardındaki gri renkli, üst kısmına dikenli tel çekilmiş, yağmurdan çatlamış parmaklık, tahtalarından pek çoğu çürük ya da eksikolduğu halde Çin Şeddi gibi görünmüştü bana; uzaklardaki Çin çayırlarından Zaraisk şehrine kadar onca yolu katederek sanki uzadıkça uzuyor, etrafındaki her şeyin kadim ve Çinli görünmesine yol açıyordu - sınav kurulunun içinde çalıştığı kafes işi çadır, modası geçmiş avcı uçağı ve hatıra olarak söktüğüm nikel kaplama topuzu avcumda sıkarak yattığım yatağımdan görebildiğim eski ordu çadırları.</p>

  <p>Ertesi gün, bir kamyon Mitiok ve beni alıp, yaz havasının estiği orman ve çayırların arasından geçirdi: Kamyonun yan tarafındaki serin çeliğe yaslanarak, sırt çantalarımızın üzerine oturduk. Tentenin kenarı rüzgârla savruldukça, telleri uzun zaman önce koparılıp alınmış gri renkli kurumuş telgraf direkleri ile ağaç gövdelerinin aralıktan görünüp görünüp kaybolduğunu hatırlıyorum. Zaman zaman ağaçlar aralandığında, üçgen şeklinde solgun ve düşünceli bir gökyüzü parçasının bir anlık görüntüsünü yakalayabiliyordum. Sonra durduk ve yalnızca belli belirsiz bir takırtı ile bölünen beş dakikalık bir sessizlik oldu; çişini yapmak için dışarı çıkan şoför, yakındaki atış poligonunda mevcut bir iki makineli tüfekle kısa atışlar yapıldığını açıkladı. Sonra kamyonun bitmez tükenmez sarsıntısı yeniden başladı: Uykuya daldım; yalnızca birkaç saniyeliğine uyandığımda çoktan Moskova’ya varmıştık bile. Tentedeki yarık, okul günlerimin mazide kalmış yaz aylarından bir manzarayı bir an için gösterdi bana - Lubyanka’nın yanındaki “Çocukların Dünyası” dükkânının kemerlerini.</p>

  <h5 id="ud4e3e781-94c8-42a6-b0a0-53f5908a2991" style="text-align: center;"><a id="bookmark4"></a><span style="font-weight:bold;">6</span></h5>

  <p>Çocukken, tam orta yerinde kocaman bir resmimin (başımda bir kask ve yüzümde bir gülümseme ile) yer aldığı, hâlâ ıslak mürekkep kokan, sayfaları açık bir gazete hayal ederdim ve gazetenin manşeti şöyle olurdu: “Kozmonot Omon Krivomazov kendini çok iyi hissediyor!” Bunu neden bu kadar çok istediğimi anlamak kolay değil. Belki hayatımın bir kısmını başka insanlar arasında geçirmek istiyordum - bu fotoğrafa bakarak beni düşünen, ne düşündüğümü ve ne hissettiğimi, ruhumun derinliklerinde olup bitenleri tahmin etmeye çalışan insanlar. Belki de hepsinden önemlisi, ben de bu insanlardan biri olmak istiyordum - binlerce tipografik noktadan oluşan kendi yüzüme bakmak, bu adamın nasıl filmlerden hoşlandığını, kız arkadaşının kim olduğunu merak etmek ve birdenbire, bu Omon Krivomazov’un kendim olduğunu hatırlamak. O zamandan beri yavaş yavaş ve kolay farkedilmeyecek biçimde değiştim. Başka insanların ne olursa olsun benimle ilgilenmeyeceklerini, tıpkı benim de başka insanların fotoğraflarına duyduğum umursamazlıkla, bırakın fotoğrafımı, beni bile düşünmeyeceklerini anladıktan sonra, başka insanların düşüncelerini merak etmekten vazgeçtim. Kahramanlığımın meçhul kalacağı haberi beni hiç sarsmadı. Beni asıl sarsan, bir kahraman olmak zorunda kalacağım haberiydi.</p>

  <p>Geldiğimizin ertesi günü, neyin kısaltması olduğuna akıl erdiremediğimiz ‘HSS’ harflerini taşıyan parlak sarı apoletleri olan siyah üniformalarla donatılır donatılmaz, Mitiok ve ben, sırayla Uçuş Kumandanı’nı görmeye götürüldük. Önce Mitiok gitti ve ben de bir buçuk saat sonra çağırıldım.</p>

  <p>Yüksek meşe kapılar beni içeri almak üzere ilk açıldığında, odanın bir savaş filminin sahnesine ne kadar da benzediğini görerek afallamıştım. Büronun orta yerinde, üzerine sarı bir harita örtülmüş, etrafında birkaç adamın oturduğu bir masa duruyordu: Uçuş Lideri, üç general ve iki albay. Albaylardan biri, parlak kırmızı suratlı, kısa boylu şişman bir adam, öbürü de hastalıklı yaşlı bir çocuk gibi görünen sıska biriydi - koyu renk gözlüğü vardı ve tekerlekli sandalyede oturuyordu.</p>

  <p>Uçuş Lideri, kırmızı suratlı şişman adamı göstererek, “Uçuş Kontrol Merkezi Komutanı, Albay Khalmuradov,” dedi.</p>

  <p>Khalmuradov başıyla selamladı.</p>

  <p>“Özel Kozmonotlar Müfrezesi Siyasi Eğitmen Yardımcısı Urchagin.”</p>

  <p>Tekerlekli sandalyedeki albay yüzünü bana döndü, başıyla hafifçe selam vererek öne doğru eğildi ve bana daha yakından bakmak istermiş gibi gözlüğünü çıkardı. Elimde olmadan ürperdim - adam kördü; bir gözünün gözkapakları birbirine tamamen kaynamıştı ve diğerinin de kirpiklerinin arasında beyaz sümüksü bir madde donukça parlıyordu.</p>

  <p>Tiz tenor bir sesle, “Bana ilk adımla, Bamlag diye hitap edebilirsin,” dedi. “Umarım seninle dost oluruz, Omon.” Uçuş Lideri beni generallere tanıtmadı ve onların da, benim oradaki varlığımın bile farkında olduklarını gösteren bir halleri yoktu. Bununla birlikte, sanırım Zaraisk Uçuş Okulu’ndaki sınavlar sırasında onlardan birini görmüştüm.</p>

  <p>Uçuş Lideri beni takdim ederek, “Askeri Okul Öğrencisi Krivomazov,” dedi. “Pekâlâ, başlayalım mı?” Bana dönerek ellerini göbeğinin üzerinde kavuşturdu ve dedi ki:</p>

  <p>“Omon, gazete okuduğuna, film seyrettiğine eminim ve Amerikalıların birkaç astronotlarını Ay’a indirdiklerini ve hatta orada motorlu bir taşıtla dolaştıklarını biliyorsundur. Görünüşte barışçıl amaçları var ama bu, olaylara nasıl baktığına bağlı. Küçük bir ülkede, mesela Orta Afrika’da çalışan basit bir işçi düşün...”</p>

  <p>Uçuş Lideri yüzünü buruşturdu ve kollarını kıvırmak, alnındaki teri silmek gibi birtakım hareketler yaptı.</p>

  <p>“Ve sonra bir de bakıyor ki, Amerikalılar Ay’a inmişler, oysa biz daha... Anlıyor musun?”</p>

  <p>“Evet, efendim, Yoldaş Korgeneral!” diye yanıtladım. “Senin hazırlanacağın uzay deneyinin asıl amacı, Omon, teknolojide batılı ülkelerin gerisinde kalmadığımızı ve bizim de Ay’a keşif heyeti gönderebilecek durumda olduğumuzu kanıtlamaktır. Dünyaya geri dönmesini sağlayabileceğimiz pilotlu bir gemi gönderebilecek kapasitede değiliz şu anda. Ama bir olasılık daha var - geri getirilmesi gerekmeyen otomatik bir gemi gönderebiliriz.”</p>

  <p>Uçuş Lideri rölyef haritadaki çıkıntılı dağların ve küçük çukur kraterlerin üzerine eğildi. Haritanın ortasından, çiviyle yeni yapılmış bir çentiğe benzeyen parlak kırmızı bir çizgi geçiyordu boydan boya.</p>

  <p>Uçuş Lideri, “Bu, Ay yüzeyinin bir kesimi,” dedi. “Bildiğin gibi Omon, uzay bilimi programımız daha ziyade Ay’ın uzak yüzü üzerinde çalıştı; oysa Amerikalılar aydınlık yüze indiler. Buradaki uzun çizgi, birkaç yıl önce ‘sputnik’lerimizden biri tarafından keşfedilen Lenin Yarığı. Geçen yıl, Ay yüzeyinden örnekler toplaması için otomatikleştirilmiş bir keşif seferi gönderildi bu benzersiz jeoloj ik oluşuma ve ilk tahliller, yarığın daha fazla araştırılması gerektiğini ortaya koydu. Şüphesiz, uzay programımızın daha ziyade otomasyona yönelik olduğunu biliyorsundur - insan yaşamını riske atanlar Amerikalılardır. Biz yalnızca makineleri tehlikeye atarız. Maksat, yarığın dibi boyunca hareket edebilecek ve bilimsel bilgileri dünyaya iletebilecek, kendi kendini idare eden özel bir taşıt, bir ‘ay gezgini’ göndermek.”</p>

  <p>Uçuş Lideri çalışma masasının çekmecesini açtı ve gözlerini benden ayırmadan, eliyle çekmecenin içini yoklamaya koyuldu.</p>

  <p>“Yarığın toplam uzunluğu yüz elli kilometre ama genişliği ve derinliği yalnızca birkaç metreden ibaret. Ay gezgininin yarıkta yetmiş kilometre yol alması -piller de bu mesafeyi katedebilecek güçte olmalı- ve yanğın tam ortasına ‘Barış’, ‘Lenin’ ve ‘USSR’ sözcüklerini şifrelenmiş olarak radyo dalgaları halinde uzaya gönderecek bir radyo vericisi monte etmesi öngörülüyor.”</p>

  <p>Elinde küçük kırmızı bir oyuncak belirdi. Kurduktan sonra haritadaki kırmızı çizginin başlangıcına koyduğu oyuncak vızıldayarak ileri doğru hareket etmeye başladı - gövdesi, sekiz küçük siyah tekerleğin üzerine oturtulmuş bir konserve kutusuna benziyordu ve yan tarafında ‘USSR’ harfleri, ön tarafında da göze benzer iki çıkıntı vardı. Hareketlerini herkes dikkatle takip ediyordu; hatta Albay Urchagin bile diğerleriyle aynı anda başını çevirmişti. Oyuncak masanın kenarına geldi ve düşüp yere yuvarlandı.</p>

  <p>Uçuş Lideri düşünceli bir şekilde, “Buna benzer bir şey,” dedi, bana hızlı bir bakış fırlatarak.</p>

  <p>“Konuşmama izin var mı, efendim?” dediğimi duydum.</p>

  <p>“Konuş bakalım.”</p>

  <p>“Ay gezgini elbette ki otomatikleştirilmiş, öyle değil mi Yoldaş Korgeneral?”</p>

  <p>“Öyle.”</p>

  <p>“O zaman bana niçin ihtiyaç duyuluyor?”</p>

  <p>Uçuş Lideri başını eğdi ve içini çekti.</p>

  <p>“Bamlag,” dedi, “sıra sende.”</p>

  <p>Tekerlekli sandalyenin elektrikli motoru vızıldadı ve Albay Urchagin masadan uzaklaştı.</p>

  <p>Bana doğru yaklaşıp elbisemin kolundan tutarak, “Gel biraz yürüyelim,” dedi.</p>

  <p>Merakla Uçuş Lideri’ne baktım. Başını salladı. Urchagin’in peşinden koridora çıktım ve ağır ağır yürümeye başladık - yani ben yürüdüm ve o da, tepesindeki el yapımı pleksiglas topun içinde kırmızı bir gül oyması olan manivelayla hızını ayarlayarak yanımda ilerledi. Urchagin birkaç kez konuşmak üzere ağzını açtı ama her defasında yeniden kapadı ve ince eliyle aniden bileğimi kavradığında, onun nereden başlayacağını bilemediğine çoktan emin olmuştum.</p>

  <p>Sanki kamp ateşi etrafında şarkılar söylüyormuşuz gibi duygulanarak, “Şimdi beni dikkatle dinle, Omon, sözümü de kesme,” dedi.</p>

  <p>“Genel bilgilerle başlayacağım. Bilirsin, insanlığın yazgısı karmaşık düğümlerle, hiç manası yokmuş gibi görünen şeylerle, kabul edilmesi güç acı gerçeklerle doludur. Çok fazla hata yapmamak için olayları çok net ve çok sarih bir şekilde görmelisin. Tarihteki hiçbir şey ders kitaplarında olduğu gibi değildir. Diyalektik, Manc’ın ileri bir ülke için tasarlanmış olan ama zaferini en gerikalmışında kazanan öğretisine çıkar. Biz komünistlerin, fikirlerimizin doğruluğunu kanıtlamaya zamanı yoktu - savaş, gücümüzden çok şey götürdü; geçmişin kalıntılarıyla ve ülkemizin içindeki düşmanlarla uzun süre mücadele etmek zorunda kaldık. Batıyı teknolojik açıdan saf dışı etmeye vakit bulamadık. Ama fikirler mücadelesinde bir saniye bile duramazsın. Paradoks -başka bir diyalektik parçası- gerçeği yalanla desteklememizdedir, çünkü Marksizm bütün muzaffer gerçekleri barındırır ve uğruna hayatını vereceğin amaç, resmi anlamda, bir aldatmacadır. Ama ne kadar bilinçli olarak...”</p>

  <p>Yüreğimin daraldığını hissettim ve gayri ihtiyari, bileğimi kurtarmaya çalıştım ama Albay Urchagin’in parmakları ince çelik bir halkaya dönüşmüştü sanki.</p>

  <p>“.. .kahramanlıktaki becerini ne kadar bilinçli olarak ortaya koyarsan, gerçekliğinin derecesi o kadar yüksek olacak, kısa ve güzel camın anlamı da o kadar büyük olacaktır!” “Canımı vermek mi? Ne kahramanlığı?” diye sordum takatsizce.</p>

  <p>, Benimki kadar alçak bir sesle, “Bildiğimiz kahramanlık işte,” dedi, sanki korkmuş gibi konuşarak. “Tıpkı sen ve arkadaşın gibi, yüz küsur delikanlının daha şimdiden kanıtlamış olduğu kahramanlık.”</p>

  <p>Hiçbir şey söylemeden bir an bekledikten sonra, önceki ses tonuyla devam etti:</p>

  <p>“Uzay programımızın otomatikleştirilmiş teknoloji üzerine kurulduğundan bahsedildiğini duymuş muydun?”</p>

  <p>“Evet.”</p>

  <p>“Seninle birlikte 329 numaralı odaya gidelim de sana uzay otomasyon tekniklerimizi anlatsınlar.”</p>

  <h5 id="u942c3ddb-a269-4d3c-ab1b-404436f303a3" style="text-align: center;"><a id="bookmark5"></a><span style="font-weight:bold;">7</span></h5>

  <p>“Yoldaş Albay!”</p>

  <p>Benim taklidimi yaparak, “Yoldaş Arbey,” diye karşılık verdi. “Canını vermeye istekli olup olmadığını sordular Zaraisk’de, değil mi? Sen ne yanıt verdin?”</p>

  <p>Odanın ortasında, yere mıhlanmış demir bir sandalyede oturuyordum; kollarım sandalyenin kollarına, bacaklarım da sandalyenin bacaklarına bağlıydı. Pencereler kalın perdelerle örtülüydü ve köşede de, üzerinde kadransız bir telefonun durduğu küçük bir yazı masası vardı. Albay Urchagin tam karşımda, tekerlekli sandalyesinde oturuyordu; konuşurken gülüyordu ama fena halde ciddi olduğunu anlayabiliyordum.</p>

  <p>‘Yoldaş Albay, anlayın beni, ben sıradan bir oğlanım yalnızca. Sanıyorsunuz ki ben büyük bir... Ama ben o insanlardan değilim, şu...”</p>

  <p>Hareket etmeye başlayınca Urchagin’in tekerlekli sandalyesi vızıldadı. Hızla bana doğru gelip önümde durdu.</p>

  <p>“Dur bir dakika, Omon,” dedi, “dur bir dakika. Şimdi sadede geliyoruz. Bizim olan bu ülkenin topraklarının kimin kanıyla sulandığını sanıyorsun sen? Özel bir tür kanla mı? Birtakım özel insanların kanıyla mı?”</p>

  <p>Elini uzattı, yüzüme dokundu ve kuru, küçük yumruğuyla ağzımın ortasına vurdu - aslında çok sert değil, ağzımın içine dolan kanın tadını hissettirecek kadar sert vurmuştu.</p>

  <p>“Topraklarımızın sulandığı kan türü bu işte. Senin gibi delikanlıların kanı...”</p>

  <p>Boynumu okşadı.</p>

  <p>“Kızma,” dedi. “Ben artık senin ikinci babanım. Kemerimle bile dövebilirim seni. Niçin karı gibi siniyorsun?” “Bir kahraman olmaya hazır hissetmiyorum kendimi,” diye yanıtladım, kanı yalayarak. “Yani, kendimi kesinlikle hazır hissetmiyorum... Zaraisk’e geri gitsem daha iyi olacak sanki...”</p>

  <p>Urchagin bana doğru eğildi ve yumuşak, kibar bir sesle konuşurak boynumu sıvazladı:</p>

  <p>“Böylesine küçük bir aptal olma, Ommy. Bilmelisin ki oğlum, kahramanlık bundan ibarettir. Kahraman olmaya kimse hiçbir zaman hazır değildir - buna hazırlanmanın .yolu yoktur. Top lombozuna çıkmakta ustalaşana ve muntazamca göğsünün üstüne düşme becerisini elde edene kadar çalışabilirsin tabii ki - bütün bunları öğretiyoruz. Ama kahramanlığın gerçek manevi rolünü kimseye öğretemezsin; o rol yalnızca oynanır. Rol öncesinde yaşamayı ne kadar çok istediysen, destansı fedakârlık rolü için o kadar iyidir. Ülkenin destansı kahramanlara ihtiyacı var, hatta gizlilerine bile - o temel gücün gelişmesine onlar yardımcı olurlar, öyle ki...”</p>

  <p>Gürültülü bir gaklama sesi duydum. Bir kuşun kara gölgesi perdelerin arasından geçip gidiverdi ve albay sessizliğe gömüldü. Bir süre tekerlekli sandalyesinde düşüncelere daldı, sonra motoru çalıştırdı ve koridora çıktı. Kapı arkasından çarparak kapandı ama bir dakika sonra yeniden açıldı ve elinde lastik bir hortum parçası tutan sarı saçlı bir Hava Kuvvetleri teğmeni içeri girdi. Yüzü tanıdık geliyordu ama onu daha önce nerede gördüğümü çıkaramadım. “Beni hatırladın mı?” diye sordu.</p>

  <p>Hayır anlamında başımı salladım. Masaya doğru gitti ve üstüne oturdu. Bacakları, akordeon gibi katları olan parlak siyah çizmelerinin içinde aşağı sallanıyordu; bu manzaraya bakınca onu nerede gördüğümü hatırladım - Zaraisk</p>

  <p>Uçuş Okulu’nda Mitiok’unve benim yataklarımızı eğitim alanına iten teğmendi. Hatta ismini bile hatırlıyordum.</p>

  <p>“Land... Land...”</p>

  <p>Lastik hortumu bükerek, “Landratov,” dedi. “Seninle konuşmak için gönderildim. Urchagin gönderdi beni. Maresiev Okulu’na geri dönmeyi gerçekten istemiyorsun değil mi?”</p>

  <p>“Oraya dönmek istediğimden değil,” dedim. “Ben Ay’a gitmek, bir kahraman olmak istemiyorum.”</p>

  <p>Landratov kıkırdadı, ellerini göbeğine ve uyluklarına çarptı.</p>

  <p>“Pekâlâ,” dedi, “demek ki istemiyorsun? Seni burada rahat bırakacaklarını mı sanıyorsun? Ya da gitmene izin vereceklerini? Ya da okula geri göndereceklerini? Bunu yapsalar bile, yatağından kalkıp da ilk adımlarını koltuk değnekleriyle atmanın nasıl bir şey olduğunu biliyor musun? Ya da yağmurdan önce ne hissedeceğini?”</p>

  <p>“Hayır,” dedim.</p>

  <p>“Belki de bacakların iyileştiği zaman her şeyin güllük gülistanlık olacağını sanıyorsun. Geçen yıl iki öğrenci vatana ihanet suçundan yargılandı. Dördüncü yıldan itibaren uçuş simülatörlerinde çalışırlar - simülatörlerin ne olduğunu biliyor musun?”</p>

  <p>“Hayır.”</p>

  <p>“Esas itibarıyla, uçakta olmak gibidir; kumanda kolların ve pedallarınla birlikte bir kokpitte oturursun - tek fark, bakmakta olduğun şey bir televizyon ekranıdır. İşte o iki hıyar, Immelman taklasını çalışmak yerine en alçak seviyede batıya uçup gittiler ve telsize yanıt vermekten de kaçındılar. Onları nihayet yaka paça dışarı çıkardıklarında, ne yapmaya çalıştıklarını sordular. İkisi de hiçbir şey söylemedi ama biri soruyu daha sonra yanıtladı. Yalnızca nasıl bir şey olduğunu hissetmek istediğini söyledi; hissetmemiş miydi, bir dakika için de olsa...”</p>

  <p>“Ona ne oldu?”</p>

  <p>Landratov lastik hortumu masaya, yanı başına çarptı.</p>

  <p>“Ne fark eder?” dedi. “Asıl nokta şu ki, onları anlayabiliyorum. Onca zaman, eninde sonunda uçma fırsatı bulacağını ümit edip duruyorsun ama nihayet sana gerçeği anlattıklarında... Bacakların olmadan kimin işine yarayacağını sanıyorsun? Ülkenin de neredeyse hiç uçağı yok;</p>

  <p>, Amerikalılar fotoğraflarını çekebilsin diye sınır boylarında bir aşağı bir yukarı uçup duruyorlar. Ama yine de...”</p>

  <p>Landratov sessizliğe gömüldü.</p>

  <p>“Ama yine de, ne?”</p>

  <p>“Boş ver. Söylemek istediğim şu, Zaraisk’den sonra bulutların arasında bir avcı uçağıyla fırtına gibi eseceğini mi sanıyorsun? Şansın varsa, kendini Hava Kuvvetleri Savunma bölgesindeki bir şarkı ve dans orkestrasında bulursun. Ama daha büyük bir olasılıkla, akıbetin bir lokantada ‘Kalinka’ yapmak olur. Üçte birimiz kendini içkiye verir ve üçte birimizin de -ameliyatları iyi gitmeyenlerin- sonu intihar olur. İntihar konusunda sen ne düşünüyorsun bu arada?”</p>

  <p>“Gerçekten de bilmiyorum,” dedim. “Bu konuyu hiç düşünmedim.”</p>

  <p>“Eh, ben eskiden düşünürdüm. Özellikle de ikinci yıl, televizyonda tenis gösterildiği ve koltuk değneklerimle gazinoda görevli olduğum zamanlar. Tam manasıyla perişandım. Sonra geçip gitti. Bir kere kendinle barıştın mı, her şey daha kolaylaşır. Benden söylemesi, aklından böyle düşünceler geçecek olursa teslim olmaman gerektiğini sakın unutma. Ay’a gidecek olursan göreceğin tüm o ilginç şeyleri düşünmelisin. Bu alçaklar, oraya canlı gitmene izin Vermeyeceklerdir gerçi. Sen en iyisi onların suyuna git, tamam mı?”</p>

  <p>“Onları pek sevmiyorsun galiba,” dedim.</p>

  <p>“Niye seveyim ki? Her söyledikleri yalan. Aklıma gelmişken, Uçuş Lideri’yle birlikteyken ölüm hakkında, hatta</p>

  <p>Ay’a gitmen konusunda bile hiçbir şey söyleme. Yalnızca otomatik sistemlerden söz et, tamam mı? Aksi takdirde seninle bu odada bir konuşma daha yapacağız. Ben emirlere uyarım.”</p>

  <p>Landratov lastik hortumunu havada salladı, sonra da cebinden bir paket ‘Flight’ sigarası çıkarıp bir tane yaktı.</p>

  <p>“Senin şu arkadaşın gözünü kırpmadan kabul etti,” diye haber verdi bana.</p>

  <p>Açık havaya çıktığımda biraz başım dönüyordu. Binanın gri kahverengi bloklarının şehirden ayırdığı iç avlu, bir taşra köyünden avluya santimi santimine uyacak şekilde kesilip çıkarılmış ve buraya taşınmış bir arazi parçası gibiydi aynı: Boyası çatlamış ve soyulmakta olan ahşap bir yazlık ev ve demir boruların birbirine kaynatılmasıyla oluşturulmuş bir barfiksin üzerine asılı yeşil bir koridor halısı vardı - birileri halıyı dövmüş ve sonra da orada unutmuş olmalıydı; parsellenmiş arsalar, bir tavuk kümesi ve bir spor sahası, birkaç masatenisi masası ve görür görmez bana Stonehenge’in fotoğraflarını hatırlatan, yere yarı gömülü, boyanmış eski araba lastiklerinin oluşturduğu bir çember vardı. Mitiok, çıkış kapısının yanındaki bir bankta oturuyordu: Gidip yanına oturdum; ayaklarımı uzatarak, postallarımın içine tıkıştırılmış siyah üniforma pantolonuna baktım - Landratov’la aramızda geçen konuşmadan sonra, o bacaklar aslında benim değilmiş gibi geliyordu.</p>

  <p>Mitiok sessizce, “Hepsi doğru mu?” diye sordu.</p>

  <p>Omuzlarımı silktim. Ne demek istediğini tam olarak bilmiyordum.</p>

  <p>“Pekâlâ, uçaklara dair tüm o zırvalara inanabilirim,” dedi. “Ama ya nükleer silahlar hakkında söylenenler... Belki 1947’de hâlâ iki milyon politik esiri aynı anda zıplatabilirdin. Ama artık esirlerimiz yok ve her ay yapılan nükleer testler var...”</p>

  <p>Az önce benim çıktığım kapı açıldı ve Albay Urchagin’in tekerlekli sandalyesi göründü; fren yaptı ve avluyu kulaklarıyla birkaç kez taradı. Şimdiye kadar söylenmiş olanlara yeni bir şeyler eklemek için bizi aradığını fark ettim, ancak Mitiok konuşmayı kesti ve Urchagin de belli ki bizi rahatsız etmemeye karar verdi. Tekerlekli sandalyenin elektrikli motoru vızıldadı ve binanın öbür tarafındaki eklentiye doğru hareket etti. Yanımızdan geçerken, Urchagin gülümseyen yüzünü bize doğru çevirdi ve gözlerinin çukura kaçmış yuvaları, ruhlarımızın derinliklerine şefkatle bakar gibi oldu.</p>

  <h5 id="u45cb0ebd-14a7-4aae-babc-5264b9dd82a7" style="text-align: center;"><a id="bookmark6"></a><span style="font-weight:bold;">8</span></h5>

  <p>Moskofların büyük kısmı, KGB binasının bitişiğindeki ‘Çocukların Dünyası’ mağazasının önünde kuyruğa girdikleri ya da Lubyanka istasyonundan metroyla geçtikleri saatlerde ayaklarının altındaki derinliklerde neler olup bittiğini çok iyi bilirler sanırım, bu yüzden bunları yeni baştan anlatmayacağım. Roketimizin orijinal boyutlarda olduğunu ve yanında aynı büyüklükte bir diğer roket için daha yer bulunduğunu söylemekle yetineceğim. Asansör, savaş öncesi döneme ait eski bir modeldi; aşağı inmek o kadar uzun sürüyordu ki, yolda bir kitaptan iki üç sayfa okuyabilirdiniz.</p>

  <p>Model roketin bağdaşık türden bir yapısı yoktu; bazı parçaları gelişigüzel birbirine tutturulmuş kalaslarla yapılmıştı ve yalnızca mürettebata ait görev yerleri orijinaline uygun bir şekilde inşa edilmişti. Uygulamalı eğitim için tasarlanmıştı her şey ama Mitiok ile benim eğitime başlamak için bir süre daha beklememiz gerekiyordu. Yine de hiç vakit kaybetmeden aşağıya, inşa halindeki Moskova’nın kuşbakışı manzarasına nazır pencereler olduğu farz edilmiş iki resmin bulunduğu büyük bir kutunun içine indirildik.</p>

  <p>İçeride yedi tane yatak olduğu için, Mitiokveben sayımızın kısa süre sonra artacağını anlamıştık. Kutu, model roketin bulunduğu eğitim salonundan yalnızca üç dakikalık yürüme mesafesindeydi: Asansöre bir haller olmuştu - önceden aşağı inmek uzunca bir zaman alırken, şimdi yukarı çıkmak daha bile uzun sürüyor gibiydi.</p>

  <p>Boş zamanlarımızın büyük bir bölümünü eğitim salonunda geçirdiğimizden, yukarı çok sık çıkmazdık. Albay Khalmuradov, anlattıklarını örnekleyebilmek için model roketi kullanarak, roket uçuş teorisi üzerine bir dizi kısa ders verdi bize. Teknik donanımı öğrenirken roket yalnızca bir ders aracıydı ama akşam olup ana ışıklar söndürüldüğünde, bazen birkaç saniyeliğine, duvar lambalarının loş ışığı onu çoktan unutulmuş ve harikulade bir şeye dönüştürürdü; Mitiok ve bana, çocukluğumuzdan son bir selam gibi.</p>

  <p>İlk gelenler ikimiz olmuştuk. Mürettebatımızın diğer üyeleri, aradan bir süre geçtikten sonra akademide belirdiler. Önce Sema Anikin geldi, eskiden gemici olan tıknaz bir köy delikanlısı. Üniformayla bostan korkuluğu gibi duran Mitiok’un aksine, siyah üniforma ona gerçekten de yakışıyordu. Sema çok sakin ve fazla konuşmayan biriydi; en basit ve romantiklikten en uzak iş onunki olmasına karşın, hepimizin yapması gerektiği gibi, bütün zamanını alıştırma yapmaya harcardı. Roketin ilk kademesinden sorumluydu; gösterişi ve kelimelerle oynamayı seven Urchagin’in ifadesiyle, gencecik hayatının kalkıştan sadece üç dakika sonra sona ereceği alnında yazılıydı. Bütün seferin başarısı, onun görevini ne kadar hassasiyetle yaptığına bağlıydı ve eğer en küçük bir hata dahi yapacak olsa, hepimiz erken ve anlamsız bir ölümle yüz yüze gelecektik. Sema’nın bu sorumluluğu omuzlarında hissederek çalıştığı belliydi. Boş kışlada bile egzersiz yapıyor, hareketlerini iyice otomatikleşene dek bileyliyordu. Bağdaş kurarak oturur, gözlerini kapar ve iki yüz kırka kadar sayarken dudaklarını kıpırdatmaya başlardı; sonra da, her kırk beş derecede bir karmaşık el hareketleri yaparak, saat yönünün tersi istikamette dönmeye başlardı. Zihninde yaptığı işin, ilk kademeyi İkinciye bağlayan mandalları açmak olduğunu bilmeme karşın, hareketleri Hong Kong dövüş sporlarıyla ilgili bir filmden bir şeyler hatırlatırdı bana; elle yapılan bu komplike işlemi sekiz kere tekrarladıktan sonra derhal sırtüstü devrilir ve gözle görünmeyen ikinci kademeye karşı koyar gibi, iki bacağıyla birden yukarıya doğru kuvvetli bir tekme savururdu.</p>

  <p>ikinci kadememiz, Sema’dan iki ay kadar sonra gelen Ivan Grechka’ydı. Zaraisk’teki üçüncü yılında bize transfer olan, parlak saçlı ve mavi gözlü bir UkraynalIydı, dolayısıyla hâlâ biraz güçlükle yürüyordu. Sıcacık bir sadeliği vardı, sanki dünyaya sürekli gülümser gibiydi; bu gülümseme sayesinde, tanıştığı herkesin ona kanı kaynıyordu. Ivan, özellikle Sema’yla yakın arkadaş oldu. Durmadan birbirlerine sataşıyorlar ve kademesini kimin daha çabuk ve daha iyi ayıracağını görmek için sürekli çekişiyorlardı. Sema daha çevikti, ancak Ivan yalnızca dört mandal açması gerektiği için kimi zaman daha hızlı oluyordu.</p>

  <p>Üçüncü kadememiz olan Otto Plucis, pembe yüzlü ve dalgın bir Baltıklıydı. Hatırlayabildiğim kadarıyla, Ivan ile Sema kışlada çalışırlarken onlara bir kez olsun katılmamıştı - görünüşe bakılırsa mütemadiyen ranzasına uzanır ve özene bezene boyanmış postallar içindeki ayaklarını pırıltılı nikel kaplama somya demirine dayayarak bacak bacak üstüne atıp <span style="font-style:italic;">Red Warrior’ın-</span> çapraz bulmacasını çözerdi. Eğer roketimizde emniyetli tek bir bölüm varsa, bu bölümün üçüncü kademe için tasarlanan ayrılma düzeneği olduğunu anlamak için, Otto’nun kendi payına düşen mandallarla model üzerinde nasıl uğraştığını görmeniz yeterli olurdu. Otto komik biriydi. Tehlike geçti işaretinden sonra, çocukların yaz kampında birbirlerini korkutmak için anlattıklarına benzer saçma sapan hikâyeler anlatmaktan zevk alırdı.</p>

  <p>“Bu keşif seferi Ay’a doğru yola çıktıktan sonra,” derdi karanlıkta. “Yıllardır uçuyorlardır ve daha yeni yeni yaklaşmaktadırlar. Sonra birdenbire kapak açılır ve birtakım beyaz giysili adamlar içeri girerler. Kozmonotlar, ‘Biz Ay’a gidiyoruz!’ derler. Beyaz giysili adamlar da derler ki: ‘İyi, iyi. Heyecanlanmaya gerek yok. Size yalnızca ufak bir aşı yapacağız...”</p>

  <p>Balistik grubunun eğitimi daha karmaşık bir hal aldığında, Mitiok ile ben, teknik donanım eğitimine hâlâ başlamamıştık. Sema Anikin’i bu durum hemen hiç etkilememişti - kahramanlık becerisi dört kilometre yükseklikte gerçekleşiyordu ve tek yapması gereken, üniformasının üzerine şişirilmiş bir iş kaputu giymekti. Ivan’ın işi daha zordu: Ölümsüzlük anının geldiği kırk beş kilometrede hava soğuktu ve oksijen yoğunluğu da azalmış oluyordu; bu yüzden, pösteki bir kaput, kürklü uzun botlar ve modeldeki dar kapaktan içeri girmesini güçleştiren oksijen maskesiyle eğitim görüyordu. Otto için her şey daha kolaydı - elektrikli ısıtma sistemiyle tamamlanmış özel bir uzay giysisi yapılmıştı kendisine. Terzi kadınlar tarafından Kızıl Dağ’daki giyim fabrikasında, Vietnam’da ele geçirilmiş birkaç Amerikan yüksek irtifâ giysisinden oluşturularak dikilmişti, ancak henüz tamamen hazır değildi - ısıtma sisteminin tamamlanmasıyla uğraşılıyordu hâlâ. Zaman kaybetmemek için Otto, derin dalışlarda kullanılan dalgıç giysisiyle çalışıyordu; kapaktan başını uzattığında kask camının ardında görünen terli, çiçekbozuğu kırmızı suratını hâlâ gözümün önüne getirebiliyorum; merhaba dediğinde, bu dostane sözcükler karman çorman tuhaf sesler halinde çıkardı ağzından.</p>

  <p>Otomatikleştirilmiş kozmik sistemlerin genel kuramı hakkındaki konferanslar, Uçuş Lideri ve Albay Urchagin tarafından dönüşümlü olarak veriliyordu.</p>

  <p>Uçuş Lideri’nin adı Pkhadzer Vladlenovich Pidorenko idi. Adını, doğduğu küçük Ukrayna köyünden almıştı. Babası da Çeka üyesiydi ve zamanın modasına uyarak, oğlunun ilk adını “Dzerzhinsky Bölgesi İktisadi Eylemcileri ve Partisi”nin Rusça söylenişinin ilk harflerinden almıştı ve ikinci adı da Vladimir Lenin’in kısaltmasıydı: Dahası, Pkhadzer ve Vladlen isimlerindeki harflerin toplamı on beş ediyordu ve bu da, Sovyet cumhuriyetlerinin sayısına eşitti. Ancak kendi adıyla çağırılmaya tahammül edemiyordu ve kendisiyle birlikte görev ifa eden astları ona ya “Yoldaş Korgeneral” ya da, ben ve Mitiok gibi, “Yoldaş Uçuş Lideri” diyorlardı. “Otomatikleştirilmiş sistemler” terimini öylesine saf ve hayali bir tonlamayla telaffuz ederdi ki, konferanslarını dinlemek için çıktığımız Lubyanka’daki bürosu bir an için devasa bir kuyruklu piyanonun ses tablasına dönüşürdü - bu terimi oldukça sık kullanmasına karşın, bize kesinlikle hiçbir teknik bilgi vermezdi ve zamanın çoğunu sıradan öyküler ya da Beyaz Rusya’da partizanlarla savaştığı günleri anlatmakla geçirirdi.</p>

  <p>Urchagin de aynı şekilde, hiçbir teknik konuyla ilgilenmezdi. Genellikle ayçekirdeği yer, kabukları tükürürken ya güler ya da bize şakalar yapardı.</p>

  <p>“Bir osuruğu beş parçaya nasıl ayırırsın?” diye sormuştu bir keresinde.</p>

  <p>Bilmediğimizi söylediğimizdeyse, kendisi yanıtlamıştı:</p>

  <p>“Eldivenin içine osurursun.”</p>

  <p>Sonra da tiz bir kahkaha patlatırdı. Kör, felçli, tekerlekli sandalyeye mahkûm ama yine de işini yapmayı sürdüren ve yaşamdan asla bıkmayan bu adamın iyimserliği beiıi hayrete düşürürdü. Uzay okulunda birbirine benzeyen iki siyasi eğitmen vardı - ikisi de albay olan Urchagin ve Burchagin. Mürettebatımıza genellikle Urchagin ders verirdi. Bu ikisi için, elektrikli motoru olan yalnızca bir tane Japon malı tekerlekli sandalye vardı; bu yüzden de biri eğitimle meşgulken, diğeri, üniformasının ceketi üzerinde, yatakta gövdesini dirsekleriyle destekleyerek, altındaki lazımlığı meraklı gözlerden saklayan battaniyeyle beline kadar örtülü bir halde, beşinci kattaki küçücük bir odada sessiz ve hareketsiz yatardı. Odanın fakir mobilyaları -üzerine kaplanmış karton tabakada ince yırtıklar olan ve üstünde yazı yazmak için kullanılan bir harita muhafazası, sürekli olarak masanın üzerinde duran bir bardak koyu çay, beyaz perde ve plastik bitki- beni öylesine derinden etkilerdi ki dokunsan ağlayacak hale gelirdim ve işte o anlarda, bütün komünistlerin kurnaz, rezil ve çıkarcı olduğunu düşünmekten vazgeçerdim.</p>

  <p>Mürettebatın en son gelen üyesi, ay modülünden sorumlu olan Dima Matiushevich’di. Oldukça çekingen biriydi ve genç yaşına karşın saçları epey ağarmıştı. İçini kimseye açmazdı ve onun hakkında tüm bildiğim, orduda görev yapmış olduğuydu. Mitiok’un bir dergiden keserek yatağının başucuna astığı Kuindzhi imzalı bir tablo röprodüksiyonunu görünce, o da kendi yatağının başucuna, üzerinde küçük bir kuş çizimi ve süssüz büyük harflerle yazılmış üç kelime bulunan bir kâğıt parçası asmıştı: OVERHEAD THE ALBATROSS.</p>

  <p>Dima’nın gelişi, ‘Ruhen Güçlü’ adı verilen yeni bir disiplinin programa katılmasıyla aynı zamana denk geldi. Programda bu disipline en yüksek mevki verilmiş olmasına karşın, kelimenin tam manasıyla bir ders konusu değildi aslında. Profesyonel kahramanlar tarafından ziyaret edilmeye başlandık - hepsi de, hiç duygusallaşmadan yaşamlarını anlattılar bize; evinizin mutfağında duyduğunuz aynı basit sözcüklerle konuştular; bu yüzden de kahramanlıklarının gerçek özü, günlük yaşamın sıradan ve küçük ayrıntılarından, etrafımızdaki gri ve soğuk havadan filizlenmiş gibiydi.</p>

  <p>Bu ‘Ruhen Güçlü’lerin arasından en iyi hatırladığım kişi, emekli Binbaşı Ivan Trofimovich Popadya’ydı - ne de komik bir isim. Uzun boylu, gerçek bir Rus Herkülü’ydü ve ceketi madalyalarla süslüydü. Yüzü ve boynu pembeydi ve küçük beyaz yara izleriyle doluydu. Sol gözü bir bez parçası ile kapatılmıştı. Yaşamı çok sıradışıydı: Parti liderleri ve hükümet üyeleri tarafından kullanılan bir av bölgesinde basit bir avcı olarak başlamış işe; görevi ise, hayvanları -yaban domuzlarım ve ayıları- ağaçların arkasında saklanan nişancılara doğru sürmekmiş. Bir gün korkunç bir kaza olmuş. Büyük bir erkek yabandomuzu, köpeklerin oluşturduğu hattı geçerek, bir huş ağacının arkasından ateş etmekte olan bir Parti liderini öldürücü şekilde yaralamış. Adam yakındaki kasabaya giderken yolda ölmüş ve en yetkili parti üyelerinin katıldığı bir oturumda, lider konumundakilerin vahşi hayvan avlamasını yasaklayan bir karar benimsenmiş. Ama tabii ki, ihtiyaç baki kalmış ve bir gün Popadya, av bölgesinin Parti Komitesinle çağırılmış; kendisine meseleyi orada izah etmişler ve demişler ki:</p>

  <p>“Ivan! Bunu yapmanı emredemeyiz - eğer emredebiliyor olsaydık bile emretmezdik, böyle bir şeyi emretmek yanlış olur. Ancak bu, yapılması gereken bir şey. Düşün. Seni zorlamayacağız.”</p>

  <p>Popadya bu konuyu bütün gece düşünmüş ve ertesi sabah Parti Komitesi’ne giderek kabul ettiğini söylemiş.</p>

  <p>Parti Sekreteri, “Zaten başka bir yanıt beklemiyorduk,” demiş.</p>

  <p>Ivan’a kurşun geçirmez yelek, kask ve bir yabandomuzu postu vermişler; o da yeni işinde çalışmaya gitmiş - günlük kahramanlık şeklinde tanımlamanın abartılı olmayacağı bir iş. İlk birkaç gün, özellikle de korunmasız bacakları için biraz korkmuş; ama sonra alışmış ve durumdan haberdar olan hükümet üyeleri de Ivan’ın yan tarafına, mermilerin etkisini yumuşatmak için yastıkla desteklediği kurşun geçirmez yeleğe nişan almaya çalışmışlar. Tabii ki arada sırada, Merkezi Komite’den yaşlı bir tipin hedefi şaşırdığı olurmuş, o zaman Ivan da uzun bir hastalık iznine çıkar ve en sevdiği kitap olan ünlü havacı Pokryshkin’in anılarının da aralarında bulunduğu bir sürü kitap okurmuş. Bu işin ne kadar tehlikeli -fâal askerlik hizmetinden aşağı kalmayacak derecede tehlikeli- olduğu, yabandomuzu postunun iç cebinde taşıdığı için delik deşik olan Parti kimliğini her hafta yenilemek zorunda kalmalarından anlaşılabilir. O yaralandığı zaman, kendi oğlu Marat’ın da aralarında bulunduğu başka avcılar devralıyormuş görevini ama Ivan her zaman için en deneyimli, sorumluluk gerektiren işlerde en güvenilebilecek kişi olarak görülüyormuş. Ivan Popadya’yı iyileştirmeye çalışırlarmış. Bu arada Ivan da oğluyla birlikte, ormanın vahşi sakinlerinin -ayıların, kurtların ve yaban-domuzlarının- alışkanlıklarını ve çıkarttıkları sesleri inceleyerek profesyonel becerilerini geliştirirmiş.</p>

  <p>Kaza uzun zaman önce, Amerikalı siyaset adamı Kissinger ülkemizi ziyaret ettiğinde olmuş. Önemli müzakereleri yönetiyormuş ve bunların birçoğu da, nükleer silahların geçici olarak sınırlandırılmasını sağlayacak bir anlaşmayı imzalayıp imzalamayacağımıza bağlıymış (bu husus bilhassa önemliydi, çünkü bizim hiç nükleer silahımız olmadığını düşmanın öğrenmesine izin verilemezdi). Bu yüzden de Kissinger en görkemli şekilde ağırlanmış ve devletin elindeki tüm olanaklar seferber edilmiş - örneğin, kısa boylu ve etine dolgun esmerlerden hoşlandığı keşfedilince, Bolşoy Tiyatrosu’nda sahnelenen Kuğu Gölü’nde, hükümet locasındaki Kissinger’ın boynuz çerçeveli gözlüğünün camlarından ışıldayan bakışları altında dolaşmaları için etine dolgun esmerlerden oluşan bir kuğu dörtlüsü bulunmuş.</p>

  <p>Avlanırken görüşme yapmanın daha kolay olacağı düşünülmüş ve Kissinger’a ne avlamaktan hoşlandığı sorulmuş. Kissenger muhtemelen ince bir politik espri yapmaya yeltenerek, ayıları tercih ettiğini söylemiş ve ertesi sabah sahiden de ava götürülünce hem şaşırmış hem de biraz korkmuş. Yolda, kendisi için iki tane ayı hazırlanmış olduğu söylenmiş ona.</p>

  <p>Bu iki ayı, bölgedeki en iyi özel hizmet avcıları olan baba ile oğuldan, Ivan ve Marat Popadya adlı komünistlerden başkası değilmiş. Ivan ve Marat arka ayaklarının üzerinde şaha kalkıp kükreyerek ormandan çıktığında, onur konuğu, Ivan’ı iyi bir atışla hiç tereddüt etmeden yere . sermiş; kancaları gövdesindeki özel halkalara geçirerek, onu arabaya sürüklemişler. Ancak, Marat elinden geldiğince yavaş hareket ettiği ve göğsünü iyice açıp Amerikah’nın kurşunlarına karşı savunmasız bıraktığı halde, Amerikalı her nedense burnunun dibindeki Marat’ı vuramamış. Birdenbire hiç akla gelmeyen bir şey olmuş - yabancı konuğun tüfeği tutukluk yapmış ve ne olup bittiğini kimse anlayamadan, tüfeğini karın içine atarak, elinde bir bıçakla Marat’ın üzerine saldırmış. Gerçek bir ayı bu şekilde davranan bir avcının çabucak hakkından gelebilir elbette ama Marat taşıdığı sorumluluğu hatırlamış. Amerikalıyı korkutup kaçırmak niyetiyle pençelerini kaldırarak gürlemiş ama avcı ya sarhoş ya da deli olsa gerek, koşarak yanına gidip bıçağı Marat’ın karnına saplamış; ince bıçak, kurşun geçirmez yeleğin levhaları arasından geçmiş. Marat düşmüş. Bütün bunlar, babası birkaç metre ötede yattığı yerden bakarken olup bitmiş; Marat’ı onun yanına sürüklemişler ve Ivan, oğlunun hâlâ hayatta olduğunu anlamış - neredeyse hiç duyulamayacak bir şekilde inliyormuş. Karda bıraktığı kan izi, küçük plastik kesesindeki özel sıvı değil, gerçek kanıymış!</p>

  <p>Ivan, “Dayan, oğlum!” diye fısıldamış, gözyaşlarına engel olmaya çalışarak. “Dayan!”</p>

  <p>Kissinger keyifle yanında duruyormuş. Kendisine eşlik eden memurlara, hep birlikte oracıkta, kendi deyimiyle “oyuncak ayıların” tepesinde dikilerek şerefe kadeh kaldırmayı ve anlaşmayı da aynı noktada imzalamayı teklif etmiş. Marat ve Ivan’ın üzerine, ormancı kulübesinin duvarında asılı onur listesi panosunu koymuşlar -listede baba ile oğulun da resimleri varmış- ve uydurma bir masa yapıvermişler. Sonraki bir saat boyunca Ivan, etraflarında dolanan ayaklardan başka bir şey görememiş ve yabancı bir lisandaki sarhoş konuşmalarından ve çevirmenin süratli mırıltılarından başka bir şey de duyamamış; Amerikalılar masanın üzerinde dans ettiklerinde neredeyse eziliyormuş. Ortalık kararıp herkes gittiğinde, anlaşma imzalanmış, Marat ise ölmüşmüş. Açık ağzından sızan kan incecik bir şerit halinde mavi akşam karının üzerine akıyormuş ve bölge yöneticisinin taktığı altın Sovyetler Birliği Kahramanlık yıldızı da kürkünün üstünde parıldıyormuş. Ivan gece boyunca oğlunun ölüsünün yanında yatmış ve gözyaşlarından utanmadan ağlamış.</p>

  <p>Eğitim salonunun duvarından her sabah bana baktığını görmekten bıkıp usandığım kelimelerin uzun süre önce unutulmuş anlamını yeni baştan kavrayıverdim aniden: “Yaşamda, kahramanlığa her zaman yer vardır.” Romantik bir saçmalıktan ibaret değildi bu, Sovyet yaşantımızın gerçekliğin nihai bir vakası değil, adeta onun bekleme odası olduğu gerçeğinin kesin ve ciddi bir ifadesiydi yalnızca. Ben bunu şu şekilde hayal ediyordum: Amerika’nın hiçbir yerinde, göz kamaştırıcı bir mağaza vitriniyle yola park edilmiş Cadillac arasında, kahramanlığa yer yoktu ve olması mümkün de değildi - yoldan bir Sovyet casusunun geçtiği o nadir anlar dışında tabii ki. Ama burada, Rusya’da, Savaş Sonrası ya da Savaş Öncesi dönemde, görünüşü tıpkı Amerika’dakine benzer bir mağaza vitrininin dışındaki benzer görünümlü bir kaldırımda duruyor olabilirsiniz yalnızca ve kahramanlığa açılan kapıyı aralayan da budur, dış dünyada değil ama içeride, ruhun derinliklerinde.</p>

  <p>Düşüncelerimi kendisiyle paylaştığım zaman Urchagin, “Aferin,” dedi, “ama dikkat et. Kahramanlığa açılan kapı hiç şüphe yok ki içimizde aralanır ama kahramanlığın vuku bulduğu yer dış dünyadır. Eğer şahsi idealizme kapılırsan, yükseklere yaptığın mağrur yolculuğun bütün anlamı, yalnızca bir tek kısa an içinde elinden çalınacaktır.”</p>
</body>
</html>
