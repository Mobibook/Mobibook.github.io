<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h5 id="uc81e29af-fb4d-48ed-bd7f-c458dbeb48c0" style="text-align: center;"><a id="bookmark0"></a><span style="font-weight:bold;">10</span></h5>

  <p>“Başından neler geçtiğini hatırlayabiliyor musun, şimdi?” diye sordu Khan.</p>

  <p>Andrei, “Pek değil,” dedi. “Ayrıntılı olarak hatırlamıyorum. Alışılmadık bir şey olmamıştı sanki. Adımı ve hangi kompartımandan olduğumu hatırlıyordum. Ama kendim değilmişim gibiydi. Kendimi çok garip hissediyordum - sanki hangi vagonda yolculuk yaptığın fark edermiş gibi. Sanki sırf lokantadaki masa örtüsünün temiz olması bile, olan biten her şeyi daha anlamlı bir hale getirecekmiş gibi. Ya da televizyonun farklı suratlar gösteriyor olması - ne demek istediğimi anlıyor musun?” “Açıklamaya gerek yok,” dedi Khan. “Bir süreliğine yolcu olmuşsun, hepsi o kadar.”</p>

  <p>Andrei sırtını pencereye dönerek, vagon girişinin duvarında, üzerinde iki tozlu kadran ve “... bir kontrol ediniz” kelimeleri olan panoya baktı.</p>

  <p>“Ben bir yolcuyum şu anda,” dedi. “Ve sen de öylesin.”</p>

  <p>“Normal bir yolcu, kendini asla yolcu olarak görmez,” dedi Khan. “Eğer bir yolcu olduğunu biliyorsan, artık yolcu değilsindir. Onlar, bu trenden inmenin mümkün olduğunu düşünemezler bile. Onlar için artık trenden başka hiçbir şey yoktur.”</p>

  <p>Andrei, “Tabii bizim için de trenden başka hiçbir şey yok,” dedi, ümitsizce. “Eğer kendimizi kandırmazsak yani.”</p>

  <p>Khan güldü. “Eğer kendimizi kandırmazsak,” diye ağır ağır tekrarladı. “Eğer kendimizi kandırmazsak, ancak başkaları tarafından kandırılabiliriz. Her şey bir yana, ‘kendim’ dediğin şey her ne ise onu kandırma becerisi büyük bir başarıdır, çünkü kandırmayı genellikle bu ‘kendim’ yapar. Trenimizden başka bir şeylerin var olup olmamasının en ufak bir önemi yok. Önemli olan, sanki başka bir şeyler varmış gibi yaşayabileceğimizdir. İnmek sanki gerçekten de mümkünmüş gibi. Tek fark bu. Ama yolculardan birine bu farkı açıklamaya çalışırsan, anlamayacaktır.”</p>

  <p>“Sen denedin mi yoksa?” diye sordu Andrei.</p>

  <p>“Evet, denedim. Bir trende olduklarını bile anlayamıyorlar.”</p>

  <p>Andrei, “Çok saçma,” dedi. “Bir trende olduklarını bile kavrayamayan yolcular - biri duysa delirdiğini düşünür!”</p>

  <p>“Anlamıyorlar işte. Zaten bu kadar iyi bildikleri bir şeyi nasıl anlayabilirler ki? Tekerleklerin sesini bile duymuyorlar artık.”</p>

  <p>“Doğru,” dedi Andrei. “Kendimden biliyorum. Lokantaya girdiğimde - mekân boşken ortalık ne kadar da sessiz oluyor, diye düşündüğüm bile oldu.”</p>

  <p>“Görüyorsun! Sakin ve sessiz. Bardağın içindeki kaşığın şıkırtısını bile duyabilirsin. Sakın unutma, insan tekerleklerin sesini duymamaya başladığında ve yalnızca ilerlemeye devam etmek istediğinde, bir yolcu olur.”</p>

  <p>“İlerlemeye devam etmek isteyip istemediğimizi bize kimse sormuyor,” dedi Andrei. “Buraya nasıl geldiğimizi bile hatırlayamıyoruz. Durmadan seyahat ediyoruz, hepsi bundan ibaret. Başka seçenek yok.”</p>

  <p>“Var ama o yaşamdaki en zor şey. Bir yolcu olmadan trende yolculuk etmek,” dedi Khan.</p>

  <p>Kompartımanın kapısı açıldı ve kondüktör içeri girdi. Andrei, lokantadaki refakatçisini tanıdı - tek fark, şimdi bir üniforma giyiyor olmasıydı; göğüs kısmı parlak gümüşümsü ingilizanahtarları ya da çapraz çekiçlerle bezeli ceket, pırtlak göbeğinin üstünde önü açık duruyor ve siyah ünif orma gömleğinin üzerine giydiği kırmızı renkli kazağı gözler önüne seriyordu. Bağlı olduğu büronun işaretini -sapı haça benzeyen, nikel kaplama küçük silindir şeklinde bir anahtar- taşıyan bir sicimi eline doluyordu dalgın dalgın. Sarhoş yolcularla muhatap olurken muşta olarak kullanılabilirdi bu - ya da bir şişe açacağı olarak. Kondüktör de Andrei’yi tanıdı, kocaman gülümsedi ve kepinin siperine üç parmağıyla dokunarak selam verdi.</p>

  <p>Kondüktör vagondan çıktıktan sonra Khan, “Neye sırıtıyor bu?” diye sordu.</p>

  <p>“Hiçbir şeye. Lokantada sohbet etmiştik onunla. Yeniden olursa ne yapayım?”</p>

  <p>“Ne?” diye sordu Khan. “Kondüktörle mi demek istiyorsun?”</p>

  <p>“Hayır. Yine bir yolcuya dönüşürsem.”</p>

  <p>“Yolcu olmaktan vazgeçmelisin, hepsi bu. Hepimizin başına gelir.”</p>

  <p>“Ne demek bu, hepimizin başına gelir? Burada kaç kişiyiz?”</p>

  <p>“Sanırım, pek çok,” dedi Khan. “Pek çok olmalı; bizler sadece birbirimizi tanımıyoruz, o kadar. Eskiden kesinlikle pek çok vardı.”</p>

  <p>“Söylesene, sana bundan ilk kim bahsetti?”</p>

  <p>“Bilmiyorum,” dedi Khan, “onları hiç görmedim.” “Ne demek istiyorsun? Hiç görmediğin birinden nasıl bir şey öğrenebilirsin ki?”</p>

  <p>Khan, “Ama öyle oldu,” deyince, Andrei onun bu konuda konuşmayacağını anladı.</p>

  <p>“Peki ama şimdi neredeler?” diye sordu.</p>

  <p>“Sanırım dışarıdalar,” dedi Khan. Bunu söylerken, sonsuz suların rüzgârda dalgalandığı gibi dalgalanan çimenlerle kaplı geniş çayırların kayıp giden manzarasını ortaya seren pencereyi işaret etmişti başıyla.</p>

  <p>“Öldüler, öyle mi?”</p>

  <p>“İndiler. Bir gece tren durduğunda, kapıyı açıp indiler.” “Şaşırdın galiba,” dedi Andrei. ‘“Sarı Ok’ hiçbir zaman durmaz. Bunu herkes bilir.”</p>

  <p>“Dinle,” dedi Khan, “şöyle bir düşün. Yolcular içinde bulundukları trenin adını bile bilmiyorlar. Yolcu olduklarından bile haberdar değiller. Bu durumda, bilebilmeleri mümkün mü?”</p>

  <h5 id="ub5226922-2553-4f2e-907e-6f51cad1bfe0" style="text-align: center;"><a id="bookmark1"></a><span style="font-weight:bold;">9</span></h5>

  <p>Andrei vagonunun kapısını açar açmaz, bir şeyler olduğunu anladı. Kompartımanlardan birinin kapısında siyah giysili birkaç adam duruyordu: Siyah şallı yaşlı bir kadın ağlamaktaydı. Radyo kapalıydı ama Abel’in yaşadığı kompartımandaki küçük teypten acıklı bir müzik yükseliyordu. Andrei kendi kompartımanına girdi.</p>

  <p>“Ne olmuş?” diye sordu Petr Sergeievich’e.</p>

  <p>Petr Sergeievich kitabını bırakarak, “Soskin öldü,” dedi. “Bu onun cenaze töreni.”</p>

  <p>“Ne zaman ölmüş?”</p>

  <p>“Dün gece. Yedek listesinden birini Abel’in kompartımanına yerleştiriyorlar.”</p>

  <p>“O kadar perişan halde olmasının nedeni buymuş de* mek,” dedi Andrei. Petr Sergeievich’in okuduğu kitaba baktı: Pasternak’ın <span style="font-style:italic;">İlk Trenler’iydi.</span></p>

  <p>Petr Sergeievich, “Doğru,” dedi. “İşler istediği gibi gitmedi. Erkek kardeşinin yanına taşınabilmesi için bir şeyler ayarlamaya uğraştı. Nasıl olduğunu bilirsin, yapışkan bir makarnacı kapıdan içeri adımını atar ve ardından da bütün sülalesini oraya taşır. Ama baş kondüktör belgelere baktığında şöyle dedi: Bir kompartımanda yatağı varmış zaten; üstü açık vagonlardaki bir sürü kişi yedek listesinde bekliyor. Açık vagondan birini buraya taşıyacağına inanmıyorum aslında. Abel ona yeterince yediremedi o kadar. Ya da yanlış adama yedirdi ve bu yüzden de oradan sepetlendi.”</p>

  <p>Andrei halen sigara almadığım hatırladı birden.</p>

  <p>“Kitap ne hakkında?” diye sordu.</p>

  <p>“Sanırım, hayat hakkında,” dedi Petr Sergeievich.</p>

  <p>Sonra da kitabına geri döndü.</p>

  <p>Andrei koridora çıktı. Ölüyü kompartımandan daha yeni çıkarıyorlardı, bu yüzden pencerenin önünde durup bekledi - yaslı insanların arasından kendine yol açmaya çalışmak pek hoş karşılanmazdı. Zaten tören de genellikle çok uzun sürmezdi.</p>

  <p>Ölü adamın solgun profili kapı aralığında belirdi; iki kondüktörün taşıdığı suntanın üzerinde yatıyordu. Bu amaç için özel olarak saklanan suntanın iki tarafı da kırmızıya boyanmış ve siyah bir çizgiyle çerçevelenmişti; bu haliyle bir yas bayrağı gibi duruyordu ama her nedense ‘kül tablası’ diye bilinirdi.</p>

  <p>Gövde kırmızı renkli eski bir battaniyeyle boğazına kadar örtülmüştü. Abel bir yerlerden çıkıp geldi ve pencereyi açmak için didinmeye başladı - işe yaramayınca iki adam yardımına koştu. Pencere çerçevesini birlikte aşağı çekince yaklaşık kırk santimetrelik bir açıklık oluştu. Bu sırada, siyah şallı kadın yüksek sesle ağlamaya başlayınca, insanlar kollarına girerek gerisingeri kompartımana soktular onu. Kondüktörler tahtayı dikkatle kaldırdılar, bir ucunu pencereden çıkardılar ve cesedi yavaş yavaş dışarı salmaya başladılar - yakışık almayacak şekilde aceleci davranıp insanların duygularını incitmemek için ağır hareket ediyorlardı. Göğsündeki battaniye çerçeveye takılınca ceset az kalsın sıkışıyordu.</p>

  <p>Andrei pencere kenarında durduğu yerden, ölü adamın başını ve rüzgârda deli gibi uçuşan saçlarını görebiliyordu - adamın kafası, toprak setin üç metre üstünde kayar gibi ilerliyordu; yarıaçık gözleri, gitgide mavili grili bulutlarla dolmakta olan gökyüzüne bakıyordu. Vagonun sarı duvarından uzaklaşırken, kafa birkaç kez titredi ve sonra yere doğru eğilmeye başladı. Battaniyenin kırmızı ucu dalgalanarak pencerenin önünden geçti ve hafif bir düşme sesi duyuldu. Bir dakika sonra bir yastık ve bir havlu pencereden dışarı fırlatıldı: Cesedin ardından atılmaları bir gelenekti.</p>

  <p>Andrei artık sigara almaya gidebilirdi ama pencereden bakarak orada dikilmeye devam etti. Aradan birkaç saniye geçtikten sonra yeşil bayır birdenbire sona erdi ve tekerleklerin rayların eklem yerlerinde çıkardığı dövme sesleri daha da kuvvetlendi. T ren bilinmeyen bir nehrin mavi renkli genişliğini aşarken, bir köprünün paslı direkleri de pencerenin önünden hızla geçmeye başladı.</p>

  <h5 id="ud5ab148a-6cc8-4f99-8b71-4073daafb122" style="text-align: center;"><a id="bookmark2"></a><span style="font-weight:bold;">8</span></h5>

  <p>Lokantada müzik çalıyordu: ‘Bridge Over Troubled Waters’ın<sup>1</sup> ortasında birdenbire sona eren ve hiç bitmeyen kaset. Andrei, eski dostu Grisha Strupin’in masalardan birinde oturduğunu gördü; göğsüne Demiryolları Bakanlığının kanatlı rozeti takılmış son moda tüvit bir ceket vardı üzerinde - muazzam bir para tutardı bu ama Grisha’nm gücü buna yeterdi. Komünistler iktidardayken, vagon koridorlarında bir miktar sigara ve bira ticareti yapmıştı; şimdi gerçekten de büyük çapta işlerle uğraşır hale gelmişti. Grisha’nın karşısında oturan kısa saçlı yabancı, alüminyum kâsesindeki havyarla karıştırılmış haşlanmış karabuğdayı yiyordu. Grisha, Andrei’yi fark edince başıyla işaret ederek yanına çağırdı ve bir dakika sonra, Andrei onun yanındaki boş yere sığışmıştı. Grisha son zamanlarda daha da tombul ve şen şakrak bir adam olmuştu, saçları da her zamankinden daha kıvırcıktı - ya da daha şimdiden bir parça sarhoş olduğu için öyle görünüyordu belki de.</p>

  <p>“Şerefe,” dedi. “Bu Andrei, uğursuz çocukluğumdan bir dost. Bu da Ivan, olgun yıllarımdan bir dost ve iş ortağım.”</p>

  <p>Andrei, “Demek ki bu herif bir göçmen, evine geri dön,” diye düşündü. Tek kelime etmeden el sıkıştılar. Andrei, başka tanıdık simalar görebilir miyim diye etrafına bakındı. Hiç yoktu. Akşamları alışılageldiği üzere, bir sürü sarhoş Finli ve Arap vardı gerçi.</p>

  <p>Grisha, “Bir şey içer misin?” diye sordu.</p>

  <p>Andrei başını sallayınca, Grisha üç büyük kadehe masadaki cam sürahiden ‘Railroad Special’ doldurdu.</p>

  <p>Ivan kadehini kaldırarak, “işimize!” dedi. Kadehini yuvarladıktan sonra da derin bir iç çekti. “Ah, evet, Grisha, unuttum. Üzerinde Saddam Hüseyin’in resmi olan koca bir tomar tuvalet kâğıdı var. Savaştan sonra talep azalınca değeri düştü ve şimdi gerçekten de ucuz. Burada ne kadar eder?”</p>

  <p>“Oldukça fazla olabilir,” dedi Grisha, “ama hiç tereddüt etmeden bu konuda yapılacak bir şey olmadığını söyleyebilirim. Tuvalet kâğıdının gerçek pazarı çok sınırlı - yalnızca birinci sınıf kompartımanlar. Uğraşmaya değmez.” “Peki ya oturmalı ve üstü açık vagonlar?” diye sordu Ivan. “Oturmalı vagonlarda hiçbir zaman rağbet görmedi ve şimdi de enflasyon böyleyken, üstü açık vagonlarda da gazete kullanımı artıyor.”</p>

  <p>“Pekâlâ,” dedi Ivan, “üstü açık vagonları boş ver. Ama ya kompartımanlar? Oradakiler de kullanmaz mı?..” “Şimdilik, elbette,” dedi Grisha, “Ama bizim için fark etmez. Sana ne diyorum, orada yeni birine daha yer yok.” “Neden olmasın?” dedi Ivan. “Eğer daha ucuza satıyorsan?”</p>

  <p>“Bunu nasıl yapabilirim, Ivan? Teori üzerinde biraz daha az zaman harcamalısın. Eğer tek bir tomarı bile daha ucuza satarsam, beni canlı canlı pencereden dışarı atarlar. Sana ne diyorum, hiçbir şey yapamayız.”</p>

  <p>Ivan bir sigara yakarak, “Bütün hayatımızı sigara ve bira alıp satarak geçiremeyiz,” dedi. “Daha büyük bir şey yapmalıyız. Alüminyumu soruşturdun mu?”</p>

  <p>“Evet,” dedi Grisha. “Gerçekten de iyi bir iş gibi görünüyor.”</p>

  <p>“Nasıl bir dolap dönecek?” diye sordu Ivan. “Para-ruble, sonra da para-para-para,” dedi Grisha. Ivan, uzakta kör edici parlaklıktaki bir şeye bakıyormuşcasına gözlerini kıstı bir anlığına.</p>

  <p>“Buldum!” dedi, sonra da cebinden küçük bir hesap makinesi çıkardı ve rakamlara dalıp gitti.</p>

  <p>Andrei sessizce, “Nasıl bir dolap bu?” diye sordu Grisha’ya. “Amma da soru ha! Baş kondüktöre para verirsin ve o da kaşıkları kayıtlardan çıkarır. Bu herif temkinlidir - yalnızca nakit para alır. Tek koşul, kaşıkları kırmak zorunda olmandır, çünkü tek parça halinde olanların sınır geçidinden geçmesine izin vermezler, yani her halükarda sorun yaratabilirler. Bu yüzden de kırıcılara ihtiyacın vardır.</p>

  <p>Onlar ruble alırlar, baş kondüktörün aldığının yaklaşık yüzde onunu. Bu, para-ruble kısmı. Bundan sonra üç kez daha para ödemen gerekir - kumandan vagonunda, sınır geçidinde ve korunma parası olarak.”</p>

  <p>Andrei, “Peki ya, o nasıl hallediyor bu işi?” diye fısıldadı, başıyla Ivan’ı işaret ederek. “Herkese ne kadar ödeyeceğini nereden biliyor?”</p>

  <p>“Fiyatları her gün belirliyorlar,” dedi Grisha. “Alış ve satış için. Hiçbir şeyden haberin yok mu senin? Gerçek dünya seni çok uzun zaman önce geride bırakmış gibi geliyor bana. Senin şu Khan’la hâlâ sıkı fıkı mısın? Söylesene, bu onun gerçek adı mı, yoksa takma adı mı?” “Gerçek adı,” dedi Andrei.“Eğer ilgileniyorsan, takma adı Fren Kolu’dur.”</p>

  <p>“Ne anlama geliyor bu?”</p>

  <p>“Buhar kazanlarında olan bir şey,” dedi Andrei, “buharın serbest bırakılmasını sağlar. Zamanında buhar kazancılığı yapmış.”</p>

  <p>“Tanrım,” dedi Grisha, “bir buhar kazancısı. Garsonlarla arkadaşlık kursan daha iyi edersin.”</p>

  <p>Ivan kafasını kaldırdı.</p>

  <p>“Tamam,” dedi. “Hadi yapalım. Bakırdan ne haber?” Grisha, “Bu o kadar da kolay değil,” diye karşılık verdi. “Teorik olarak aynı dolap ama bütün kül tablalarının envanter numaraları vardır. Kayıtlardan silinen her tabla için ayrı izin belgesine ihtiyacın olur. Bu da herkesten önce baş kondüktör yardımcısına para vermen anlamına gelir ve benim de ona doğrudan ulaşacak bağlantım yok. Sekreterlerinden biriyle konuştum ama adam çok tedbirli. Kül tablalarından söz ettiğim an, ok gibi dışarı fırladı.” “Hafif yollu çıtlattın mı bari?” diye sordu Ivan. “Henüz değil. Ama adamın o taraklarda bezi yok gibi.” “Tamam o zaman,” dedi Ivan. “Yarın kaşıklarla ilgilen, bakır hakkında daha sonra karar veririz.”</p>

  <p>Ayağa kalktı, kibarca veda etti ve kapıya doğru gitti. Grisha onun gidişini seyrettikten sonra Andrei’ye döndü.</p>

  <p>“Kısa süre önce onu ziyaret ettim,” dedi. “Hele bir düşün, bütün vagonda yalnızca üç kompartıman var ve hepsi de banyolu. Yaşam standardı...”</p>

  <p>“Bunun anlamı ne?” diye sordu Andrei. “Yaşam standardı?”</p>

  <p>Grisha suratını asarak, “Aptal olma, Andrei,” dedi. “Aptallık taslamana dayanamıyorum. En iyisi bir şeyler içelim.” “Tamam. Yalnızca söyle bana, dürüstçe, kül tablası ticareti yapmaktan korkmuyor musun?”</p>

  <p>Grisha yanıt vermek için ağzını açacaktı ki, aklına aniden bir şey geldi ve dikkatini onun üzerinde toplamak için gözlerini kıstı. Kıvırcık saçları açık pencereden gelen rüzgârda alabildiğine uçuşurken, yüzü birkaç saniyeliğine donmuş bir maskeye dönüştü.</p>

  <p>Nihayet, “Hayır, korkmuyorum, Andrei,” dedi. “Hiçbir şeyin de beni korkutmasına izin vermeyeceğim.”</p>

  <h5 id="uba5d733a-1aec-4d19-b7db-912685ae7391" style="text-align: center;"><a id="bookmark3"></a><span style="font-weight:bold;">7</span></h5>

  <p>“Khan,” dedi Andrei, “hiç ama hiç görmediğin birinden nasıl olup da bir şeyler öğrenebileceğini söylemeyecek misin bana?”</p>

  <p>“Birinden bir şey öğrenmek için o kişiyi görmen şart değil. Ondan bir mektup alabilirsin.”</p>

  <p>“Sen de böyle bir mektup mu aldın?”</p>

  <p>Khan başıyla onayladı.</p>

  <p>“Bana gösterebilir misin?” diye sordu Andrei. “Gösterebilirim ama uzun bir yürüyüş yapmak gerekir.”</p>

  <p>İlerledikçe, üstü açık uyuma vagonları giderek köhneleşiyordu; sıkışık ve kalabalık ranza bölmelerini koridordan ayıran perdeler daha da kirli bir hal alıyorlardı. Buralar gündüzleri bile bütünüyle güvenli değildi. Kimi zaman sarhoşların üzerinden atlamaları ya da henüz yere devrilip uyuyakalmamış kişilere yol vermeleri gerekiyordu. Ardından oturma vagonlarına geldi sıra - işin tuhafı , buradaki hava daha temizdi; karşılaştıkları yolcular da daha temiz görünüyorlardı ve daha düzgün giyimliydiler. Erkekler, yamalı ve renkleri solmuş pamuklu pantolonlar giyiyorlardı; kadınların üzerinde ise yıkanmaktan rengi atmış sabahlıklar vardı. Koltuklar el yapımı panolarla birbirinden ayrılmıştı; yere saçılmış gazetelerin üzerleri, oyun kâğıtları, yumurta kabukları ve domuz pastırması artıklarıyla kaplıydı.</p>

  <p>Vagonlardan birinde üç ayn yerde gitar eşliğinde şarkı söyleniyordu - aslında herkes aynı şarkıyı, Train on Fire<sup>3</sup>’ı söylüyormuş gibi geliyordu kulağa ama aynı anda şarkının değişik bölümlerini söylüyorlardı sanki. Gruplardan biri daha yeni başlarken, bir diğeri bitiriyor ve bir üçüncü grup da nakaratı sarhoş gibi zorlanarak ama yanlış sözlerle söylüyordu.</p>

  <p>Khan, bir çamaşır ipinin daha altından geçmek için başını eğerken, “Bu arada, laf mektuplardan açılmışken,” dedi. “Aslında sen de onlardan bir sürü aldın. Hatta her gün aldığını bile söyleyebilirsin. Tıpkı herkes gibi.”</p>

  <p>“Ne demek istediğini anlamıyorum,” dedi Andrei. “Şahsen ben hiç mektup almadım.”</p>

  <p>“Trenimize niçin ‘Sarı Ok’ denildiğini merak ettin mi hiç?” “Hayır, sen öyle diyorsan öyledir dedim.”</p>

  <p>“Bunu düşün.”</p>

  <p>Açık renk perdelerin ardındaki sesler ağır ağır değişime uğradı, ta ki belirgin bir güneyli aksanıyla konuşmaya başlayıncaya dek. Muflonlu üniforma ve kep giymiş silahlı bir nöbetçinin kilitli kapıların önünde volta attığı cezaevi vagonundan sonra, inanılmaz derecede kalabalık</p>

  <p>oturma vagonlarından geçtiler; kirli çingene çocuklarıyla dolup taşan çingene kampları ile çöp dağlarının bileşimiydi bu vagonlar. Ardından boş vagonlara vardılar - buralarda bir zamanlar insanların seyahat ettiği söylenirdi; ama şimdi, üzerinde çakıyla kazınmış graffitolar olan çıplak ranzalar, duvarlardaki kurşun delikleri ve yanık izleri vardı yalnızca. Bu vagonlardaki pencerelerin yarısı kırılVnıştı ve deliklerden içeri soğuk rüzgâr giriyordu. Yerler çöple kaplıydı - eski ayakkabılar, gazeteler ve kırık şişeler. Andrei daha ne kadar gitmeleri gerektiğini soracakken, Khan döndü ve konuşmaya başladı.</p>

  <p>“Neredeyse geldik,” dedi, “bir sonraki geçite yani. Söyle bakalım, trenimize niçin ‘Sarı Ok’ deniliyor?”</p>

  <p>“Bilmiyorum,” dedi Andrei. “Büyük olasılıkla mitolojik bir şeydir. Belki de geceleri, bütün ışıklar açıkken, dışarıdan bakınca uçan bir ok gibi görünüyordur. Ama o zaman onu dışarıdan görmüş ve trene geri dönmüş biri olması gerekirdi.” “Yalnızca dışarıdan bakınca ok gibi görünmüyor.” Geçide girdiler. Khan hiç konuşmadan sola doğru adım atıp bir kapıyı açınca, üstünde kupkuru bir paçavranın asılı durduğu, basınçölçerli bir dirsek borusu ve paslı bir sobanın geniş ağzı göründü. Sınırdan önceki son vagonlarda uzun süredir sıcak su yoktu ve soba da belki on yıldır yakılmamış gibiydi.</p>

  <p>Khan, “Köşede,” dedi, “duvarda. Bir kibrit yak.” Andrei karanlık ve dar boşluğa sıkışıp bir kibrit çaktı. Duvara kazınmış kelimeler vardı; çok eskiydiler ve zar zor okunuyorlardı. Şiir gibi sütun halinde ve basit büyük harflerle yazılmış bazı tümceleri çözdüler:</p>

  <p>"O <span style="font-style:italic;">ki dünyadan kurtulmuş olan, onu san toza benzetti."</span></p>

  <p><span style="font-style:italic;">“Bedenin bir yaraya döner sanki ve sen de deli bir adama döner gibisin."</span></p>

  <p><span style="font-style:italic;">“Bütün bu dünya seni delip geçen san bir oktur.”</span></p>

  <p><span style="font-style:italic;">“San ok, içinde yıkık bir köprüye doğru gittiğin trendir."</span></p>

  <p>“Bunu kim yazmış?” diye sordu Andrei.</p>

  <p>“Nereden bileyim ki?” dedi Khan.</p>

  <p>“Ama bir fikrin olmalı.”</p>

  <p>“Hayır,” dedi Khan. “Zaten ne fark eder ki. Ne demiştim sana, çevremiz mektuplarla dolu - onları okumak gerek yalnızca. Örneğin, ‘dünya’ kelimesi aynı anlamı taşıyan bir başka mektuptur.”</p>

  <p>“Neden?”</p>

  <p>“Düşünbir. Pencereden dışarı baktığını hayal et. Evler, sebze bahçeleri, iskeletler, kilometre tabelaları - uzun lafın kısası, aydınların ‘keltür’ dediği her şey.”</p>

  <p>“Kültür,” diye düzeltti Andrei.</p>

  <p>“Evet; bu ‘keltür’ün büyük bölümü de şişeler ve çarşafların arasına karışmış ölü bedenlerden oluşur. En üstünde çimenler olan birkaç katman halinde. Buna aynı zamanda ‘dünya’ denir. Kemiklerin içinde çürüyüp gittiği madde ve yaşadığımız yer aynı adı taşır. Hepimiz dünyanın sakinleriyiz. Bir sonraki âlemden gelen yaratıklar. Beni anlıyor musun?”</p>

  <p>“Evet,” dedi Andrei. “Tabii ki anlıyorum. Söylesene, yolculuğa nereden başladığımızı düşündün mü hiç? Bu trenin nereden kalktığını?”</p>

  <p>“Hayır,” dedi Khan. “Bu beni pek ilgilendirmiyor. Nasıl inileceğiyle ilgileniyorum ben. Kondüktörlere sor. Onlar sana trenin nereden geldiğini söylerler.”</p>

  <p>Andrei düşünceli bir şekilde, “Evet,” dedi, “bunu söyleyebilirler pekâlâ.”</p>

  <p>“Geri dönelim mi?”</p>

  <p>“Ben bir süre burada kalacağım. Beş dakikaya kadar sana yetişirim.”</p>

  <p>Khan dışarı çıkınca, Andrei pencereye döndü. Bu vagonlara ilk kez geliyordu ve şimdi ortalıkta kimsecikler olmadığı için aklında tuhaf düşünceler canlanıyordu, lokantada aklına hiç gelmeyen düşünceler; kaldı ki bu düşüncelerin oluşması için gerekli olan her şey lokantada da mevcuttu.”</p>

  <p>Pencereden arkaya doğru baktığında, bir saniye önce durduğu yeri görüyordu - geçmişe akıp giden bir çalı ya da ağaç tarafından teselli edilen bir set parçasını. Eğer içinde bulunduğu vagon en son vagon olsaydı, boşluktan ve rayların iki yanında birden sallanarak uzaklaşıp giden dallardan başka hiçbir şey olmayacaktı o noktada.</p>

  <p>“Eğer bir saniye önce var olan her şey gözden kaybolmasaydı,” diye düşündü, “trenimiz ve bizler, şimdi olduğumuz gibi görünmezdik. Traverslerin üzerinde havaya dağılırdık. Sonsuz uzunlukta plastik şeritlerle, cam ve çelikle çevrili karman çorman bir yılan sürüsüne benzerdik. Ama her şey yok oluyor. Geçmişte kalan her saniye, içerdiği her şeyle birlikte kayboluyor ve bir saniye sonra neye benzeyeceğini kimse bilmiyor. Ya da hâlâ orada olup olmayacağını bile. Ya da Tanrı’nın, içerdikleri her şeyle birlikte birbiri ardına saniyeler yaratmaktan yorulup yorulmayacağım. Kimse, hiç kimse, bundan sonra bir saniye daha olacağmı garanti edemez, içinde bulunduğumuz an o kadar kısadır ki, onu kavrayanlayız bile; tek yapabildiğimiz, öncekilerden birini hatırlamaktır. Ama o zaman, gerçekte var olan nedir ve biz kimiz?”</p>

  <p>Andrei’nin gözüne camdaki aksi ilişti; aksinin yok olduğunu, yerine bir başkasının belirdiğini ve böylece sonsuza dek gittiğini hayal etmeye çalıştı.</p>

  <p>“Henüz hayattayken bu trenden inmek istiyorum. Bunun olanaksız olduğunu biliyorum ama yapmak istiyorum, çünkü başka bir şey istemek düpedüz saçmalık. ‘Henüz hayattayken trenden inmek istiyorum’ tümcesini oluşturan sözcüklerin bir anlamı olmadığı halde, tümcenin kesinlikle bir anlamı olduğunu biliyorum. Kim olduğumdan bile haberdar değilim. O zaman burayı kim terk edecek? Peki ya, terk eden o kişi nereye gidecek? Nerede olduğumu bile bilmiyorsam nereye gidebilirim ki - bunu düşünmeye başladığım noktada mıyım, yoksa düşünmeyi bitirdiğim noktada mı? Eğer kendime burada olduğumu söylersem, ‘burası’ neresidir? Peki ya, ‘kendime söylersem’ ne demektir?” Bir kez daha pencereden dışarı baktı. Ortalık neredeyse kararmıştı bile. Arada sırada rayların kenarından kilometre tabelaları fırlıyordu; karanlığın içinden çıkmalarına karşın alacakaranlıkta açık seçik görülen tabelalar küçük taştan nöbetçileri andırıyorlardı.</p>

  <h5 id="ubeb3dd7d-6c7b-4248-adad-d06aba896a4a" style="text-align: center;"><a id="bookmark4"></a><span style="font-weight:bold;">6</span></h5>

  <p>Andrei, <span style="font-style:italic;">Route</span>’un son sayısının orta sayfasını açtı; en ilgi çekici makaleler “Demiryolları ve Traversler” başlığı altında burada bulunurdu. Sayfanın en üstünde kalın harflerle yazılmış bir başlık vardı: TEMEL ANTROPOLOJİ.</p>

  <p>Yerine rahatça yerleşti ve gazeteyi ikiye katlayarak okumaya başladı:</p>

  <p>“Tekerleklerin her birimize doğumdan ölüme dek eşlik eden ritmleri, tabii ki, bütün sesler içinde en tanıdık olanıdır. Bilim adamları, değişik halklara ait lisanların bu sesin yaklaşık yirmi bin taklidini içerdiğini hesaplamışlardır ve bunların neredeyse on sekiz bini de ölü dillere aittir; eldeki belgelerin yetersizliği ya da deşifre edilememiş olmaları nedeniyle, bu unutulmuş ses birleşmelerinin çoğunluğu yeniden oluşturulamaz bile. Bununla birlikte, çağdaş dillerde var olanlar, tabii ki, hem çok çeşitli hem de ilgi çekicidir - bazı antropologlar onları lisanları tanımlamak için kullanılan diller ya da insanların vagondaşlarım tanımalarına imkân sağlayan kültürel ‘şifreler’ olarak telakki ederler. Bunların en uzunu, Orta Afrika’daki Cannabis platosunda yaşayan pigmelerin kullandığı ifadedir ve şu şekildedir:</p>

  <p>‘Oo-koo-le-le-oo-koo-la-la-o-be-o-be-o-ba-o-ba’. “Bu işitsel betimlemelerin en kısası ise, sert ünsüz ‘p’dir ve yukarı Amazon’un sakinleri tarafından kullanılır. Aşağıdaki listede, dünyanın değişik ülkelerinde tekerlek sesinin nasıl ifade edildiği verilmektedir:</p>

  <p>“Amerika’da, ‘ginger ale-ginger ale’. Baltık ülkelerinde, ‘pa-duba-dam’. Polonya’da, ‘pan-pan’. Bengal’de, ‘cho-ong-choong’. Tibet’te, ‘dzong-chen’. Fransa’da, ‘clicot-clicot’. Orta Asya’nın Türkçe konuşulan ülkelerinde, ‘bir-sum’, ‘bir-som’ ve ‘bir-manat’. İran’da, ‘avdal-haladj’. Irak’ta, ‘jalal-iddi’. Moğolistan’da, ‘ulan-dalai’. (İlginçtir ki, Moğolistan’ın iç kesimlerinde tekerlekler daha değişik, ‘un-gern-khan-khan’ şeklinde seslendirilmektedir.) Afganistan’da, ‘nakshbandi-nakshbandi’. Acemistan’da, ‘beel-zebub’. Ukrayna’da, ‘trikh-tararukh’. Almanya’da, ‘vril-schrapp’. Japonya’da, ‘dodeska-zen’. Avustralya’daki aborjinler arasında, ‘tul-up’. Kafkasların dağ aşiretlerinde ve belirgin olarak Basklar arasında da, ‘darlan-bichesyn’. Kuzey Kore’de, ‘uldu-chu-chkhe’. Güney Kore’de, ‘duldu-kvan-um’. Meksika’da (özellikle Ouichotl Yerlileri arasında), ‘tonal-nagual’. Kuzey Çin’de, ‘tsao-tsao-tan-tien’. Güney Çin’de, ‘de-i-chan-chan’. Hindistan’da, ‘bhai-gho-sh’. Gürcistan’da, ‘koba-tsap’. İsrail’de, ‘taki-bats-buber-boom’. İngiltere’de, ‘click-o-click’ (İskoçya’da, ‘gluck-o-clock’). İrlanda’da, ‘bla-bla’. Arjantin’de...”</p>

  <p>Andrei sayfanın en altına, listelerle dolu uzun sütunlardan sonraki kısa paragrafa baktı:</p>

  <p>“Ama tabii ki, tekerleklerin sesi en güzel, en etkileyici şekliyle Rusya’da taklit edilmiştir - ‘dışarısı - dışarısı’ (aynı zamanda bazı ücra bölgelerde ‘aşağısı’): Ritm, bizleri ruhlarımızın derinliklerine kadar heyecanlandıran parlak ve uzak bir şafağı işaret ediyor gibidir...”</p>

  <p>Kapı çalındı. Andrei otomatikman kapı koluna yapışınca neredeyse klozetten düşüyordu.</p>

  <p>Koridordaki ses, “Uzun sürer mi?” diye sordu.</p>

  <p>Andrei, “Hemen çıkıyorum,” diye yanıtladı ve gazeteyi buruşturup yamru yumru bir topak haline getirdi.</p>

  <p>Tekerlekler pis ve ıslak zeminin altında “dışarısı, dışarısı” diye şarkı söylüyorlardı. “Dışarısı, dışarısı, dışarısı, dışarısı, dışarısı.”</p>

  <p>Sonraki vagonda bir cenazeden dolayı tıkanıklık vardı. İnsanların geçmesine izin veriyorlardı ama kalabalık çok yavaş hareket ettiği için uzun süre beklemek gerekiyordu.</p>

  <p>Yakınlardan bir ses, “Badasov öldü,” dedi.</p>

  <p>Andrei’nin önünde, saçında kocaman kirli kurdeleler olan kıpır kıpır bir küçük kız duruyordu. Dışarı bakarken bir yandan yumruğunu pencereye vuruyor, ara sıra da annesine göz atıyordu.</p>

  <p>Ansızın, “Anne,” diye sordu, “dışarıda ne var?”</p>

  <p>“Hangi dışarıda?” dedi annesi.</p>

  <p>“Dışarıda,” dedi kız ve yumruğunu pencereye sertçe vurdu.</p>

  <p>Neşeli bir gülümsemeyle, “Dışarıda dışarısı var,” dedi anne.</p>

  <p>“Dışarıda kim yaşıyor?”</p>

  <p>“Hayvanlar,” dedi anne.</p>

  <p>“Dışarıda başka kim var?”</p>

  <p>“Dışarıda tanrılar ve ruhlar var,” dedi anne, “ama onları şimdiye dek kimse görmemiş.”</p>

  <p>“Dışarıda insanlar yaşamıyor mu?” diye sordu küçük kız.</p>

  <p>Annesi, “Hayır,” diye yanıtladı, “insanlar dışarıda yaşamaz. insanlar trende yolculuk ederler.”</p>

  <p>Küçük kız, “Hangisi daha iyi,” diye sordu, “tren mi, dışarısı mı?”</p>

  <p>“Bilmiyorum,” dedi annesi, “dışarı hiç çıkmadım.”</p>

  <p>Küçük kız, “Dışarı çıkmak istiyorum,” dedi ve parmağıyla cama hafifçe vurdu.</p>

  <p>Annesi sertçe iç çekerek, “Sabret biraz,” dedi, “dışarı çıkman fazla uzun sürmez.”</p>

  <p>Nihayet, sarhoş kondüktörler ‘kül tablası’yla olan kavgalarını kazandılar, gövde toprağa pat diye düştü, sıçradı ve setten aşağı yuvarlandı. Gövdenin ardından bir yastık, bir havlu, iki kırmızı çelenk ve mermer bir kâğıt ağırlığı dışarı uçtu - bütün bunlardan, ölünün önemli biri olduğu anlaşılıyordu.</p>

  <p>Küçük kız var olmayan bir akortla, “dışarı çıkmak istiyorum,” diye feryat etti, “dışarı, dışarı...”</p>

  <p>Annesi kızın eline şiddetle asıldı, parmağını dudaklarına koydu ve cenaze törenine katılan kişilere başını sallarken, çocuğa öfkeli gözlerle baktı. Andrei’nin küçük kızı izlediğini fark edince de bakışlarını ona doğru yöneltti ve sanki, böylesi çocuksu bir saflığı küçümseyen eğlencesine katılmaya davet eder gibi kaşlarını hafifçe kaldırdı.</p>

  <p>Andrei, “Bana niçin öyle bakıyorsunuz?” diye sordu kadına. “Belki ben de dışarı çıkmak istiyorum.” “Kocaayağa katılmak için mi?” diye sordu kadın. Andrei bir yıl önce lokantanın penceresinden bakarken karda gördüğü izleri hatırladı - besbelli ayakkabı izleriydi bunlar ve demiryolu hattı boyunca yüz metre kadar uzandıktan sonra, izleri bırakan kişi buhar olup uçmuş gibi aniden kesiliveriyorlardı.</p>

  <h5 id="u9d102c7b-e83b-44ad-9ac5-f8cdee1d863a" style="text-align: center;"><a id="bookmark5"></a><span style="font-weight:bold;">5</span></h5>

  <p>Masadaki lamba yanıyordu; Petr Sergeievich akşam sigarasını içiyor, küllerini de muntazaman boş bir bardağa silkeliyordu. Sanki artık sevmediği ama. ihmal ederek üzmek isterfiediği bir kadını öpüyormuş gibi hafif bir tiksinti ifadesiyle içerdi sigarasını her zaman.</p>

  <p>“İşlerini bitirmek lazım,” dedi. “Sana söylüyorum, o domuzların işlerini bitirmek lazım.”</p>

  <p>“Kimin?” diye sordu Andrei.</p>

  <p>Ellerini başının arkasına koymuş, ranzasında yatıyor ve tavanda sürünmekte olan siyah bir noktaya bakıyordu.</p>

  <p>“Topunun,” dedi Petr Sergeievich, her nedense fısıldayarak. “Baş kondüktörden başlayarak, memur vagonunun tamamının. Neler olup bittiğine baksana. Kaşıklarımız olmamasına alıştık, tamam. Ama sıra şimdi de kül tablalarına geldi. Kül tablaları nerede, ha? Söylesene.”</p>

  <p>“Çalındılar herhalde,” dedi Andrei.</p>

  <p>“Peki ya kim çaldı onları?” diye feryat etti Petr Sergeievich. “Artık onlar basit birer hırsız değil. Bir şeyler çalan hırsızlara alışmıştık ama bu büsbütün farklı bir iş. Memleketi satıyorlar, olan bu.”</p>

  <p>“Aman, hadi,” dedi Andrei. “Anandan kül tablasında doğmadın ya.”</p>

  <p>“Kaşıklar ve kül tablaları için mi endişelendiğimi sanıyorsun? Genç kızlar için üzülüyorum ben, masum kızlarımız için, açık vagonlardaki pislik heriflere kendilerini satmak zorunda olan mavi gözlü ceylanlar için. Anladın mi?”</p>

  <p>Andrei hiçbir şey söylemedi.</p>

  <p>Petr Sergeievich daha sakin bir sesle, “Yüzsüz haydutlar,” dedi. “Hiçbir şeyden korkmuyorlar. Bütün yetkiler ellerinde.”</p>

  <p>“Onların bir şeyler çalmadığı bir gün vaki mi?,” dedi Andrei. “En azından bu herifler insanları diri diri pencereden atmıyorlar.”</p>

  <p>Kompartımanın kapısı gürültüyle çalındı.</p>

  <p>Andrei, “Kim o?” diye sordu.</p>

  <p>Kapının öbür tarafından, “Andrei, benim,” diye bağırdı biri. “Aç çabuk!”</p>

  <p>Grisha’nın sesiydi. Andrei ayağa fırlayarak kapıyı açtı. Grisha içeri süzüldü ve hemen kapıyı kilitledi. Yüzünde kan vardı, ceketine de bir miktar kan bulaşmıştı. Demiryolları Bakanlığının kanatlı rozetinin göğsünde olmadığını ve rozetin olduğu yerin yırtıldığını fark etti Andrei.</p>

  <p>Grisha’yı sedire oturtarak, “Ne oldu?” diye sordu.</p>

  <p>“Soyuldum,” dedi Grisha. “Lokantadan çıkmıştım, tek başımaydım, neredeyse eve gelmiştim ve sonra -düşünebiliyor musun?- vagonların arasındaki geçitte oldu. Dört kişi saldırdılar. İkisi önden, ikisi arkadan. Piçlerden birinde sivriltilmiş bir kaşık vardı.”</p>

  <p>“Çok şey aldılar mı?”</p>

  <p>“Çok,” dedi, “hiç sorma. Ivan hesabını kapatmıştı bugün ve onlar bütün hepsini aldılar. Piçler. Rezil amatörler.”</p>

  <p>Andrei bir havluyu cam sürahideki suyla hafifçe ıslatarak Grisha’ya verdi.</p>

  <p>“Niçin?” diye sordu. “Ödemeni zamanında yapmamış miydin?”</p>

  <p>Grisha havluyu şakağına bastırarak, “Ne alakası var?” dedi. “Sıradan bir soyguncu çetesiydi. Ama kime çattıklarını bilmiyorlar. Yarın bu civardaki herkesin huzurunu kaçıracağım.”</p>

  <p>“Birileri yaptırmış olmasın sakın?”</p>

  <p>“İmkânı yok,” dedi Grisha. “Ivan’dan başka kimse bu konuyla ilgili bir şey bilmiyordu. Onun yaptırması için de bir sebep yok. Ne diyorum, sıradan bir çeteydi sadece.”</p>

  <p>O ana kadar yüzünü gazetesinin ardına ihtiyatla saklamakta olan Petr Sergeievich, bu noktada kaçamak bir bakış atarak şöyle dedi:</p>

  <p>“Görüyor musun, Andrei, görüyor musun? Artık insanları pencereden atmadıklarım söylüyorsun, öyle mi? Ama al işte, yapabilirlermiş demek. Eskiden yaptıkları gibi - ellerini ayaklarım bağlayıp traverslerin üzerine balıklama atacaksın. Alenen. O zaman bizler çayımıza şeker koyabilir, insanlar da koridorlarda terbiyeli olabilirlerdi. Arkadaşına da burada dokunmaya kimse cesaret edemezdi.”</p>

  <p>“Seni dışarı atacaklarından korkmuyorsun yani, öyle mi?” dedi Andrei.</p>

  <p>“Beni mi? Neden atsınlar ki? Hayatım boyunca namusumla çalıştım. Kompartımanlı vagonlarda bir dolaş bak - kapıların yarısına şu mandallardan takılmış, iktidar kimdeyse, bana ihtiyacı var.”</p>

  <p>Grisha ansızın hayata dönerek, “Kapılar mı?” dedi. “Affedersiniz, adınız nedir? Tanıştığımıza sevindim, Petr Sergeievich. Benim adım Grigory Strupin, ‘Mavi Vagon’ ortaklığının yöneticisiyim.”</p>

  <p>Petr Sergeievich kendisine uzatılan eli sıktı, gülümsedi ve yakasını düzeltti.</p>

  <p>Grisha göz ucuyla ceketinin yırtık yerine bakarken, “Görünüşüm için özür dilerim,” dedi kanlı ağzıyla kocaman gülümseyerek. “Talihsiz bir olay. Şu sıralar kapılar hakkında profesyonel tavsiyeye ihtiyacım var da. Ücret karşılığı tabii ki - daha sonra bir sözleşme yapabiliriz.”</p>

  <p>“Şey, eğer yardımcı olabilirsem...” dedi Petr Sergeievich.</p>

  <p>“Söylesene, kapılardaki kilitler gerçekten de nikelden mi yapılmış?”</p>

  <p>“Hayır,” dedi Petr Sergeievich. “Yalnızca nikel kaplama. Kilitlerin kendileri ise...”</p>

  <p>“Bak, Grisha,” dedi Andrei. “Siz burada konuşmaya devam edin, ben de koridorda seni bekleyen birileri var mı diye gidip bir bakayım.”</p>

  <p>Kapıyı arkasından kapadı.</p>

  <p>Koridor bomboştu. Andrei en arkaya kadar giderek geçide göz attı - hiç kimse yoktu. Vagonun diğer tarafında da durum aynıydı. Kendi kompartımanının kapısına döndüğünde, Grisha’nın hararetle konuştuğunu, Petr Sergeievich’in ise dinlemekte olduğunu gösteren kısa onay sözcükleriyle mırıldandığını duydu. Birkaç saniye kapının önünde durduktan sonra vagon boyunca ilerledi. Duvardaki pleksiglas bir dolabın yanında durdu ve bir kitapçık çıkardı. Kapakta yazarın bir resmi yer alıyordu,</p>

  <p>Nietzsche’nin daha zayıf, bilgili ve daha ciddi bir numunesini andıran, bıyıklı bir adamdı; kitapçığın adı ise <span style="font-style:italic;">Hindistan Demiryolları Rehberi</span> idi. Sayfaların yarısı eksikti; zımbalardan hoyratça koparılmışlardı. Andrei, geçide gelmeden, iyi aydınlatılmış bir yerde durdu, ayağını çöp kutusunun üçgen kapağına koyarak pencereye yaslandı ve kitapçıktan koparılma sırası gelmiş sayfayı okumaya başladı:</p>

  <p>“...Muhterem Shri Livmilon tarafından tavsiye edildiği üzere, kendime soruyu sordum. Yanıt neredeyse anında geldi - bilinçli yaşamımın tamamında en çok sevdiğim şey, koridordaki açık bir pencerenin yanında kollarım dışarıda dururken, ayağımı çöp kutusunun üçgen kapağına dayayıp, hızla akıp giden orman perdesini seyretmektir. Kimi zaman insanların geçide girebilmesine izin vermek için omzumu cama bastırmam gerekir ve sonra da Hindistan’da süratle ilerleyen bir vagonun penceresinde olduğumu hatırlarım ama geri kalan zamanın tamamında kime neler olup bittiğinin tam olarak farkında değilim. Hiç dikkat ettin mi, sevgili okur, dünyaya uzun süre bakıp da kendini unuttuğunda, gördüklerinden başka hiçbir şey kalmaz geriye: Tren yavaşlar yavaşlamaz insanların özel sopalarla uzanıp toplamaya başladıkları kenevirlerle kaplı hafi f bir yokuş, demiryolunu dünyanın geri kalan kısmından ayıran ve gövdelerine sarmaşıklar dolanmış palmiyelerden oluşan bir hat, nadiren bir nehir veya sömürge tarzı bir köprü ya da zincirden yapılmış maniaların çelik kolları tarafından korumaya alınmış boş bir yol. Böyle zamanlarda nereye giderim? Bu ağaçlar ve bu manialar kimse onlara bakmıyorken nereye giderler?</p>

  <p>“Benim için ne fark eder ki? Çok daha önemli başka bir şey var. Mutluluğa hepsinden daha yakınım -gerçi bunun tam olarak ne olduğunu tanımlamaya kalkışmayacağım- pencereden çekilip içeri girdiğimde ve bir saniye önce burada olmadığımın bilincimin ucuyla farkındayken.</p>

  <p>O an pencerenin dışında yalnızca dünya vardır. Bir de güzel ve akıl ermez bir şey, ‘kavramaya’ kesinlikle gerek olmayan bir şey, alışılmış düşünce yığınlarının yerine birkaç saniyeliğine var olmuştur; tüm diğerlerini peşinden çeken, onların hepsini soğuran ve kendini ‘ben’ diye adlandıran bir lokomotif gibi. Bir kez daha uzaktaki bir filin boru sesi duyulur, hiç şüphesiz beyaz bir filin - işte bu mutluluktur...”</p>

  <p>“Hey!”</p>

  <p>Andrei o tarafa baktı. Grisha önünde duruyordu.</p>

  <p>“Eee? Kimseyi gördün mü?”</p>

  <p>“Hayır,” diye yanıtladı Andrei. “Ama her ihtimale karşı kompartımanda yarım saat daha kalsan iyi edersin.”</p>

  <p>“Hayır,” dedi Grisha, “gideceğim. Komşun son derece yararlı bir herif çıktı. Yarın için randevulaştık. Görüşürüz.”</p>

  <p>“Görüşürüz.”</p>

  <p>Grisha geçidin kapısının ardında kayboldu. Andrei kitapçığı kapatıp cebine tıkıştırdı ve kompartımanına geri döndü.</p>

  <p>Beş dakika sonra ışıklar kapandığında, Andrei komşusu horlamaya başlamadan uykuya dalmaya çabalarken, Petr Sergeievich hiç beklenmedik bir şekilde boğazını temizledikten sonra sordu:</p>

  <p>“Söylesene, Andrei, Grisha sana niçin gizemli diyor? Şaka mı yapıyor?”</p>

  <p>“Evet,” dedi Andrei, “tabii ki şaka yapıyor. Buralardaki en gizemli kişi odur.”</p>

  <h5 id="u71130536-65be-4f0a-830c-e6d3764457d7" style="text-align: center;"><a id="bookmark6"></a><span style="font-weight:bold;">4</span></h5>

  <p>Her zaman olduğu gibi Andrei’yi radyo uyandırdı - sınır tanımayan bariton bir ses şiir okumaktaydı:</p>

  <p><span style="font-style:italic;">‘Yatıyor ve sanki halen hayattaymış gibi bakıyor Dışarıdaki toprak setin üzerinden Örülmüş saçlarına gevşekçe bağlanmış Renkli eşarbı olan güzel bir kız.</span></p>

  <p><span style="font-style:italic;">Tren her zamanki gibi gümbürdeyerek ilerledi Vagonları titreyerek ve gacırdayarak,</span></p>

  <p><span style="font-style:italic;">Birinci sınıf ve İkinci’si sessizdi</span></p>

  <p><span style="font-style:italic;">Üçüncü sınıf şarkılar ve ağlamalarla doluydu... ”</span></p>

  <p>Petr Sergeievich hâlâ horluyordu. Andrei pencereden dışarı baktı. Gökyüzü sıkıntılı, kapalı ve yağmur yüklü bulutlarla pusluydu - küçük damlalar cama çarpıyordu. Kapı çalındı.</p>

  <p>“Girin!”</p>

  <p>Kondüktör çaylarını getirdi. Bardakları masaya koydu, yüz rublelik banknotu aldı ve tık diye bir ses çıkararak kapının nikel kaplama kilidini ardından kapadı.</p>

  <p>Tıkırtı Petr Sergeievich’i uyandırmıştı. Yüzünü her zaman yaptığı gibi duvara dönüp birkaç saat daha uyumak yerine, doğrulup gövdesini dirseğiyle destekleyerek yüzünde çılgın bir ifadeyle Andrei’ye baktı.</p>

  <p>“Dün gece yine horladın,” dedi Andrei.</p>

  <p>“Öyle mi? Islık çaldın mı bari?”</p>

  <p>“Tabii ki çaldım.”</p>

  <p>“Saat kaç?” diye sordu Petr Sergeievich.</p>

  <p>“Dokuz buçuk.”</p>

  <p>Petr Sergeievich küfrederek ayağa fırladı ve aceleyle saçlarını taramaya koyuldu; Andrei adamın elbisesiyle uyuduğunu fark etti o sırada, hem de kravatıyla birlikte. “Nereye böyle aceleyle?” diye sordu Andrei.</p>

  <p>Petr Sergeievich koltuğunun altına yıpranmış, deriden bir evrak çantası sıkıştırarak, “İş,” dedikten sonra koridora fırladı. Andrei adamın bu çantaya üç yıldır dokunduğunu görmemişti. Duvara dönüp gözlerini kapadı. Radyodaki şiir bitmiş, haberler başlamıştı. Andrei ses düğmesini gidebildiği kadar saat yönünün tersine çevirdi ama sesler hâlâ gayet iyi duyuluyordu.</p>

  <p>Bir çocuk korosu şarkı söylüyordu: “Hepimiz daha iyi bir gün bekleriz. Mavi Vagon sallanarak yoluna devam ederken.” Ardmdan, heyecanlı bir kontralto, ‘“Mavi Vagon’ şirketi,” diye duyurdu, “Bizim trenimiz gerçek bir eksprestir!”</p>

  <p>Bu, Grisha’nın reklamıydı. Ardından hoparlörden bir cızırtı geldi ve neşeli bir erkek sesi anons etti: “Bir ‘Combat’ sigarası deneyin - var olan en büyük haz.” Sonra uzun bir sessizlik oldu ve ardından ‘Sabah Sineması’ başladı.</p>

  <p>Spiker genizden gelen bir sesle, “Bugün, Japon yönetmen Akira Kurosavva’nın filmi <span style="font-style:italic;">Dodeskaden</span>’i tartışacağız,” dedi. “1970 yılı yapımı olan film, Akutagava Riunoske’nin <span style="font-style:italic;">Görünmez Tekerleklerin Ritmi</span> adlı kısa romanından uyarlanmış. Aslında filmin Japonca olan gerçek adı, tekerleklerin raylar üzerinde çıkardığı dövme seslerinin betimlemesidir. Bu yüzden gözlerinizi kapayın ve sabahın erken saatlerinde, savaş sonrasının kompartımanlı bir Japon vagonunda olduğunuzu hayal edin. İnsanlar işe gitmek için koridora çıkarlarken, kapılarını arkalarından gürültüyle kapatıyorlar. O ünlü Japon güneşi, yakın zamandaki savaşların isiyle kararmış pencerelerin ardında pırıl pırıl parlıyor. Filmin asıl kahramanı kalabalığın arasında beliriyor ansızın; kendi vagonunda ‘tramvay delisi’ diye bilinen bu genç adam, gerçek vagonun içinde bir o yana bir bu yana gidip gelen görünmez küçük bir trenin -Japonca’da bir ‘tramvay’ın- sürücüsü olduğunu hayal etmektedir. Eminim siz de takdir edersiniz ki, hiç de basit olmayan ve kavrayabilmek için çaba gerektiren bir görüş bu...”</p>

  <p>Andrei kalkıp hızla giyinmeye başladı. Ceketini giyince bütün düğmelerini ilikledi, güneş gözlüklerini ve şapkasını üst ranzadan aldıktan sonra da eldivenlerini ve şiltesinin altında sakladığı küçük tahta sopayı cebine koydu. Giyindiği sırada radyo zar zor duyulabiliyordu ama ihtiyacı olan her şeyi alıp almadığını merak ederek kapı aralığında bir an için duraklayınca, genizden gelen imalı sesi bir kez daha duydu:</p>

  <p>“... filmin kahramanlarının kendine özgü önemli ve ciddi olaylarla meşgul olduklarını kabul etmek gerekir - küçük ölçekli toptancılık, yavaş yavaş açlıktan ölmek, hırsızlık, doğum, vesaire. Kurosawa böylelikle, vagonun koridorunda bir aşağı bir yukarı koşturan ve hayali treninin tekerleklerinden çıkan sesleri taklit ederek ‘dodeska-den! dodeska-den!’ diye bağıran ‘tramvay delisi’nin eylemleri ile bu insanların yaşamı arasında bir parelellik kurmakla, sosyal açıdan uyum sağlamış kahramanlarından her birinin aslında gerçek vagonun içinde kendi hayali ‘tramvay’ı ile seyahat etmekte olduğunu göstermeye kalkışmıştır. Bununla birlikte, Kurosawa gözlerimizin önüne serdiği bu acımasız ve kasvetli dünyadan çıkış yolunu göstermeyi başaramaz. İnsanları boş yere telaşa düşürmenin ne manası var ve sonra da...”</p>

  <p>Koridorda radyo açık değildi.</p>

  <p>Andrei’nin şansı vardı, kendini bomboş bir koridorda bulmadan önce aynı istikametteki iki geçitten geçmesi gerekiyordu yalnızca. Kokudan anlaşıldığı üzere karafatmaları ilaçlıyorlardı ve yolcular da korunmak için kapalı kapıların ardına saklanmışlardı. Andrei tozlu halının üzerinde aceleyle yürüyüp, idare kompartımanının kapısının yanında durdu. Kondüktör içerideki kocaman madeni lavaboya eğilmiş, bir şeyler mırıldanarak boş bira kutularını yıkıyordu - bir sonraki vagonda bunları folklorik tarzda boyayıp Batı’ya satıyorlardı. Andrei, kondüktörün başka tarafa bakmasını bekledikten sonra çaktırmadan kapının önünden geçip tuvalete girdi. İçeri girince kapıyı kilitledi, sopasını kapıyla kilidin kolu arasına sıkıştırıp avcunun içiyle birkaç kez vurdu - anahtarı olmasına karşın, kondüktör bile kapıyı dışarıdan açamazdı artık.</p>

  <p>Pencere hemencecik açılıverdi. Andrei aralıktan başını uzatıp dışarı baktı - yakındaki bütün pencereler kapabydı. Eldivenlerini giydi; şapkasını ve güneş gözlüklerini de takıp cama sırtını döndü ve elleriyle pencerenin üst çerçevesini yakaladı. Duvardaki madeni kulptan ayağıyla destek alarak iki büklüm olduktan sonra yavaş ve dikkatli bir şekilde dışarı çıkmaya başladı.</p>

  <p>Bütün hareketleri gözü kapalı yapacak kadar iyi bilmesine karşın, yine de her seferinde birkaç dakikalığına endişe duyuyordu. Lokantanın yanındaki geçitte sattıkları büyü kitaplarında, yöntem kinayeli tümcelerle dolu olarak, oldukça karman çorman ve gizemli bir şekilde tarif ediliyordu - belli ki kitaplar neden söz ettiklerini bilmeyen kişiler tarafından yazılmışlardı. Bu yöntem için kullanılan en basit edebikelam ‘törensel ölüm’ tabiriydi. Aslında bir bakıma öyle sayılırdı - pencerelerden setin üstüne atılan ölülere de aynı şey oluyordu. Ancak yöntem epeyce tehlikeli olmasına karşın, aralarındaki tek benzerlik de buydu. Bilinçaltında gizli o meş’um korkuya gelince; onunla savaşmanın tek yolu, sağlıklı bir kararlılık ve mizah anlayışıydı -Andrei, yalnızca vagonun damına tırmanmakta olduğunu hatırlattı kendine.</p>

  <p>Pencerenin üstünde, damdaki yağmur sularının akmasını sağlayan bir suyolu vardı. Andrei oluğun kenarına yapışıp kendini yukarı çekti; artık pencerenin kenarına oturmuştu ve bacakları da vagonun içine sallanıyordu. İleride yeşil çalılar olduğunu görünce, dallara çarpmamak için daha hızlı tırmanmaya başladı. Birkaç saniye sonra oluklu ve şaşılacak derecede geniş olan vagon damının üzerindeydi; damın sarı boyası pul pul kalkmıştı ve havalandırmanın mantar şeklindeki paslı bacalarıyla kaplıydı her taraf. Ayağa kalkıp etrafına bakındı.</p>

  <p>Uzaklarda, batı tarafında, damın üzerinde insanlar vardı ama yüzlerini seçemiyordu. Andrei, vagonların arasındaki boşlukların üzerinden atlayarak ilerledi. Khan’ın vagonunun tepesinde olduğunu belirten bir çentik görünce de ayağıyla yere vurdu.</p>

  <p>Yaklaşık beş dakika sonra Khan belirdi; kapüşonlu bir muşamba ceket giymiş ve Andrei’nin gözlüğünün aynısından takmıştı. Tek kelime etmeden batıya doğru ilerlemeye başladılar; vagonları birbirine bağlayan kauçuk geçitlerin üzerinden atlamak için koşarak hız alıyorlardı.</p>

  <p>Biraz sonra, lokantanın kaygan damını ve sınır nöbetçisinin durduğu geçidi geride bırakmışlardı. İlerideki kişiler ellerini sallayarak onları selamlamaya başladılar. Andrei içlerinden birkaçını tanıyınca selama karşılık verdi. Aslında onlarla bilinen manada tanışıklığı yoktu - Khan ve Andrei’nin burada karşılaştıkları insanlarla aralarındaki iletişim karşılıklı el kol hareketlerinden ibaretti yalnızca. Kirli bir muflonlu ceket giymiş ve eski bir askeri kürk şapka takmış yaşlı bir adamın yanından geçtiler - her zamanki gibi damın tam ortasında bağdaş kurmuş bir halde hiç kıpırdamadan oturuyor, küçücük madeni bir çubuğu olan uzun saplı bir pipo içiyordu (bunu rüzgârda yakmayı nasıl başardığı ise tam bir muammaydı). Daha ileride, gri cüppelerle oturan bir grup vardı - yüzleri kukuletalarla örtülü olduğu için kaç yaşında olduklarını ya da cinsiyetlerini anlamak mümkün değildi. Daire şeklinde oturmuşlar, vagonun damına kömürle çizilmiş anlaşılmaz bir geometrik şekli inceliyorlardı. Şekil her zamankinin aynısıydı - bitmemiş bir yıldızı andıran simetrik desenli bir daire. Andrei geçen seneki ve ondan önceki yaz mevsimini hatırladı, o zaman da aynı şeyi yapıyorlardı ama bu basit çizime böylesine uzun süre bakmaktaki maksatlarının ne olduğu hakkında hiçbir fikri yoktu.</p>

  <p>Genellikle, Andrei damda karşılaştığı insanların özel bir maksatla oraya çıktıklarından şüphe ederdi. Kendisinin asla böyle bir maksadı olmamış ve bu gezintilerden hiçbir şey beklememişti. Doğru, Khan’la ilk karşılaştığında da oradaydı. O zaman tek kelime etmemişlerdi -burada kimse birbiriyle konuşmazdı- ama birkaç gün sonra koridorda karşılaştıklarında birbirlerini tanımışlardı. Khan daha sonra, dama tırmanmanın yalnızca anlamsız değil, aynı zamanda kesinlikle zararlı olduğunu söylemişti, çünkü insanı trenden gerçekten inme şansından uzaklaştırıyordu - ama sırf yaşam ile ölümün boğucu komünal boşluğundan bir an için uzaklaşmak için, buraya çıkmaya devam etmişti. Trenin ne başı ne de sonu görülebiliyordu - vagonların oluşturduğu çizgi birkaç kez eğilip bükülerek iki yönde de ufka kadar uzanıyordu ama yine de bir yerlerde bir lokomotif vardı mutlaka. Aşağıdaki vagonlarda devam eden pek çok metafıziksel tartışma bir yana, bunun iki kesin kanıtı vardı - kafalarının yarım metre üzerindeki kalın bakır kablo ve görünmeyen bir kaynaktan gelen, hatta kimi zaman işitilebilen o hafif gümbürtü.</p>

  <p>Andrei, Khan’ın kolundan çekiştirdiğini hissetti ve işaret ettiği yöne baktı. Bir sonraki vagonun tepesinde oldukça tuhaf bir grup vardı - abartılı Latin Amerika kostümleriyle müzisyen gibi giyinmiş dört kişi. Bir an sonra Andrei ellerindeki enstrümanları fark etti ve gerçekten de müzisyen olduklarını anladı. Tekerleklerin takırtısı müziği duymayı neredeyse imkânsızlaştırıyordu ama küçük orkestranın her şeyini ortaya koyduğunu görebiliyordu - pan flütçü çalarken çömeliyordu ve gitarcıların yüzleri öylesine esrimişti ki, ellerinde gitar yerine tüfek taşıyor olabilirlerdi. Pablo Escobar’ın zırhlı vagonuna saldırıyor gibiydiler. Onların arkasına doğru bakan Andrei, sırtında geniş kenarlı bir hasır şapka asılı tuhaf bir kişi gördü - vagonun kenarına tehlikeli olacak kadar yakın duruyor, olduğu yerde dans ediyor ve ısınmak ister gibi kollarını sallıyordu. Andrei müzisyenlere de bu adama da burada daha önce hiç rastlamamıştı.</p>

  <p>Tren, üzerinden tuhaf bir köprü geçen bir nehire ya da bir gölün dar kesimlerinden birine doğru hızla ilerliyordu; köprünün çok alçak korkulukları trenin ancak tepesine kadar geliyordu. Andrei’nin aklına korkulukların üzerinden atlanabileceği geldi - ve tam da o anda şapkalı adam trenin tepesinden zıplayarak korkulukların üzerinden aştı.</p>

  <p>Andrei birkaç saniye için bunun gerçekten olduğuna inanamadı. Ardından yüzükoyun yatarak damın kenarına kadar süründü ve eğilerek bir şeyler görmeye çalıştı. Köprünün altında su hemen hemen kıpırtısızdı; yüzeyde büyüyen halkalar vardı ve halkaların tam ortasında da şapka kocaman bir nilüfer misali batıp çıkıyordu. Birkaç uzun saniye sonra bir kafa, siyah bir futbol topu gibi aniden yüzeye fırlayıverdi. Adam kıyıya kadar yüzdü, sonra da çimenli bir toprak tepeciği görüntüyü kapadı.</p>

  <p>Andrei ayağa kalkarak Khan’a baktı. Hayranlıkla başını sallıyordu ve dudakları da sanki bir şeyler söyler gibi oynamaktaydı. Etraftaki herkes artık göremedikleri nehre doğru bakıyordu - hatta diğerleriyle hiç ilgilenmeyen cüppeli anlaşılmaz grup bile durmuş, yabancının onları sonsuza dek terk ettiği Doğu yönüne doğru şaşkın şaşkın bakmaktaydı. Yalnızca kürk şapkalı adam her zamanki yerinde hareketsiz duruyor, güçlükle görülebilen dumanlar salıyordu rüzgâra - Andrei onun bir şey fark edip etmediğini ya da böyle bir şeyi daha önceden görüp görmediğini anlayamamıştı. Müzisyenler kaybolmuşlardı. Andrei çevresine bakarak onları arayınca, bir vagondan diğerine atlayan küçük şekiller gördü, daha şimdiden ufka doğru epeyce uzaklaşmışlardı.</p>

  <p id="uc0b80bbe-bcda-4268-964f-442b52afc349" style="text-align: center;"><span style="font-weight:bold;">3</span></p>

  <p>Anton, “Beğendin mi?” diye sordu. “Dürüst ol.”</p>

  <p>“Neyi?”</p>

  <p>Anton başıyla masayı işaret ederek, “Yeni seriyi,” dedi.</p>

  <p>“Ne serisi?” diye sordu Andrei. “Hepsi birbirinin aynı.” “Konsept de bu işte,” dedi Anton. “Numaraları var, taşbaskılar gibi.”</p>

  <p>Andrei ranzanın kenarına oturmuş, Anton’un boyamakta olduğu bira kutusuna bakıyordu. Anton küçük bir fırçayı teneke kutunun yüzeyinde gezdirirken hafifçe mırıldanmaktaydı; sakalına boya bulaşmasın diye boynunu tuhaf bir şekilde kıvırmıştı ama buna karşın, daha şimdiden oluşmuş birkaç beyaz leke sakalının bazı kısımlarını erkenden kırlaşmış gibi gösteriyordu. Masanın üzerinde boyanmış birkaç teneke kutu duruyordu ve hepsinin de desenleri aynıydı: Geleneksel Rus giysileri içinde çay bardakları taşıyan elma yanaklı kızların olduğu bir vagon koridoru ve kızıl renk köylü gömlekleri giymiş sarışın delikanlılar; hepsinin de yüzleri aynıydı, tıpkı bir ineğin memeleri gibi.</p>

  <p>Anton, “Eee?” diye sordu bir kez daha.</p>

  <p>Andrei, “Bence iyiler,” dedi. “Ama çok fazla toplumsal eleştiri var. ‘Tanrı’nın Budtveiser’ı’ çok daha iyiydi.” “Anlamıyorum,” dedi Anton, “boyadığım her şey niçin ‘Budweiser’la karşılaştırılmak zorunda ki?”</p>

  <p>“Aklıma geldi o kadar,” diye karşılık verdi Andrei. “Gerçekten de görkemli bir parçaydı.”</p>

  <p>Anton’un karşısında oturan karısı Olga, teneke kumları ince zımpara kâğıdıyla temizlemekteydi. Kompartımanın kapısı menteşelerinden söküldüğü ve yerden kuvvetli bir cereyan esmekte olduğu için bacaklarının üzerine battaniye örtmüştü. Başka bir battaniye de eskiden kapının durduğu çerçeveye asılmıştı ama yere kadar yetişmediği için koridorda yürüyenlerin ayakkabılarını ve terliklerini görebiliyorlardı. Andrei yamulmuş menteşelere bakarak başını salladı.</p>

  <p>“Kapıyı sökmelerine niçin izin verdiğini anlayamıyorum,” dedi. “Eğer sen razı olmasaydın kimsenin bunu yapmaya hakkı yoktu.”</p>

  <p>“Razı olup olmadığımızı soran olmadı,” dedi Anton. “Yalnızca geldiler ve Dönüştürme olduğunu söylediler. Kompartımanlardan üstü açık vagonlara. Bize bir şey imzalattılar, hepsi o kadar. Bunun hakkında konuşmak istemiyorum. Civarda arkadaşlarımızdan birini gördün mü bu aralar?” “Grisha’yı oldukça sık görüyorum,” dedi Andrei. “Artık çok parası var. Geçenlerde de Sergei’yi gördüm. Çok değişmiş. Ne sigara içiyor ne de içki. Bedeist olmuş.” “Oda ne?”</p>

  <p>“Bir din, çok güzel bir din. Bir ‘B.D. 3’ lokomotifi tarafından çekildiğimize inanıyorlar - kimi zaman ona yalnızca ‘3 numara’ diyorlar; ve bir Parlak Şafağa doğru gittiğimizi söylüyorlar. ‘B.D. 3’e inananlar son köprüden geçecekler ama diğerleri geçemeyecek.”</p>

  <p>Anton, “Sahi mi?” dedi. “Bunu daha önce duymamıştım. Sen de kabul etmedin umarım, öyle değil mi?” “Hayır, etmedim,” dedi Andrei. “Ben hiç değişmedim. Kazara bulduğum şu kısa kitabı okuyorum yalnızca. Adı <span style="font-style:italic;">Hindistan Demiryolları Rehberi.</span> Bitirdiğim zaman okuman için sana verebilirim istersen.”</p>

  <p>Anton bira kutusunu başının üzerine kaldırıp incelerken, “Kitap ne hakkında?” diye sordu.</p>

  <p>“Tarif etmek pek kolay değil. Bir trenin içinde Hindistan’da seyahat eden ve başından geçenleri yazan şu adam var yalnızca. Gerçekten Hindistan’da seyahat mi ediyor, yoksa hepsini hayal mi ediyor, anlamak gerçekten de hiç kolay değil. Seversin.”</p>

  <p>“Yanında mı?” diye sordu Anton.</p>

  <p>“Evet.”</p>

  <p>“Bana bir bölüm okur musun? Ellerim boyalı da.” Andrei, “Hangi bölümü?” diye sordu.</p>

  <p>“Hiç fark etmez.”</p>

  <p>“Öyleyse,” dedi Andrei, “okumakta olduğum yerden başlayacağım. Öncesinde ne olduğunu kısaca anlatabilirim ama -ilk önce, pencereden gördükleri hakkında yazıyor ve sonra da pencerenin önünde durmasını zorlaştıran insanları tarif etmeye başlıyor- birbirinden farklı tiplerin çok uzun ve iğneleyici bir sıralamasını yapıyor.”</p>

  <p>Andrei kitapçığı cebinden çıkardı, ayracın olduğu yerden açtı ve yüksek sesle okumaya başladı.</p>

  <p>“Bunların hepsi nereye gidiyor? Niçin? Hiçbir zaman tekerleklerin ritmini duymuyor ya da pencerelerin ardındaki çıplak ovaları görmüyorlar mı? Bu yaşam hakkında bilinebilecek her şeyi biliyorlar ama hâlâ tek yaptıkları koridorda ilerleyip tuvaletten kompartımanlarına, geçitten lokantaya gitmek; bugünü gitgide bir düne daha dönüştürüyor ve bunun için onları ödüllendirecek ya da cezalandıracak bir Tanrı’nın var olduğunu düşünüyorlar. Ama eğer çıldırmazlarsa, hepsinin bir sırrı bildiği anlamına gelir bu - aksi takdirde, hiç kimsenin bilmemesi gereken bir sırrı ben biliyorumdur. Bir daha böyle masumca ve anlamsızca eve gidebilmemi, yürüyenin ben olduğumdan bile haberdar olmadan, hafifçe sallanan koridorda boş ve donuk gözlerle ilerleyebilmemi imkânsız kılan bir şey biliyorumdur. Ama ben hiç sır bilmiyorum. Ben hayatı olduğu gibi görüyorum yalnızca, ölçülü ve kusursuzca, rayların birleşme yerlerinde takırdayan bu sarı katafalkı asla başka bir şeyle karıştırmam. Hindistan’ı seviyorum ve şu anda Hindistan’da seyahat etmemin nedeni de bu. Ama onlar çılgın bir trenin çılgın yolcuları yalnızca ve söyledikleri kelimelerde duyduğum tek şey tekerleklerin takırtısı. Onlar çok kalabalık oldukları ve ben yalnız olduğum için, fark etmiyor...”</p>

  <p>Andrei bir hışırtı duydu; baktığı zaman Anton’un karısının botlarını giymekte olduğunu gördü. Anton da boyalı bir paçavraya ellerini siliyordu.</p>

  <p>“Üzgünüm, evlat,” dedi, “biz tiyatroya gidiyoruz. Bize en son satırı okursan nasıl bittiğini öğreniriz.”</p>

  <p>Andrei tereddüt etti ama sonra en son sayfayı açarak okudu:</p>

  <p>“Merhamet sınırsızdır ve eminim ki tren durunca, sarı kapının ardında beni bekleyen ve üzerine binip sonsuz yolculuğuma devam ederek İsimsiz’e geri dönebileceğim beyaz bir fil olacak.”</p>

  <p>Anton, “Anladım,” dedi. “İlginç, tabii ki. Ama yine de okuyacağımı sanmıyorum, teşekkürler.</p>

  <p>“Beğenmedin mi?”</p>

  <p>“Beğenip beğenmediğimi söyleyemem,” diye yanıtladı Anton. “Şahsen beni pek ilgilendirmiyor, o kadar.”</p>

  <p>Andrei boyanmış teneke kutuları başıyla işaret ederek, “Niçin? Peki ya o boyadığın şeyler?” dedi. “Farklı bir dilde aynı şey değiller mi? Vagonu durdurun, vesaire? Ya da bütün bunlar hakkında ciddi değil misin yoksa? Samimi değil misin?”</p>

  <p>“Ne demek bu - ciddi ya da samimi değil misin?” diye sordu Anton. “Çocukça fikirlerin var. Yaşam, şimdiki zaman ve sanat -yaratıcı işler- aynı şey değildir. Soc-art ve konseptüalizm vardır, modernizm ve postmodernizm vardır. Ben epey zamandır onları dışarıdaki yaşamla karıştırmaktan vazgeçtim. Bir karım var ve yakında çocuğumuz olacak. Bu gerçekten de ciddi bir şey, Andrei. İstediğim her şeyi boyayabilirim, bunların hepsi değişik kültürel oyunlar yalnızca. Ben treni artık sadece bu boş teneke kutuların üzerinde durduruyorum - çocuğumu düşünmeliyim; o da bu gerçek vagonda seyahat edecek. Anlıyor musun?”</p>

  <p>Ayağıyla yere hafifçe vurarak duvarı işaret etti.</p>

  <p>Olğa kapıda asılı duran battaniyeyi kenara çekti ve “Gitme vakti,” dedi. “Gecikeceğiz.”</p>

  <p>“Ne izleyeceksiniz?” diye sordu Andrei.</p>

  <p>“‘Zırhlı Tren Bir-Onaltı-Beş-Onbir,’” dedi Olga, “Prodüksiyon oldukça avangart.”</p>

  <p>“Kimin prodüksiyonu?”</p>

  <p>“Üst Ranza Tiyatrosu’nun,” diye karşılık verdi Olga, “Aşağıdaki her şey müşterek ve anonim, bu yüzden de prodüksiyonun kime ait olduğunu hiç kimse bilmez. Ama aramızda kalsın, Anton’un dekoru boyadığını söyleyebilirim sana. Bizimle gelmek ister misin? Sen de pekâlâ girebilirsin oraya.”</p>

  <p>Andrei, “Hayır,” dedi, “Khan’a uğrayacağım. Onu uzun süredir ziyaret etmedim.”</p>

  <p>“Evet, bu arada, aşağıda iyi mi o?” diye sordu Anton. “Kendini keşfetti mi?”</p>

  <p>“Evet,” dedi Andrei, “ve başka pek çok şeyi de. Görüşürüz.”</p>

  <p>“Görüşürüz. Aşağıdaki herkese bizden selam söylemeyi unutma.”</p>

  <p>Tam gitmek için döndükleri sırada Andrei, “Anton,” dedi, “bir şey duyuyor musun?”</p>

  <p>Anton hareketsiz durarak dinledi.</p>

  <p>“Hayır,” dedi, “hiçbir şey. Ne duymalıydım ki?”</p>

  <h5 id="u2644ed0a-2c4b-4819-a157-f651ac622063" style="text-align: center;"><a id="bookmark7"></a><span style="font-weight:bold;">2</span></h5>

  <p>Khan’ın kompartımanının kapısına, o bildik çizikleri gözden saklamaya yarayan, üzerinde kedi yavrularının resimleri olan bir takvim asılmıştı. Andrei, neler olduğunu kavramaya çabaladı birkaç dakika için. Doğru kapıya geldiğinden emin olmak için etrafına bakındıktan sonra kapıya vurdu. Yanıt yoktu.</p>

  <p>Andrei kapıyı açtı. Kompartıman inanılmaz bir dağınıklık içindeydi - yalnızca bir cenaze ya da doğum olduğunda veya evini taşıdığın zaman oluşan dağınıklıklardandı bu. Khan’ın ranzasında, gençlik yaşlarını geçeli epeyce olmuş, tombul suratı eski çirkinliğinin kalıcı izlerini taşıyan şişman bir kadın oturmaktaydı: Kocamışlık, estetik sınıflandırmadan merhametle çıkarmıştı onu. Önünde, döşemenin üstünde, birkaç valiz ve şalla örtülü bir sepet duruyordu; sepetten yoğun bir sosis kokusu yayılmaktaydı. Üst ranzadan, vagonun hareketleriyle uyumlu olarak hafifçe sallanan beyaz çoraplı ufacık bir çocuk bacağı sarkıyordu.</p>

  <p>Andrei, “Merhaba,” dedi.</p>

  <p>Kadın boş boş bakarak, “Nasılsınız?” diye karşılık verdi.'</p>

  <p>“Khan nerede?”</p>

  <p>“Burada o isimde biri yok.”</p>

  <p>“Taşındı mı yani?”</p>

  <p>“Bilmiyorum,” dedi, “belki taşındı, belki de öldü. Bilmiyoruz. Biz listedeydik ve burayı biz aldık. Kondüktöre sorun, o bilir.”</p>

  <p>“Eşyaları ne oldu?” diye sordu Andrei, “Kalan bir şey var mı?”</p>

  <p>Kadın daha canlı bir sesle, “Burada hiçbir şey yoktu,” dedi. “Aklına yanlış bir şey gelmesin. Hiçbir şey yoktu.”</p>

  <p>“Tasalanmayın,” dedi Andrei, “sizi hiçbir şeyle suçlamıyorum. Yalnızca sordum.”</p>

  <p>“Boş bir ranzadan başka hiçbir şey yoktu,” dedi kadın. “Üst ranza da boştu. Ben başkalarının eşyalarına dokunmam.”</p>

  <p>Andrei, “Anlıyorum,” dedi ve arkasını dönerek kapıyı açtı.</p>

  <p>Kadın birdenbire, “Siz Andrei değilsiniz, öyle değil mi?” diye sordu.</p>

  <p>“Evet. Niçin?”</p>

  <p>“Andrei’ye yazılmış bir mektup vardı buralarda ama hangi Andrei olduğu belli değildi. Belki de sizedir.”</p>

  <p>“Banadır,” dedi Andrei, “verebilir misiniz?”</p>

  <p>Kadın masanın üzerindeki giysi yığınım didik didik ederek, “Buralardaydı,” diye mırıldandı. Bunları düzenlemek aylar alacak. Hayat bugünlerde çok berbat. Koridor her zaman ana baba günü - başa çıkmak çok zor. Buldum. İşte. Size olduğuna emin misiniz? Biletiniz yanınızda mı?”</p>

  <p>Andrei dostane bir tavırla, “Biletim yok ki,” diye takıldı.</p>

  <p>Kadın kıkırdayarak zarfı uzattı.</p>

  <p>Cilveli bir tavırla, “Şakalarınızı genç kızlara saklayın,” dedi. “Hepsi bu kadar. Başka bir şey yoktu.”</p>

  <p>Andrei mektubu cebine koyarak, “Teşekkür ederim,” dedi. “Çok teşekkür ederim.”</p>

  <p>“Güle güle,” diye karşılık verdi kadın.</p>

  <p>Andrei kompartımandan çıkar çıkmaz vagonda dolaşan kondüktörle çarpışıyordu az kalsın ama adama Khan’ı sorma zahmetine girmedi.</p>

  <p>Petr Sergeievich sarhoş ve mutluydu. Önünde duran şişe her zamanki ‘Railroad Special’ değildi; etiketinde lokomotif ocağı olan, şişesi işlemeli kesme kristalden yapılmış bir ‘Blaze Away konyağı vardı masada. Yanında da birtakım çizimler ve planlar durmaktaydı - Andrei, bunlardan birinin bir kapı kilidinin oldukça büyütülmüş haline ait olduğunu fark etti. Resmi görünen ve damgalanmış bazı kâğıtlar da vardı - Petr Sergeievich’in az önce vahşice ısırdığı salamın bu kâğıtlara sarılı olduğu, üzerlerindeki yağlı izlerden anlaşılıyordu; salamın artıkları sanki bir kartal gagalamış gibi masanın üzerine saçılmıştı.</p>

  <p>“Nasıl gidiyor?”</p>

  <p>“iyidir,” diye yanıtladı Andrei. “Sen nasılsın?”</p>

  <p>Petr Sergeievich iri ve kıllı parmağını kaldırarak, ‘Yarın bütün gün yokum,” dedi, “sabahın erken saatlerinden itibaren. Ve gece de dönmeyeceğim. Benim yerime çarşaflarımı alır mısın?”</p>

  <p>Andrei, “Olur,” dedi. “Kondüktöre haber vermeyi unutma. Ayın otuzu oldu mu?”</p>

  <p>“Evet,” dedi Petr Sergeievich, “zaman uçup gidiyor. Hayat kıl payı yanından geçip gidebilir. İçecek bir şey ister misin?”</p>

  <p>Andrei başını salladı. Ayakkabılarını çıkardı, ranzasına yatıp yüzünü duvara döndü ve cebinden <span style="font-style:italic;">Hindistan Demiryolları Rehberi</span>’ni çıkardı. Mektup, sayfaların arasına sıkıştırılmıştı. Bir an tereddüt ettikten sonra mektubu okuma faslını yarma bırakarak cebine soktu onu. Kitabı gelişigüzel bir yerden açıverdi.</p>

  <p>“Aslında, mutluluk diye bir şey yok, yalnızca mutluluk bilinci var. Ya da, başka bir deyişle, yalnızca bilinç var. Hindistan yok, tren ve pencere de yok. Yalnızca bilinç var; ve kendimiz de dahil olmak üzere diğer her şey, kendi sınıfının içinden geldiği kadarıyla var olur. Öyleyse neden, merak eder dururum, neden diğer her şeyden vazgeçip de sonsuz ve tarif edilemez bir mutluluğa doğru vakit kaybetmeden yola koyulmuyoruz? Tabii ki o zaman kendimizden de vazgeçmemiz gerekirdi. Ama vazgeçen kimdir? Kim mutlu olacaktır? Ya da şimdi mutsuz olan kimdir?”</p>

  <p>Uyku basınca, Andrei kelimeleri takip etmekte zorlanmaya başladı - kelimeler birbirlerine dolanarak karmaşık geometrik şekillere dönüşmeye başlamışlardı. Kitabı kapadı.</p>

  <p>“Haydi, Andrei,” dedi Petr Sergeievich. “İçini kemiren ne? Çek bir fırt.”</p>

  <p>“Pek canım istemiyor, sağol.”</p>

  <p>“Sen bilirsin.”</p>

  <p>Andrei sırtüstü dönerek tavandaki gösterişsiz sarı abajura baktı.</p>

  <p>“Petr Sergeievich,” dedi. “Nereye gittiğimizi düşündün mü hiç?”</p>

  <p>Petr Sergeievich, ağzında kocaman bir lokmayla, “Sorun ne,” diye sordu. “Kız meselesi mi? Dert değil. Biri gider biri gelir. Umumi vagonlarda bulursun yenisini. Bütün bu zırvaları unutursun o zaman. Dışarıda o küçük fahişelerden kaç tane var biliyor musun? Paran varsa hepsi şenindir.”</p>

  <p>“Tamam ama, nereye gittiğimizi düşünüyorsun?”</p>

  <p>“Sen bilmiyor musun yani?”</p>

  <p>“Niçin sen söylemiyorsun bana?”</p>

  <p>“Bir sebebi yok.”</p>

  <p>“Öyleyse söylesene. Nereye gidiyoruz sence?” “Nereye, nereye... Bütün bunları daha önceden duymadın mı? Herkes bilir nereye, nereye. Yıkılmış bir köprüye doğru gidiyoruz. Andrei, kahrolası kafanı bu tanrının belası saçmalıklarla niçin dolduruyorsun ki?”</p>

  <h5 id="u1666d70d-abbf-46e3-8712-6c51696264f4" style="text-align: center;"><a id="bookmark8"></a><span style="font-weight:bold;">1</span></h5>

  <p>Bulutlu bir sabahtı - gökyüzü, koridordaki tavan gibi pürüzsüz gri bir satıhla yer değiştirmişti, tek eksiği havalandırma borularıydı. Petr Sergeievich çoktan çıkıp gitmişti. Masanın üzerindeki iki bardak soğumuş çayın yanında kondüktör için bir not vardı. Andrei giyindi, cebindeki mektubu çıkardı ve derhal geri koydu. Sonra da kapıyı kilitleyip masaya oturdu. Petr Sergeievich buna hiç tahammül edemezdi; yatağına ayaklarını koymuş birini de şimdiye dek affettiği olmamıştı ama bugün onu kafaya takmaya gerek yoktu.</p>

  <p>Andrei kompartımanın pencere kenarında tek başına birkaç saat geçirme fırsatını hiçbir zaman kaçırmamıştı. Koridorda pencere kenarında durmaktan tamamen farklı bir şeydi bu; koridorda durmadan birilerine yol verir ve diğer insanlarla bütün diğer tarif edilemez yollarla etkileşimde bulunurdun. <span style="font-style:italic;">Guide’ın</span> yazarı, bağırıp çağıran insanlarla dolu bir geçit girişinin kenarında manzarayı sakince düşünmeye kendini vakfedebileceğim yazdığında, Andrei aslında ona inanmamıştı.</p>

  <p>Çok iyi bir gün değildi - pencerenin yalnızca birkaç metre ötesinden sonsuz bir ağaç duvarı akıp gidiyordu. Bu tip fidanlıklar manzarayı genellikle birkaç saat, kimi zaman da günlerce kaplardı; böyle zamanlarda trenle ağaçlar arasındaki çimenlikleri ve ‘Sarı Ok’un buradan çoktan geçmiş olan vagonlarından fırlatılmış şeyleri izlemekten başka yapılabilecek bir şey olmazdı.</p>

  <p>İlk önce aşağıdaki her şey upuzun, gri-yeşil renkli, yekpare bir leke gibi görünüyordu ama birkaç dakika sonra gözleri alışınca, manzaradaki yabancı bedenleri bir anda ayırt ediverdi. Ama belki de alışan gözleri değil de hayal gücüydü - pencereden geçip giden nesneleri algılamazdı pek, dış dünyanın sunduğu en küçük ipuçlarını esas alarak orada olması gerekenleri yeniden tasavvur eder ve yeniden yaratırdı.</p>

  <p>En çok rastlanan şey boş şişelerdi tabii ki. Kışları şişeler, karın üzerindeki parlak yeşil beneklere benzerlerdi ama şimdi onları çimenlerden yalnızca hafif pırıltıları sayesinde ayırt edebiliyordu Andrei. Daha hafif olan bira kutuları, trenin geçerken yarattığı rüzgâr nedeniyle, vagonlardan atıldıkları an ulaşamadıkları kadar aşağılara sürüklenmişlerdi. Arada sırada oldukça tuhaf nesneler de görülüyordu - örneğin, küçük bir bataklıkta, kocaman altın çerçeveli bir resim çamura saplanmış durmaktaydı. Ardından da, resimden yaklaşık bir kilometre sonra, düştüğü zaman paramparça olmuş nikel kaplama bir semaverden artakalanlar gözüne ilişti Andrei’nin. Yakında bir yerlerde duran muhteşem bir deri valizin üzerine ise iri ve şişko bir karga konmuştu. Kullanılmış prezervatifler parlak beyaz benekler halinde saçılmıştı her tarafa -kimi zaman bunlardan birini köprücükkemiği gibi küçük bir kemikle birbirine karıştırabilirdiniz- ve çimenlerdeki şişe sayısı kadar da kemik vardı ortalıkta. Bir de kafatasları çok fazlaydı - muhtemelen küçük kemirgenler için fazla ağırdı bunlar ve büyük hayvanlar da gümbürdeyen sarı duvara yaklaşmaya cesaret edemiyorlardı. Nadiren rastlanan son derece eski kafatasları, rüzgâr ve yağmurdan dolayı kireç beyazı rengini almışlardı ama daha yeni olanlarının üzerinde saç ve et parçaları vardı hâlâ. Sanki camları varmış gibi duran ve çerçevesi parıldayan bir gözlük takmış kafatası, Andrei’yi pek eğlendiri.</p>

  <p>Çalılar ve ağaçlar yakm zamandaki cenaze törenlerinin kalıntılarıyla karman çormandı - çeşitli renklerde havlular, battaniyeler ve yastık kılıfları vardı. Geçip giden ve ilerleyen yeni yaşamı selamlayarak bayrak gibi dalgalanıyorlardı; Andrei bir şairin de aynen böyle söylediğini hatırlar gibi oldu - ardmdan da yemek vagonunun penceresinden dışarı balıklama atlamıştı şair. Bir sürü yastık vardı ve hiçbiri de yeni değildi - hatta bir bölümü, yaz mevsiminin sık yağmurları nedeniyle çürümeye yüz tutmuştu. Çürümenin çeşitli safhalarındaki sahipleri de genellikle yakmlarda bir yerlerde oluyorlar, türlü türlü pozlarda yatıyorlardı. Bunlardan birçoğu, toprak setin dışında bile ağırbaşlı bir görünümü muhafaza ediyordu: Bacakları dümdüz gerilmiş, bir elleri başlarının altında, öbür kolları ise gövdelerinin yanma boylu boyunca serilmiş halde. Bunun çok basit bir nedeni vardı: Kimi zaman, akrabaların isteği üzerine, görevliler ölünün uzuvlarını iplerle bağlayarak vücuduna belirli bir şekil verirlerdi ve böylece vefat etmişken bile münasip bir görünümleri olurdu - ve bunun dinle de ilgisi vardı tabii ki.</p>

  <p>Setin yanındaki çimenlerin arasında gittikçe daha çok beyaz çiçekbelirdiğini fark etti Andrei. Onları önce prezervatif sandı. Sonra bildik kır çiçekleri olduklarını düşündü. Aslında birçoğunun selofana sarılmış olduğunu ve sapları tepeye dikilmiş halde yattıklarını fark edene kadar da öyle sandı. En nihayet buketler ve ardından da çelenkler ortaya çıkmaya başladı, hepsi de solmuş beyaz güllerden yapılmıştı. Andrei bütün bunların ne anlama geldiğini tahmin etti: İki hafta kadar önce, Amerikalı pop yıldızı Isis Schopenhauer’in cenaze törenini göstermişlerdi televizyonda (Andrei onun gerçek admın Janet Midgely olduğunu hatırladı). Tören sırasında pencerelerden dışarı en nadide beyaz güllerden iki ton atıldığını yazmıştı gazeteler - ölen kadın, beyaz gülleri dünyadaki her şeyden çok severmiş. Yüzünü pencere camına yapıştıran Andrei’nin görebildikleri bunlardı. Çimenlerin üzerindeki beyaz benekler iki ya da üç dakika daha giderek yoğunlaşmaya devam ettiler ve sonra da, çimenlerin üzerinde yatan, yan taraflarında çelikten sfenksler olan mermer bir ceset taşı gördü Andrei; üzerine altm zincirlerle bağlanmış zavallı iris, sıcakta şimdiden iyice şişmişti. Taşın kenarları reklamlarla doluydu -‘Rolex’, ‘Coca-Cola’ ve daha küçük harflerle yazılmış bir şey vardı- “gerçek Amerikan lezzetinde” vejetaryen hamburgerleri üreten bir firmanın markasına benziyordu. Taşı koklayan iki küçük köpek vardı; bir tanesi burnunu trene doğru kaldırarak ses çıkartmadan havladı. Diğeri kuyruğunu kovalıyordu: Mavimtrak kırmızı renkli uzun bir şerit sarkıyordu ağzından.</p>

  <p>“Dünya kültürünün bize yetişmesi çok uzun zaman alacak,” diye düşündü Andrei.</p>

  <p>Akşamleyin ortalık kararmaya başladığında, pencerenin ötesindeki ağaç duvarı sona erdi. Önce seyreldiler, sonra aralarında boşluklar oluştu ve ansızın, ortasından yol geçen bir çayır belirdi. Yol kenarındaki birkaç tuğla evin kara-delikler gibi görünen pencerelerinin kepenkleri ardına kadar açıktı. Uzaklarda, yan yatmış bir haçı olan, akıl almaz güzellikte beyaz bir kilise, cennete uzanmış bir el gibi kayıp gidiyordu - yalnızca üst tarafı görülebiliyordu, geri kalan kısmı ormanın içinde kaybolmuştu.</p>

  <p>Sonra da ıssız bir peron belirdi - Andrei düz betonun üzerinde kasvetli bir yalnızlık içinde yatan eski takma dişler gördü. Hemen yanı başında, bir zamanlar istasyonun adı yazılı tabelayı taşıyan dikdörtgen şeklinde boş bir levhanın</p>

  <p>takılı olduğu bir direk vardı. Ardında paslı demir kafeslerden oluşan büyük bir hurda yığının kule gibi yükseldiği, birkaç beton bloktan yapılma bir barikat hızla geçip gitti, sonra da her şey sık ve diri ağaçlardan oluşan bir duvarın ardında bir kez daha kayboldu - yolcuların bakış ve ilgilerinin, dünyalarının derinliklerine nüfuz etmesini engellemek için bu ağaçları diktiklerini söylerlerdi kocaayağa inananlar. Birisi kapıya vurunca Andrei sıçrayarak masadan kalktı. “Kim o?” diye sordu.</p>

  <p>Pes bir ses, “Abel,” dedi. “Dışarı gel hadi, çarşafları dağıtıyorlar.”</p>

  <p>Andrei nihayet mektubu açmaya karar verdiğinde hava çoktan kararmıştı ve dışarıdaki ağaç duvar da hâlâ akıp gitmekteydi. Gözlerini pencereden ayırdı ve zarfı cebinden çıkarıp kenarından yırttı. İçindeki özenle koparılmış grafik kâğıdının üzerinde, mürekkeple düzgünce yazılmış birkaç satır vardı: “Hareketin geçmiş tarihi geleceğin üstüne mi çekiliyor? Geçmiş hep başkalarına ya da kendinize ait oldu. Geriye doğru bakınca, pek çok şey ortadan kaybolmuş gibi görünüyor. Anahtar nerede tutuluyor ve onu kime gösterebilirsin? Tekerlekler yolculuğumuzun hikâyesini yazıyor. Dipnot da kapının gıcırtısı.”</p>

  <p>Mektup imzalanmamıştı. Andrei bir kez daha okudu, elinde evirip çevirdi, katladı ve yeniden zarfa koydu. Sonra ranzasına yattı ve başucundaki lambayı kapatarak yüzünü duvara döndü.</p>

  <h5 id="udc19a2b3-fe25-4c6c-8f1f-1300b34f30e2" style="text-align: center;"><a id="bookmark9"></a><span style="font-weight:bold;">0</span></h5>

  <p>Pencerenin dışında tuhaf şeyler oluyordu, Andrei’nin daha önce görmediği şeyler. Bir şehrin sokaklarından alçak demir parmaklıklarla ayrılan bir üstgeçitte ilerlemekteydi,</p>

  <p>tren. Dışarıda sayısız ışık vardı - sokak lambaları, evlerin pencereleri, otomobil farları. Ama işin en ilginç yanı, aşağıda insanların olmasıydı, çok ama çok fazla insan vardı. Üstgeçidin parmaklıklarının yanında duruyorlardı; Andrei’nin penceresi önlerinden geçtiğinde ise, neşeyle el sallamaya ve çığlıklar atmaya başladılar. Şehir bir festival kutlaması yapıyor gibiydi - gördüğü herkesin dünyayı hiç umursamıyormuş gibi bir hali vardı.</p>

  <p>Andrei bu kadar çok bakışın ağırlığı altında bunalmaya başladı sonunda. Ayağa kalkıp koridora çıktı. Vagonun diğer tarafındaki pencerenin dışında, koyu renk ağaçlardan oluşan her zamanki kesintisiz duvar vardı; Andrei kendini daha rahat hissetti. Kalın bir toz tabakasıyla kaplı koridor gözüne bir tuhaf görünüyordu nedense - bütün kompartımanların kapısı ardına kadar açıktı ve ranzaların çıplak demirleri gözüküyordu. Andrei önce şaşırdı, hatta korktu ama sonra trende kendisinden başka bir tek canlı bile olmadığını hatırlayınca sakinleşti.</p>

  <p>Mektubu yeniden okumak istedi ve katlanmış zarfı cebinden çekip çıkardı. Bu kez baktığında, yazı değişik bir anlam kazanmıştı sanki, daha önce fark etmediği bir anlam:</p>

  <p>“Geçmiş, geleceği arkasından çeken lokomotiftir -Kimi zaman bu geçmiş sana ait bile olmayabilir -Geriye doğru yolculuk ediyorsun ve çoktan yok olmuş şeyleri görüyorsun yalnızca -Trenden inmek için bilete ihtiyacın var -Onu elinde tutuyorsun ama kime göstereceksin ki?” Andrei düzgünce yazılmış satırlara göz gezdirirken, kompartımanının kapısına geri dönerek kilidin kolunu tuttu. Ansızın sayfanın altında bir dipnot olduğunu gördü, daha önce dikkatini çekmeyen, küçük harflerle yazılmış kısa bir nottu bu - herhalde sayfanın kıvrıldığı yerin altında kaldığı için görmemişti.</p>

  <p>Tam o sırada boş koridorda dikilmekte olmadığını, ranzasında yattığını ve rüya gördüğünü fark etti. Uyanmaya başladı ama uyanmak için gereken o belli belirsiz kısacık zamanda dipnotu okumayı ve hatırlamayı, ya da daha doğrusu kelimeleri hatırlamayı başardı - rüyasında, sıradan dünyaya zorla çekilemeyecek kadar farklı anlamları vardı kelimelerin ama Andrei’nin onları kavramaya ancak yetecek kadar zamanı oldu:</p>

  <p>“NOT: Sorun, başlamamıza bir saniye kala bitmiş olan bir yolculuğa hiç durmadan başlıyor olmamız.”</p>

  <p>Andrei başucundaki lambayı açtı, mektubu çıkardı ve okudu - hiçbir dipnot yoktu. Rüyasında dipnotun olduğunu gördüğü yerde, sanki birisi bitmiş bir kalemle bir şeyler yazmaya çalışmış gibi birkaç hafif çizik vardı kâğıdın üzerinde, o kadar.</p>

  <p>Ters giden bir şeyler vardı. Uykudayken bir şeyler olmuştu. Andrei ranzadan kalkıp silkindi, sonra da sağır edici bir sessizlikle sarılı olduğunun ayırdına vardı bir anda. Tekerleklerin ritmi duyulmuyordu artık. Dışarı bakınca, pencereden içeri giren ışık karesinin tam ortasında geniş kara yapraklarla kaplı bir dal gördü. Tren hareketsiz duruyordu.</p>

  <p>Andrei koridora çıkınca ortalığın her zamanki gibi olduğunu gördü - ışıklar açıktı ve tütün kokusu vardı. Ama ayaklarının altındaki zemin tamamen hareketsizdi ve Andrei, hafifçe iki yana sallanarak yürüdüğünü fark etti. İdare kompartımanının kapısı açıktı. Andrei içeri bakınca kondüktörün bakışlarıyla karşılaştı; adam masanın yanında hareketsiz duruyordu ve elinde de bir bardak çay vardı. Andrei trene ne olduğunu sormak üzereydi ki, kondüktörün kendisini göremediğini anladı. Adamın uyuduğunu ya da bir tür baygınlık geçirdiğini düşündü önce; ama sonra, elindeki bardağa bakınca, çayın içindeki bir parça şekerin bardağın dibine düşmeden asılı kaldığını, şekerin üstündeki bir dizi hava kabarcığının da hiç hareket etmeden öylece durmakta olduğunu gördü.</p>

  <p>Bundan sonra ne yapması gerektiğini zaten biliyordu. Kondüktöre doğru ilerledi, elini adamın arka cebine sokup anahtarı aldı.</p>

  <p>Geçide çıkarak kapıya ulaştı ve anahtarı kilidin yuvarlak deliğine soktu. Delik bir sürü pislikle tıkanmış olduğu için anahtar çok fazla içeri girmedi. Çevirdi. Kapı gıcırdayarak açıldı ve çevresindeki çatlaklara tıkıştırılmış kupkuru sigara izmaritleri dışarı yuvarlandı. Andrei bir an için kompartımana geri dönüp eşyalarını toplamayı geçirdi akimdan ama hemen ardmdan, ranzanın altmdaki valizde bıraktığı hiçbir eşyanm artık işine yaramayacağını kavradı. Oluklu demir basamağın önünde durarak, bir sürü yabancı kokuyu beraberinde getiren ılık bir rüzgârın estiği engin ve sessiz karanlığa gözlerini dikti. Sonra setin üstüne atladı.</p>

  <p>Ayakları, traversleri kaplayan çakıltaşlarına çarptığı anda, basınçlı havanın çıkardığı bir tıslama duydu arkasında. Ve bir saniye sonra da vagonların arasındaki bağlantılar gerilerek madeni sesler çıkardılar. Tren harekete geçti ve . yavaş yavaş hız kazanmaya başladı. Andrei birkaç metre uzaklaşarak ‘Sarı Ok’a baktı.</p>

  <p>Dışarıdan bakınca gerçekten de parlak elektrik ışıklarından oluşan, meçhul bir okçu tarafından bilinmeyen bir hedefe doğru fırlatılmış, uçan bir ok gibi görünüyordu. Andrei önce vagonların belirdiği noktaya, sonra da yok oldukları tarafa baktı; iki yönde de her şey boş ve karanlıktı.</p>

  <p>Nereye gittiğini pek düşünmeden, arkasını dönüp oradan uzaklaştı. Biraz sonra kendini bir çayırın ortasından geçen asfalt bir yolda yürür buldu, ufukta berrak bir gökyüzü şeridi belirmişti. Tekerleklerin arkada kalan gümbürtüsü giderek azalınca, daha önce hiç duymadığı sesleri</p>

  <p>oldukça belirgin bir şekilde işitebilmeye başladı - otların arasından gelen yavan bir cıvıltı, rüzgârın iç çekişi ve kendi sakin ayak sesleri.</p>

  <p><span style="font-style:italic;">Moskova, 1993</span></p>
</body>
</html>
