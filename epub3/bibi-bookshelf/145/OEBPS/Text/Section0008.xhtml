<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="wordsection">
    <div class="wordsection">
      <h2 class="msonormal4"><span class="calibre14"><b class="calibre7"><br class="calibre6" /></b></span></h2>

      <h2 class="msonormal4"><span class="calibre14"><b class="calibre7">Veach-Baley Federal Binası </b></span></h2>

      <h3 class="msonormal10"><span class="calibre14"><b class="calibre7">Asheville, Kuzey Carolina 19:37</b></span></h3>

      <p class="msonormal8"><span class="calibre10">Bağlantı analizi düşündüğümden daha zordu. Kafamı ovuşturdum.</span><span class="calibre18">Son birkaç saati dosyalan dökmek, ya hiç uymayan ya da fazla uyumlu gözüken şeyleri aramakla geçirmiştim. Danışmanım Dr. Werjonic: "Hayat kusursuz değildir. Bir yapbozda yerine kusursuzca oturan parçalar daha çözülecek kısımlar olduğu anlamına gelir. Her şey o kadar anlamlı gözükmemeye başlayana kadar bakmaya devam et. Ancak o zaman olayın çözümüne daha fazla yaklaşabilirsin." derdi.</span></p>

      <p class="msonormal8"><span class="calibre10">Elbette bütün bu süre boyunca, karmaşık bir soruşturma sırasında yaşanabilecek en büyük iki problemden kaçınmaya çalışıyordum. Bir: Detaylarda boğulmak. İşlenen bütün suçlar içinde, bu kadar çok değişken arasındaki benzerlikleri ve farklılıkları kar</span><span class="calibre18">şılaştırmak çok bunaltıcı olabiliyor ki bu kısımda bilgisayarlar çok faydalı oluyor. İki: Her bir değişkenin önemini yeterince hesaplamamak. Ki bu kısımda bilgisayarların herhangi bir yardımı olmuyor.</span></p>

      <p class="msonormal8"><span class="calibre10">Her ne kadar yaptığım işte içgüdülerin herhangi bir rolünün olmadığını düşünsem de, neden bilmem, beşinci cinayetteki bir detay, zihnimi meşgul edip duruyordu.</span></p>

      <p class="msonormal8"><span class="calibre10">Dosyadaki bilgilere göre, Bethanie Dixon kaybolduğu gün batıdaki üniversite derslerinin birinden yeni dönmüştü. Katil, kızı bıçakladıktan ve boğduktan sonra ölüme terk etmişti. Ama kız bir şekilde yer döşemesinin üzerine kanıyla iki sözcük yazacak kadar yaşamıştı: Beyaz kale.</span></p>

      <p class="msonormal8"><span class="calibre10">Arkasında piyon taşları bırakan bir katilin kanla, satranç içerikli mesajlar bırakmasını anlayabiliyordum ama kurban neden böyle bir şey yapsın ki?</span></p>

      <p class="msonormal8"><span class="calibre10">Bunun katil ve kurban arasındaki bağlantıya dair ne anlama gelebileceğini anlamaya çalıştım ama henüz hiçbir fikrim yoktu.</span></p>

      <p class="msonormal8"><span class="calibre10">Olay yerinde bulunan piyon ve yazı, tüm özel timi; satranç kulüplerini, oyun toplantılarını, satranç sitelerini, internetteki sohbet odaları denilen sanal ortamları araştırmaya itmişti. Yüzlerce saatlik insan gücü, olaylar ve satranç arasındaki bağlantıyı araştırmaya harcandı. Ama hâlâ yazı ve piyonların bağlantılı olduğu konusunda ikna olmuş değildim. Beyaz kale.</span></p>

      <p class="msonormal8"><span class="calibre10">Katille ne alakası vardı bunun? Diğer kurbanlarla peki? İç geçirdim. Hiçbir fikrim yoktu.</span></p>

      <p class="msonormal8"><span class="calibre10">Bütün bunlann dışında, Tessa ile işleri düzeltmek istiyordum ama ona ulaşamıyordum. Bütün öğleden sonra defalarca aramıştım ama cep telefonunu cevaplamıyordu. Kâğıtları bir kenara çektim. Bir kez daha aramalıydım.</span><span class="calibre18">Ama belki cep telefonundan değil de annemlerin sabit telefonundan. On yıldan fazla zamandır bilgisayarları hayatlarına katmak konusunda oldukça başarılı oldular ama iş, telefonda konuşmaya geldiğinde hâlâ yirminci yüzyılın ortasında yaşıyor gibiydiler. Numarayı çevirdim. Babam açtı. "Bowers rezidansı." "Baba benim, Pat."</span></p>

      <p class="msonormal8"><span class="calibre10">"Pat, her şey yolunda mı?" Sadece söylediğim üç sözcükten sesimdeki gerilimi hissetmişti. İnanılmaz. "Evet, dinle, Tessa'ya ulaşmaya çalışıyorum." "Odasında. Sanırım bu gece bazı arkadaşlarıyla dışarı çıkmayı planlıyor. Cep telefonundan aramayı denedin mi?" "Evet, bütün gün boyunca. Açmıyor." "Şey, belki... "</span></p>

      <p class="msonormal8"><span class="calibre10">Tam o anda telefonumun titreşimi devreye girdi. Başka bir arama vardı. Numaraya baktım, Ralph'ti. "Tamam. Benim için ona sarılır mısın?"</span></p>

      <p class="msonormal8"><span class="calibre10">"Tamam." dedi, sonra da "Ama sarılmak istediği kişinin ben olduğumu sanmıyorum," diye ekledi. Telefona baktım. Böyle konuşmak zorunda mıydı? Bir tuşa basıp Ralph'i beklemeye aldım ve telefonumu kulağıma yaklaştırdım. "Tamam. İşe yaradı. Telefona çağırır mısın onu?"</span></p>

      <p class="msonormal8"><span class="calibre10">"Elbette." Sesinden memnun olduğu anlaşılıyordu. Tessa gelene kadar bekledim. "Ne var?"</span></p>

      <p class="msonormal8"><span class="calibre10">"Merhaba Tessa. Bugün seni çok düşündüm. Doğum gününü kaçırdığım için gerçekten çok üzgünüm. Gerçekten."</span></p>

      <p class="msonormal8"><span class="calibre10">Durdum, o cevap vermedi.</span></p>

      <p class="msonormal8"><span class="calibre10"> </span><span class="calibre18">Onu, çenesini ergen kız tarzında öne doğru uzatmış dikilirken hayal edebiliyordum. "En azından, kırk yılda bir anlaşıyormuşuz rolü yapamaz mıyız?" dedim. "İnsanların rol yapmasından hoşlanmadığını sanıyordum." Sinsi sinsi yaklaşan öfke. Kafese tık o öfkeyi.</span></p>

      <p class="msonormal8"><span class="calibre10">"Bak, belki önümüzdeki birkaç hafta içinde birlikte ekstra zaman geçirebiliriz diye düşünüyordum." "Neden? Orada birlikte zaman geçirebileceğin yeterli sayıda ceset yok mu?"</span></p>

      <p class="msonormal8"><span class="calibre10">Hırlamaya başladığını duyabiliyordum. Sakin ol, Pat. Sakin ol.</span></p>

      <p class="msonormal8"><span class="calibre10">"Annenin ölümü benim için de çok zordu." dedim en sonunda. Ama der demez de Tessa'nın telefonu çoktan bırakmış olduğunu fark ettim.</span></p>

      <p class="msonormal8"><span class="calibre10">Ve işte, tamam. Telefonu duvara vurdum, parçaları etrafa saçıldı.</span></p>

      <p class="msonormal8"><span class="calibre10">Tam o sırada Ralph içeri daldı.</span></p>

      <p class="msonormal8"><span class="calibre10">"Yeni bir durum var!" dedi pat diye. "Neden cevap vermedin, telefonuna ne oldu?" yerdeki dağınıklığa bakıyordu.</span></p>

      <p class="msonormal8"><span class="calibre10">"Düşürdüm." dedim. "Ne oldu?" En son, Ralph ve Lien- hua'- nın, katilin Mindy'i bağlamak ve boğmak için kullandığı ip türüyle ilgili bir ipucunu takip ettiklerini duymuştum.</span></p>

      <p class="msonormal8"><span class="calibre10">"Bir saat kadar önce bir kız, Charlotte'da bir alışveriş merkezinden ayrılmış." Notlarına baktı. 'Jolene Brittany Parker. Alışveriş merkezindeki giysi mağazalarından birinde çalışıyor. Arabasını almamış. Herifin teki, kızı biriyle gördüğünü söylüyor. Adamı tarif edebilir." Yorgun ve Tessa'yla geçen konuşmadan yılmış bir vaziyetteydim. Eyaletin bir diğer ucundaki yabani hayvan avıyla ilgilenmi</span><span class="calibre18">yordum ve telefonum darbelere karşı dayanıklı olmadığı için sinirliydim. "Bizim davayla ilgili olduğunu düşünmenin sebebi ne?"</span></p>

      <p class="msonormal8"><span class="calibre10">Ralph durakladı. "Hiçbir şey. Kontak lens kullanıyor olması </span><span class="calibre18">hariç."</span></p>

      <p class="msonormal8"><span class="calibre10">"Ve?"</span></p>

      <p class="msonormal8"><span class="calibre10">"Ve numarası, Mindy'nin gözlerinde bulduğumuz lenslerin </span><span class="calibre18">reçetesinde yazan numarayla aynı."</span></p>

      <p class="msonormal8"><span class="calibre10">"Ne!"</span></p>

      <p class="msonormal8"><span class="calibre10">Lien-hua kapıda göründü. "Mindy kontak lens kullanmıyor. Muhtemel kaçırma olayını öğrendiğimizde reçeteyi kontrol etmeye karar verdim. Meraktan."</span></p>

      <p class="msonormal8"><span class="calibre10">"İyi ki merak etmişsin." Sandalyeden fırladım. "Ne bekliyoruz? Nerede bu şahit?"</span></p>

      <p class="msonormal8"><span class="calibre10">"Polisler, adamı alışveriş merkezinde tutuyorlar," dedi</span></p>

      <p class="msonormal8"><span class="calibre10">Ralph. "Olayın geçtiği yeri kapattılar. Hâlâ orada. Buraya getirtelim mi?"</span></p>

      <p class="msonormal8"><span class="calibre10">"Hayır. Biz oraya gidelim. Adamla orada konuşmak istiyorum."</span></p>

      <p class="msonormal8"><span class="calibre10">Lien-hua, "Arabayla iki saatlik bir mesafede." dedi. Kafamı salladım. "Çok uzun. Helikopterle ne kadar sürer?" Ralph: "Bakalım." dedi.</span></p>

      <p class="msonormal8"><span class="calibre10">Lien-hua ve ben binanın en üst katındaki helikopter pistine çıkan merdivenlere yönelmiştik bile. </span></p>

      <p class="msonormal8"><span class="calibre10">Alışveriş merkezinin yakınlanndaki bir hastanenin üstüne indik, orada Charlotte polisi bizi polis aracıyla karşıladı. Birkaç dakika sonra Hanes Alışveriş Merkezi'nin otopark girişindeydik. Giriş kapatılmıştı ama görevli polis memurları bize yol verdiler.</span></p>

      <p class="msonormal8"><span class="calibre10">Hangi arabanın onun olduğunu tahmin ettim. Olay yeri teknisyenlerinden oluşan bir ekip, lif örneği ve parmak izi arama çalışmalarına başlamıştı. Yanlarında, çevresi bir grup jandarma devriyesiyle sanlı, on sekiz yaşlarında gözüken; kalın tabanlı ayakkabılar, rengi solmuş bir kot ve Detroit Pistons Starter takımının montunu giymiş bir genç vardı. Şoktaymış ya da donup kalmış gibi boşluğa bakıyordu.</span></p>

      <p class="msonormal8"><span class="calibre10">Lien-hua, "O mu?" dedi keyifsizce.</span></p>

      <p class="msonormal8"><span class="calibre10">"Galiba," dedi Ralph. "Benim konuşmamı ister misiniz?"</span></p>

      <p class="msonormal8"><span class="calibre10">"Ben konuşayım," dedim.</span></p>

      <p class="msonormal8"><span class="calibre10">Ona doğru yürüdük. Elimi uzattım. Soyadımı es geçerek, "Ben Patrick." dedim. Üniversite öğrencileri, adını soyadıyla birlikte söyleyen insanlardan şüphelenirler. Bu onlara bir güç oyunu gibi gözükür. Daha başından araya mesafe koymak istemedim. </span></p>

      <p class="msonormal8"><span class="calibre10">"Adın Andy mi?" </span></p>

      <p class="msonormal8"><span class="calibre10">Başını sallayıp elimi sıktı.</span></p>

      <p class="msonormal8"><span class="calibre10">"İyi." Önce çevreme sonra tekrar ona baktım. "Bu akşam erken saatlerde bu otoparkta bir şeyler görmüşsün. Doğru mu?"</span></p>

      <p class="msonormal8"><span class="calibre10">Göz temasından kaçınıyordu. Henüz bana güvenmiyordu. "Bilmiyorum." diye geveledi. "Pek emin değilim. Bir avukatla falan görüşmeli miyim?" Her kelimede dili sürçüyordu.</span></p>

      <p class="msonormal8"><span class="calibre10">Ralph gözlerini kısıp: "Saklayacak bir şeyin yoksa avukatla görüşmen gerekmez." diye araya girdi. "Saklayacak bir şeyin yok, değil mi?"</span></p>

      <p class="msonormal8"><span class="calibre10">"Hayır." Çok acele cevap verdi ki bu da saklayacak bir şeyi olduğu anlamına geliyordu.</span></p>

      <p class="msonormal8"><span class="calibre10">"İyi o zaman, gergin olmanı gerektirecek bir durum yok" dedim. "Sadece ne gördüğünü öğrenmek istiyoruz. O kadar. Sonra gidip Pistons Okulu'nun Hornets'a karşı bu akşam oynadığı sezon öncesi maçının sonunu izlemek için arkadaşlarınla buluşabilirsin." Bana şüpheyle baktı. "Nasıl bildiniz?" Montunu gösterdim. "Bu akşam Detroit, Charlotte'a karşı oynuyor. Arkamdaki kalabalığın içindeki dört kişiye bakmamaya çalışıyorsun ama yine de kendini alamıyorsun ve arabadan indiğimden beri, saatine üç kez baktın. Bak, sadece gördüklerini öğrenmek istiyorum, hatırlayabildiğin ne varsa... "</span></p>

      <p class="msonormal8"><span class="calibre10">Kafası hâlâ biraz karışık görünüyordu.</span></p>

      <p class="msonormal8"><span class="calibre10">Saatime baktım. "Büyük ihtimalle ikinci yarı daha </span><span class="calibre18">bitmemiştir."</span></p>

      <p class="msonormal8"><span class="calibre10">Bu, dikkatini toplamasına yardımcı oldu. "Şey, alışveriş merkezinden çıktım... Ee... O güzel kızı gördüm ve o yüzden... "</span></p>

      <p class="msonormal8"><span class="calibre10">Ralph, "Onu takip ediyordun." diye lafını kesti. Bir bakış attım, geri çekildi. </span></p>

      <p class="msonormal8"><span class="calibre10">"Hayır, demek istediğim, neden böyle dediniz ki?" Sonra bana döndü. "Niye beni suçluyorsunuz?"</span></p>

      <p class="msonormal8"><span class="calibre10">"Andy, ellerini ovuşturuyorsun. Bir o bacağının bir bu bacağının üzerine ağırlığını veriyorsun. Gözlerimin içine bakmıyorsun. Gerginsin ve kızı takip ettiğini itiraf edersen belki de şüpheli duruma düşeceğinden korkuyorsun. Ama başın dertte falan değil. Ona zarar vermeyi istediğini düşünmemiz için bir sebep yok ama başka biri ona zarar vermiş olabilir Andy. Adı Jolene. Kızın adı Jolene."</span></p>

      <p class="msonormal8"><span class="calibre10">Bir bana bir Ralph'e baktı, sonra kocaman bir iç geçirdi. "Tamam. Takip ediyordum ama ona zarar vermek niyetinde değildim. Sadece, bilirsiniz işte, güzel olduğunu düşünmüştüm."</span></p>

      <p class="msonormal8"><span class="calibre10">"Gördüğün adamı anlat bana. Burada -Neredeyse on beş yaşındaki sedan arabaya doğru yürüdüm.- Kızın arabasının yanında duran adamı."</span></p>

      <p class="msonormal8"><span class="calibre10">Kafası karıştı. "Evet, durduğu yer orasıydı. Nereden biliyorsunuz?"</span></p>

      <p class="msonormal8"><span class="calibre10">"Yan ışıklar," dedim. "Burada otopark ışıklarının oluşturduğu aydınlığın içinde değilsin. Onlar seni göremez ama sen yolun her iki tarafını görebilirsin. Ayrıca Jolene'nin arabasına kolayca ulaşabilirsin." Ralph'e baktım. "Vakit kaybı bu Pat. Ya çocuğu konuştur ya da bana bırak. Ben onu konuşturmayı bilirim," dediğini duyar gibiydim.</span></p>

      <p class="msonormal8"><span class="calibre10">Tekrar Andy'e doğru yürüdüm. "Şimdi lütfen bana gördüklerini anlatır mısın?"</span></p>

      <p class="msonormal8"><span class="calibre10">"Kızı öldürdü, değil mi?" Andy titremeye başlamıştı.</span></p>

      <p class="msonormal8"><span class="calibre10">İlk başta yalan söylemem gerektiğini, her şeyin yolunda ve kızın iyi olduğunu söylemeyi düşündüm. Ama sonra oyunu dürüst oynamaya ve gerçeği tüm çıplaklığıyla söylemeye karar verdim. Kaybettiğimiz her dakika, kızı canlı bulma olasılığını azaltıyordu. "Öldürmüş olabilir,</span></p>

      <p class="msonormal8"><span class="calibre10">Andy. Ya da öldürmek istiyor olabilir. </span></p>

      <p class="msonormal8"><span class="calibre10">Onu bulabilmemiz için yardım et. Lütfen, kızı korumamıza yardımcı ol."</span></p>

      <p class="msonormal8"><span class="calibre10">Dehşet dolu bir bakış yüzünü yalayıp geçti. "Aman Tanrım! Ölmüş. Bunu yapamayacağım."</span></p>

      <p class="msonormal8"><span class="calibre10">Lien-hua, elini çocuğun omzuna koydu. "Adım Lien- hua, Andy. Önemli bir şey görmediğini düşündüğünü biliyorum. Ama iyi düşünmeni istiyorum. Adamın boyu ne kadardı sence? Kızdan çok daha uzun muydu yoksa onunla aynı boylarda mıydı? Beyaz mıydı? Afrika veya Latin kökenli miydi? Yüzünü görmüş olabilir misin?"</span></p>

      <p class="msonormal8"><span class="calibre10">Nihayet sakinleşmiş gibiydi. "İri gözüküyordu, uzun, demek istiyorum. Sanırım beyazdı, üzerinde üniforma gibi bir şey vardı."</span></p>

      <p class="msonormal8"><span class="calibre10">"Üniforma mı?" diye sordum. "Polis üniforması gibi mi?"</span></p>

      <p class="msonormal8"><span class="calibre10"> "Galiba." Yakınlardaki üniformalı adamlardan birini işaret etti. "Şuna benziyordu."</span></p>

      <p class="msonormal8"><span class="calibre10">"Alışveriş merkezi güvenliği." diye mırıldandım. "Tamam, kıza bu yolla yaklaşabildi." Bizi buraya getiren polis memurlarına döndüm.</span></p>

      <p class="msonormal8"><span class="calibre10">"Bana alışveriş merkezinin tüm güvenlik elemanlarının listesini bulun. Sorumlularinın da. üniformalarına erişebilecek herkesin." "Tabi efendim."</span></p>

      <p class="msonormal8"><span class="calibre10">"Tamam Andy" dedi Lien-hua. "Başka bir şey var mı? Herhangi bir şey?"</span></p>

      <p class="msonormal8"><span class="calibre10">Önce kalabalığa, sonra bana baktı. "Bilmiyorum. Kız, çantasını karıştırıyordu sanırım. O kadar. Hepsi bu. Beni işaret etti, adamın başının bana doğru döndüğünü gördüm ama yüzü tamamen gölgede kalıyordu, üniformasını görünce başımın belada olduğunu falan sandım, o yüzden arabaların arasına saklandım." </span></p>

      <p class="msonormal8"><span class="calibre10">Kızın arabasına baktım. Eski, yıpranmış bir Toyota Camry. Muhtemelen iki yüz bin kilometreden fazla yol yapmış, tipik bir üniversite öğrencisi arabası. Diz çöktüm, Mini Maglite'ımın ışığını önce onun arabasının altına, sonra da yanındaki arabanın altına tuttum. Tekerleğin arkasında kalan bir şey gözüme çarptı. Lastik eldiven giydim, uzanıp aldım. Rujmuş. Ralph yaklaştı. "Ne buldun?" Gösterdim.</span></p>

      <p class="msonormal8"><span class="calibre10">Andy'e döndü. "Çantasını karıştırdığını mı söylemiştin?" "Evet."</span></p>

      <p class="msonormal8"><span class="calibre10">Ralph'e, "Neden bir kız, arabasının yanında durup çantasını kanştırır?" diye sordum. "Ne arıyordu acaba?" Kafasını salladı. "Bilmiyorum."</span></p>

      <p class="msonormal8"><span class="calibre10">Lien-hua yüksek sesle: "Anahtarları. Anahtarlarını arıyordu </span><span class="calibre18">herhâlde." dedi.</span></p>

      <p class="msonormal8"><span class="calibre10">Neden? Neden burada? Neden o gün, o saatte? "Anahtarları. Anahtarlarını arıyordu." diye fısıldadım."Ama bulamadı çünkü çantada değildi." "O zaman neredeydi?" diye sordu Lien-hua. Beş metre kadar uzaktaki boş bir park alanını işaret ettim. "O aldı. Anahtarlannı almıştı. Arabasının yakınlarında, kızı bekliyordu. Kızın arabası eski, büyük ihtimalle anahtarsız giriş sistemi yok. Anahtarsız giriş sistemi olmayan arabaların sahipleri, anahtarlarını son anda, arabaya yaklaşınca çıkarırlar genelde. Ruj, anahtarlarını tam burada aradığını gösteriyor. Anahtarsız girişli bir arabası olsaydı, anahtarlarını çok daha önce, hatta belki otoparkın ortasında bir yerlerdeyken çıkarırdı. Adam bunu biliyordu. Belki kızı, sırf arabasının yaşından dolayı seçmiştir. Bu adam gerçekten akıllı."</span></p>

      <p class="msonormal8"><span class="calibre10">Lien-hua: "Ama neden anahtarları alsın ki?" diye sordu. </span></p>

      <p class="msonormal8"><span class="calibre10">"Hangi arabanın kızın olduğunu biliyorsa neden sadece kız arabaya girerken yakalamayı tercih etmedi?"</span></p>

      <p class="msonormal8"><span class="calibre10">Ruju bir delil poşetinin içine koydum ve cevap vermeden önce bir süre düşündüm. "Çünkü kızı anahtarları ararken izlemek istedi. Bunu oyun oynamayı sevdiği için yapıyor. İzlemekten hoşlanıyor." Söyler söylemez sırtımdan bir ürperti geçti. "İzlemekten hoşlanıyor." diye tekrar fısıldadım.</span></p>

      <p class="msonormal8"><span class="calibre10">"Ve?" diye sordu Lien-hua.</span></p>

      <p class="msonormal8"><span class="calibre10">Döndüm. Yüz metre kadar ilerideki polis kordonunun arkasında bir grup insan duruyordu. Kalabalığı izleyen, şimdiden neredeyse yarım düzine kadar sivil giyimli adam vardı. O kadar çok katil ve kundakçı olay yerine döner ki izleyici kalabalığın fotoğraflarını çekmek standart bir uygulamadır. Ama bizimki bunu bilir. Kalabalığın içinde olamaz.</span></p>

      <p class="msonormal8"><span class="calibre10">O zaman nerede? Bir arabada belki de? Otoparktaki arabaların birinde miydi? Yanımdaki arabanın kaputunun üzerine çıkıp, otoparkın diğer tarafını kontrol ettim. Bir Applebee Restoran, yan yana birkaç tane fast food şubesi, bir Jiffy Lube şubesi. "Bütün bu alanın kapatılmasını istiyorum. Fark ettirmeden yapın. Adamı korkutmak istemiyorum. O burada."</span></p>

      <p class="msonormal8"><span class="calibre10">"Kalabalığın arasında mı?" diye sordu Ralph.</span></p>

      <p class="msonormal8"><span class="calibre10">"Hayır, kalabalığın arasında değil, başka bir yerde."</span></p>

      <p class="msonormal8"><span class="calibre10">Lien-hua: "Nereden biliyorsun?" diye sordu.</span></p>

      <p class="msonormal8"><span class="calibre10">"Çünkü onun yerinde olsaydım burada olurdum." Restoranın olduğu kısmı gösterdim. "Oradaki bütün restoranların taranmasını istiyorum. Bu arabaların içinde kimsenin olmadığından da emin olmamız gerek."</span></p>

      <p class="msonormal8"><span class="calibre10">Tam o anda gördüm. Alışveriş merkezinden garaja giden bir geçit. Mükemmeldi. Tüm otoparkı görebilir, sonra da sıvışıp her iki yönden kaçabilirdin. Garajdaki bir arabaya ya da alışveriş merkezine... Kusursuz bir çıkış rotası.</span></p>

      <p class="msonormal8"><span class="calibre10"> </span><span class="calibre18">Tam ben yaya geçidine bakarken deri ceketli ve beyzbol şapkalı bir adam aniden döndü ve park alanına doğru yürümeye başladı.</span></p>

      <p class="msonormal8"><span class="calibre10">Adamı işaret ettim ve arabadan aşağı atladım. "İşte o!" Adam hızlanmış, neredeyse gözden kaybolmuştu. Ralph silahını çıkarırken: "Nerede?" diye bağırdı. "Geçit. Orada. Yolunu kes!" Bunları söylerken bir taraftan da koşuyor, etrafta duran memurlara emider yağdırıyordum: "Garajı kapatın. Kimseyi dışan bırakmayın!" Birkaç polis memuru bir an için aval aval bakıp peşime takıldı. "Alışveriş merkezine girmesini engelleyin!" diye bağırdım. Polisler merkezin girişine koştular. Kapıdan fırlayıp garaja girdim. Etrafı kolaçan ettim. Hiçbir şey yoktu. Tam o anda merdivenlerden gelen bir ses duydum.</span></p>

      <p class="msonormal8"><span class="calibre10">Öne eğilip yukarıya doğru baktım, üst kattaki boşlukta bir an için bir hareket gözüme ilişti. </span></p>

      <p class="msonormal8"><span class="calibre10">"Dur! Ben bir federal ajanım!"</span></p>

      <p class="msonormal8"><span class="calibre10">Durmadı. Kapıdan çıktı ve gözden kayboldu. Merdivenlerden yukarı fırladım ve 357 SİG P229 markalı silahımı çektim. Kapıyı açıp sıra sıra dizilmiş arabalara baktım. Hiç kimse yoktu. Bir arabanın falan arkasında olmalıydı. Ya da içinde.</span></p>

      <p class="msonormal8"><span class="calibre10">"Ellerin havada dışarı çık!" Silahı iki elimle birden önümde doğrultuyor, en ufak bir gölgeyi, hareketi ya da herhangi bir şeyi gözlüyordum. "Ellerin yukanda dışarı çık dedim!" Söylediklerim beton kaplı duvarlardan yankılandı. Cevap yok. Kalbim deli gibi atıyordu. Buradaydı. Yakındaydı. Silahlı mı değil mi bilmiyordum ama silahlı olduğunu varsaymak zorundaydım. üç araba ileride duran bir arabadan kilit sesi geldi. "Silahını yere at ve ellerini havaya kaldır!" diye bağırdım. "Hemen!" Genç bir kadının sessizce ağladığını duyabiliyordum. Sonra </span><span class="calibre18">da korkmuş bir adamın sesi geldi. "Ateş etmeyin bayım!" Saçları kırlaşmaya başlamış, üzerinde sadece iç çamaşın olan ve elleri havada, kilolu adam, bir Ford Expedition'dan çıktı. "Bana yirmi bir yaşında olduğunu söyledi. Yemin ederim."</span></p>

      <p class="msonormal8"><span class="calibre10">"Arabaya gir!" diye bağırdım. "Ama şimdi dediniz ki... "</span></p>

      <p class="msonormal8"><span class="calibre10">Bitiremedi. Cümlesini tamamlayamadan, garajın beton duvarlarında yankılanan bir el silah sesiyle birlikte boğazı dağıldı.</span></p>

      <p class="msonormal8"><span class="calibre10">Eli gayriihtiyari boynuna giderken yüzünden şaşkınlığı okunuyordu. Bir an sendeledi, sonra betonun üstüne yüz üstü düştü. Birkaç saniye sonra kız, arabanın yanında çığlık atmaya başladı. Kurşun arkalarından geldi. Ateş edeni görememiştim.</span></p>

      <p class="msonormal8"><span class="calibre10">Kıza: "Eğil!" diye bağırdım. "Arabaya gir!" Silahımı doğrulttum. Hızla içeri girdi ve kapıyı sertçe kapattı. Büyük ihtimalle arkadaşını vuranın ben olduğumu sanıyordu. Spor arabalarının kapılarının pek de engelleyemediği feryat figan ağlamalarını duyabiliyordum.</span></p>

      <p class="msonormal8"><span class="calibre10">"Ateş edildi!" diye bağırdım. Polislerden birinin arkamdan geldiğini ve beni duyabildiğini umuyordum. Vurulan adamın yanına koştum. "Tekrar ediyorum, ateş edildi!"</span></p>

      <p class="msonormal8"><span class="calibre10">Adamı neden vurdun! Bu adamı neden vurursun ki! Ateş eden hâlâ görünürde yoktu.</span></p>

      <p class="msonormal8"><span class="calibre10">Eğildim ve elimi kurbanın boğuk boğuk sesler çıkaran boğazına bastırdım. Belirgin bir şekilde titriyor, şoka girmeye başlıyordu. Kurşun, boynunun ortasını ıskalamış, yanından girmişti. Çok kanaması vardı ama yara ölümcül görünmüyordu. Şüphelinin çok usta bir nişancı olmaması iyi bir şeydi. </span></p>

      <p class="msonormal8"><span class="calibre10">Doğru olduğunu umarak ve bu arada bir gözüm sürekli önümüzdeki arabalarda: "İyileşeceksin." diye fısıldadım. "uzan ve hareket etme." Nefes almasını engelleme ihtimaline karşı çok fazla bastırmamaya dikkat ederek bir elimle, kanamayı durdurmak için adamın boynuna hafifçe bastırdım. Diğeriyle SİG'i sımsıkı tutup gözlerimle garajı taradım. Birkaç polis kapıdan garaja daldı.</span></p>

      <p class="msonormal8"><span class="calibre10">"Yere yat!" diye bağırdılar.</span></p>

      <p class="msonormal8"><span class="calibre10">"Ben federal ajanım!"</span></p>

      <p class="msonormal8"><span class="calibre10">"Kapa çeneni. Silahını yere at!"</span></p>

      <p class="msonormal8"><span class="calibre10">Tam o sırada adamlardan biri beni tanıdı. "Dur, bizden biri o."</span></p>

      <p class="msonormal8"><span class="calibre10">"Bir ambulans çağırın." diye bağırdım. "Ateş eden hâlâ binada!" Şüphelinin koştuğunu düşündüğüm tarafı, yani en muhtemel kaçış yolunu işaret ettim. "Oraya. Çıkışa kadar her yere bakın."</span></p>

      <p class="msonormal8"><span class="calibre10">Ben yaralı adamın yanında kalırken polisler dağılıp garajdaki her arabayı tek tek aramaya başladılar.</span></p>

      <p class="msonormal8"><span class="calibre10">"Dayan, ambulans bir dakika içinde burada olur." dedim adama.</span></p>

      <p class="msonormal8"><span class="calibre10">Neden bu adamı vurdu? Bana mı nişan almıştı? Beni ıskalamış mıydı?</span></p>

      <p class="msonormal8"><span class="calibre10">Belki de şüpheli iyi bir nişancı değildi. Belki. Ama ihtimalleri düşününce, aklıma ürpertici bir düşünce geldi: Belki de mükemmel bir atıcıydı. Belki, adamı gövdesinden <span>ya da başından vurup öldürseydi durup yardım etmem gerekmeyeceğini biliyordu. Veya kolundan ya da bacağından vursaydı, yarası durmamı gerektirecek kadar ciddi olmayacaktı. Ama tam doğru noktadan vurunca bir seçim yapmak zorunda kalacaktım; bu adamın hayatını kurtarmak ve kovalamaya devam etmek arasında karar verecektim. Adamın arabasından çıktığı o kısacık anda, nasılsa, bütün bunları hesaplamıştı. Mümkün müydü bu? Bu kadar zeki olabilir miydi? </span></span></p>

      <p class="msonormal8"><span><span class="calibre10">Ya da bu çiftin burada olacağını biliyordu. Belki her şeyi önceden planlamıştı. Bu adamla bu kızın neden bu akşam, bu saatte, garajın bu köşesinde olduklarını araştırmak için aklımdaki listeye not aldım. Ama düşündükçe katilin her şeyi planladığına inanmaya başlamıştım. Hatta ben onu görene kadar o, çıkışta beklemiş bile olabilirdi. Oyun için bunu yapıyor. İzlemeyi seviyor.</span></span></p>

      <p class="msonormal8"><span><span class="calibre10">Hareketlerini bu şekilde planlayabilen bir adamı nasıl yakalayabileceğimi merak etmeye başlamıştım. Benden daha zekiydi.</span></span></p>

      <p class="msonormal8"><span><span class="calibre10">Ambulans birkaç dakika sonra gelene kadar, adamın yanında kaldım. Hastaneye hangi sağlık görevlilerinin götüreceği konusunda küçük bir anlaşmazlık yaşandı; Görünüşe bakılırsa birden fazla ambulans çağrıya karşılık vermişti. Sonunda, adamlardan ikisi, vurulan adamı sedyeye koyup götürdüler. Tüm otopark kompleksini, alışveriş merkezini, park alanını, restoranları aradık. Hiçbir şey bulamadık.</span></span></p>

      <p class="msonormal8"><span><span class="calibre10">Kamyonetin içindeki kız, götürülürken hâlâ çığlık çığlığa bağırıyordu. Bu geceyi her düşündüğünde bağırmadan durabilecek mi acaba, diye merak ettim. Bazı insanlar bu gibi olayları arkalarında bırakabilir ve hayatlarına devam edebilirler. Ama çoğunluk bunu başaramaz.</span></span></p>

      <p class="msonormal8"><span><span class="calibre10">Ayrılmadan önce, Ford Expedition'ın içine baktım. Beyaz bir piyon, gösterge panelinin üzerinde duruyordu. </span></span></p>

      <p class="msonormal8"><span><span class="calibre10">Ateş edeni bulma çabası boşa çıkınca o akşam orada yapabileceğim daha fazla bir şey olmadığını fark ettim. Yerel polis aslında bizi etrafında istemiyordu. Yetki alanı konusunda kavga edebilirdik tabi ama soruşturmalar sırasında yeterince gerilmiştik zaten.</span></span></p>

      <p class="msonormal8"><span><span class="calibre10">En iyi yöntem, onların olayda başı çekmesine, bizi de bilgilendirmelerine izin vermek gibi gözüküyordu. Bu da Asheville'e geri dönebileceğim ve yarın sabahı bu serideki tüm suçlarda geçerli olan genel yapının parçalarını bir araya getirmekle geçirebileceğim anlamına geliyordu.</span></span></p>

      <p class="msonormal8"><span><span class="calibre10">Yaralının kanıyla battığı için, tişörtümü delil olarak teslim edip kendime alışveriş merkezindeki kapanmaya hazırlanan mağazaların birinden bir sıueatshirt aldım.</span></span></p>

      <p class="msonormal8"><span><span class="calibre10">Tuvalette ellerimdeki kanı yıkadıktan sonra delil tutanağını imzaladım. Ralph kafasını sallayarak bana doğru gelirken bununla meşguldüm.</span></span></p>

      <p class="msonormal8"><span><span class="calibre10">"Ne oldu?" diye sordum.</span></span></p>

      <p class="msonormal8"><span><span class="calibre10">"Sen."</span></span></p>

      <p class="msonormal8"><span><span class="calibre10">"Ben mi?"</span></span></p>

      <p class="msonormal8"><span class="calibre18">"Evet, sen. Buradaki görevli memura bilgi vermem gerek. Margaret, Asheville'de. Bu durumda görevli sensin."</span></p>

      <p class="msonormal8"><span class="calibre18"> Konuşmanın gidişatını beğenmemiştim. "Neyle görevli?" </span></p>

      <p class="msonormal8"><span class="calibre18">"Vali Taylor'la görüşmekle." </span></p>

      <p class="msonormal8"><span class="calibre18">"Ne?"</span><br class="calibre12" /></p>

      <p class="msonormal8"><span><span class="calibre10">Ralph, elinden bir şey gelmiyormuş gibi gözükmeye çalışarak koca omuzlarını silkti ama pek beceremedi. "Kızla ilgili olayları duymuş, birinin kendisini bilgilendirmesini istiyor. Aslında haftaya ulusal güvenlikle ilgili bir dizi konuşma yapacak ve sorumlu olduğu kentteki seri katillerle ilgili gelebilecek sorulara hazırlıksız yakalanmak istemiyor."</span></span></p>

      <p class="msonormal8"><span><span class="calibre10">Saatime baktım: 21:41. "Saatin kaç olduğundan haberi var mı?"</span></span></p>

      <p class="msonormal8"><span><span class="calibre10">"Eminim vardır."</span></span></p>

      <p class="msonormal8"><span><span class="calibre10">"Bunu erteleyemez miyiz Ralph?"</span></span></p>

      <p class="msonormal8"><span><span class="calibre10">Başını salladı. "Vali Taylor bekletemeyeceğin biri. Bu hafta sonunu kentin tam dışında, buraya yakın bir yerde bulunan evinde geçiriyor. O kadar çok zamanını almaz." Harika. Küfür etse daha iyiydi.</span></span></p>

      <p class="msonormal8"><span><span class="calibre10">"Bu tür işlerde iyi değilim Ralph. Ne kadar nefret ettiğimi bilirsin."</span></span></p>

      <p class="msonormal8"><span><span class="calibre10">Ama arkasını dönmüştü bile. "Lien-hua'yı yanında götür.</span></span></p>

      <p class="msonormal8"><span><span class="calibre10">Kadınları çok sevdiğini duydum."</span></span></p>

      <p class="msonormal8"><span><span class="calibre10">Lien-hua: "Kim kadınları çok seviyor?" diye sordu.</span></span></p>

      <p class="msonormal8"><span><span class="calibre10">Ralph'e daha fazla itiraz etme şansı bulamadan, valinin </span></span><span class="calibre18">güvenliğine bakan askerlerden birinin kullandığı bir araba </span><span class="calibre18">yanımızda durdu. Lien-hua ve ben de binmek zorunda </span><span class="calibre18">kaldık.</span></p>

      <p class="msonormal8"><span class="calibre18">Şoförümüz: "Sadece birkaç dakika uzaklıkta yaşıyor." diye açıklama yaptı. "Tabi çoğunlukla Raleigh'de ama ayda bir-iki hafta sonu eve gelmeyi sever."</span><br class="calibre12" /></p>

      <p class="msonormal8"><span><span class="calibre10">Söylediklerini dinliyormuş gibi görünüyor ama aslında dinlemiyordum. Daha çok Jolene'i, gösterge panelinin üzerinde bulduğumuz piyonu ve benden daha zeki olan katili düşünüyordum. Jolene'nin lenslerini Mindy'nin gözlerine takmıştı. Neden? Ayrıca vurduğu adamı merak ediyor ve beni onun yanina götüren olaylar zincirini düşünüyordum. Zaman ve mekân. Zaman ve mekân...</span></span></p>

      <p class="msonormal8"><span><span class="calibre10">Birkaç dakika sonra düşüncelerim koltuğun diğer tarafına kaydı, arabanın camından hızla akan geceyi sessizce izleyen Uen-hua'nın oturduğu tarafa. Araba bu kadar geniş olduğu için biraz bozulmuştum. Keşke vali bizi aldırmak için çok daha küçük bir şey seçseydi. Bir Harley iyi olurdu mesela.</span></span></p>

      <p class="msonormal8"><span><span class="calibre10">Valinin konağının girişine gelene kadar konuşmadık. Kapıdaki nöbetçilerden biri içeri girmemizi işaret etti. O sırada Lien-hua döndü. "Çocukla konuşurken iyi iş çıkardın." dedi.</span></span></p>

      <p class="msonormal8"><span><span class="calibre10">"Teşekkürler. Sen de kızın araba anahtarlarını aradığını fark ederek iyi iş çıkardın. Lenslerin reçetelerine bakmayı düşünmek de öyleydi. Çok iyi."</span></span></p>

      <p class="msonormal8"><span><span class="calibre10">"Teşekkürler." dedi. "Nedenleri bulmaya çalışırken asıl konudan sapmadığıma memnun oldum."</span></span></p>

      <p class="msonormal8"><span><span class="calibre10">Evet. Bir dahaki sunumda o kısmı kesinlikle başka şekilde söyle.</span></span></p>

      <p class="msonormal8"><span><span class="calibre10">Vali Taylor'un konağı, far ışıklarının ulaşamayacağı kadar uzaktaki kocaman meşe ağaçlarının oluşturduğu korunun arkasında, yol boyunca uzanıyordu. Gösterişli evin önündeki göbekte durunca uzun, yavaş bir ıslık çaldım. "Voouvv... Galiba yanlış işteyim. Kuzey Carolina hükümetinin, çalışanlarına bu kadar iyi maaş verdiğini bilmiyordum." </span></span></p>

      <p class="msonormal8"><span><span class="calibre10">Şoförümüz, sesi istekle dolu bir şekilde: "Tütün ticareti." dedi. Yerel ağızla söylemişti. "Hep politikanın içindeymişler ama buranın parasını kazandıran, kanser çubukları... " Lien-hua'ya kapıyı açtı. "Sigarayı bırakmadan önce ne kadarına katkıda bulundum, merak ediyorum." diye mırıldandı. Sonra onu geçtik ve bizi verandaya götüren merdivenleri çıktık.</span></span></p>

      <p class="msonormal8"><span><span class="calibre10">Kapıda bizi genç bir kadın karşıladı. Yirmili yaşlarının ortasında, sanşın, artist suratlı. Özerinde öyle bir mini etek vardı ki içine sığmak için bir saat uğraşmış gibi gözüküyordu. Kendisini valinin kişisel asistanı olarak tanıttı. "Bayan Anita Banner." dedi canlı, profesyonel bir sesle. "Lütfen beni takip edin."</span></span></p>

      <p class="msonormal8"><span><span class="calibre10">Geniş holden valinin özel ofisine kadar bize yolu gösterdi. Bayan Banner, attığı her adımda dans ediyordu sanki. Valiye yaptığı kişisel asistanlığın tam olarak ne kadar kişisel olduğunu merak ettim.</span></span></p>

      <p class="msonormal8"><span><span class="calibre10">Bekleme salonunda kısa bir süre beklememizi rica edip birkaç kapıdan geçerek Vali Taylor'a gelişimizi haber vermeye gitti.</span></span></p>

      <p class="msonormal8"><span><span class="calibre10">Salona bakındım. Duvarlarda Sivil Savaş muharebelerini betimleyen tablolar vardı: Antietam, Fredericksburg, Bull Run, Chancellorsville. Şöminenin üzerine asılan koca balık dışında tüm salon, savaşı ve Güney'i övmek üzere dekore edilmiş gibiydi. Tablolardan birinin altındaki plakada şöyle yazıyordu: "Önce Bethel. En son Appomattox." Kuzey Carolina'nın askerlerine yapılan bir övgü.</span></span></p>

      <p class="msonormal8"><span><span class="calibre10">Lien-hua piyanonun üzerindeki bir tabloya bakıyordu. "Valinin karısı ve çocukları bu gece neredeler acaba?"</span></span></p>

      <p class="msonormal8"><span><span class="calibre10">"Çocukları bir haftalığına Barbados'a götürdü," diye cevap verdim.</span></span></p>

      <p class="msonormal8"><span><span class="calibre10">Lien-hua şaşkın bir şekilde bana baktı. "Nereden biliyorsun?"</span></span></p>

      <p class="msonormal8"><span><span class="calibre10">"Sherlockvari dedektiflik güçlerimle seni şaşırtmayı çok isterdim ama aslında dün gece televizyon kanallarını dolaşırken haberlerde duydum. Karısı spot ışıklarını seviyor. Validen yirmi </span></span><span class="calibre18">yaş küçük, eski bir model. Kendi paparazzi ordusuna sahip </span><span class="calibre18">tarihteki ilk vali karısı olabilir."</span></p>

      <p class="msonormal8"><span><span class="calibre10">"Hımm." dedi Lien-hua. Etkilenmiş görünmüyordu.</span></span></p>

      <p class="msonormal8"><span><span class="calibre10">Akıllıca hareket, Bay Einstein. Bir dahaki sefere şaşırtırsın </span></span><span class="calibre18">artık.</span></p>

      <p class="msonormal8"><span><span class="calibre10">Tam o anda Bayan Banner, tekrar göründü ve bizi valinin özel ofisine götürdü.</span></span></p>

      <p class="msonormal8"><span><span class="calibre10">Vali bizi karşılamak için koca bir maun masanın arkasından kalkıp öne doğru geldi. Elimi uzatıp kendimi tanıttım. Vali ellili yaşlarının ortalarında görünüyordu ama tokalaşması şaşırtıcı derecede sıkıydı. Kocaman ve üzerinde çalışılmış gülümsemesini dengeleyen, mesafeli ve insanı tartan bakışları vardı. Kravatını gevşetmişti ama yine de terzi elinden çıkma kusursuz bir takım giymeyi tercih etmişti.</span></span></p>

      <p class="msonormal8"><span><span class="calibre10">Lien-hua'yı tanıştırmak üzereydim ki o, bana fırsat vermeden öne çıkıp adamın elini sıktı. "Özel Ajan Lien-hua Jiang. Tanıştığımıza memnun oldum Vali Taylor." Lien- hua'nın elini sıkarken valinin gözleri parladı ve bakışları sadece ellerinde de değildi.</span></span></p>

      <p class="msonormal8"><span><span class="calibre10">"Ajan Jiang," dedi bal kadar tatlı bir Güney aksanıyla. "O zevk bana ait." Evet, belli oluyor.</span></span></p>

      <p class="msonormal8"><span><span class="calibre10">"Vali Taylor." dedim, başımla şömineli salonu işaret ederek. "Oldukça iyi bir tablo koleksiyonunuz var." Hafifçe gülümsedi. "Savaşçı olan herkesin savaştan öğrenecek çok şeyi vardır." Masasındaki şişeye uzandı. "İçki?"</span></span></p>

      <p class="msonormal8"><span><span class="calibre10">Ben kafamı salladım. Lien-hua: "Hayır, teşekkürler," dedi. "Peki o zaman." Bir an için konyak sürahisine bakıp bardağını doldurdu. "O alıntı." dedim. "Çehov'dan mıydı?"</span></span></p>

      <p class="msonormal8"><span class="calibre10"> </span><span class="calibre18">Başını hafifçe sallayarak bardağını bana doğru kaldırdı.</span></p>

      <p class="msonormal8"><span><span class="calibre10">Lien- hua'ya göz kırparak: "Taylor'dan." dedi.</span></span></p>

      <p class="msonormal8"><span><span class="calibre10">Tamam.</span></span></p>

      <p class="msonormal8"><span><span class="calibre10">"Özellikle Sharpsburg'un portresini çok beğendim." dedim. Savaşlardan bahsetmek istediklerinde güneyliler, kuzeylilerden farklı isimler kullanıyorlardı. O gün, Antietam Savaşından bahsederken, Güneyli ismini kullanmıştım. Biraz etkilenmiş gibi gözüktü. "Benim de en sevdiklerimden."</span></span></p>

      <p class="msonormal8"><span><span class="calibre10">Ama sonra batırdım. "Sivil Savaşı yâd etmek için değişik bir yol." Der demez de fark ettim. Ne güzel! "Güneyli değilsiniz, değil mi Dr. Bowers?" Ses tonu babacan, patronluk taslayan bir hâl almıştı. Hiç havamda değildim.</span></span></p>

      <p class="msonormal8"><span><span class="calibre10">"Aslında, hayır. Mihwaukeeliyim." Devam et, söyle. Söyleyeceğini biliyorum.</span></span></p>

      <p class="msonormal8"><span><span class="calibre10">Kendinden memnun, sırıttı. "Burada, Güney'de,</span></span></p>

      <p class="msonormal8"><span><span class="calibre10">'Eyaletlerara- sı Savaş' demeyi tercih ederiz. Ya da 'Kuzey</span></span></p>

      <p class="msonormal8"><span><span class="calibre10">Taarruz Savaşı'... "</span></span></p>

      <p class="msonormal8"><span><span class="calibre10">Söyleyeceğini biliyordum.</span></span></p>

      <p class="msonormal8"><span><span class="calibre10">Cevap vermedim, sadece bitirmesini bekledim.</span></span></p>

      <p class="msonormal8"><span><span class="calibre10">Devam etti. "Savaşın sivil bir tarafı yoktur, Dr. Bowers. Bu </span></span><span class="calibre18">isim aslında anlamı vurgulamak için birbirine tamamen zıt </span><span class="calibre18">iki sözcüğün birlikte kullanılmasından ibarettir: dev karides,</span><span class="calibre18">plastik beton veya streç pantolon gibi." Sonuncusunu </span><span class="calibre18">söylerken, Lien-hua'ya dönen gözlerinde bir parıltı yanıp </span><span class="calibre18">söndü.</span></p>

      <p class="msonormal8"><span class="calibre18">"Veya gerçekçi rol yapmak." dedim. Dikkatini tekrar bana verdi. Bir kaşı kalkık: "Hımm?" dedi. "Gerçekçi rol yapmak. Bir başka örnek. Ya rol yapıyorsundur ya da yapmıyorsundur. Ama sadece biri gerçektir." Bakışlarına cevap verdim, gözlerimi kaçırmadım. </span></p>

      <p class="msonormal8"><span><span class="calibre10">"Tabi çok gerçekçi bir aktör değilsen." dedi bardağını hafifçe kaldırarak.</span></span></p>

      <p class="msonormal8"><span><span class="calibre10">"Veya orijinal bir taklit değilsen." diye düşündüm ama ağzımı kapalı tutmayı başardım.</span></span></p>

      <p class="msonormal8"><span><span class="calibre10">"Efendim," dedi Lien-hua. "Olayla ilgili bilgi almak istemişsiniz."</span></span></p>

      <p class="msonormal8"><span><span class="calibre10">"Evet, evet. Tabi." İçkisini masaya koydu ve koltuğuna yerleşip otorite pozisyonunu aldı. Bize de karşısındaki iki küçük sandalyeye oturmamızı işaret etti. Bu bir güç gösterisiydi elbette.</span></span></p>

      <p class="msonormal8"><span><span class="calibre10">"Sırt ağrısı." dedim. "Sanırım ayakta kalacağım." Lien-hua oturdu.</span></span></p>

      <p class="msonormal8"><span><span class="calibre10">"Evet, bu akşamki kız. Şimdiye kadar bildikleriniz nelerdir?"</span></span></p>

      <p class="msonormal8"><span><span class="calibre10">Lien-hua öne eğildi. "Sayın Vali, eğer sormamda bir </span></span><span class="calibre18">sakınca yoksa, bu olayla neden ilgileniyorsunuz?"</span></p>

      <p class="msonormal8"><span><span class="calibre10">"Halkla ilişkiler." Kafasını hafifçe salladı. "Bir seri katil?</span></span></p>

      <p class="msonormal8"><span><span class="calibre10">Tam bir kâbus." Sanki, halkla ilişkiler konusundaki </span></span><span class="calibre18">kaygılarının en az altı genç kadının vahşice </span><span><span class="calibre10">öldürülmesinden daha önemli olduğu konusunda onunla </span></span><span class="calibre18">hemfikir olmamızı bekliyormuş gibi bekledi. Bu adama </span><span class="calibre18">daha ne kadar katlanabileceğimi bilmiyordum.</span></p>

      <p class="msonormal8"><span><span class="calibre10">"Sanırım kimse size gelen telefonlarla ilgili bilgi </span></span><span class="calibre18">vermemiştir?" Bir açıklama gibi görünse de soru sormuştu.</span></p>

      <p class="msonormal8"><span><span class="calibre10">"Ne telefonu?" diye sordum.</span></span></p>

      <p class="msonormal8"><span><span class="calibre10">"Bakalım, adı neydi... Bethanie gibi bir şey..."</span></span></p>

      <p class="msonormal8"><span><span class="calibre10">İşin nereye varacağını merak ediyordum. "Dixon değildir </span></span><span class="calibre18">herhâlde? Bethanie Dixon?"</span></p>

      <p class="msonormal8"><span><span class="calibre10">"Evet evet. O. Öğrendiğim kadarıyla, sekiz saatten az bir </span></span><span class="calibre18">zamanda bizim santrali defalarca aramış. O gece </span><span class="calibre18">kaybolmuş. İki gün sonra ölü bulunmuş."</span></p>

      <p class="msonormal8"><span><span class="calibre10">Bugün erken saatlerde kızın dosyasını incelerken telefon </span></span><span class="calibre18">kayıtlarında bir seri arama gördüğümü hatırladım ama kimi aradığını araştırmaya vakit bulamamıştım. "Bu aramaların deşifreleri var mı?" diye sordum. "Elbette. Gelen bütün aramaları yazılı bir şekilde kaydediyoruz. Adamlarıma, kayıtları yarın sabah size faks çekmelerini söylerim. Ama içlerinde fazla bir şey yok. Benimle konuşmak istemiş, acil bir durum olduğunu belirtmiş. Hayatının tehlikede olduğunu söylemiş. Görünüşe göre benimki de öyleymiş." "Ne? Ölüm tehdidi mi?" diye sordu Lien-hua. </span></p>

      <p class="msonormal8"><span class="calibre18">"Sürekli ölüm tehdidi alırım." dedi. Elinin bir hareketiyle Lien- hua'nın endişesini dağıtmaya çalıştı. "Ama bu farklıydı."</span></p>

      <p class="msonormal8"><span><span class="calibre10">"Sizi tehdit etmiyordu." dedim. "Uyarıyordu." "Öyle görünüyor."</span></span></p>

      <p class="msonormal8"><span><span class="calibre10">"Ama kime karşı?" diye sordu Lien-hua.</span></span></p>

      <p class="msonormal8"><span><span class="calibre10">Bir an için kitap rafına bakıp kafasını salladı. "Hiçbir fikrim </span></span><span class="calibre18">yok."</span></p>

      <p class="msonormal8"><span><span class="calibre10">Lien-hua, sandalyesinde kıpırdandı. "Efendim, bunu neden bizimkilere daha önce anlatmadınız?" "Bağlantıyı ancak bu akşam diğer kızın kaçırılmasıyla ilgili haberleri izlerken kurabildim, Bethanie'nin adı geçince." Bir şey tık etti. Bir tuhaflık vardı.</span></span></p>

      <p class="msonormal8"><span><span class="calibre10">Lien-hua'nın telefonu çaldı. Numaraya baktı, özür diledi ve diğer odaya geçti.</span></span></p>

      <p class="msonormal8"><span><span class="calibre10">"Sayın Vali," dedim. " 'Beyaz kale' sözü size bir şey ifade ediyor mu?"</span></span></p>

      <p class="msonormal8"><span><span class="calibre10">Bana baktı. Bir an için gözleri buz kesti ama hemen toparlanıp sıcak ve çekici bakışlarına geri döndü. Şaşırtıcı bir değişim. "Bu cinayetle ilgili bir şey mi?" diye sordu. Ben onu ölçüp biçerken o da beni tartıyordu.</span></span></p>

      <p class="msonormal8"><span><span class="calibre10">"Kız, ölürken bu sözcükleri kendi kanıyla yere yazmış." Adamı dikkatlice inceledim.</span></span></p>

      <p class="msonormal8"><span><span class="calibre10">"Beyaz kale." dedi düşünceli bir şekilde. "Hımm. Bilmiyorum. Sanırım satranç oyununda kullanılıyor. Aklıma gelen tek şey bu."</span></span></p>

      <p class="msonormal8"><span><span class="calibre10">Kızın o sözcükleri kendi kanıyla yazdığını söylediğimde neden tepki vermedi? Neden korkuyla ürpermedi? Bir şeyler biliyor. Bir şeyler saklıyor.</span></span></p>

      <p class="msonormal8"><span><span class="calibre10">Vali, içkisinden bir yudum aldı ve kafasını salladı.</span></span></p>

      <p class="msonormal8"><span><span class="calibre10">"Korkarım hepsi bu." Saatine baktı. "Sabah ilk iş o </span></span><span class="calibre18">deşifrelerin size fakslanmasını sağlayacağım. Ve beni </span><span class="calibre18">olayla ilgili gelişmelerden haberdar ederseniz minnettar </span><span class="calibre18">olurum. İçtenlikle umuyorum ki kızı bulursunuz. Neydi adı?</span></p>

      <p class="msonormal8"><span><span class="calibre10">Julie?"</span></span></p>

      <p class="msonormal8"><span><span class="calibre10">'Jolene."</span></span></p>

      <p class="msonormal8"><span><span class="calibre10">"Evet. Tabi."</span></span></p>

      <p class="msonormal8"><span><span class="calibre10">Ayağa kalktı.</span></span></p>

      <p class="msonormal8"><span><span class="calibre10">Lien-hua odaya geri döndü. Bize doğru yürürken, diliyle üst dudağını yalayan vali, gözleriyle de onu takip etti. Tam aralarına dikilip kartımı uzattım. "Herhangi bir şey aklınıza gelirse bizi ararsınız, değil mi?"</span></span></p>

      <p class="msonormal8"><span><span class="calibre10">"Elbette. Ah.." İşaret parmağını "Bir dakika!" der gibi kaldırdı ve masasının büyük çekmecelerinden birine uzandı. "İki bilet." dedi kahramanca. "Her birinize bir tane. Pazartesi günü Cable News Forum için yapılan yıllık ödül töreni yemeğinde sizleri davetlim olarak ağırlamaktan onur duyarım. Stratford Otel'de."</span></span></p>

      <p class="msonormal8"><span><span class="calibre10">Söylediği her şey kendisini pohpohlamanın bir başka yoluydu.</span></span></p>

      <p class="msonormal8"><span><span class="calibre10">"Devletlerin küresel terörizmle savaşmak için neler yapabileceğime ilgili bir dizi konuşmayı başlatacak açılış konuşmasını yapıyor olacağım. Haftanın geri kalan kısmında da Pentagon'da olacağım." Bu adam inanılmazdı. </span></span></p>

      <p class="msonormal8"><span><span class="calibre10">"Tebrikler." dedim soğuk bir şekilde. "Teklif için de teşekkürler ama reddetmek zorund..." Lien-hua sözümü keserek: "Onur duyarız." dedi. Adamın gözlerinin içi güldü. Bana bakmıyordu. "Peki." Lien- hua'ya başıyla hafif bir selam çaktı. "O zaman sizleri pazartesi sabahı görmek için sabırsızlanıyor olacağım." Tam o esnada Bayan Banner kapıda belirdi ve "sivil" olmayan savaşı betimleyen tabloları geçip arabaya gidene kadar bize eşlik etti.</span></span></p>

      <p class="msonormal8"><span><span class="calibre10">Vali Sebastian Taylor, iki federal ajanı taşıyan arabanın uzaklaşmasını ofisinin penceresinden izledi. "Beyaz kale" sözcüklerinin hatırlattıklarını düşünmeyeli neredeyse otuz </span></span><span class="calibre18">yıl olmuştu. O sayfanın hayatında sonsuza dek kapandığını sanıyordu. Görünüşe bakılırsa yanılmıştı. Dahilî telefonunun tuşuna bastı. "Bayan Banner?"</span></p>

      <p class="msonormal8"><span><span class="calibre10">"Evet, efendim?" İki küçük sözcüğe bu kadar ima yükleyebil- mesi inanılmazdı.</span></span></p>

      <p class="msonormal8"><span><span class="calibre10">"Birkaç özel arama yapabilmek için biraz zamana ihtiyacım olacak."</span></span></p>

      <p class="msonormal8"><span><span class="calibre10">"Bana ihtiyacınız... "</span></span></p>

      <p class="msonormal8"><span><span class="calibre10">"Özel arama, Bayan Banner."</span></span></p>

      <p class="msonormal8"><span><span class="calibre10">"Peki, efendim." Cevabı hayal kırıklığı doluydu.</span></span></p>

      <p class="msonormal8"><span><span class="calibre10">Vali bir an için duraklayıp ekledi. "Bana yirmi dakika verin.</span></span><span><span class="calibre10">Sonra belki Cable News Forum'unda yapacağım konuşma </span></span><span class="calibre18">metniyle ilgili yardım edebilirsiniz."</span></p>

      <p class="msonormal8"><span><span class="calibre10">"Tabi efendim." Bu kez ses tonu tam Valinin olmasını istediği gibiydi. Tuştan elini çekti ve telefonu eline aldı. Bir numara çevirdi. Bekledi. </span></span></p>

      <p class="msonormal8"><span><span class="calibre10">Birkaç saniye sonra biri cevap verdi. "Referans numarası lütfen." Vali Taylor gülümsedi. Sadece üç telefon numarası sizi Pen- tagon'daki canlı birine tüm gün boyunca ulaştırabilir. Ve vali üçünü de biliyordu. "16-1711 alfa delta 4." dedi.</span></span></p>

      <p class="msonormal8"><span><span class="calibre10">"Bir dakika." Hattın diğer ucundaki kısacık sessizliğe eşlik eden klavye tıktıkları ve sonra, "Size nasıl yardımcı olabilirim, efendim?"</span></span></p>

      <p class="msonormal8"><span><span class="calibre10">"General Biscayne ile görüşmek istiyorum." "Özgünüm, hafta sonu için buradan ayrıldı. Pazartesi günü burada... "</span></span></p>

      <p class="msonormal8"><span><span class="calibre10">"Ben Sebastian Taylor, kod adım şifre." </span></span></p>

      <p class="msonormal8"><span><span class="calibre10">"Tamam efendim. Bağlıyorum." </span></span></p>

      <p class="msonormal8"><span><span class="calibre10">"Teşekkürler."</span></span></p>

      <p class="msonormal8"><span><span class="calibre10">Hat aktarılırken Vali Taylor bekledi, sonra tanıdık bir ses duydu. "Evet?"</span></span></p>

      <p class="msonormal8"><span><span class="calibre10">"Cole, ben Sebastian. Sanırım bir sorunumuz var." </span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Alice McMichaelson gözlerini ovdu ve oturma odasının duvarında asılı saate baktı. 22:21</span></span></p>

      <p class="msonormal8"><span><span class="calibre10">Okuduğu sayfadaki uçuşan sözcüklere odaklanmaya çalıştı ama ne kadar yoğunlaşmaya çalışırsa görüntü o kadar bulanıklaşıyordu.</span></span></p>

      <p class="msonormal8"><span><span class="calibre10">Son bir dakikadaki üçüncü esneme ağzından kaçtı. Keşke bu kadar çok çalışmak zorunda kalmasa ve anneliğe daha çok zaman ayırabilseydi. Ama çocuklarına bakabilmek için çalışmak, yeni işini elinde tutabilmek için ise diplomasını almak zorundaydı. Bunu yapabilmek için de ders çalışması gerekiyordu. Bu ders kitaplarını başka ne zaman okuyabilirdi ki? İşte yeterince çalışamıyordu. Akşamları ve hafta sonları da çocukların etkinlikleri vardı. Bir tek çocuklar uyuduğunda zaman bulabiliyordu.</span></span></p>

      <p class="msonormal8"><span><span class="calibre10">Yine esnedi, arkasında bir kıpırtı duydu ve döndü. Brenda, Wally'yi göğsüne bastırmış, holde dikiliyordu. </span></span></p>

      <p class="msonormal8"><span><span class="calibre10">"Ne oldu tatlım?"</span></span></p>

      <p class="msonormal8"><span><span class="calibre10">"Wally uyuyamıyor. Korkuyor."</span></span></p>

      <p class="msonormal8"><span><span class="calibre10">"Wally neden korkuyor acaba?"</span></span></p>

      <p class="msonormal8"><span><span class="calibre10">Brenda pelüş deniz aygırına daha sıkı sarıldı. "Canavarlardan."</span></span></p>

      <p class="msonormal8"><span><span class="calibre10">Sadece bir an için Alice, kızını canavar diye bir şey olmadığına ikna etmeyi denemeyi düşündü ama işe yaramayacağını biliyordu. Bunu daha önce denemişti. Bütün ebeveynlerin yaptığı şeyleri yapmış, dolap kapaklarını açmış, yatağın altına bakmak için yatak örtülerini kaldırmıştı. "Gördün mü? Canavar yok. Şimdi yatağına git." Ama işe yaramamıştı. Bütün çocuklar canavarların görünmez olabileceklerini bilirler, o yüzden de boş dolaptan göstermek bir işe yaramaz. Ayrıca, bu gece bütün bunları yapmak için yeterli enerjisi yoktu. Yeni bir yönteme ihtiyacı vardı.</span></span></p>

      <p class="msonormal8"><span><span class="calibre10">Alice kalktı ve kızına doğru yürüdü. "Canavarlar, ha? Peki,</span></span><span class="calibre18">Wally canavarların olmadığı bir odaya gidip uyursa belki </span><span class="calibre18">kendisini daha iyi hisseder."</span></p>

      <p class="msonormal8"><span><span class="calibre10">Brenda'nın kafası karışmıştı. "Nerede?"</span></span></p>

      <p class="msonormal8"><span><span class="calibre10">"Annenin yatak odası. Ben ders çalışırken hiçbir canavar </span></span><span class="calibre18">oraya giremez. Bu bir kural."</span></p>

      <p class="msonormal8"><span><span class="calibre10">"Öyle mi?"</span></span></p>

      <p class="msonormal8"><span><span class="calibre10">Alice kızını odaya doğru götürüyordu. "Evet." "Kim koymuş bu kuralı?"</span></span></p>

      <p class="msonormal8"><span><span class="calibre10">Alice hızlı düşünmeye çalıştı. "Şey, melekler koymuş, tatlım. Canavarlar meleklerle eşit değillerdir, biliyorsun." Yatak odasına gelmişlerdi. "Evet, tabi," dedi Brenda. "Herkes bilir bunu."</span></span></p>

      <p class="msonormal8"><span><span class="calibre10">Alice örtünün kenarından tutup çekti. "Melekler uzun </span></span><span class="calibre18">zaman </span><span class="calibre18">önce, çocuklarına iyi bakmaya çalışan annelerin özel </span><span class="calibre18">koruma almalarıyla ilgili bir kural koymuşlar. O yüzden,</span><span class="calibre18">canavarlann girmesi yasak."</span><span class="calibre18">Brenda bir an için düşündü. "İyi bir kural bu."</span></p>

      <p class="msonormal8"><span><span class="calibre10">"Evet öyle. Hadi şimdi yatağa çık."</span></span></p>

      <p class="msonormal8"><span><span class="calibre10">Örtüyü kızının çenesine kadar çekti.</span></span></p>

      <p class="msonormal8"><span><span class="calibre10">"Anne?</span></span></p>

      <p class="msonormal8"><span><span class="calibre10">"Evet?"</span></span></p>

      <p class="msonormal8"><span><span class="calibre10">"Babalarla ilgili kural da var mı?" "Ne demek istiyorsun?"</span></span></p>

      <p class="msonormal8"><span><span class="calibre10">Kısacık bir duraksamadan sonra: "Sanırım canavarları bazen babam içeri sokuyor."</span></span></p>

      <p class="msonormal8"><span><span class="calibre10">Alice kalbinin deli gibi atmaya başladığını hissetti. "Biliyorsun tatlım," dedi Alice elinden geldiğince sakin bir şekilde, "düşünmen gereken tek şey, meleklerin bu gece seni izlediği ve canavarların hepsinin çok ama çok uzakta olduğu. İyi geceler." "İyi geceler anne."</span></span></p>

      <p class="msonormal8"><span><span class="calibre10">Alice kızı alnından öptü ve kapıyı kapatırken Brenda'nın Wally'e, "Artık korkmana gerek yok. Annem canavarların buraya giremeyeceğini söylüyor," dediğini duydu. Sonra elinde olmadan, Garrett'ı düşünerek oturma odasına döndü. Başta o kadar hoş, kibar ve sevgi doluydu ki. İyi bir babaydı, gerçekten. Brenda'ya okumayı öğretiyor, Jacob'u balığa götürüyordu. Akşamları eve geliyor, üstelik eve iş taşımıyordu. Ama sonra içmeye başladı ve her şey tepetaklak oldu. Her şey değişti. Canavarın yatak odasında olduğu zamanları düşün- memeye çalıştı. Sadece diğer zamanları hatırlamaya çalıştı. Ama başaramadı. </span></span></p>

      <p class="msonormal8"><span><span class="calibre10">Aynı adamın içinde hem bir melek hem de bir şeytanın olması mümkün müydü?</span></span></p>

      <p class="msonormal8"><span><span class="calibre10">O gece ne kadar uğraşırsa uğraşsın, kafasının içini kemiren </span></span><span class="calibre18">bu soru yüzünden, daha fazla çalışmayı beceremedi.</span></p>

      <p class="msonormal8"><span><span class="calibre10">Alışveriş merkezinin otoparkına girerken Lien-hua'ya döndüm: "Vali Taylor'un valilikten başka işleri de var, değil mi?" Şoförün duyamayacağı kadar yavaş söylemiştim. "Evet." diye fısıldadı. "Ve bir şeyler biliyor bence. Bu davayla nasıl bir ilgisi olabilir bilmiyorum ama burada garip bir şeyler dönüyor. Bir şey saklıyor." Sonra da bir sonraki sorumu tahmin ederek ekledi: "O öğle yemeğine gitmek, adamla olay arasındaki ilişki hakkında daha fazla bilgi edinmemiz için bir şans."</span></span></p>

      <p class="msonormal8"><span><span class="calibre10">Beni etkilemeye devam ediyordu. "İyi fikir." dedim. "Bu arada, orada gelen arama önemli miydi?" Arabaya yaklaşan adamı işaret etti. "Sadece Ralph. Önemli bir şey değil."</span></span></p>

      <p class="msonormal8"><span><span class="calibre10">Araba durunca indik. Lien-hua şoför uzaklaşınca Ralph'e, Vali Taylor'la buluşmamızı anlattı. Ralph biraz homurdandı, kafasını salladı ve duyduklarını zihninde oturtmuş gibi göründü. "Tamam." dedi. "Bütün bunların ne anlama geldiği hakkında hiçbir fikrim yok ama adamı karşımıza almazsak iyi olur. Bu gecelik bu meseleyi rafa kaldıralım ve biraz uyuyalım."</span></span></p>

      <p class="msonormal8"><span><span class="calibre10">"İyi fikir." dedim. "Hey dinle, telefonunu ödünç alabilir miyim? Önemli bir arama yapmam gerek. Yarın geri veririm."</span></span></p>

      <p class="msonormal8"><span><span class="calibre10">Ralph söylendi ama verdi. "Şarjı bitmek üzere. Şarj aleti de</span></span></p>

      <p class="msonormal8"><span><span class="calibre10">Ashevill'de."</span></span></p>

      <p class="msonormal8"><span><span class="calibre10">"Sorun değil."</span></span></p>

      <p class="msonormal8"><span><span class="calibre10">"Tamam. Ama 'düşürme' sakın!"</span></span></p>

      <p class="msonormal8"><span><span class="calibre10">"Üzülme, aklımdan bile geçmez. Teşekkürler."</span></span></p>

      <p class="msonormal8"><span class="calibre10"> </span><span class="calibre18">Ben, ertesi sabah güne erkenden başlamak üzere Asheville'e uçarken Ralph ve Lien-hua, geceyi Charlotte'da geçirmeye ve yerel polisi gelişmeler hakkında bilgilendirmeye karar verdiler.</span></p>

      <p class="msonormal8"><span><span class="calibre10">Helikopterin pilotu güvenlik kontrollerini yaparken ben, NSA'- da uydu haritalama projesinde benimle birlikte çalışan arkadaşım Terry Wilson'ı aradım. Adamı, tam ışığı kapatıp yatmaya hazırlanırken yakalamışım. Hızlıca hatırını sorduktan sonra direkt konuya atladım. "Terry, Kuzey Carolina valisi Sebastian Taylor'la ilgili biraz gizli bilgiye ihtiyacım var."</span></span></p>

      <p class="msonormal8"><span><span class="calibre10">"Gizli derken, bilgiyi gizlice elde etmemi mi istiyorsun, bilginin kendisi mi gizli?"</span></span></p>

      <p class="msonormal8"><span><span class="calibre10">"Şunu demek istiyorum, başka kimse etrafı kurcaladığını bilmesin. Hiç kimse." "Hımm, o tip gizli bilgi." "Yapabilir misin?"</span></span></p>

      <p class="msonormal8"><span><span class="calibre10">"En iyi yaptığım şey bu. Ne zaman istiyorsun?"</span></span></p>

      <p class="msonormal8"><span><span class="calibre10">"Sence?"</span></span></p>

      <p class="msonormal8"><span><span class="calibre10">İçini çekti. "Dün."</span></span></p>

      <p class="msonormal8"><span><span class="calibre10">"Yaklaştın sayılır."</span></span></p>

      <p class="msonormal8"><span><span class="calibre10">"Tamam. Bakalım ne yapabileceğim. Yarın öğleden sonra </span></span><span class="calibre18">ararım seni."</span></p>

      <p class="msonormal8"><span><span class="calibre10">"Teşekkürler."</span></span></p>

      <p class="msonormal8"><span><span class="calibre10">"Bunun için bana borçlanacaksın." </span></span></p>

      <p class="msonormal8"><span><span class="calibre10">"Sana hep borçluyum."</span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Asheville'e giderken uçakta biraz kestirip otele kadar taksi tuttum. Tam odaya girerken telefon çaldı. İnanamadım, gün hiç </span></span><span class="calibre18">bitmeyecek gibi göründü gözüme. Telefonu açtım. Bitkin bir şekilde: "Evet?" dedim.</span></p>

      <p class="msonormal8"><span><span class="calibre10">"Patrick Bowers." Ses değiştirme programı. Sesin bir erkeğe mi yoksa kadına mı ait olduğunu bile anlayamıyordum.</span></span></p>

      <p class="msonormal8"><span><span class="calibre10"> "Doktor Patrick Bowers." </span></span></p>

      <p class="msonormal8"><span><span class="calibre10">"Kimsiniz?"</span></span></p>

      <p class="msonormal8"><span><span class="calibre10">Kısa, nefret dolu bir kahkaha. "Herhâlde adam iyidir?" O. Katil. Sarı kurdeleli.</span></span></p>

      <p class="msonormal8"><span><span class="calibre10">"İki santim daha kaydırsaydın öldürürdün." dedim, adamı telefonda tutmanın yollarını düşünürken. "Evet, tabi. Öldürebilirdim. Ama ikimiz de biliyoruz ki öyle bir niyetim yoktu. Sen de tam atış alanımdaydın, Dr.</span></span><span class="calibre18">Bowers."</span></p>

      <p class="msonormal8"><span><span class="calibre10">Kusursuz bir atıcı olduğunu düşünüyor, belki bir suikastçı. Eski asker. Silah kulüplerini, sergilerini kontrol et. Narsist, kontrolü ve hükmetmeyi seviyor. Küstah. Konuşmaya odaklanmaya çalışırken düşünceler kafamda yarışıyordu. 'Jolene nerede? İyi mi?"</span></span></p>

      <p class="msonormal8"><span><span class="calibre10">"Patrick, bu davaya yardım ettiğini görünce mutlu oldum. Bahsi yükseltiyor, sence de öyle değil mi?" Ses değiştirilmiş olsa bile, konuşma biçiminden ve duraklamalardan, orta güneyde veya güney sahilinde bir yerlerde büyüdüğünü tahmin ettim. Belki New Orleans. 'Jolene. Jolene'i sordum."</span></span></p>

      <p class="msonormal8"><span><span class="calibre10">"Kızı unut, Dr. Bowers. Onu alamazsın." Yine güldü. "Onu ilk ben gördüm. Artık çok geç."</span></span></p>

      <p class="msonormal8"><span><span class="calibre10">Şimdi daha hızlı soluyor, sinirlenmeye başlıyordum. "Çok geç demekle neyi kastediyorsun?" Ölmüş mü? Bu kadar çabuk mu öldürmüş? </span></span></p>

      <p class="msonormal8"><span><span class="calibre10">"Unut onu!" diye devam etti. "Şimdi benim için endişelenmen lazım."</span></span></p>

      <p class="msonormal8"><span><span class="calibre10">Öfkemi yatıştırmaya, kendimi kontrol etmeye çalıştım. "Sen kimsin? Bana adını söyle ki konuşabilelim."</span></span></p>

      <p class="msonormal8"><span><span class="calibre10">"Lütfen Patrick, patronluk taslama. Bana İllüzyonist diyebilirsin."</span></span></p>

      <p class="msonormal8"><span><span class="calibre10">"İllüzyonist mi? Bir sihirbazsın o zaman. Houdini gibi mi?"</span></span></p>

      <p class="msonormal8"><span><span class="calibre10">"Ben kimseye benzemem. Ama sen bunu zaten biliyor olmalısın. Sen ve senin şu üvey kızın Tessa Bernice Ellis." Sırtım ürperdi. Ben cevap veremeden: "Oyuna hoş geldin. Yakında yine konuşacağız." diyerek bitirdi. "Kapatma... " Çok geç. Hat kesilmişti.</span></span></p>

      <p class="msonormal8"><span><span class="calibre10">Tessa'yı biliyor muydu? nereden bilebilirdi ki? Kendimi kaybetmiş bir şekilde babamları aradım ve Tessa'yı kontrol etmelerini istedim. Hemen.</span></span></p>

      <p class="msonormal8"><span><span class="calibre10">Tessa'ya bakıp geldiklerinde geceyi bir otelde geçirmelerini istedim. Denver'da olmalarına rağmen işi şansa bırakamazdım. Birkaç dakikalık tartışmadan sonra kabul ettiler. Söz verdirttim. Bunu yaptığım için Tessa benden daha da çok nefret edecekti ama umursamıyordum. Bu adam bir şekilde onu biliyordu. Bu da tehlikede olduğu anlamına geliyordu.</span></span></p>

      <p class="msonormal8"><span><span class="calibre10">Sonra, aramızda geçen konuşmayı, hatırlayabildiğim kadarıyla, kelime kelime yazdım. Aramanın nereden yapıldığını tespit edip edemediklerini öğrenmek için Büro'yu aradım ama bir şey yakalayamamışlardı. Zaten gerçekten yakalayabileceklerini düşünmemiştim. Kaçırdığım herhangi bir şey ya da bir açık var mı diye aldığım notlara tekrar baktım.</span></span></p>

      <p class="msonormal8"><span><span class="calibre10">Beni tanıyor. Kim olduğumu, ne iş yaptığımı biliyor. Geçmişte tanıdığım biri mi? "Şimdi benim için endişelenmen gerek." dedi. Neden? Benim peşimde mi? Piyon ben miyim? </span></span></p>

      <p class="msonormal8"><span><span class="calibre10">"Seni yakalayacağım." dedim sesli bir şekilde. Yine yumruklarımı sıktığımı fark ettim. Ama bu sefer ellerimi gevşetmeye çalışmadım. İçimdeki yangını hissetmek iyi geliyordu. Oyuna geri dönmek.</span></span></p>

      <p class="msonormal8"><span><span class="calibre10">Kendi kendime, yalan söylediğini, Tessa'nın iyi olduğunu, Jolene'in iyi olacağını ve acele edersek onu kurtarabileceğimizi söyledim.</span></span></p>

      <p class="msonormal8"><span><span class="calibre10">Ama işe yaramadı. Çok geç olduğunu biliyordum. Çoktan ölmüştü. </span></span></p>

      <p class="msonormal8"><span><span class="calibre10">İllüzyonist, Jolene'nin bütün konuşmayı duymasını sağladı. Özellikle de onu kurtarmak için artık çok geç olduğunu söylerken kızın yüzünde oluşan ifadeye bayılmıştı. Telefonu kapattı ve gülümsedi.</span></span></p>

      <p class="msonormal8"><span><span class="calibre10">Ağzına tıkadığı şeyi çıkardı ve bağırmasını bekledi ama kız sadece hafifçe inledi. "Lütfen bana zarar vermeyin efendim. Lütfen..." Sesi çatlak, gözleri şiş ve biber gazından dolayı kıpkırmızıydı. "Ne isterseniz yaparım." Ağlıyor, düşünmeden konuşuyor, titriyordu. Bu da illüzyonist'in çok hoşuna gidiyordu. "Kimseye söylemem. Söz veriyorum. Lütfen gideyim." Ah, buna bayılıyordu işte.</span></span></p>

      <p class="msonormal8"><span><span class="calibre10">Parmağını dudaklarına götürdü. "Sshh. Sessiz ol Jolene. Söz dinleyeceğini biliyorum." Kızın bilekleri oturduğu sandalyeye bağlıydı ama yine de titreyen parmaklarını kendi ellerinin arasına aldı. Sakinleştirmek için.</span></span></p>

      <p class="msonormal8"><span><span class="calibre10">Kabinin dışında, dağların üzerine gece çoktan inmişti. Bağıra- bilirdi ama işe yaramazdı. Duvarlar ses geçirmezdi. Ayrıca en yakın yerleşim bölgesinden kilometrelerce uzaktaydılar.</span></span></p>

      <p class="msonormal8"><span><span class="calibre10">Kızın ellerini bıraktı, kahvesini yudumlamak için tezgâha yürü</span></span><span class="calibre18">dü. Geç olmuştu ama bir süre daha uyanık kalmayı düşünüyordu. "Günde kaç kişi dünyaya geliyor, biliyor musun Jolene?"</span></p>

      <p class="msonormal8"><span><span class="calibre10">"Ne?"</span></span></p>

      <p class="msonormal8"><span><span class="calibre10">"387.834 kişi Jolene. Ve her gün 153.288 kişi ölüyor. Bu da her saniye 4.5 insanın doğduğu ve 1.8 insanın öldüğü anlamına gelir. Her yıl, dünya nüfusuna 78 milyondan fazla kişi ekleniyor. Bu insanların kaç tanesinin öldükten sonra akıllarda kaldığından haberin var mı?"</span></span></p>

      <p class="msonormal8"><span><span class="calibre10">"Lütfen efendim." Hafiften ağlamaya başladı ama adam dikkate almadı.</span></span></p>

      <p class="msonormal8"><span><span class="calibre10">"Sadece bir elin parmakları kadar Jolene. Yaşarsın, ölürsün ve dünya adını bile hatırlamaz. Hayat kozmik bir şaka. Ama ben senin akıllarda kalmanı sağlayacağım. Ünlü olacaksın. Yüzün televizyonda ve internette ölümsüzleşecek."</span></span></p>

      <p class="msonormal8"><span><span class="calibre10">Kıza doğru yürüdü.</span></span></p>

      <p class="msonormal8"><span><span class="calibre10">"31 Ağustos 1888'de, Mary Ann Nichols adlı bir fahişe dünyanın en ünlü seri katili Karındeşen Jack tarafından öldürüldü. İlk kurbanıydı. Bugün Mary Ann'ın onuruna yapılmış onlarca web sitesi, bir fan kulüp ve anısına yazılmış yirmi iki şarkı var. O yaşamaya devam ediyor. Adı sonsuza dek unutulmayacak."</span></span></p>

      <p class="msonormal8"><span><span class="calibre10">Jolene titremeye başladı. "Efendim, lütfen..."</span></span></p>

      <p class="msonormal8"><span><span class="calibre10">"Karındeşen Jack hiç bulunamadı Jolene. Bugün yüzden fazla şüpheli var. Her biri tarihte yerini aldı." Belli belirsiz kıkırdadı.</span></span></p>

      <p class="msonormal8"><span><span class="calibre10">"Ve bazı iddialara rağmen hâlâ bir yargıya varılmış değil. Katilin kim olduğunu kimse bilmiyor. Unutulmaz bir şey yapmamış- larsa ölüleri hatırlamayız Jolene." Hafifçe saçlarını okşadı. "Veya unutulmaz bir şey onlara yapılmamışsa." Korkudan titreşen gözlerine bakmak için eğildi. "Evet. Sana bir hediye vereceğim tatlım. Ölümsüzlüğü vereceğim. Bu isimsiz dünyanın tarihinde sana bir yer hediye edeceğim. İnsanlar seni onlarca yıl boyunca hatırlayacaklar." </span></span></p>

      <p class="msonormal8"><span><span class="calibre10">"Ne isterseniz yaparım efendim."</span></span></p>

      <p class="msonormal8"><span><span class="calibre10">Kahve kupasını bırakıp aletlerine doğru yürüdü. "Boethius'u duydun mu hiç Jolene?"</span></span></p>

      <p class="msonormal8"><span><span class="calibre10">Kız şimdi ağlıyor, konuşmanın ilerlemesini engelliyordu. İllüzyonist bundan hoşlanmamıştı. Tepsiden bir bıçak aldı -en sevdiklerinden biriydi- ve kızın olduğu tarafa yürüdü.</span></span></p>

      <p class="msonormal8"><span><span class="calibre10">"Boethius'u duydun mu dedim?"</span></span></p>

      <p class="msonormal8"><span><span class="calibre10">Kız kafasını salladı. Adam yaklaştıkça gözleri daha çok büyüyordu.</span></span></p>

      <p class="msonormal8"><span><span class="calibre10">"Milattan sonra 480-524 yılları arasında yaşayan ve haksız yere vatana ihanetle suçlanıp senatodaki yerini kaybeden Romalı bir filozoftu. İdamına kadar bir mağarada yaşamak üzere sürgün edilmişti. Bir gün her şeye sahipti, ertesi gün hepsini kaybetti. En derin ızdırapları çektiği ve zihninin en karışık olduğu anda bile tanrılara dönmedi. Kime döndü biliyor musun?"</span></span></p>

      <p class="msonormal8"><span><span class="calibre10">Sessizlik.</span></span></p>

      <p class="msonormal8"><span><span class="calibre10">Kolundaki bilekliği kızın yüzüne yaklaştırdı. Metal bileklikte tek bir sözcük yazılıydı. "Sophia." diye okudu yüksek sesle. "Bilgelik sözcüğünün Yunancası. Boethius felsefeye döndü Jolene. Bilgelik ona paha biçilmez bir şey öğretti. Onu özgürlüğüne kavuşturan bir ders verdi. Bu dersin ne olduğunu biliyor musun?"</span></span></p>

      <p class="msonormal8"><span><span class="calibre10">"Özgürlük." sözcüğünü duyunca kızın gözleri parladı. "Lütfen bırakın gideyim. Kimseye bahsetmem."</span></span></p>

      <p class="msonormal8"><span><span class="calibre10">Bir kez daha kızı duymazlıktan geldi. "Felsefe, ona ünün ve servetin zayıf tanrılar olduklarını öğretti çünkü onlar hercaiydi, her an değişebilirlerdi. Bizi gerçek bilgeliğe götürecek en iyi öğretmen, en büyük yol gösterici acıdır." "Hayır. Lütfen, hayır."</span></span></p>

      <p class="msonormal8"><span><span class="calibre10">"Evet. Acı en sadık öğretmendir Jolene çünkü zihnimizi netleştirin Netlik de bizi gerçeğe götürür. Boethius'a katılıyor musun Jolene?"</span></span></p>

      <p class="msonormal8"><span class="calibre10"> </span><span class="calibre18">"Bilmiyorum." Titriyordu.</span></p>

      <p class="msonormal8"><span><span class="calibre10">"Bence biliyorsun. Bence Boethius'un haklı olduğunu biliyorsun ama bütün hayatını kendine mutluluğun doyuma götürdüğünü söyleyerek geçirdin. Doğru mu? Haklı mıyım?"</span></span></p>

      <p class="msonormal8"><span><span class="calibre10"> "Sanırım."</span></span></p>

      <p class="msonormal8"><span><span class="calibre10">"Haklıyım, değil mi?" "Lütfen... " "Değil mi?"</span></span></p>

      <p class="msonormal8"><span><span class="calibre10">"Evet." Yüzünden sadece birkaç santim ileride evirip çevirdiği bıçağa kızın korkuyla bakmasını izledi. İyice yaklaştı. "Şimdi çok daha iyi cevaplar veriyorsun. Seninle gurur duyuyorum. Son bir sorum var, sence ben Boethius'a katılıyor muyum?"</span></span></p>

      <p class="msonormal8"><span><span class="calibre10">Kız kafasını belli belirsiz salladı. Gözlerindeki korkuyu görebiliyordu. Ağzından dehşet dolu bir fısıltı çıktı. "Evet." "Yine haklısın Jolene. Şimdi sana eşsiz bir hediye vereceğim."</span></span></p>

      <p class="msonormal8"><span><span class="calibre10">"Gitmeme izin mi vereceksiniz?"</span></span></p>

      <p class="msonormal8"><span><span class="calibre10">"Ah, hayır, uzgünüm ama gitmene izin vermeyeceğim. Sana vermek istediğim hediye iki taraflı bir şey." "Hayır... "</span></span></p>

      <p class="msonormal8"><span><span class="calibre10">"Sana aydınlanmayı ve sonra ölümsüzlüğü vereceğim. Peki, aydınlanmaya giden yol nasıl bir yol?" "Hayır... "</span></span></p>

      <p class="msonormal8"><span><span class="calibre10">Tam o anda kızı kesti, gecenin ilk kesiği. Bıçağı hızlı ve derince kızın kolunun ön kısmına vurup öfkeli, kıpkırmızı bir yara açtı. Kız ani bir çığlık attı. Akan kanı gördü. Çok hızlı solumaya başladı.</span></span></p>

      <p class="msonormal8"><span><span class="calibre10">Bıçağı temizlemek için panteonuna sürdü. Evet, onun için </span></span><span class="calibre18">özel planları vardı. Diğer kadınlardaki gibi sadece altı yara </span><span class="calibre18">değil. Çok, çok daha fazlası...</span></p>

      <p class="msonormal8"><span><span class="calibre10">"Aydınlığa giden yol hangisi, Jolene?"</span></span></p>

      <p class="msonormal8"><span><span class="calibre10">"Acı." Kız gözlerini sıkıca kapattı. "Acı, acı, acı..."</span></span></p>

      <p class="msonormal8"><span><span class="calibre10">Sözcükleri boğuk hıçkırıklara dönüştü.</span></span></p>

      <p class="msonormal8"><span><span class="calibre10">"Evet. Yine haklısın. Seninle gurur duyuyorum. Şimdi </span></span><span class="calibre18">derse başlayalım."</span></p>

      <p class="msonormal8"><span><span class="calibre10">Evet, İllüzyonist haklıydı. Kız çığlık attı. Daha ders tam olarak başlamamıştı bile. </span></span></p>

      <p class="msonormal8"><span><span class="calibre10"><br class="calibre12" /></span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Tessa Ellis, bitişikteki otel odasından gelen yavaş ve ritmik nefes seslerini duyana kadar bekledi. Sonra emin olmak için birkaç dakika daha bekledi.</span></span></p>

      <p class="msonormal8"><span><span class="calibre10">Büyük anne ve babası -gerçekte üvey babasının ebeveynleri- en azından ona ayrı bir oda tutmuşlardı. Bu kadarını istemeye hakkı olduğunu düşünmüştü. Onlarla aynı odada uyumasına imkân yoktu. Yoktu.</span></span></p>

      <p class="msonormal8"><span><span class="calibre10">Martha arabanın anahtarlarını alırken: "İki yataklı bir oda tutacağız." demişti. "Patrick en iyisinin bu olduğunu söyledi."</span></span></p>

      <p class="msonormal8"><span><span class="calibre10">Patrick mi dedi? Ah, tamam. Eğer Patrick dediyse kesin doğrudur. Eğer Patrick herkesin iyiliğini bu kadar düşünüyorsa neden burada değil?</span></span></p>

      <p class="msonormal8"><span><span class="calibre10">Tessa: "Ben evde kalıyorum." dedi. "Ayrıca Patrick'in ne dediği de umurumda değil!"</span></span></p>

      <p class="msonormal8"><span><span class="calibre10">"Lütfen." dedi Conor kibarca. Onunla her zaman Martha'dan daha iyi anlaşıyor gibiydi. "Sadece bu gecelik." Sesi sabırlı ama yorgun çıkıyordu.</span></span></p>

      <p class="msonormal8"><span><span class="calibre10">"Herkesin bir özeli vardır!" </span></span></p>

      <p class="msonormal8"><span><span class="calibre10">Conor ona hak vererek şaşırttı. "Evet, evet. Tabi ki öyle Tessa."</span></span></p>

      <p class="msonormal8"><span><span class="calibre10">Adamın ne yapacağını görmek için bağırmayı bıraktı.</span></span></p>

      <p class="msonormal8"><span><span class="calibre10">Martha Bowers kocasına bakıyordu. Cüzdanını karısına uzattı. "Elbette herkesin bir özeli vardır Martha. Onun da. İki oda tutacağız. Değil mi?" Martha içini çekip kabul etti.</span></span></p>

      <p class="msonormal8"><span><span class="calibre10">Odalar, Conor'un açık kalması gerektiğini söylediği bir kapıyla birbirine bağlıydı. "Küçücük bir aralık, sadece güvenlik için. Anlayacağından eminim."</span></span></p>

      <p class="msonormal8"><span><span class="calibre10">Hayır, anlamıyordu ama ne önemi vardı ki. "Tamam. Her neyse." dedi sonunda.</span></span></p>

      <p class="msonormal8"><span><span class="calibre10">Ama gerekli değildi, tehlikede olduğu falan yoktu. Hem otelin dışındaki sivil bir sedan arabada bekleyen iki polis vardı. Bu da büyük ihtimalle üvey babası Patrick Bowers'ın marifetiydi. Bay FBI... Bay Seri Katil Avcısı... Bay "Bu hafta yine yokum, sen annemle ve babamla kalırsın... " Onu korumasına yardım etmeleri için iki polis çağırmak ama eve gelebilmek için hiçbir şey yapmamak tam ona göre bir davranış.</span></span></p>

      <p class="msonormal8"><span><span class="calibre10">Anında onları fark etti. Geçen yıl, kendisini polisleri tanımak konusunda oldukça geliştirmişti. Conor onu otele götürürken polis arabasının camına yumruğuyla vurdu. Biri o kadar korktu ki elindeki sodayı üstüne döktü. Çok eğlenceliydi. İkisine de orta parmağını gösterdi. Bu daha da eğlenceliydi.</span></span></p>

      <p class="msonormal8"><span><span class="calibre10">Tessa, uykuya dalmadan önce neredeyse bir saat boyunca fısıltıyla konuşan Martha ve Conor'ı dinledi. Büyük ihtimalle onun hakkında konuşuyorlardı ama emin değildi. Sözcükleri tam olarak duyamamıştı.</span></span></p>

      <p class="msonormal8"><span><span class="calibre10">Karanlığın içinde tamamen hareketsiz durup yine kulak kabarttı ama tek duyabildiği yan odada uyuyan iki insanın nefes alış verişleriydi.</span></span></p>

      <p class="msonormal8"><span><span class="calibre10">Tessa yatakta oturup battaniyeyi üzerinden kaldırdı.</span></span></p>

      <p class="msonormal8"><span class="calibre10"> </span><span class="calibre18">Sokaktan gelen zayıf ışık, perdeden süzülerek içeri giriyor, ona etrafı görmesine yetecek kadar aydınlık sağlıyordu.</span></p>

      <p class="msonormal8"><span><span class="calibre10">Diğer odadan hafif bir hışırtı sesi geldi. Biri yatakta dönüyordu.</span></span></p>

      <p class="msonormal8"><span><span class="calibre10">Tessa olduğu yerde hareketsiz kaldı.</span></span></p>

      <p class="msonormal8"><span><span class="calibre10">Bekledi.</span></span></p>

      <p class="msonormal8"><span><span class="calibre10">Sessizlik...</span></span></p>

      <p class="msonormal8"><span><span class="calibre10">Yataktan çıktı, dolaba doğru sessizce yürüdü, çantasını alıp içinden küçük bir el çantası çıkardı. Sonra usulca banyoya girdi. Geride kalan on ay boyunca, geceleri sessiz hareket etme ve karanlıkta yolunu bulma konusunda uzman olmuştu.</span></span></p>

      <p class="msonormal8"><span><span class="calibre10">Banyo kapısını kapattı. Martha ve Conor uyanıp kendisini kontrol etmeye gelseler bile, banyoda onu rahatsız etmek istemezlerdi. Ama işini şansa bırakmak istemiyordu. O yüzden kapıyı kilitledi. Ne olur ne olmaz diye.</span></span></p>

      <p class="msonormal8"><span><span class="calibre10">Pijamasının kolunu sıyırdı ve bir süre, sağ kolunun iç tarafında yukarıdan aşağıya doğru sıralanan düz kesik izlerine baktı.</span></span></p>

      <p class="msonormal8"><span><span class="calibre10">Geçen yaz, büyük anne ve babasının neden hep uzun kollu pijama ve tişörtler giydiğini soracaklarını sanmıştı ama sormadılar. İstediği gibi giyinmesi için onu rahat bırakıyorlardı. Patrick de öyle yapıyordu. O da onlar kadar habersizdi yaptıklarından.</span></span></p>

      <p class="msonormal8"><span><span class="calibre10">Çantayı açtı ve jileti çıkardı.</span></span></p>

      <p class="msonormal8"><span><span class="calibre10">Kendine zarar vermeyi ya da bazılarının dediği gibi: "Kendini kesme"yi ilk duyduğunda saçma bir şey olduğunu düşünmüştü. Neden bir insan bile bile kendisini kessin ki? Bunun ne yararı olabilir? Sonra bir gece en iyi arkadaşı Cherise'in evinde gece yatısına kalınca -tabi New York'ta yaşarken- Cherise'in vücuduna zarar verdiğini ve bunu, Adam Schoeneck'in kendisini East Side Lisesi ikinci sınıf öğrencisi bir ponpon kız için terk ettiğinden beri, iki aydır yaptığını öğrendi. Cherise: "İçinde biriken bütün acıları dışarı çıkarmanın bir yolu gibi, bilirsin işte!" demişti.</span></span></p>

      <p class="msonormal8"><span class="calibre10"> </span><span class="calibre18">Tessa'nın bu konuda hiçbir fikri yoktu ama "Evet, biliyorum." demişti. Cherise'in ne gibi bir acısı olabilirdi ki?</span></p>

      <p class="msonormal8"><span><span class="calibre10">Popülerdi. Annesi de babası da hayattaydı. Her şeyi vardı.</span></span></p>

      <p class="msonormal8"><span><span class="calibre10">"Kesik sadece bir saniye kadar acıyor, sonra bitiyor." Cherise gür, tarçın rengi saçlarını fırçalarken onu aynada izliyordu. "Çok derin kesmemek için dikkat etmen gerek, yoksa iz kalmaya başlar. Okuldaki yeni çocuğu gördün mü? Ah, baştan ayağa nefis. Her neyse, biraz pizza ister misin? Ben açlıktan ölüyorum." Cherise'in, en egzotik şeyleri sıradanmış ve en normal şeyleri heyecanlı şeylermiş gibi anlatma huyu vardı.</span></span></p>

      <p class="msonormal8"><span><span class="calibre10">Yine de kendine zarar vermek uzun süre Tessa'nın aklından bile geçmedi. Ama sonra annesi hastaneye kaldırılınca korkuya kapıldı ve ne yapması gerektiğini bilemedi. Her şey o kadar hızlı olmuştu ki. Doktorlar pek bir şey söylemiyorlardı ama ciddi olduğunu anlamıştı. Annesinin hastalanacağını hiç düşünmemişti, en azından böyle bir hastalığa kapılacağını. Böyle şeyler sadece başkalarının başına gelirdi, annesi gibi insanların değil. Onunki gibi ailelerin değil.</span></span></p>

      <p class="msonormal8"><span><span class="calibre10">Ama sonra, bazen onlar gibi insanların da başına bu tip şeylerin geldiğini öğrendi.</span></span></p>

      <p class="msonormal8"><span><span class="calibre10">Tedaviler işe yaramayınca ve annesi her gün daha da zayıf düşmeye başlayınca Tessa, Patrick'le bile konuşmayı denedi ama pek bir faydası olmadı. Kötü biri olduğundan falan değil, sadece dağılmıştı. Ayrıca, öncesinde birbirlerini sadece bir yıldır tanıyorlardı. Zaten babasız büyümüştü, o yüzden birbirleriyle konuşmaları -ama gerçekten konuşmaları- her zaman biraz zor olmuştu. Sonra Patrick annesinin bakımıyla iyice meşgul olmaya başlayınca başının çaresine bakması gerekmişti.</span></span></p>

      <p class="msonormal8"><span><span class="calibre10">Annesinin kemoterapiye başladığı gece Tessa kendisine bir maket bıçağı aldı ve aleti sağ üst bacağının iç tarafına bastırdı. Cherise ona kimsenin görmeyeceği yerleri tarif etmişti.</span></span></p>

      <p class="msonormal8"><span><span class="calibre10">"Kendine böyle zarar vermek biraz tuhaf değil mi?" diye sormuştu Tessa. </span></span></p>

      <p class="msonormal8"><span><span class="calibre10">"Kendine zarar vermek falan değil bu." diye açıklamıştı Cherise. "Tam tersine. Aslında acıyı dışarı çıkarmanın bir yolunu bulmaya çalışıyorsun. Dene bir kez, göreceksin. Yapmadığın zaman canın daha çok acıyor."</span></span></p>

      <p class="msonormal8"><span><span class="calibre10">İlki en zoru olmuştu. Tessa bunu yapmaya devam edebileceğini sanmıyordu bile. Şimdi bile, soğuk çelik, tenine değdiğinde ne kadar gergin olduğunu, biraz titrediğini, gerçekten yararı olup olmayacağını merak ettiğini, en sonunda bıçağı kan çıkacak kadar bastırdığını, nasıl düşündüğünden daha çok acıdığını, bacağının nasıl seğirdiğini ve sonunda elinden düşürünce bıçağın ayağını kıl payı geçerek yere düştüğünü hatırlayabiliyordu.</span></span></p>

      <p class="msonormal8"><span><span class="calibre10">Ama bir şekilde yardımı oldu. Evet. O kandan çizgiyi görmek, bir şekilde, içinde olduğunu hissettiği durumun daha az kontrol dışı, daha az umutsuz, daha az beceriksizce ve daha az acı verici görünmesini sağladı. O zamanlar her şey kontrol dışı bir şekilde dönüyordu. Bir süre için her şey gerçekten çok kötüydü. Ama Tessa bunu sadece dayanmak için yaptığını biliyordu. İstediği zaman durabilirdi. Bunu biliyordu.</span></span></p>

      <p class="msonormal8"><span><span class="calibre10">Şimdi yine yalnızken, büyük anne ve babası diğer odada uyu- yorlarken ve kalbinde o berbat, uğuldayan acı büyüyorken Tessa bıçağa dokundu ve kolunda aşağıdan yukarıya gittikçe yükselen yara izlerine baktı.</span></span></p>

      <p class="msonormal8"><span><span class="calibre10">Jiletin bir yüzünde kendi çarpık ve köşeli yansımasını gördü.</span></span></p>

      <p class="msonormal8"><span><span class="calibre10">Kalbi her seferinde olduğu gibi delice atıyordu.</span></span></p>

      <p class="msonormal8"><span><span class="calibre10">Bütün bu yalnızlıkla, bu kalp kırıklığıyla; bu dokunamadığın, tutamadığın ya da kontrol edemediğin acıyla daha başka nasıl başa çıkman beklenebilirdi ki? Her şeyin sona ereceğini, biteceğini umut ederek hepsini yutuyorsun ama sona ermiyor. Sadece daha büyük ve daha çirkin bir hâl alıyor.</span></span></p>

      <p class="msonormal8"><span><span class="calibre10">Kesmek.</span></span></p>

      <p class="msonormal8"><span><span class="calibre10">Her seferinde kendi, özel, küçük hapishanende küçük bir parça oyuk açmak gibi. Ama bu hikâyede hapishane kendi bedenin. </span></span></p>

      <p class="msonormal8"><span><span class="calibre10">Neredeyse ağlamak ya da çığlık atmak gibiydi ama bütün o gözyaşları ve gürültü olmadan. Yapabileceği en iyi tanım buydu gerçekten. Cherise'in kullandığı o tabir neydi? Ah, evet. Kızıl gözyaşları.</span></span></p>

      <p class="msonormal8"><span><span class="calibre10">Her bir yara izinde hapishaneden çıkışını haykırıyorsun.</span></span><span class="calibre18">Hayat kontrolden çıkınca bir şeyler yapmak zorunda </span><span><span class="calibre10">kalırsın. Bir şey. Yaptığın şey çok kısa bir süre canını yaksa</span></span><span class="calibre18">bile. İz bıraksa bile.</span></p>

      <p class="msonormal8"><span><span class="calibre10">Tessa jileti etine bastırdı ve çekti.</span></span></p>

      <p class="msonormal8"><span class="calibre18">Aaron Jeffrey Kincaid, rüya başlamadan çok kısa bir süre önce başını yastığa koymuştu. Aynı rüyaydı. Her zaman gördüğü. Geçmişiyle ilgili kâbusların arasından sıyrılan ve ayık olduğu zamanlarda bile hayatının arka planında olan rüya.</span><br class="calibre12" /></p>

      <p class="msonormal8"><span><span class="calibre10">Bazı rüyalar böyledir. Ayık da olsanız, uyuyor da olsanız yakanızı bırakmazlar. Umutlarınızın ve arzularınızın, geçmişinizin ve acınızın, geleceğinizin ve yaşadığınız günlerin arasından dolanarak sizin derin ve kati bir parçanız hâline gelen, kalın kökler salarlar. Bu rüyayı neredeyse otuz yıldır görüyor olmasına rağmen görüntüler zamanla, sisli ve bulutlu değil, daha net ve nasılsa daha belirgin hâle geldiler. Her zamankinden daha keskin ve daha odaklanmış...</span></span></p>

      <p class="msonormal8"><span><span class="calibre10">O olay olduğunda on yaşındaydı.</span></span></p>

      <p class="msonormal8"><span><span class="calibre10">Silah sesleri havada çınlıyor, yakınlardaki orman tarafından yutulmadan önce çamurlu kampın içinden yankılanarak geçiyordu. Her bir patlamayı, başının üstündeki dallardan oluşan kubbenin ötesinden kopup gelen feryat figan sesler takip ediyordu.</span></span></p>

      <p class="msonormal8"><span><span class="calibre10">Çocuk, her tarafını saran silah sesleriyle birlikte koşuyordu.</span></span></p>

      <p class="msonormal8"><span class="calibre10"> </span><span class="calibre18">Koştu. Gördüğü şeyi, kimsenin görmemesi gereken şeyi unutmaya çalışarak koştu.</span></p>

      <p class="msonormal8"><span><span class="calibre10">Koştu. Koştu. Koştu.</span></span></p>

      <p class="msonormal8"><span><span class="calibre10">İşte rüya böyle başlıyordu: Ormandaki silah sesleriyle. Nefesi tükenmişti. Gürültülü, çok gürültülü silah seslerini duyuyordu. Ama silah sesleri çocukların çığlıklarıyla karşılaştırılınca hiçbir şey değildi. Bağıranlar, daha çok küçük çocuklardı. Bebekler. Bağırışları ses sisteminden gelen yavaş müziğe karışıyordu; Neredeyse ölüm marşına benzeyen uğultulu, ritmik müziğe. Adeta kötü giden bir kilise ziyareti gibiydi. Bazıları yalnız başına şarkı söylüyor, diğerleri ise yanındakilere sarılıyor ve birbirlerini teselli ediyorlardı. Birkaç anne ağlıyordu. Ama aklında en çok yer eden bebeklerdi. Gün batımında ağlayan küçük bebeklerin sesi...</span></span></p>

      <p class="msonormal8"><span><span class="calibre10">Koştu. Çitin üzerinden atlarken çığlıklar da arkasından geliyordu. Diğer tarafa geçerken yere kapaklandı. Arkasındaki iki koruma, durması için bağırıyordu. Her şeyin yoluna gireceğini, sadece geri gelmesi ve diğerlerine katılması gerektiğini, her şeyin böyle daha iyi olacağını, artık durmasını söylüyorlardı.</span></span></p>

      <p class="msonormal8"><span><span class="calibre10">Ama durmadı. Gözleri korkudan donmuş bir şekilde, yolun aşağısına, saklanabileceği ormana doğru, hiç koşmadığı gibi koştu. Bir hayvan gibi koştu. Başının üstündeki ağaçlar gittikçe uzamaya başladı. Dünyanın ucuna varmıştı. Yüzüne çarpıp duran yeşilin binlerce tonunun, gölgelerin arasına daldı. Yüzünü çizen dallar bile onu yavaşlatamadı.</span></span></p>

      <p class="msonormal8"><span><span class="calibre10">Sol kulağının yanındaki dal, bir silah sesiyle patladı.</span></span></p>

      <p class="msonormal8"><span><span class="calibre10">Rüyasında Aaron, tıpkı yıllar önce ormanda çarptıkları gibi, boynuna ve yüzüne çarpan kıymıkları hissediyordu neredeyse. Ama koşmayı bırakmadı. Başka bir silah sesi daha, alaca karanlığı deldi geçti. Bağırışlar. Müzik. Bebekler. Nehir...</span></span></p>

      <p class="msonormal8"><span><span class="calibre10">Biraz daha uzağa. Nehre kadar koş.</span></span></p>

      <p class="msonormal8"><span><span class="calibre10">Arayı neredeyse yetişemeyecekleri kadar açmıştı. Neredeyse güvendeydi. Biraz daha uzağa koşacak ve her şey bitecekti.</span></span></p>

      <p class="msonormal8"><span class="calibre10"> </span><span class="calibre18">Ne yaparsan yap sakın durma.</span></p>

      <p class="msonormal8"><span><span class="calibre10">Olay başladığında çocuk orada değildi. Sık sık yaptığı gibi, yine uzakta tek başına oynuyordu. Kampı çevreleyen ormanın içinden geçen sayısız nehirden birinin kenarında.</span></span></p>

      <p class="msonormal8"><span><span class="calibre10">Nehir boyunca çağlayan ve uzaktaki bir köye, göremediği bir yerlerde dolanan denize doğru yavaşça ilerleyen dalgaları izlemeyi seviyordu. Nehrin akabileceği tüm yerleri ve okyanusun dokunma ihtimali olan tüm kıyıları hayal eder dururdu. Uzaktaki egzotik yerler. Sadece hayalinde gezebileceği yerler... Çünkü ormandaki bu kasabaya bir kez gelen bir daha asla ayrılmazdı. Bunu herkes bilirdi, söylerdi. Sonsuza kadar evin olurdu burası.</span></span></p>

      <p class="msonormal8"><span><span class="calibre10">Kimsenin kamptan ayrılmaması gerektiği hâlde, anne babası ormana yaptığı gezileri hoş karşılarlardı. Nehrin aşağı taraflarını keşfetmesine izin verirlerdi çünkü onu seviyorlardı. Bir de o, diğer çocuklar gibi değildi. Farklıydı. Özeldi. Kaderinde büyük işler yapmak vardı. Bunun gerçek olduğunu biliyordu. Ona öyle söylemişlerdi. Bir gün babasının izinden gidecekti.</span></span></p>

      <p class="msonormal8"><span><span class="calibre10">Babası bile böyle söylemişti.</span></span></p>

      <p class="msonormal8"><span><span class="calibre10">O yüzden o sabah söylentiler başlayınca nehir kenarına gitmesine izin verdiler.</span></span></p>

      <p class="msonormal8"><span><span class="calibre10">Her şey çok gergin, herkes çok sinirliydi. Fısıldaşıyorlar, kafalarını sallıyor ve kendilerini izleyen kimse var mı diye etrafa bakıyorlardı. Ve genellikle biri izliyor oluyordu. Birileri daima izliyordu. Ya da dinliyordu. Kongre üyeleri onları ziyaret ettiği için şimdi her şey farklı olacaktı, bunu hepsi biliyordu. Devletin gelmesi an meselesiydi.</span></span></p>

      <p class="msonormal8"><span><span class="calibre10">Bir süre yalnız kalmak için oradan uzaklaşmıştı. Ama sonra müzik ve çığlıklar duyulmaya başladı. Onu geri getiren bu sesler olmuştu.</span></span></p>

      <p class="msonormal8"><span><span class="calibre10">Büyük binaya geldiğinde her şey başlamıştı bile. Yerde hareketsiz sıralar hâlinde yatan o kadar çok insan vardı ki ilk başta</span></span> <span class="calibre18">uyumaları konusunda emir aldıklarını, onların da görev bilinciyle ve sorgulamadan itaat ettiklerini, yere uzandıklarını düşündü.</span></p>

      <p class="msonormal8"><span><span class="calibre10">uyumak. uyku. uyku...</span></span></p>

      <p class="msonormal8"><span><span class="calibre10">Sonra yerde yatan anne babasını ve daha bebek olan erkek kardeşini gördü. Ama uyumuyorlardı. Hareket etmiyorlardı.</span></span></p>

      <p class="msonormal8"><span><span class="calibre10">Ne olduğunu, yerdekilerin neden hiç kalkmadıklarını anlamaya çalışarak bir süre baktı. Bazıları sessizce yerde yatıyor ve kıpırdamıyor, diğerleri ise tamamen durana kadar korkutucu bir şekilde titriyorlardı. İlacı içen veya iğne olmayı kabul eden hiç kimse tekrar ayağa kalkmadı.</span></span></p>

      <p class="msonormal8"><span><span class="calibre10">Hiçbiri. Hiçbir zaman.</span></span></p>

      <p class="msonormal8"><span><span class="calibre10">Koş.</span></span></p>

      <p class="msonormal8"><span><span class="calibre10">Koşmaya devam et.</span></span></p>

      <p class="msonormal8"><span><span class="calibre10">Koşmak zorundasın.</span></span></p>

      <p class="msonormal8"><span><span class="calibre10">Ormanın kıyısına gelince bir kütüğün üzerinden atladı. Tam o sırada onu delicesine bir acıyla yere fırlatan kurşun, sol omzuna saplandı. Bağırdı ama sonra eliyle ağzını kapatarak kendini tuttu. Yerde bir an için yatıp ne yapacağını düşünürken gözleri yanıyordu. Nefes nefeseydi. Çevreye bakıyordu. Hareket etmezse öldüğünü düşünebilirlerdi. Evet, bu işe yarayabilirdi. Ama sonra emin olmak için ya kontrol ederlerse? Ne yapması gerekiyordu? Kâbustan uyanmak istiyordu ama sanki kapana kısılmış gibiydi. Uyumuyorsan uyanamazsın. O uyumuyordu. uyuyor olmayı isterdi ama orman gerçekti. Gözyaşları, bebekler ve cesetler de. Yüzlerce ceset... İçinde yaşıyorken bir kâbustan uyanamazsın. Ya da o senin içinde yaşıyorken.</span></span></p>

      <p class="msonormal8"><span><span class="calibre10">Ayağa kalkarsa yine vururlardı. Evet, bundan emindi. Yapacaklarını biliyordu. Öldürürlerdi. Ama kalkması gerekiyordu. Kalkmak zorundaydı! Tüm bunlardan uzaklaşması için hareket etmesi gerekiyordu. Çığlık atan bebeklerden uzaklaşmak için. Sessiz cesetlerden uzaklaşmak için. </span></span></p>

      <p class="msonormal8"><span><span class="calibre10">Öyle de yaptı. Ayağa kalktı. Nefesi kesik kesik, kolunu kaplayan keskin bir acıyla ayağa kalkmayı başardı, omzundaki kurşun yarası çığlık çığlığa yanarken.</span></span></p>

      <p class="msonormal8"><span><span class="calibre10">Arkasında bir yerlerden bir ses geldi. "İşte orada!"</span></span></p>

      <p class="msonormal8"><span><span class="calibre10">Başka bir kurşun her tarafı kaplamaya başlayan karanlığı yarıp geçerken o, çalılıkların arasına fırladı. Güneş ağaçların arkasında batınca gecenin sesleri tüm ormanı içine almaya başlamıştı. Garip ve ilkel sesler çevresini sarmıştı: Nadir böcekler, vahşi kuşlar ve sadece geceleri avlanmayı tercih eden yırtıcı hayvanların rahatsız edici bağırışları... Ufukta yağmur yüklü bulutlar vardı. Koyu renkli, uzak, şişkin ve her saniye daha da çok koyulaşan.</span></span></p>

      <p class="msonormal8"><span><span class="calibre10">Acıdan gözleri karardığı için nehrin kıyısında ayağı takıldı, yere kapaklandı. Etrafında hafifçe dolanan su, hayat suyunu alıp uzak, isimsiz kıyılara götürüyordu.</span></span></p>

      <p class="msonormal8"><span><span class="calibre10">Adamların sesi geliyordu ama şimdi daha zayıftı ve havada dağılıyordu sanki. "Vurdum onu. Hadi, geri dönelim. Kaçmaya çalışan başkaları da olabilir."</span></span></p>

      <p class="msonormal8"><span><span class="calibre10">Sonra hava kararmaya başlayınca gözlerini kapattı ve gecenin, kara elleriyle tırmanıp perdeyi açarak ruhunun gizli bir köşesine süzülmesine izin verdi.</span></span></p>

      <p class="msonormal8"><span><span class="calibre10">Rüya burada sona erdi. Şimdi her gece burada uyanıyor. Gece yüreğine yerleşirken her tarafında çamurlu, kanlı sularla her gece o nehrin kıyısında ölüyor.</span></span></p>

      <p class="msonormal8"><span><span class="calibre10">Yatakta yatıyor, titremeyi engelleyemiyordu. Artık on yaşında bir çocuk değildi. Kırk yaşındaydı. Kulak kabarttı.</span></span></p>

      <p class="msonormal8"><span><span class="calibre10">Silah sesi yok. Çığlıklar yok. Sadece yerini sağlamlaştıran ve uyuyan evin yumuşak sesleri. Ve dışarıda, gecenin içinde sinsi sinsi dolaşan sonbahar rüzgârı...</span></span><span class="calibre18">üstündeki örtüyü biraz aşağı çekti. Penceresinin dışında son dördün evresindeki ay, ortalığı bir parça aydınlatıyordu. Yıldızların ışığında, sol omzundaki kurşun deliğini görebiliyordu. Tüm</span> <span class="calibre18">olanların bir rüyadan çok daha fazlası olduğunu ona anlatan yara izini. Rüya değil, yaşanmış bir olayın hatırası olduğunu...</span></p>

      <p class="msonormal8"><span><span class="calibre10">"Yakında çember tamamlanacak." dedi karanlığa. Parmağının ucuyla, kurşunun içine girdiği yerdeki yara izinin kabartısını aradı. Onun için bu yara izi, kaderinin göstergesi gibiydi. Büyük şeyler için yaratılmıştı o. Ve hiçbir şey kaderi durduramazdı. Anne babası uzun zaman önce ona böyle öğretmişlerdi. Babası ona özel biri olduğunu, doğru zaman geldiğinde görevi onun devam ettireceğini söylemişti.</span></span></p>

      <p class="msonormal8"><span><span class="calibre10">Aaron Jeffrey Kincaid, o gece gözlerini tekrar kapatmayı denemedi. Daha fazla uyuyamayacağını biliyordu. O rüyayı gördükten sonra.</span></span></p>

      <p class="msonormal8"><span><span class="calibre10">Yataktan kalktı ve yıldızların ışığının, kendisini okşaması, tamamlaması ve ona ilham vermesi için pencerenin önünde oturdu. Sadece birkaç gün içinde, yapabilmek için uğraştığı her şey gerçekleşecekti. Mesaj dünyanın her yerinde yankılanacaktı. O zamana kadar yapması gereken tek şey uyanık ve tetikte olmaktı.</span></span></p>

      <p class="msonormal8"><span><span class="calibre10">Uyanık ve tetikte.</span></span></p>

      <p class="msonormal8"><span><span class="calibre10">Her zamankinden daha akıllı ve dikkatli...</span></span></p>

      <p class="msonormal8"><span class="calibre18">***</span></p>

      <p class="msonormal8"><span class="calibre18">"Odanı mı aradı?" Cep telefonunu kulağımdan uzaklaştırmak zorunda kaldım. Ralph endişelenince sesi sol kroşesi kadar güçlü hâle gelir. "Numarayı nereden bulmuş Tanrı aşkına?"</span><br class="calibre12" /></p>

      <p class="msonormal8"><span><span class="calibre10">"Eee." -Telefonu kol mesafesinde tutuyordum artık- "konuğun adını biliyorsan otelin operatörünü arayıp odaya bağlanmak çok zor bir şey değildir sanırım."</span></span></p>

      <p class="msonormal8"><span><span class="calibre10">"Orada kaldığını nereden biliyordu?"</span></span></p>

      <p class="msonormal8"><span><span class="calibre10">"Bilmiyorum. Kalabalığın içinden biriyse perşembe günü Mindy'nin olay yerinden itibaren bizi takip etmiş olabilir."</span></span></p>

      <p class="msonormal8"><span><span class="calibre10">Ralph ağzının içinde birkaç küfür geveledi. "Neden beni dün gece aramadın?"</span></span></p>

      <p class="msonormal8"><span><span class="calibre10">Gerçekten bu konuşmayı devam ettirecek gücüm yoktu. Gözlerimi ovaladım. Pek uyumamıştım. Yine. "Ralph, bir yararı olmayacaktı nasıl olsa. Teknikteki çocukları aradım, yerini tespit edemediler. Bu sabah federal binanın karşısındaki otele taşınıyorum. Wallace beni alması için birkaç adam gönderecek. Bir de araba veriyor."</span></span></p>

      <p class="msonormal8"><span><span class="calibre10">Ralph homurdandı. "Geç bile kaldı." Yanımdaki masanın üze</span></span><span class="calibre18">rinde duran dosyalardan birine bir deste kâğıt sokmaya çalışırken telefonu kulağımın altına sıkıştırmama olanak sağlayacak kadar sakinleşmişti. Söylediğim şeyi kafasında ölçüp biçiyor olmalıydı ki biraz sonra şöyle sordu: "Bu, benim düşündüğüm şey mi demek oluyor?"</span></p>

      <p class="msonormal8"><span><span class="calibre10">Dün gece otele gelince odada bekler vaziyette bulduğum valizime ve sırt çantama baktım. Ralph sözünü tutup göndermişti onları. Valiz iş, sırt çantası ise eğlence içindi. Aylardır, konferanstan sonra birkaç günümü Linville Gorge'a tırmanarak geçirmeyi planlıyordum. Ama şimdi fırsat çıkacak gibi gözükmüyordu.</span></span></p>

      <p class="msonormal8"><span><span class="calibre10">"Evet. Sanırım birkaç gün daha buralarda olacağım. Ajandamda yapılmayı bekleyen acil bir şey yok. Ve bu herif şimdiden iki hata yaptı: Alışveriş merkezinde bizi bekleyerek ve beni otelden arayarak. Kendine fazla güveniyor. Hâlâ Jolene'i kurtarabiliriz."</span></span></p>

      <p class="msonormal8"><span><span class="calibre10">"Tabi hayattaysa." Sesi çok sert geliyordu.</span></span></p>

      <p class="msonormal8"><span><span class="calibre10">Katilin kızımdan bahsettiğini ona anlatmalı mıydım bilemedim çünkü davadan çekilmemi isteyebilirdi. Ama yine de söylemeye karar verdim. Me de olsa karşımdaki Ralph'ti. "Bir kızım olduğunu biliyor Ralph. Ondan bahsederken adını kullandı. Nerede olduğunu biliyor olabilir. Tessa'nın ve ailemin güvende olduklarından emin olmak zorundayım."</span></span></p>

      <p class="msonormal8"><span><span class="calibre10">"Onları Denver'da güvenli bir eve aldırırız."</span></span></p>

      <p class="msonormal8"><span><span class="calibre10">İşte Ralph buydu. İyi bir adam.</span></span></p>

      <p class="msonormal8"><span><span class="calibre10">"Aslında Ralph, onu görmem gerek." Dün gece İllüzyonistle konuştuktan sonra, meseleleri uzun uzadıya düşünmek için çok vaktim oldu. Adrenalin seviyem öyle yükseldi ki sakinleşmek için oda kapısının çerçevesinde yirmi dakika boyunca barfiks çekmem gerekti. Mükemmel bir egzersiz. Tabi, kapıda yapınca sadece parmak uçlarınızı kullanabiliyorsunuz. Egzersiz yapmaya ilk başladığımda bu hareketi sadece bir kez yapabilmek iki yılımı almıştı, on kez yapabilmek içinse bir yıl daha uğraştım. On yıl önceydi bu. O zamandan beri biraz daha iyiyim.</span></span></p>

      <p class="msonormal8"><span class="calibre10"> </span><span class="calibre18">'"Onu görmek' derken neyi kastediyorsun?"</span></p>

      <p class="msonormal8"><span><span class="calibre10">Derin bir nefes aldım. "Tessa'yı görmem gerek Ralph. Şahsen. Gerçek şu ki ikimiz de zor bir süreçten geçiyoruz. Christie'- nin ölümü hakkında hiç doğru dürüst konuşmadık. Şimdi de bu ölen kızlar, bu dava... üstüme üstüme geliyor. Onunla aramı düzeltmem gerek. Senin de bir çocuğun var Ralph, neden bahsettiğimi biliyorsun. Annemle babam orada kalabilir ama Tessa olmaz. Ya ben birkaç gün için Denver'a geri dönerim ya da Büro onu buraya getirmek zorunda."</span></span></p>

      <p class="msonormal8"><span><span class="calibre10">"Pat, yapamayacağımı biliyorsu... " "Ona yakınlarda güvenli bir ev bul Ralph." Valize baktım. "Ya yaparsın ya da hemen şimdi Colorado'ya gidiyorum."</span></span></p>

      <p class="msonormal8"><span><span class="calibre10">Kapının vurulduğunu duyup delikten kontrol ettim. Dışarısı hâlâ karanlık olsa da kapımın önünde dikilen iki kızgın görünüşlü polis memurunu görebiliyordum. İkisi de tıraş olma yaşında göstermiyordu. Biri, bir araba anahtarını havaya kaldırıp gözetleme deliğini hipnotize etmeye çalışıyormuş gibi önünde salladı. İyi. Kiralık arabam gelmiş. Kapıyı açtım.</span></span></p>

      <p class="msonormal8"><span><span class="calibre10">"Evet Ralph? Bekliyorum."</span></span></p>

      <p class="msonormal8"><span><span class="calibre10">Küfretti. Bu bazen kötü bazen de iyi bir işarettir. Bu seferkinin zamanlamasından, lehime olduğunu düşündüm. "Tamam," dedi. "Bunu söylediğime inanmıyorum ama yapacağım. Ama ikiniz aranızı düzeltir düzeltmez sen davaya odaklanabilesin diye o Denver'a geri dönecek. En fazla iki gün kalabilir." "Dört." "Üç."</span></span></p>

      <p class="msonormal8"><span><span class="calibre10">"Anlaştık."</span></span></p>

      <p class="msonormal8"><span><span class="calibre10">Kapıyı açıp başımla çantalarımı işaret ettim. Üç dakika daha, yaşlı gösteren, genç olanına işaret etti. Genç olan mırın kırın etti ama sonunda sırt çantamı almak için isteksizce içeri girdi. Ralph'e, Tessa'nın binmesini istediğim uçağın uçuş numarasını söyler</span></span><span class="calibre18">ken, valizimi kaptım ben de.Uçak, dağ zamanına göre, Denver'dan sabah ll:20'de ayrılıyor ama zaman farkı yüzünden Charlotte'a akşam 18:16'dan önce varamıyordu. Ergen polis homurdandı: "Bu şeyin içinde ne var? Tuğla mı?"</span></p>

      <p class="msonormal8"><span><span class="calibre10">"Tırmanma aletleri." dedim sessizce.</span></span></p>

      <p class="msonormal8"><span><span class="calibre10">Sonra da Ralph'e bilet fiyatını söyledim. Ve yine telefonu </span></span><span class="calibre18">kulağımdan uzaklaştırmak zorunda kaldım.</span><span class="calibre18">Polis kafasını salladı ve kapıya kadar arkamdan geldi.</span><span class="calibre18">Dikkatimi yine Ralph'le yaptığımız konuşmaya verdim.</span></p>

      <p class="msonormal8"><span><span class="calibre10">"Denver'dan bir ajanı ona eşlik etmesi için ayarlaman </span></span><span class="calibre18">gerekecek. Bir dakika bile yalnız bırakılmasını istemiyorum.</span></p>

      <p class="msonormal8"><span><span class="calibre10">Bu adam ortalıkta dolaşırken olmaz."</span></span></p>

      <p class="msonormal8"><span><span class="calibre10">"Mükemmel. Bir bilet daha."</span></span></p>

      <p class="msonormal8"><span><span class="calibre10">"Ralph."</span></span></p>

      <p class="msonormal8"><span><span class="calibre10">"Tamam." İçini çekti. "Başka bir şey? Bermudaya bir yolculuk, belki?"</span></span></p>

      <p class="msonormal8"><span><span class="calibre10">"İyi olurdu. Belki bu kış, daha sonra." "Ancak rüyanda görürsün."</span></span></p>

      <p class="msonormal8"><span><span class="calibre10">Akşam Tessa'yı görebileceğime ikna olduktan sonra davaya atladım. "Herhangi bir gelişme var mı? Jolene'le ilgili."</span></span></p>

      <p class="msonormal8"><span><span class="calibre10">"Henüz değil." dedi keyifsizce. "Alışveriş merkezinde adamın videosunu buluruz diye umuyordum ama kameralar sadece müşterilerin giriş noktalarını çekiyormuş, kızın anahtarlarının çalındığı mola alanlarını değil. Ama ne olur ne olmaz diye birilerinin çekimleri kontrol etmesini istedik." "Garaj?"</span></span></p>

      <p class="msonormal8"><span class="calibre19"><span><span class="calibre10">* Dağ zamanı (Mountain Time): ABD'de kullanılan zaman</span></span><span class="calibre18">dilimlerinden biri (Ç.N.).</span></span></p>

      <p class="msonormal8"><span class="calibre18">"Hayır. Kamera yok."</span><br class="calibre12" /></p>

      <p class="msonormal8"><span><span class="calibre10">"Mantıklı."</span></span></p>

      <p class="msonormal8"><span><span class="calibre10">Arabanın bagajını açtım, çantalarımı içine koyduk.</span></span></p>

      <p class="msonormal8"><span><span class="calibre10">"Balistikçiler kurşunu inceliyor ama ön muayeneye göre, kurşun, güvenlik görevlilerine zimmetli silahlardan herhangi biriyle uyuşmadı. Yerel polis tüm güvenlikçileri kontrol ediyor. Şimdiye kadar baktıklarından ikisi ilginç göründü. Biri Jolene'le aynı caddede oturuyor. Asheville'e gelmeden önce onunla konuşmayı düşünüyorum."</span></span></p>

      <p class="msonormal8"><span><span class="calibre10">Başımla polislere teşekkür edip kiralık arabanın direksiyonuna geçtim. Birbirlerine bir şeyler mırıldanarak uzaklaştılar, belli ki bu sabah "Belboy" ve "Çırak" oyununu oynamaktan hoşlanmamış- lardı. "Hımm. İyi. Bir kontrol et. Ama o olacağını sanmıyorum. Hatta onu işaret eden deliller bile olabilir ama temize çıkacaktır."</span></span></p>

      <p class="msonormal8"><span><span class="calibre10">"Ne demek istiyorsun?"</span></span></p>

      <p class="msonormal8"><span><span class="calibre10">Farları yakıp arabayı yavaşça uyanan güne doğru sürdüm. "Adamımızın bir sokak aşağıda oturan bir kızın peşinden gidecek ya da alışveriş merkezindeki videodan bulunup yakalanacak kadar aptal olduğunu düşünmüyorum. Bütün bunları düşünmüştür. Ayrıca, büyük resmi düşün. Bu sadece karışık bir yapbo- zun tek bir parçası. Serideki herhangi biri. Hatırlasana, avlanan katiller genellikle her suçla birlikte avlanma alanlarını biraz daha genişletirler, kendi mahallelerine doğru daraltmazlar. Ama kim bilir. Adamla konuş. Ne öğrenebileceksin bir bak. Bu arada, vurulan herif nasıl?"</span></span></p>

      <p class="msonormal8"><span><span class="calibre10">Ralph ağzında geveleyerek: "Yaşayacak. Bir daha konuşamayabilir ama. Kurşun biraz daha sağa kaymış olsaydı... " dedi.</span></span></p>

      <p class="msonormal8"><span><span class="calibre10">Dikiz aynasına baktım ve bir çift far gördüm.</span></span></p>

      <p class="msonormal8"><span><span class="calibre10">"Biliyorum, biliyorum." illüzyonist'in alaylı sözleri kafamın içinde yankılanıyordu: "Sen de ben de biliyoruz ki onu öldürmeye niyetim yoktu." "Adamı öldürmek için ateş etmedi bence, Ralph. Keskin nişancı olabilir. Şerif Wallace bu konuyu bir araştırsın."</span></span></p>

      <p class="msonormal8"><span class="calibre10"> </span><span class="calibre18">Ralph'in telefonun diğer ucunda başını salladığını hayal ettim. "Olay sırasında adamla birlikte olan kızla konuşmaya çalıştık." dedi. "Ama pek bir şey alamadık. Çok sarsılmıştı." "Evet. Kolay bir durum değil." Otobandaki trafiğe karışıp telefonu diğer elime aldım.</span></p>

      <p class="msonormal8"><span><span class="calibre10">"Satranç parçasının arabaya nasıl girdiği hakkında bir fikri yok. Bu kadarını öğrenebildik sadece. Anderson'un karısı çok konuşkandı ama. Anderson, vurulan adamın adı. Adam Kuzey Carolina üniversitesi'nde İngilizce öğretmeniymiş. Kız, öğrencilerinden biri." "Harika."</span></span></p>

      <p class="msonormal8"><span><span class="calibre10">"Karısına her cuma gecesi poker oynadığını söylüyormuş. Görünüşe göre düzenli bir şey." Kalıp bir hareket. Evet.</span></span></p>

      <p class="msonormal8"><span><span class="calibre10">Biliyordu. İllüzyonist orada olacaklarını biliyordu. "Kız, hep önce arabada başladıklarından, sonra aşağı sokaktaki otele geçtiklerinden bahsetti. Adam bundan tahrik oluyormuş."</span></span></p>

      <p class="msonormal8"><span><span class="calibre10">"Bu kadar ayrıntıya ihtiyacım yoktu Ralph." dedim. "Ama titizliğini takdir ettim." Bundan sonra konuşma bitti. İkimiz de aklı- mızdakilerin çoğunu söylemiştik. Güneş daha tam olarak doğ- mamışsa da, önümde ufuk çizgisi kehribar rengine ve kırmızıya dönmüştü. "Bu kadar mı?" dedi sonunda.</span></span></p>

      <p class="msonormal8"><span><span class="calibre10">Farlar beni takip ediyordu. Dört araba geride duruyordu. Bir şey daha vardı.</span></span></p>

      <p class="msonormal8"><span><span class="calibre10">Blue Ridge Bulvarı'ndaki trafiğe karıştım. "Ralph, lens </span></span><span class="calibre18">meselesi... "</span></p>

      <p class="msonormal8"><span><span class="calibre10">"Evet?"</span></span></p>

      <p class="msonormal8"><span><span class="calibre10">"Canımı sıkıyor. Suçlar arasında bağlantı kuruyor."</span></span></p>

      <p class="msonormal8"><span class="calibre10"> </span><span class="calibre18">"Kurdeleler ve satranç parçalan kurmuyor mu zaten?" "Bu daha derin bir şey. Başka bir şey." "Gösteriş yapmak?"</span></p>

      <p class="msonormal8"><span><span class="calibre10">"Belki. Bilmiyorum. Lensleri Jolene'den çaldı ve Mindy'ye taktı. Gelecekteki bir kurbandan bir parça alarak olay yerleri arasında bağlantı sağlıyor. Böylesini daha önce hiç görmemiştim."</span></span></p>

      <p class="msonormal8"><span><span class="calibre10">Gaza basıp birkaç araba geçtim. Bir gözüm dikiz aynasındaydı.</span></span></p>

      <p class="msonormal8"><span><span class="calibre10">Ralph bir süre sessiz kaldı, her şeyi ayrıntısıyla düşündüğünü anladım. "Ama bu bizi bir sonraki kurbanına götürecek bir ipucu olsa bile, devam etmek için yeterli bir şey değil. Çalıntı lensler, düşünsene!" "Mesele de o zaten. Cinayetleri durdurmamızı istediğini sanmıyorum." dedim. "Sanırım onlu durduramayacağımızı anlamamızı istiyor."</span></span></p>

      <p class="msonormal8"><span><span class="calibre10">İzlediğim araba birkaç arabayı geçti. Arkamda aynı mesafede kaldı.</span></span></p>

      <p class="msonormal8"><span><span class="calibre10">"Bak." dedim. "Dizüstü bilgisayarımı almaya federal binaya gidiyorum -dün gece aceleyle çıkınca orada bırakmıştım- sonra Mindy'nin olay yerine tekrar bakmaya gideceğim. Adli tıpçı ölüm zamanını sabah sekizle on bir arası olarak belirledi."</span></span></p>

      <p class="msonormal8"><span><span class="calibre10">"Olay yerlerini cinayetin işlendiği saatlerde görmenin senin için neden bu kadar önemli olduğunu hiç anlayamıyorum." "Bir şeyleri fark edebilirsin. Işık belki. Hareket kalıpları. Katilin gördüklerini görürsün. Suçun içeriğini anlamamı sağlıyor. Dinle Ralph, sanırım takip ediliyorum." "Ne?"</span></span></p>

      <p class="msonormal8"><span><span class="calibre10">"Bir araba. Otelden ayrıldığımdan beri arkamda. Ama belli etmiyor. Her kimse, deneyimli biri." "Ne yapmak istiyorsun?" "Önümde bir tünel var. Bir fikir geldi aklıma." </span></span></p>

      <p class="msonormal8"><span><span class="calibre10">Yol üç yüz metre kadar ileride, bir dağın yan tarafını bölüp geçen bir tünele giriyordu. Gaza basıp hızla tünele yaklaştım. Beni takip eden araç trafiğe takıldı çünkü otoban tünele yaklaşınca daralıyordu.</span></span></p>

      <p class="msonormal8"><span><span class="calibre10">Kaç araba geride olduğuna dikkat ettim -dört- sonra tünele girip farları söndürdüm. Böylece arkamdaki arabalar onlardan ne kadar ileride olduğumu anlayamayacaklardı. Gaz pedalına basarak farların geride kalmasını izledim. Birkaç saniye sonra dağın diğer tarafından çıktım, sağa çekip çakıl taşlarından bir bulut oluşturarak geri vitesle, soteye yattım.</span></span></p>

      <p class="msonormal8"><span><span class="calibre10">Artık, tünelden çıkan arabaları görebilecektim ama onlar beni göremeyecekti.</span></span></p>

      <p class="msonormal8"><span><span class="calibre10">Bekledim. Her an çıkabilirdi. Şimdi kartlar benim elimdeydi.</span></span></p>

      <p class="msonormal8"><span><span class="calibre10">Takip eden ben olacaktım.</span></span></p>

      <p class="msonormal8"><span><span class="calibre10">İlk araba çıktı.</span></span></p>

      <p class="msonormal8"><span><span class="calibre10">Bekledim...</span></span></p>

      <p class="msonormal8"><span><span class="calibre10">İkinci araba.</span></span></p>

      <p class="msonormal8"><span class="calibre18">Direksiyonu sıktım. Kalbim deli gibi atmaya başladı. Katil mi bu? Dün gece beni aradıktan sonra otelin önünde mi bekledi? üç numara.</span><br class="calibre12" /></p>

      <p class="msonormal8"><span><span class="calibre10">Takip etmeye hazırlandım. Keşke arabanın markasını ve modelini görebilseydim diye düşündüm. Neyse, birkaç saniye içinde öğrenecektim. Bekledim...</span></span></p>

      <p class="msonormal8"><span><span class="calibre10">Saniyeler geçti. Araba gelmedi.</span></span></p>

      <p class="msonormal8"><span><span class="calibre10">Biraz daha bekledim ve arabayla dönüp tünelin diğer tarafına geri gittim ama orada değildi. Yol boştu. Hızlandığında ne yapmayı planladığımı fark etmiş olmalı.</span></span></p>

      <p class="msonormal8"><span><span class="calibre10">Hiç tünele girmedi.</span></span></p>

      <p class="msonormal8"><span><span class="calibre10">Hayal kırıklığı mı hissetmeliydim yoksa rahatlamalı mıydım, bilemedim. Bu da yerine oturmayan bir başka yapboz parçasıydı.</span></span></p>

      <p class="msonormal8"><span><span class="calibre10">Sonunda Asheville'e gitmek üzere tünelin diğer tarafına sürdüm arabayı. Ralph'i aradım ve olanları anlattım. "Şerif Wallace'a, o iki polis memuruyla konuşmasını söyleyeceğim... " Sesi gidip geliyordu. "... Bakalım herhangi biri, park alanında bekleyen veya seni takip eden bir araba görmüş mü?" Telefon konusunda haklıymış. Şarja ihtiyacı vardı. Hem de acilen.</span></span></p>

      <p class="msonormal8"><span><span class="calibre10">Parazitlenmeden dolayı sesi gidip gelmeye başlamıştı. "Sesin gelmiyor," dedim.</span></span></p>

      <p class="msonormal8"><span><span class="calibre10">"... Gönderiyorum." Ralph konuşmaya devam ediyordu ama cümlenin ortasında ses tamamen kesildi. Telefon ölmüştü. Ölü. </span></span><span class="calibre18">Eee, duruma uygundu.</span></p>

      <p class="msonormal8"><span><span class="calibre10">Birdenbire etrafımda beliren koyu renk dağlara baktım. Dağların üzerindeki kabarık sabah bulutları, doruklardaki kırmızı güneş ışıklarını emiyordu. Bir an için bana, gökyüzünden sarkmış, kanla kaplı dev, gri cesetler gibi gözüktüler.</span></span></p>

      <p class="msonormal8"><span><span class="calibre10">Dostum, başka bir iş bulmalıyım.</span></span></p>

      <p class="msonormal8"><span><span class="calibre10">Radyoyu açtım ve davayı düşünmemek için müzik bulmaya çalıştım. Ölümü düşünmemek için. Birkaç acikli country müzik parçası gelip gitti, sonra parazitlenip bozuldu. Çoğunlukla yakalayabildiklerim, sadece vaaz kanallarıydı.</span></span></p>

      <p class="msonormal8"><span><span class="calibre10">Kanalı değiştirip sonra tamamen kapattım. Ama çok geçti. İncil'den okudukları satırlar, hastane odasının köşesindeki sert, turuncu sandalyede oturuşumu, Christie'yi yatakta yatarken izleyişimi, görebildiğim sadece Tanrı'nın zalimliğinin tam önümde yatan kanıtıyken Peder Donovan Richman- 'ın Tanrı'nın iyiliği hakkında konuşmasını dinlemek zorunda kalışımı hatırlattı.</span></span></p>

      <p class="msonormal8"><span><span class="calibre10">Gelmesini Christie istemişti. Küçük bir apartman altı kilisesine gidiyordu, adam da yeni papazlarıydı. Kiliseye kabul edilince, Peder'den gelmesini rica etti. Peder Donovan Richman. Ne isim ama. Kiliseden başka biri daha geliyordu; Emekli, Afrika kökenli bir Amerikan beyefendisi Benjamin Grayson. Pederin gönüllü yardımcılarından biriydi ve konuşmalarından, evden veya hastaneden çıkamayan yaşlı ve hastalara hizmet veren "ziyaret biriminden onun sorumlu olduğunu anlamıştım.</span></span></p>

      <p class="msonormal8"><span><span class="calibre10">Onlar konuşurken çoğunlukla köşedeki turuncu sandalyede oturuyordum, yani Richman konuşurken. Diğerleri çoğunlukla sadece dinliyordu.</span></span></p>

      <p class="msonormal8"><span><span class="calibre10">Richman, Tanrı'nın acı çekmemize izin vermesi meselesiyle </span></span><span class="calibre18">ilgili klişelerle doluydu ve Christie ne zaman Hz. İsa'yla veya cennetle ilgili bir şeyler fısıldasa başını uysallıkla sallıyordu. Benja- min sadece sessizce oturuyor, Christie'nin elini tutuyor, bazen de koca koca gözyaşları akıtıyordu.</span></p>

      <p class="msonormal8"><span><span class="calibre10">Bu yolla ne demek istiyordu bilmiyorum ama bana göre Peder Richman, Christie'nin acısının sıradan bir şey gibi ve ona yaşam hakkında önemli bir şeyler öğretmek için Tanrı tarafından gönderilen bir tür kozmik hayat dersi gibi gözükmesini sağlıyordu. Ben, Tanrı'nın onu seven insanlara işkence edeceğine inanmakta zorlanıyorum. Tanrı'yı da sevgiyi de o kadar iyi bilmiyorum ama işkencenin bu ikisini bir araya getiren şey olmadığını biliyorum.</span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">İllüzyonist bilgisayar faresini hafifçe oynatınca, ekran uyku modundan çıktı. Sabahın ilk ışıkları pencereden giriyor, parmaklarının arasında dans ediyordu. Güzel bir sabah. Güzel!</span></span></p>

      <p class="msonormal8"><span><span class="calibre10">Bilgisayarının sık kullanılanlar bölümündeki bazı web sitelerinde dolaştı ve Jolene Brittany Parker'ın kaçırılmasıyla ilgili en son haberlere bir göz attı. Hatta kızla ilgili birkaç yazıyı bilgisayarına indirdi. Çoğunlukla standart yazılardı ama birkaçı aslında ilginçti. Yaptığı iş hakkında insanların ne yorumlarda bulunduğunu görmek her zaman çok eğlenceliydi.</span></span></p>

      <p class="msonormal8"><span><span class="calibre10">"Şuna bak Jolene." diye seslendi omzunun üzerinden. "Ailen fidye mektubu bekliyormuş."</span></span></p>

      <p class="msonormal8"><span><span class="calibre10">Cevap yok.</span></span></p>

      <p class="msonormal8"><span><span class="calibre10">Ah, tabi, normal.</span></span></p>

      <p class="msonormal8"><span><span class="calibre10">Neredeyse kıkır kıkır gülecekti. Fidye mektubu! Kim olduğunu sanıyorlardı?</span></span></p>

      <p class="msonormal8"><span><span class="calibre10">Sanki parayla ilgileniyormuş gibi.</span></span></p>

      <p class="msonormal8"><span><span class="calibre10">Buz kadar soğuk olan portakal suyundan bir yudum aldı ve suç heveslilerinin yazıştığı, konunun "uzmanı" birkaç müdavimin</span></span></p>

      <p class="msonormal8"><span class="calibre10"> </span><span class="calibre18">Sarı Kurdeleli katilin profili çıkarma teşebbüsünde bulunduğu bir sohbet odasına girdi.</span></p>

      <p class="msonormal8"><span><span class="calibre10">Aptalca cevaplan inceleyerek listenin aşağılarına indi.</span></span></p>

      <p class="msonormal8"><span><span class="calibre10">"Catcheml6" isimli biri katilin: "Kadınlardan hiçbiriyle seks yapmadığına göre, gizli homoseksüel eğilimleri olan, belli ki düzensiz içine kapanık biri" olduğunu yazmıştı.</span></span></p>

      <p class="msonormal8"><span><span class="calibre10">Geri zekâlı.</span></span></p>

      <p class="msonormal8"><span><span class="calibre10">"Deadhunterlzero" isimli biri şöyle düşünüyordu: "Soruşturmada aranan şahsın, askerî deneyimi var ve büyük ihtimalle, ani şiddet davranışı sebebiyle askerlikten ihraç edilmiştir. İkamet ettiği sabit bir adresi yok veya karavanda yaşıyor. Düşük standartları olan bir işte çalışıyor ve Alman çoban köpeği var."</span></span></p>

      <p class="msonormal8"><span><span class="calibre10">Bunları okumak komikti. "25 ile 40 yaşları arasında beyaz bir erkek." yazıyorlardı. "Antisosyal, boşanmış, düşük zekâlı... " Gibi, gibi, gibi. Karbon kopya karakter analizcileri. Ahmaklar. Embe- siller. Kimle uğraştıkları konusunda hiçbir fikirleri yok.</span></span></p>

      <p class="msonormal8"><span><span class="calibre10">Ajan Jiang'ın kendisi hakkında ne düşündüğünü merak etti. Kendisi onunla ilgili ne düşündüğünü biliyordu ama. Ah, evet. Onunla ilgili ne düşündüğünü çok iyi biliyordu. İp, kurdele ve en sevdiği gümüş bıçakla birlikte ay ışığında ikisi ne çok eğlenirlerdi.</span></span></p>

      <p class="msonormal8"><span><span class="calibre10">Hayal edebiliyordu. Yüzünü. Vücudunu. Nefes almak için ağzını açtığında boğazının alacağı şekli.</span></span></p>

      <p class="msonormal8"><span><span class="calibre10">Mımm.</span></span></p>

      <p class="msonormal8"><span><span class="calibre10">Ama şimdi bununla ilgili gereğinden fazla fantezi kurmamak gerçekten daha iyiydi. Onun da zamanı gelecekti.</span></span></p>

      <p class="msonormal8"><span><span class="calibre10">Sonra tabi, Dr. Bowers vardı. Suçun coğrafyası, zaman ve bir de mekân -bakın, aynı zamanda şairdi de! ile ilgili tüm konuşmalarına rağmen Patrick bir katilin kafa yapısını anlayabiliyordu. Evet, bir şekilde nasıl bir duygu olduğunu anlayabiliyordu. Belki de bu yüzden karakter analizcilerini dinlememek konusunda hava</span></span> <span class="calibre18">attı. Çünkü kendi nedenlerinden, kalbindeki karanlık tünellerden korkuyordu. Orada bir şey vardı. Evet. Düşünmeye değer bir şey.</span></p>

      <p class="msonormal8"><span><span class="calibre10">Sarı Kurdeleli katilin çocukken, büyük ihtimalle, nasıl yangın çıkardığı, yatağını ıslattığı ve küçük hayvanlara işkence ettiğiyle ilgili ahmakça paragraflardan birini daha okudu.</span></span></p>

      <p class="msonormal8"><span><span class="calibre10">Evet, üçte bir hiç de fena değildi.</span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Christie, sekiz ay önce bugün, yağmurlu bir pazartesi öğleden sonrasında öldü. Şubatın sonunda. Bahar gelmeye, kış yok olmaya çalışıyordu. İki mevsim arasında öldü, yıl içindeki boşluklardan birinde. Ölmeden önceki gün, Peder Richman nasıl olduğumu sordu. İyi olduğumu söylediğimde kibarca ölümle yüzleşmeye hazır olup olmadığımı sordu. Kendi ölümümle yüzleşmeye hazır olduğumu ama Christie'ninkine hazır olmadığımı ve asla olmayacağımı söyledim. Asla. Cevabımdan tatmin olmadı. Geldiği için teşekkür etmeye çalıştım ve tüm bunlar hakkında konuşmak için aslında çok </span></span><span class="calibre18">uygun bir zaman olmadığını ve Christie'nin de benim de</span><span class="calibre18">gerçekten minnettar olduğumuzu...</span><span class="calibre18">Öfkelenmeye başladığımı hissediyordum. Şimdi bile</span><span class="calibre18">direksiyonu sıktığımın farkındaydım.</span></p>

      <p class="msonormal8"><span><span class="calibre10">Çünkü vazgeçmiyordu.</span></span></p>

      <p class="msonormal8"><span><span class="calibre10">Kesinlikle vazgeçmiyordu.</span></span></p>

      <p class="msonormal8"><span><span class="calibre10">Lafımı kesti. "Sonsuzluğu hafife almayın Dr. Bowers.</span></span></p>

      <p class="msonormal8"><span><span class="calibre10">Sıranızın ne zaman geleceğini asla bilemezsiniz." İlgisi </span></span><span class="calibre18">içten gibiydi ama zamanlaması berbattı.</span></p>

      <p class="msonormal8"><span><span class="calibre10">"Teşekkürler." dedim. "Aklımda tutarım."</span></span></p>

      <p class="msonormal8"><span><span class="calibre10">Kapıya doğru yürürken: "Çok okuyan bir adama </span></span><span class="calibre18">benziyorsunuz, Pascal'ın bahis teorisini hiç duydunuz </span><span class="calibre18">mu?" diye sordu.</span></p>

      <p class="msonormal8"><span class="calibre18">Tabi ki Pascal'ı ve bahis teorisini duymuştum. Blaise Pascal, tarihteki en büyük matematikçilerden ve benim de en beğendiğim yazarlardan biriydi. Onun öncü çalışmalari olmasaydı bilgisayarlar -ve coğrafi karakter analizi- icat edilemeyebilirdi. "Bizi çektiğimiz acılar konusunda teselli eden tek şey, dikkatimizin dağılmasıdır. Ama bu aynı zamanda en büyük acılarımızdandır." Bu sözü yıllar önce okumuş ve bir daha unutmamıştım. Hayatımı anlatıyor gibiydi.</span><br class="calibre12" /></p>

      <p class="msonormal8"><span><span class="calibre10">"Evet, Pascal'ı biliyorum." dedim. "Ama asla bahis teorisinin bir hayranı olmadım. Tanrı üzerine bahis oynama fikrini doğru bulmuyorum."</span></span></p>

      <p class="msonormal8"><span><span class="calibre10">"Ama neden Tanrı üzerine bahse girmek istemeyesiniz </span></span><span class="calibre18">ki?"</span></p>

      <p class="msonormal8"><span><span class="calibre10">Derin bir nefes aldım. Bir yanımla Tanrıya inanıyordum ama diğer yanım bundan pek emin değildi. Şüphelerim vardı, özellikle de Christie ile birlikte olduğum o hastane odasında. "Çünkü bahse giren birini tanıyorum." Ölmek üzere olan karımın beni duymaması için fısıltı hâlinde konuşuyordum. "Ve Tanrı onu yüz üstü bıraktı."</span></span></p>

      <p class="msonormal8"><span><span class="calibre10">Söylediğim cümle, dilimin üstünde zehir gibi bir tat bıraktı. Sert ve kırıcı sözler olduğunun farkındaydım ama umrumda değildi. Konuyu açan Richman'dı. Çok zorlamıştı. "Şimdi izninizle." dedim. Ona ve Benjamin'e kapıyı gösterdim.</span></span></p>

      <p class="msonormal8"><span><span class="calibre10">"Tanrı'ya bir şans verin," diye ısrar etti. "Kaybedecek bir şeyiniz yok ki."</span></span></p>

      <p class="msonormal8"><span><span class="calibre10">Ve bu, bardağı taşıran son damla oldu. "Gerçek dışında." diyerek geri atış yaptım. "Sonunda gerçekten anlamı olan tek şey bu: Neye inandığınızdan, size yarar sağlayan her şeyden daha önemli olan şey. Pascal'ın bahis teorisinin yanlış tarafı bu Peder. Karşılığında şimdi ya da sonsuzlukta alınacak şeyler üzerine kurulmuş, gerçek üzerine değil. Pascal'a göre, Tanrı eğer gerçekten varsa ve sen ona inanırsan cennete gidersin. Ama inanırsan ve o </span></span><span class="calibre18">yoksa en azından bu dünyada huzur ve umut içinde yaşarsın. Doğru mu?" </span></p>

      <p class="msonormal8"><span><span class="calibre10">Başıyla onayladı.</span></span></p>

      <p class="msonormal8"><span><span class="calibre10">"Ama Peder," dedim. "Eğer Tanrı yoksa bu inanç daha mutlu bir hayat sürmene yarasa bile, var olduğuna inanmamalısın. Çünkü bir yalana inanıyor olursun. Bir yalanı yaşarsın. Hayatımın bir yalan üzerine kurulmasını istemiyorum, bu yalan rahatlatıcı bir yalan bile olsa. Gerçek üzerine bahis oynamayı tercih ederim." Richman, bir şey söylemek için ağzını açtı ama sonra durdu. Önce bana, sonra Benjamin'e, sonra tekrar bana baktı. Cevap vermedi. Hiçbir şey söylemedi. Tanıştığımızdan beri ilk kez söyleyecek bir şeyi yoktu. İşte o an, Benjamin gülümsedi ve kibarca omzuma vurdu. "Çok inançlı bir insansınız Dr. Bowers." dedi. Sözleri beni afallatmıştı. "Ne?"</span></span></p>

      <p class="msonormal8"><span><span class="calibre10">"İyiye inanç, doğruya inanç. Günümüzde birçok insan bunlara sahip değil. Size gıpta ediyorum." Ve bunu söyledikten sonra çıktı.</span></span></p>

      <p class="msonormal8"><span><span class="calibre10">Az önce söylediğim her şeyi, kullandığım her argümanı kabul ederek yerle bir etmişti. "Teşekkürler." diye mırıldandım.</span></span></p>

      <p class="msonormal8"><span><span class="calibre10">Richman da omzumu sıvazladı. "Haklı." dedi. "Ve bana da üzerinde düşünmem için bir konu verdiniz. Teşekkürler." Sonra o da çıktı. Christie'nin yanına oturdum ve ağladım. </span></span></p>

      <p class="msonormal8"><span><span class="calibre10">İllüzyonist klavyeyi yerine itip deri kaplı günlüğünü çıkardı. Sanal âlemdeki embesillere ayırdığı zaman bugünlük yeterdi.</span></span><span><span class="calibre10">Zihnindeki görüntüler hâlâ tazeyken dün geceyle ilgili </span></span><span class="calibre18">izlenimlerini yazmanın zamanı gelmişti. Jolene. Yumuşak,</span><span class="calibre18">ürkek, korku içindeki Jolene...</span><span class="calibre18">uzun, lezzetli geceyi zihninden boşaltma zamanı.</span><span class="calibre18">Kaleminden çıkan sözcükler hızlı ve akıcıydı. Sanki aklı </span><span class="calibre18">ateş almış gibi, el yazısıyla birlikte, düşünceleri sayfanın </span><span class="calibre18">üstünde dumandan izler bırakıyordu. Önceki gece yaşanan </span><span class="calibre18">her duyguyu geri getiriyordu. Ah, işin bu kısmını ne kadar </span><span class="calibre18">çok seviyordu. Gece boyunca biriktirdiği duyguları kâğıda </span><span class="calibre18">dökmeyi.</span></p>

      <p class="msonormal8"><span><span class="calibre10">Yine de...</span></span></p>

      <p class="msonormal8"><span><span class="calibre10">Birlikte geçirdikleri geceyi tekrar düşündüğünde, her ne kadar çök eğlenceli geçmiş olsa da, biraz hayal kırıklığı yaşadığını itiraf etmek zorundaydı. Her zaman olduğu gibi. Şimdiye kadarkilerin arasında en heyecan verici bu olmuştu. Ah evet, bu kadarı doğruydu. Ama sonunda o da tıpkı diğerleri gibiydi. Bütün işler, son </span></span><span class="calibre18">can çekişmeler bittikten sonra, hayal kırıklığı duygusu yaralıyordu.</span></p>

      <p class="msonormal8"><span><span class="calibre10">Birini öldürmekle ilgili fantezileri, gerçek ölümlerin kendilerinden her zaman daha heyecan verici olmuştu. Gerçeklik o kadar da iyi değildi.</span></span><span class="calibre18">Ama bir dahaki sefere olacaktı. Kendine söyleyip durduğu </span><span class="calibre18">buydu. Devam etmesini sağlayan buydu, ümit, -gerçekten </span><span class="calibre18">bunu ümit ediyordu- nihayet bir dahaki sefere aradığını </span><span class="calibre18">bulabilmek.</span></p>

      <p class="msonormal8"><span><span class="calibre10">Bu sefer.</span></span></p>

      <p class="msonormal8"><span><span class="calibre10">Alice'le.</span></span></p>

      <p class="msonormal8"><span><span class="calibre10">Bu gece.</span></span></p>

      <p class="msonormal8"><span><span class="calibre10">Jolene'le geçirdiği gece hakkındaki düşüncelerini yazması İilüzyonist'in neredeyse bir saatini aldı. Hatta bazı çizimler bile yaptı. Kabataslak çizimlerdi, evet. Ama oldukça akılda kalıcı ve insan anatomisini betimleme konusunda olağanüstü derecede hatasızdı.</span></span></p>

      <p class="msonormal8"><span><span class="calibre10">Sonra dikkatlice iki ağır çantayı yüklendi, dışarı çıktı ve çantaları minibüsünün arkasına yerleştirdi. Hafta sonu olmasına rağmen bugün işe gitmesi gerekiyordu. En çok hoşlandığı işe değil, herkesin yapması gereken türden işe. Fatura ödemeye yarayan işe.</span></span></p>

      <p class="msonormal8"><span><span class="calibre10">Ama para kazanmaya gitmeden önce yapması gereken birkaç önemli teslimat vardı.</span></span></p>

      <p class="msonormal8"><span><span class="calibre10">Otobandan çıkarken yine Tessa'yı düşündüm. Bunun gibi tipik bir cumartesi sabahında üç-dört saat daha uyurdu. Ama tüm sabahı dağlarda, cep telefonunun çekmediği yerlerde olay yeri inceleyerek geçireceksem başlamadan önce onu aramalı ve uçuştan haberdar etmeliydim. Ama Ralph'in telefonu tamamen gitmişti. </span></span></p>

      <p class="msonormal8"><span><span class="calibre10">Peki, ben de federal binadan ararım o zaman. Dün gece o otele gitmek zorunda kalmaktan dolayı mutsuz olduğunu biliyordum. Ona emrivaki yapılmasından nefret ederdi. Hatta büyük ihtimalle annemi ve babamı, ona ayrı bir oda tutmalan için ikna etmiştir. En azından bir devriye arabası gönderdiğimden haberi yok. Bu onu delirtirdi. Öğleden önce Kuzey Carolina'ya gelmek üzere yola çıkacağını öğrenince nasıl bir tepki vereceğini gözümün önüne getirebiliyordum.</span></span></p>

      <p class="msonormal8"><span><span class="calibre10">Mountain Java Roasters'da biraz dolandıktan ve bir kupa dolusu tam kıvamında El Salvador kahvesi Tizapa'yı mideye indirdikten sonra kiralık arabamı federal binanın yanındaki alana park ettim.</span></span></p>

      <p class="msonormal8"><span><span class="calibre10">İçeri girmeden önce, kendimi hazırlamak için birkaç dakika oturdum. Buraya kadar tamam. Bir seri katilin peşine düşmek, başa çıkabileceğim bir şey. Bir cumartesi sabahı saat altıdan </span></span><span class="calibre18">önce ergen kızımı uyandırmak, işte korkutucu olan buydu.</span></p>

      <p class="msonormal8"><span><span class="calibre10">Kurşun geçirmez cam kapıyı iterek açtım, lobiye girdim ve metal dedektörünün yanında oturan kel güvenlik görevlisine kimlik kartımı uzattım. Sanki beni selamlıyormuş gibi, yüzüme doğru esnedi ve kartıma baktı.</span></span></p>

      <p class="msonormal8"><span><span class="calibre10">Tüm dava kafamın içinde dönüp duruyordu. Cevaplardan çok sorular vardı.</span></span></p>

      <p class="msonormal8"><span><span class="calibre10">Silahımı yürüyen bandın üzerine koydum.</span></span></p>

      <p class="msonormal8"><span><span class="calibre10">Tüm bu süre boyunca daha çok Jolene'i düşündüm. Eyalet ve Charlotte polisinin onu bulabilmek için ellerinden geleni yaptıklarını biliyordum. Yine de keşke onu bulabilseydim. Yardım edebilseydim. Kurtarabilseydim. Bunların hiçbirinin olmamasını sağlayabilseydim. Onu alıp ailesine veya erkek arkadaşına veya her kimse ona götürüp, tüm bunların sadece bir yanlış anlama olduğunu, kızlarının sadece geceyi geçirmek için bir arkadaşına gittiğini söyleyip onlarla birlikte gülebilseydim. Gördünüz mü? Her şey yolunda. </span></span></p>

      <p class="msonormal8"><span><span class="calibre10">Ama bu bir hayaldi, gerçek değil. Hatta hâlâ yaşıyor muydu ki?.. Başına neler gelmişti?.. Onu kaçıran, nereye götürmüş olabilirdi?</span></span></p>

      <p class="msonormal8"><span><span class="calibre10">Bu tür düşünceleri akla getirmemenin her zaman en iyisi olduğunu biliyorum. Mesafeni korumak daha iyidir. Ama bazen düşünmemek elinde değildir. Belki de insan tarafını koruyan budur.</span></span></p>

      <p class="msonormal8"><span><span class="calibre10">Bu İllüzyonist nasıl bir karakterdi? Ne tür bir oyun oynuyordu. Gerçekten geçmişimden biri olabilir miydi?</span></span></p>

      <p class="msonormal8"><span><span class="calibre10">Hapse tıktığım, bu kadar ayrıntılı bir işin altından kalkabilecek kadar akıllı tek bir kişi geliyordu aklıma ama o da İllinois'de ölüm hücresindeydi. Ya da en azından ben öyle olduğunu düşünüyordum. Richard Basque. Doksanlı yıllarda İllinois ve Wisconsin'in kırsal tarım alanlarında on altı kadını parçalayıp, bağırsaklarını yiyen adam. Kariyerimin ilk yıllarında, Milwaukee'de dedektifken onu hapse atan bendim. Richard Basque demişken, Ralph'le ilk karşılaşmam bu davayla olmuştu. Olayı çözmek için bize yardım etmekle görevlendirilen üç ajandan biriydi.</span></span></p>

      <p class="msonormal8"><span><span class="calibre10">Richard Basque. Bir kontrol etmek iyi olabilir.</span></span></p>

      <p class="msonormal8"><span><span class="calibre10">Güvenlik görevlisi, silahım x-ray makinesinden geçerken uykulu gözlerle izledi, sonra kimlik kartımı uzatarak geçmem için işaret etti.</span></span></p>

      <p class="msonormal8"><span><span class="calibre10">Bina hâlâ sabahın erken saatlerinin sessizliği içindeydi. Holden konferans odasına doğru yürüdüm, kapıyı açtım ve Brent Tucker'ın şimdiden masasının arkasına yerleşmiş olduğunu gördüm. "Hımm. Güne erken başlıyor." dedim içimden. Telefonda konuşuyordu. Parmağıyla, bana bir dakika içinde geleceğini işaret etti.</span></span></p>

      <p class="msonormal8"><span><span class="calibre10">Annemleri arayıp gerçekten de iki oda tuttuklarını öğrendim. Şükürler olsun ki Tessa'yı uyandırmak zorunda kalmadım. O, diğer odadaydı. İki odanın da parasını ödemeyi teklif ettim. Tabi ki kabul etmediler. Ama birkaç günlüğüne güvenli bir evde kalma konusunu onayladılar. Evet<sup class="calibre20">1</sup>, Tessa'nın havaalanına vaktin </span></span><span class="calibre18">de gitmesini sağlarlardı. Evet, dikkatli olurlardı. Evet, evet, üzülme.</span></p>

      <p class="msonormal8"><span><span class="calibre10">Telefonu kapattıktan sonra, bilgisayarımı alırken Brent seslendi. "Merhaba Pat."</span></span></p>

      <p class="msonormal8"><span><span class="calibre10">"Günaydın." dedim.</span></span></p>

      <p class="msonormal8"><span><span class="calibre10"> "Dün geceki büyük buluşma nasıl geçti?"</span></span></p>

      <p class="msonormal8"><span><span class="calibre10">"Mükemmel." </span></span></p>

      <p class="msonormal8"><span><span class="calibre10">Yüzüme baktı. "Yorgun görünüyorsun."</span></span></p>

      <p class="msonormal8"><span><span class="calibre10">İlüzyonist'in telefonundan, beni takip eden arabadan veya valiyle garip buluşmamızdan bahsetmemeye karar verdim. Bunun için daha çok vaktimiz olacaktı. Şimdi Mindy'nin olay yerine gitmem gerekiyordu. "Yorucu bir geceydi." Esnedim.</span></span></p>

      <p class="msonormal8"><span><span class="calibre10"> "Charlotte'daki kızı duydun mu?"</span></span></p>

      <p class="msonormal8"><span><span class="calibre10"> "Evet, Ralph'ten duydum. Hiç haber var mı?"</span></span></p>

      <p class="msonormal8"><span><span class="calibre10"> "Hayır. Aynı adam gibi gözüküyor ama. Dün gece birini vurdu."</span></span></p>

      <p class="msonormal8"><span><span class="calibre10">"Ralph söyledi. Durumu nasıl?"</span></span></p>

      <p class="msonormal8"><span><span class="calibre10">"Er geç iyileşir gibi gözüküyor." Bilgisayarımı çantasının içine soktum, sonra Tucker'ın masasındaki boş kahve kupasını işaret ettim. "Hakkında rivayetler duyduğum o sabah insanlarından birisin galiba." "Bakmak istediğim bir şey vardı." Yanına bir sandalye çekti. "Gel, otur. Sana bir şey göstermek istiyorum." "Pek vaktim yok. Mindy'nin olay yerine gidiyorum." "Hızlıca gösteririm." Tucker, masasının üstüne bir satranç tahtası koymuştu. Taşlar, sanki birileri oyunu birdenbire yarım bırakmış gibi diziliydi. "Dünkü sunumundan sonra, cesetlerin bırakıldığı yerlerin önemi üzerinde biraz kafa yordum." "Ve?"</span></span></p>

      <p class="msonormal8"><span><span class="calibre10">"Enlem ve boylamlar, birtakım sayılar ve derecelerle temsil ediliyor..." Not defterine bakıp, oradan sayıları okudu. "35° 35' 42.65" Kuzey, 82° 33' 25.96" Batı: şimdi olduğumuz yer."</span></span></p>

      <p class="msonormal8"><span class="calibre10">  </span><span class="calibre18">Çıkmak için sabırsızlanıyordum. "Devam et." "Satranç taşlan tahtada hareket ettirildiğinde oyuncular, pozisyonlarını kaydeden bir dizi numara veya harfle, oynadıkları taşın yerini gösterirler. Düşünüyordum da... " "Bize satranç tahtasını işaret ediyor!" diye lafını kestim. Tucker kafasını salladı. "Doğru! Birçok farklı satranç notasyon sistemi var. Bunlardan herhangi birinin, cesetlerin bırakıldığı yerlerin enlem ve boylamlarıyla örtüşebilecek sayısal ifadelere dönüştürülüp dönüştürülemeyeceğini anlamaya çalışıyorum." Etkilenmiştim. "İyi iş. Bir şey bulursan haber ver. Yaklaşmış olabilirsin bence." Ayağa kalkmak için sandalyemi geri iterken masaya çarptım. Siyah fillerden biri devrildi. uzanarak tahtanın üzerinde düzelttim. Tucker beni izliyordu. "Şimdi o taşı almak zorundasın." "Ne?"</span></p>

      <p class="msonormal8"><span><span class="calibre10">"Yani satranç oynuyor olsaydık," dedi sakince. "Rakibinin taşlarından birine dokunursan bir sonraki hamlende onu almak zorunda kalırsın." İki adım atmıştım ki donup kaldım.</span></span></p>

      <p class="msonormal8"><span><span class="calibre10">Rakibinin taşına dokunursan... Olduğum yerde döndüm. "Ne dedin sen?"</span></span></p>

      <p class="msonormal8"><span><span class="calibre10">Boş boş baktı. "Turnuva oyunlarında, rakibinin taşına dokunursan bir sonraki hamlende onu almak zorundasın, yoksa oyunu kaybedersin."</span></span></p>

      <p class="msonormal8"><span><span class="calibre10">Elimin içiyle masaya sertçe vurup bütün taşları devirdim. Hepsi masaya dağıldı. "İşte bu, Tucker! Bizim taşlarımıza dokunuyor ve sonraki hamlede onları alıyor. Lenslerde yaptığı şey de buydu. Satranç tahtasına uzanarak ona dokundu, sonra da aldı. Anlamadın mı?" Kurbanların duvardaki fotoğraflarına baktım. "Reinita nişanlı değildi, değil mi?"</span></span></p>

      <p class="msonormal8"><span><span class="calibre10">Tucker, masasının üzerindeki bazı kâğıtlan karıştırdı. Şok</span></span> <span class="calibre18">olmuş gibi görünüyordu. "Nasıl bildin? Bugünkü sunumda açıklanacak bir bilgi o. Margaret daha imzalamadı bile." "Hayır, Reinita nişanlı değildi." diye mırıldandım. "Ama Mindy nişanlıydı."</span></p>

      <p class="msonormal8"><span><span class="calibre10">"Mindy mi?" Başka bir dosyayı karıştırmaya başladı. Elime bir piyon aldım ve tekrar satranç tahtasının üzerine dik bir şekilde koydum. Dört köşeli bir savaş alanında tek bir satranç taşı. "Bizim taşımıza dokundu, Tucker. Sonraki hamlesinde de onu aldı." Piyonu kaptım, ışığa doğru tuttum.</span></span></p>

      <p class="msonormal8"><span><span class="calibre10">Tucker derin bir nefes alıp bıraktı. "Bunu ne kadar zamandır yapıyor acaba?" "Bilmiyorum, öğrenmeye çalışacağız." </span></span></p>

      <p class="msonormal8"><span><span class="calibre10">İkiye bölünmüştüm.</span></span></p>

      <p class="msonormal8"><span><span class="calibre10">Bir taraftan olay yerine gitmek istiyor, diğer taraftansa gerçekten hiçbir yere gitmek istemiyordum. Eğer İllüzyonist konusunda haklıysak ümit ettiğimiz büyük şansı yakalamış olabilirdik.</span></span></p>

      <p class="msonormal8"><span><span class="calibre10">Tucker, bütün olay yerlerinin raporlarını çıkarmaya başladı. "Evet. Mindy yaşadığı yerden bir adamla nişanlıymış. Kevin Young!"</span></span></p>

      <p class="msonormal8"><span><span class="calibre10">"Demek ki," dedim, "Katil, nişan yüzüğünü Mindy'den çalıp Reinita'nın parmağına takmış. Sonra Jolene'in lenslerini çalıp Mindy'nin gözlerine yerleştirmiş."</span></span></p>

      <p class="msonormal8"><span><span class="calibre10">"Vay canına. Bu herif gerçekten iyi. Bizim için her şeyi yan </span></span><span class="calibre18">yana diziyor."</span></p>

      <p class="msonormal8"><span><span class="calibre10">"Evet. Bir sonraki seferde alacağı oyun taşına dokunuyor. Her şeyi, bütün fiziksel delilleri sil baştan gözden geçirmemiz gerekiyor. Bunun ne kadar zamandır sürdüğünü öğrenmeliyim." "Anladım."</span></span></p>

      <p class="msonormal8"><span><span class="calibre10">Beynim fırıl fırıl dönüyor, davalar hakkında şimdiye kadar oku</span></span><span class="calibre18">duklarım üzerinde dolanıp duruyor, 'İilüzyonist'in bizim için bıraktığı başka ne deliller olabilir' diye merak ediyordu. Sıranın bir önemi var mı? Bir nişan yüzüğünün veya kontak lenslerin önemi nedir? Başka ne bıraktı?</span></p>

      <p class="msonormal8"><span><span class="calibre10">Ama heyecanlı olduğum kadar, burada adli delilleri benden daha iyi analiz edecek becerikli insanların bulunduğunu da biliyordum. Ayrıca, bugün yapacak çok işim vardı. Gitmem gerekiyordu.</span></span></p>

      <p class="msonormal8"><span><span class="calibre10">Tam o sırada Şerif Wallace odaya girdi. "Ne var ne yok?" Ağzı yarı yarıya sosisli sandviçle, eli ise Hardees'den alınmış tıka basa doldurulmuş bir alışveriş çantasıyla doluydu. Daha saat sekiz bile olmamasına rağmen, şimdiden terlemeye başlamıştı. Bir zamanlar beyaz olan gömleğinin kol ağızlarında nemli, sararmış izler vardı.</span></span></p>

      <p class="msonormal8"><span><span class="calibre10">"Şerif Wallace." dedim, "Bazı adamlarınızın önceki davalarda- ki fiziksel delillerin hepsini yeniden gözden geçirmesini istiyorum." "Hıı? Neden?"</span></span></p>

      <p class="msonormal8"><span><span class="calibre10">"Cesetlerin üzerindeki veya yakınındaki her şeye dikkat edin. Gerçekten her şeye; yüzükler, gözlükler, takı, ruj markası, giysi... Tucker her şeyi açıklayabilir. Bağlantı arıyoruz. Tucker, devam eder misin?" </span></span></p>

      <p class="msonormal8"><span><span class="calibre10">"Tabi ki."</span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Şerif Wallace, torbasının içinden tarçınlı bir kurabiye çıkarıp ağzına attı. Kafası karışmış görünüyordu.</span></span></p>

      <p class="msonormal8"><span><span class="calibre10">"Satranç tahtasının diğer tarafından uzanıyor," diye açıkladım, "bizim taşlarımıza dokunuyor ve bir sonraki hamlesinde onları alıyor." Ne konuştuğumuzu bilmeyen biri için saçmaladığımı fark ettim.</span></span></p>

      <p class="msonormal8"><span><span class="calibre10">O sırada telefonu çaldı. Cevap verdi, kafası biraz karışmış gibi göründü ve telefonu bana uzattı. "Sana."</span></span></p>

      <p class="msonormal8"><span><span class="calibre10">Tucker ona bilgi vermeye, teorimizi mümkün olduğunca kısa bir şekilde özetlemeye başlarken telefonu alıp: "Evet? Ben Bowers." dedim.</span></span></p>

      <p class="msonormal8"><span class="calibre10"> </span><span class="calibre18">"Ben Lien-hua. Seni bulmaya çalışıyordum. Önce senin telefonundan, sonra Ralph'inkinden denedim ama... " "uzun hikâye." "Cesetlerin bırakıldığı yerlere gideceğini sanıyordum." "Gidiyorum. Yoldayım." "Neredesin şimdi?"</span></p>

      <p class="msonormal8"><span><span class="calibre10">"Federal binada. Tam çıkıyordum." Bilgisayarımı kaptım ve Tucker'a, başka bir şey bulurlarsa beni aramasını fısıldadım. Kapıya yöneldim. "Sen neredesin?" diye sordum.</span></span></p>

      <p class="msonormal8"><span><span class="calibre10">"Dışarıdaki merdivenlerde seni bekliyorum." "Ne? Charlotte'da olduğunu sanıyordum." "Ralph bu sabah erkenden beni geri gönderdi. Sana söylemeye çalıştı ama sanırım telefonun kapanmış." "Aslında onun telefonuydu. Her neyse." Telefonda esnedi. "Yıllardır uyumamış gibi hissediyorum." "Dün gece helikoptere bindiğim için oldukça mutluyum. Ralph'in işi ne zaman biter?"</span></span></p>

      <p class="msonormal8"><span><span class="calibre10">"Bu öğleden sonra, güvenlik görevlisini sorgulayınca. Şimdiye kadar tüm olay yerlerinde bulunduğum için sana katılmamın yararlı olabileceğini düşündü." Bir an durakladı. "Bir de saldırganın karakter analizi üzerinde çalışan kişi olduğum için."</span></span></p>

      <p class="msonormal8"><span><span class="calibre10">Aptalca bir şey söyleme Pat. Salaklaşma. "Evet. İyi.</span></span></p>

      <p class="msonormal8"><span><span class="calibre10">Karakter. Karakterleri severim."</span></span></p>

      <p class="msonormal8"><span><span class="calibre10">"Berbat bir yalancısın."</span></span></p>

      <p class="msonormal8"><span><span class="calibre10">"Bunu aklımda tutmaya çalışırım."</span></span></p>

      <p class="msonormal8"><span><span class="calibre10">Kapıdan dışarı çıktım ve telefonumu kapattım. Bir dakika, benimki değil. Dante Wallace'in. Tamam, daha sonra verebilirim. Hemen yanımda Lien-hua, telefonunu kot pantolonunun</span></span> <span class="calibre18">cebine koyuyordu. Ayağında yürüyüş ayakkabıları vardı. Mavi bir North Face yün kazak ve soğuk sabah havasını engellemesi için kazağıyla uyumlu bir rüzgârlık giymişti. Arkasında yükselen dağlarla birlikte bir outdoor dergisinin kapağındaymış gibi görünüyordu. Abone olabilirdim.</span></p>

      <p class="msonormal8"><span><span class="calibre10">"Bizim taşlarımıza dokunuyor." dedim arabanın kilidini </span></span><span class="calibre18">açarken.</span></p>

      <p class="msonormal8"><span><span class="calibre10">"Ne?"</span></span></p>

      <p class="msonormal8"><span><span class="calibre10">"Arabaya bin. Yolda açıklarım." </span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Aaron Jeffrey Kincaid, Vali Taylor'un kişisel haftalık seyahat programını okumayı bitirdi. Sonra Cable News Forumun düzenlendiği öğlen yemeğinin davetli listesini incelemeye başladı. Bu bilgiyi Anita Banner isimli bir kadından elde etmek ona yaklaşık seksen bin dolara mal olmuştu ama her kuruşuna değerdi. Kadının da orada olacağını öğrenince daha da memnun oldu. Bu, onları, kadınla incelikten yoksun bir şekilde ilgilenme ihtiyacından kurtaracaktı.</span></span></p>

      <p class="msonormal8"><span><span class="calibre10">Camdan, Rebekah ve Caleb'e baktı.</span></span></p>

      <p class="msonormal8"><span><span class="calibre10">Bakteri etkisini kendisini göstermeye başlamıştı. Terleme, mide bulantısı, ani bilinç kaymaları. Yakında vücutta kızarıklıklar görülür. Sonra bağırsaklar, gözler kanamaya başlar ve en son akciğer iflas eder. Rahat bir ölüm olmayacak.</span></span></p>

      <p class="msonormal8"><span><span class="calibre10">Ellerine baktı ve gömleğinin kollarının yukarı sıyrılarak sol bileğinin iç tarafındaki yara izini açığa çıkarttığını fark etti. Durdu ve parmağıyla, rengi değişmiş bölgeye hafifçe dokunarak yara izine baktı.</span></span></p>

      <p class="msonormal8"><span><span class="calibre10">Gerçek aşkın işareti. </span></span></p>

      <p class="msonormal8"><span><span class="calibre10">Bu kadar zaman geçtikten sonra bile yara izi hâlâ görünüyordu. Beş santim kadar, kırmızımsı bir bıçak yarası izi... Kesik, aslında başta düşündüğünden daha derin olmuş, dikiş atılmayınca da hemen iyileşmemişti. Hatta yıllar içinde birkaç kez açılmıştı. Ve bazen, bunun gibi günlerde hâlâ sorun çıkarıyor, kaşınıyor gibiydi.</span></span></p>

      <p class="msonormal8"><span><span class="calibre10">Belki yine aşk hakkında düşündüğü için kaşınıyordu. Belki sebebi buydu. Ya da pazartesi sabahını ve kaderin, oyunu nasıl sonlandıracağını düşündüğü için. Ailesini, bebekleri, Theodore- un genç kadınların cesetlerinin yanında bırakmasını sağladığı piyonları düşündüğü için. Pazartesi günü yapılacak öğlen yemeğinden sonra hastalık ortaya çıkarken aileden aileye, kocadan karıya, sevgiliden sevgiliye, arkadaştan arkadaşa geçerken yayınlanacak haberleri izlemenin nasıl olacağını hayal ettiği için. Bir öpücük, bir hapşırık, bir el sıkışma... Dünyanın her yerinde dengeleri değiştirecek hareketler.</span></span></p>

      <p class="msonormal8"><span><span class="calibre10">Cable News Forum'un davetli listesi, dünya medya liderlerini içeren bir "Kim Kimdir?" listesi gibiydi. Ayrıca senatörler, Kongre üyeleri ve birçok seçkin insanın, ilk anayasa değişikliği, gelecek başkanlık seçimleri, Federal İletişim Komisyonu ilkeleri ve medyayla ilgili birçok değişik konuyu ele alan konuşmalarını içeriyordu. Aslında Kincaid, hiçbiriyle ilgilenmiyordu. Daha çok katılımcılarla ilgileniyordu: ülkenin tüm önde gelen kablolu televizyon muhabirleri ve haber spikerlerinin yanı sıra, Pasifik Medya Grubu'- nun lideri Juan Carlos Mendez ve Satellite Radyo/Televizyon Haberleri CEO'su Roberta Stratham. Ve tabi ki Vali Sebastian Taylor.</span></span></p>

      <p class="msonormal8"><span><span class="calibre10">Mükemmeldi. Özellikle de valinin programının pazartesiden sonraki kısmını düşününce: Pentagon'da boy göstermeler, ulu- sal Basın Kulübü; Virginia, Langley'deki CIA üssüne ziyaret. Aslında valinin konuşma programı, planları kasımdaki orijinal tarihi yerine pazartesiye kaydırmasının sebeplerinden biriydi.</span></span></p>

      <p class="msonormal8"><span><span class="calibre10">Parmağıyla, yara izini son bir kez yokladı. Jessie ile geçirdiği o hafta sonu, bir insanın inançlarının derinliğini kanıtlamak için ne kadar ileri gidebileceğini ilk kez gördüğü </span></span><span class="calibre18">zamandı. Aşkının derinliğini...</span></p>

      <p class="msonormal8"><span class="calibre18">Ama o son olmayacaktı.</span><br class="calibre12" /></p>

      <p class="msonormal8"><span><span class="calibre10">Alexis ve Bethanie bunu anlamamışlardı. Onlarla ilgilenmek ve planların yürümesini sağlamak için ayrıca bir yüz yirmi bin dolar harcamak zorunda kalmıştı. Ama buna değerdi.</span></span></p>

      <p class="msonormal8"><span><span class="calibre10">Yara izine her dokunduğunda Jessie ile geçirdiği o dakikaları ve o gençlik rüyalarını yeni baştan yaşıyor gibiydi. Onları okşayıp seviyordu sanki. Bazı anlar sonsuza kadar sevgiyle hatırlanmak içindir. Gülümsedi, gömleğinin kolunu indirdi ve Alexander Bros'a gitmek üzere yola koyuldu. Kan fıçılarını Theodore'a ulaştıracak nakliye firması... </span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Dağ yolunda arabayla ilerlerken Lien-hua, gece boyunca Jolene hakkında ne öğrendiklerini bana aktardı. Pek bir şey öğrenememişlerdi. Mindy'nin davasıyla ilgili bilgileri, Jolene'nin- kinden ayrı tutmaya çalıştım. Kolay değildi ama bu işin doğası bu. Sık sık iki, üç, beş veya daha fazla davayla aynı anda mücadele etmeniz gerekir. Neredeyse hiçbir zaman, aklımda sadece bir ceset veya bir kayıp kişiyle dolaşma lüksüm olmaz.</span></span></p>

      <p class="msonormal8"><span><span class="calibre10">Lien-hua'ya, İilüzyonist'in işlediği suçları bizim için nasıl birbirine bağladığını anlattım ve Tucker'ın enlem ve boylam teorisini özetlemeye çalıştım. Sessizce dinledi ve sonra sordu: "Ajan Tucker tüm bu şeyleri nereden biliyor olabilir? Yani, satranç notas- yon sistemlerini ve rakibin taşına dokunma şeysini?"</span></span></p>

      <p class="msonormal8"><span><span class="calibre10">Omuzlarımı silktim. "Bilmiyorum. Belki satranç oynuyordur."</span></span></p>

      <p class="msonormal8"><span><span class="calibre10">Bir kez daha sessizliğe ve düşüncelere gömüldü. Ralph, ona dün gece ilüzyonist'in beni aradığını anlatmıştı. Olayı takip edebilmek için bir-iki soru sordu ve ben cevaplarken defterine gözlemlerini yazdı.</span></span></p>

      <p class="msonormal8"><span><span class="calibre10">"Tüm bunlar saldırgan hakkında bildiklerinle uyuşuyor mu?" </span></span></p>

      <p class="msonormal8"><span><span class="calibre10">"Çoğu seri katil cinsel saldırıda da bulunur ama bu adam öyle gözükmüyor. Cesetlerle ilgileniyor, onları yıkıyor. Ve bunları sadece delillerden kurtulmak için yaptığını düşünmüyorum. Kurbanlarına tecavüz etmiyor, hayattayken de öldükten sonra da. Seksten çok, güç ve kontrolle ilgili. Alay etmek için seni telefonla araması da bu söylediğimle tutarlı."</span></span></p>

      <p class="msonormal8"><span><span class="calibre10">Şimdi de esas soru: "Peki, benim için hızlıca karakter analizini yapabilir misin?"</span></span></p>

      <p class="msonormal8"><span><span class="calibre10">"Gerçekten karakter analizi mi duymak istiyorsun?"</span></span></p>

      <p class="msonormal8"><span><span class="calibre10">Dikkatli ol Pat. "Evet. İstiyorum."</span></span></p>

      <p class="msonormal8"><span><span class="calibre10">Bir an için tereddüt etti. "Hımm. Tamam. Tüm sabah, Jole- ne'in kaçırılması olayının ışığında karakteri yeniden gözden geçirdim zaten. Bu, Charlotte'dan iki tane iri yarı, kıllı devriye jandarmasıyla geri dönerken vakit geçirmemi sağladı. Sanırım ikisinin de adı Birader'di." Gülümsedim.</span></span></p>

      <p class="msonormal8"><span><span class="calibre10">"Karakter analizini sözlü olarak yapmaktan </span></span><span class="calibre18">hoşlanmadığımı belirtmem gerekir. Çok fazla detay arada </span><span class="calibre18">kayboluyor, unutuluyor veya yanlış anlaşılıyor... "</span></p>

      <p class="msonormal8"><span><span class="calibre10">"Ne söylersen söyle, sana karşı kullanılmayacağına dair </span></span><span class="calibre18">söz veriyorum."</span></p>

      <p class="msonormal8"><span><span class="calibre10">"Sana güvenebilir miyim?"</span></span></p>

      <p class="msonormal8"><span><span class="calibre10">"İçtenlikle."</span></span></p>

      <p class="msonormal8"><span><span class="calibre10">Hımm, bunun kulağa iyi geldiğinden pek emin değilim. Ya da belki gelmiştir.</span></span></p>

      <p class="msonormal8"><span><span class="calibre10">"Düşüncelerimi toparlayabilmem için bana birkaç dakika ver."</span></span></p>

      <p class="msonormal8"><span><span class="calibre10">Arrowhead Dağına çıkan rüzgârlı yolda sessizce gidiyorduk. Söyleyeceklerini duymak için sabırsızlanıyordum ama rahatsız</span></span> <span class="calibre18">etmemek için kendimi zorladım. Yaklaşık yirmi dakika sonra, Lien-hua, notlarından kafasını kaldırdı.</span></p>

      <p class="msonormal8"><span><span class="calibre10">"Tamam." dedi. "İşte başlıyoruz. Öldürme stillerine ve ülkenin bu bölgesinde suç işleyenlerin demografik bilgilerine bakarak Beyaz olduğunu söyleyebilirim. Kesinlikle erkek. Suçların ince düşünülmüş yapısına, düzenine, suçları birbirine bağlamakta kullandığı karmaşık yönteme dayanarak, saldırganımızın yaşça büyük, muhtemelen otuzlarının sonunda, kırklarının başında olduğunu düşünüyorum. Deneyimli. Bunlar işlediği ilk suçlar değil ama yakalanmamış, hapis yatmamış. Yalnız çalışıyor, ortağı yok." "Nereden biliyorsun?"</span></span></p>

      <p class="msonormal8"><span><span class="calibre10">"Adamımız yaptığı işle gurur duyuyor, kendine güvenli ve kibirli. Telefonda da fark ettiğin gibi, narsist. Sahne ışığını kimseyle paylaşmak istemez. Yalnız çalışıyor. İyi bir ailenin çocuğu, muhtemelen tek çocuk." "Askerlikle ilgili ne söyleyebilirsin?" "Hayır, askerliği kendisinden düşük bir şey olarak görür. Aşağı bir iş olarak." Hımm. Oldukça iyiydi.</span></span></p>

      <p class="msonormal8"><span><span class="calibre10">"Kurbanlarının kimliklerini hiçbir şekilde saklamaya çalışmıyor. Kimi öldürdüğünü, hatta kurbanın ne zaman öldüğünü bilmemizi istiyor ki sebebini hâlâ bilmiyorum. Olay yerlerindeki hareketleri oldukça törensel. Kurbanları yerleştirdiği pozisyon, sarı kurdele, bir sonraki kurbanından ipuçları ve satranç taşları hep imzasının parçaları. Hepsi çok ayrıntılı ve çok belirli. Ama aynı zamanda her suç diğerinden farklı. Ve yaptığı her şey, seni araması da dâhil, başkalannı kontrol etme ihtiyacını yansıtıyor."</span></span></p>

      <p class="msonormal8"><span><span class="calibre10">"Bekle. Biraz geri gel."</span></span></p>

      <p class="msonormal8"><span><span class="calibre10">"Ne?"</span></span></p>

      <p class="msonormal8"><span><span class="calibre10">"İmza. Bununla biraz çelişen araştırmalar okudum. Görünüşe göre, eskiden düşünüldüğü kadar sabit bir şey değilmiş."</span></span></p>

      <p class="msonormal8"><span class="calibre10"> </span></p>

      <p class="msonormal8"><span><span class="calibre10">İkna olmadığını göstermek için kafasını ileri geri salladı. "Hâlâ sonuç vermiş değil. Temel olarak, bir saldırganın olay yerinde suçu işlemek için ihtiyaç dışı yaptığı her şey, bize saldırgan hakkında, geçmişi veya öncelikleri, hedefleri hakkında bilgi verir. Bunlar onun imzasıdır. Kurbanı gerektiğinden fazla bıçaklayarak, öldürmekten fazlasını mı yapıyor? Bu öfkeyi gösterir. Cesetleri belirli bir şekilde mi parçalıyor, kurbanlardan bir hatıra mı alıyor yoksa polis için ipuçları mı bırakıyor? Bütün bunlar birer imza. Modus operandi , suçu işleme yönteminden daha fazlasını ifade eder."</span></span></p>

      <p class="msonormal8"><span><span class="calibre10">"Ama ne modus operandi ne de imza tamamen sabit veya tutarlıdır," dedim.</span></span></p>

      <p class="msonormal8"><span><span class="calibre10">"Doğru." Hafifçe boğazını temizledi. "O zaman sana kısacık bir test yapayım, Dr. Bowers, Modus operandi ve imza neden değişir?"</span></span></p>

      <p class="msonormal8"><span><span class="calibre10">Kolay. Problem değil.</span></span></p>

      <p class="msonormal8"><span><span class="calibre10">"Şey, her suç serisinde tırmanma ve adaptasyon süreçleri görülür." dedim. "Ayrıca saldırganlar, bazen kurbanın tepkilerinden dolayı suç işleme şekillerini ve olay yerinde yaptıklarını değiştirirler. Örneğin bir kadın, tecavüzcüye direnirse saldırgan kurbanı tehdit etmek için bir sonraki suç sırasında yanında bıçak bulundurabilir ya da zorlamak için başka bir yöntem geliştirebilir. Hayat şartlarındaki değişiklikler, kişisel mağduriyetler, travmalar ve benzeri şeyler tıpkı hepimizi etkilediği gibi katilleri de etkiler. Şüpheli duruma düştükten, polis tarafından sorgulandıktan veya DMA testine maruz kaldıktan sonra katil, fiziksel delilleri yok etmek veya azaltmak çabasına girebilir." Düşünmek için bir an durakladım. "Tamam, nasıldım?"</span></span></p>

      <p class="msonormal8"><span><span class="calibre10">"Bir B+ verirdim."</span></span></p>

      <p class="msonormal8"><span><span class="calibre10">"Ne? Neden A değil?"</span></span></p>

      <p class="msonormal8"><span><span class="calibre10">Birdenbire başladığımız şakalaşma çok hoşuma gitmişti. Onunla konuşuyor olmak kendimi çok doğal ve rahat hissettiriyordu.</span></span></p>

      <p class="msonormal8"><span class="calibre18">Direksiyonu önümüzdeki viraja doğru kırdım. Araba camına sabah güneşi vurdu.</span><br class="calibre12" /></p>

      <p class="msonormal8"><span><span class="calibre10">"Deneyimi hesaba katmadın." dedi. "Her meslekte olduğu gibi, deneyim elde ettikçe daha iyi oluyorlar."</span></span></p>

      <p class="msonormal8"><span><span class="calibre10">Kahretsin, onu da biliyordum. "Tamam." dedim. "Sen kazandın."</span></span></p>

      <p class="msonormal8"><span><span class="calibre10">Belli belirsiz gülümseyerek yine notlarına baktı. "Ani saldırılar yok, bu da bana kurbanlarının güvenini kazanabildiğini söylüyor. Büyük ihtimalle akıcı konuşuyor ve karşısındakini idare etmeyi biliyor. Suçların kaydını tutuyor, yazıyor. Günlüğe, hatta belki bir bloğa. Kadınları kontrol etme ihtiyacı, bana daha önce evli olduğunu ve hâlâ evli olabileceğini düşündürüyor. Ama öyleyse, karısı ikili yaşamından haberdar değil. Güce, otoriteye ve kontrole bağımlı ama ironik olan, kontrolü elinde tutmaktan gurur duyuyor olmasına rağmen kendisini kontrol edememesi. Kendisini durduramıyor. Gösteriş yapmaya karşı koyamıyor."</span></span></p>

      <p class="msonormal8"><span><span class="calibre10">Karakter analizini dikkate almama eğilimime karşın şimdiye kadar söylediği hiçbir şeye itiraz edemezdim. Hepsi duruma uyuyordu.</span></span></p>

      <p class="msonormal8"><span><span class="calibre10">"Adli tıp konusunda bilgili, hatta belki emniyet teşkilatında çalışmıştır. Bir gözlem: İlk cinayet dışında, hiçbir kaçırma mekânı, cinayetin işlendiği ve cesedin bırakıldığı mekânla aynı değil. Bunu kafamızı karıştırmak veya gösteriş yapmak için yapıyor olabilir, henüz emin değilim. Ayrıntılı kedi-fare taktikleri, bir sonraki kurbanlarından bir şeyler çalma yeteneği ve alışveriş merkezindeki tüm olay, ileri derecede bir önceden düşünme yeteneğini ve çok yönlülüğü gösteriyor. Bu adam çok zeki, kesinlikle standardın üzerinde, hatta belki dâhi seviyesinde. Bölgeye aşina ve büyük ihtimalle yakınlarda yaşıyor veya buralarda bir yerlerde liseye, üniversiteye falan gitmiş."</span></span></p>

      <p class="msonormal8"><span><span class="calibre10">Başımla onayladım. "Bu söylediklerin, coğrafi karakter analizinden çıkan sonuçlara da uyuyor." Patikaya giden yan yol tam önümüzdeydi. Yavaşladım ve çamurlu yola girdim. "Bir ceset ana yoldan ne kadar uzaktaysa, saldırganın yerel halktan biri</span></span> <span class="calibre18">olma ve bölgeyi tanıma ihtimali o kadar yüksektir," dedim. "Bu, coğrafi karakter analizinde pek değişmeyen bir kalıp." "Dr. Bowers, karakter analizi ile ilgili konuşurken neden hep alaylı sözler kullanıyor ama sonra kendi yönteminizi coğrafi karakter analizi olarak adlandırıyorsunuz? Siz de bir analizcisiniz." Off. Acıttı.</span></p>

      <p class="msonormal8"><span><span class="calibre10">"Kişisel almaya gerek yok." dedim. "Hem sonra, arkadaş olduğumuzu düşünüyordum."</span></span></p>

      <p class="msonormal8"><span><span class="calibre10">Boğazını temizledi. "Alışveriş merkezinde size verdiği tepkilere dayanarak, iyi kararlar almasını ve çabuk düşünmesini gerektiren bir işte çalıştığını söyleyebilirim. Hayatının bu kısmını bölümlere ayırabiliyor. Birlikte çalıştığı insanların cinayetler hakkında en ufak bir fikri bile yoktur. Bunu uzun zamandır yapıyor Pat. Öldüğü veya onu yakaladığımız güne kadar da durmayacak." İşte şimdi benim dilimden konuşuyordu. Arabayı yolun kenarına çektim ve upper Ridgeline Patikası'na geldiğimizi söyleyen işaret levhasının yanına park ettim. Arabadan çıktık. Tırmanma malzemelerimle dolu sırt çantasını aldım.</span></span></p>

      <p class="msonormal8"><span><span class="calibre10">"Hepsine ihtiyacın olacağını mı düşünüyorsun?" diye sordu.</span></span></p>

      <p class="msonormal8"><span><span class="calibre10">"Asla bilemezsin." dedim, çantayı sırtlanırken. "Bölgede çok kayalık var. Olay yerine farklı bir perspektiften bakma ihtiyacı duyabiliriz. Bu arada, karakter analizinden çok etkilendim. Analizciler genellikle sadece bir suçla ilgili zaten bildiğimiz şeyleri yinelerler. Bence bu herifin karakterinin bir kısmını çözmüşsün." "Teşekkürler Dr. Bowers." dedi kibarca. "Peki, notum ne?" "B."</span></span></p>

      <p class="msonormal8"><span><span class="calibre10">"Bir dakika, ben sana B+ vermiştim." Sırıttım. "Biliyorum. Sen çan eğrisine göre not aldın." </span></span></p>

      <p class="msonormal8"><span><span class="calibre10">Güneş, berrak gökyüzünde alev alev yanıyor, alçaklardaki sisi kavuruyor ve dağlık bölgeyi rengârenk bir örtü gibi kaplayan sonbahar renklerini aydınlatıyordu. Birkaç bulut, tan yerinin ağardığı gökyüzünde kendilerine yer bulmuş, tam doğumuzda dolaşıyordu. Dün gece yağmur yağmıştı, yerde ıslak ve sert bir koku vardı. Biraz misk kokusunu andırıyordu. Etrafımı saran günün, yağmurla yıkanmış parlaklığı o kadar katı bir görünüme sahipti ki sanki dokunabilecektim.</span></span></p>

      <p class="msonormal8"><span><span class="calibre10">Lien-hua, birkaç tane Orman Hizmeti haritasını cebine soktu, arabanın kapısını kapattı ve ormana doğru yürümeye başladı. "Hadi," dedi. "Patika buradan başlıyor." Sonra ekledi: "O not en az B+ olmalıydı." </span></span></p>

      <p class="msonormal8"><span><span class="calibre10"><br class="calibre12" /></span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">İllüzyonist çantayı yere bıraktı, zili çaldı ve bekledi. İlk paketi daha erken saatte, işe giderken teslim etmişti. Ama bunu bekletmeye karar vermişti, sadece eğlence için. Sadece işleri daha ilginç hâle getirmek için. Son birkaç saattir çantayı arabasının bagajında tutuyordu. Ancak şimdi, kahve molasında, teslim etmek için sıvışmıştı. Evet, böyle biraz daha riskliydi ama umrunda değildi. Biraz bile. Her şey hâlâ planladığı gibi gidiyordu. Hem zaten kusursuz bir suçun nasıl planlanacağını biliyordu. Daha</span></span></p>

      <p class="msonormal8"><span><span class="calibre10">önce yapmıştı. Birçok kez. Hiç yakalanmamıştı. Hiç! Kapı gıcırdayarak açıldı. "Yardımcı olabilir miyim?" "Evet." dedi İllüzyonist. "Ölebilirsin mesela." Sonra Glock tabancasını çıkardı, adam çattığı kaşlarını bile düzeltmeye fırsat bulamadan alnının ortasına kurşunu yedi. İllüzyonist çantayı yerden aldı, eve girdi ve kapıyı kapattı. Sır, akıllı olmak değildi. Hayır, akıllı suçlular daima yakalanırlar.</span></span></p>

      <p class="msonormal8"><span><span class="calibre10">Susturucuyu çıkardı ve tabancayı kılıfına geçirdi.</span></span></p>

      <p class="msonormal8"><span class="calibre10"> </span><span class="calibre18">İşin sırrı dikkatleri dağıtmaktaydı. Bozuk parayı bir elinde saklarken insanların diğer eline bakmalarını sağlamakta.</span></p>

      <p class="msonormal8"><span><span class="calibre10">Aslında, dikkat dağıtmak ve planlamak... Çünkü paranın sağ elinde olmadığını görünce hemen sol eline bakacaklar. O yüzden tepkilerini önceden tahmin edip paranın o eline de olmadığını onlara gösterebilmelisin. Ta taam! İşte bu. Para aslında başından beri sağ elindeydi. Yanlış yönlendirme. Kontrol. titiz bir planlama. Çantayı girişte bırakıp, ölen adamın cesedini holde sürükleyerek yatak odasındaki banyoya götürdü.</span></span></p>

      <p class="msonormal8"><span><span class="calibre10">Dikkatlerini nereye çekeceksin? İşte mesele bu. Nereye bakmalarını istiyorsun? Tıpki bir satranç oyununda olduğu gibi. Yaşamın tümü karışık bir strateji oyunu gibi; Hamleler, karşı hamleler, taş almalar ve kaybetmeler, son hamle için hazırlanmalar... Yeni bir işe başlamak. Bir randevu almak. Kontrat imzalamak. En önemli şeylerden biri rakibini araştırmak, yaptığı hareketler üzerinde düşünmek ve sonra, seni avantajlı duruma getirecek şekilde taşlan hareket ettirmenin bir yolunu bulmak. Bu da İilüzyonist'in en iyi yaptığı şeylerden biriydi!</span></span></p>

      <p class="msonormal8"><span><span class="calibre10">Cesedi yerleştirdikten sonra çantayı alıp banyoya taşıdı.</span></span></p>

      <p class="msonormal8"><span><span class="calibre10">Yine de ancak bir salak, rakibi hamle yapmadan önce tüm oyunu çözebileceğini düşünür. Hayır, aksine, en iyi oyuncular, diğer oyuncunun hamlesine göre hareket edenlerdir. Oyunu kazanmanın sırrı, doğru kararlar almakta değil, doğru karşılığı verebilmekte. Evet. Çünkü hiç kimse gelebilecek hamlelerin tümünü tahmin edemez. Elbette edemez. Oyunu baştan sona tahmin etmek mümkün değildir. Doğaçlama yapabiliyor olmalısın. Adapte olabilmelisin. Çoğu katilin başarısız olduğu kısım bu.</span></span></p>

      <p class="msonormal8"><span><span class="calibre10">Atalanta bombacısı böyle yakalandı. Gölgede kalamadı, herkese ne kadar zeki olduğunu göstermek zorundaydı. Sonra her şeyi yazdı, bütün dünya hepsini öğrensin diye. Ve oyun sona erdi. Hayır, zeki olmamalısın. Kontrollü olmalısın.</span></span></p>

      <p class="msonormal8"><span><span class="calibre10">Sezgi. Hesaplanmış yanıtlar. Otokontrol.</span></span></p>

      <p class="msonormal8"><span class="calibre10"> </span><span class="calibre18">İşte ancak böyle izleyicinin bir adım önünde gidebilirsin. Çantanın fermuarını açtı ve içindekileri çıkardı. Odanın köşesindeki koşu bandının üzerine yerleştirdi ve yaptığı işe bakmak için bir adım geri çekildi. Mükemmel.</span></p>

      <p class="msonormal8"><span><span class="calibre10">Alice'ten sonra hareket etmek için özgür olacaktı. Şüphe altında olmayacaktı artık. Bir daha asla olmayacaktı. Oyun, tamamen yeni oyuncularla yeni bir yere, yeni bir satranç tahtasına geçecekti. Belki bir dahaki sefere Kaliforniya olur. Evet, her zaman batı sahillerini görmek istemişti. Veya Oregon. Hoş olabilir. Bundy ve Ridgeway'in izinden git. Evet, gitmek için en uygun yer olabilir. İsminin Bundy ve Ridgeway'in isimleriyle birlikte anılmasını sağlayacaktı. Hayır, bir dakika.</span></span></p>

      <p class="msonormal8"><span><span class="calibre10">Onların isimlerinin kendisininkiyle birlikte anılmasını sağlayacaktı.</span></span></p>

      <p class="msonormal8"><span><span class="calibre10">İllüzyonist gülümsedi. Bu kadar iyi olmak ürkütücüydü. Oyunda bu kadar önde gitmek korkutucuydu. Boş çantayı kaptı ve çıkış kapısına doğru ilerledi. Sabah havası serin ve durgundu. Kapıyı eliyle araladı ama etrafı kolaçan etmek için içeride birkaç saniye bekledi. Ev mükemmel bir korunak sağlıyordu. Hiç kimsenin dikkatini çekmediğinden emindi ama garantiye almak her zaman daha iyiydi. Tedbirli olmak.</span></span><span class="calibre18">Dışarı çıktı, üç blok ötede arabasını park ettiği yere kadar </span><span class="calibre18">yürüdü, motoru çalıştırdı ve günlük işine dönmek üzere </span><span class="calibre18">yola koyuldu.</span></p>

      <p class="msonormal8"><span><span class="calibre10">Dikkat dağıtma.</span></span></p>

      <p class="msonormal8"><span><span class="calibre10">El çabukluğu.</span></span></p>

      <p class="msonormal8"><span><span class="calibre10">İzle ve gör.</span></span></p>

      <p class="msonormal8"><span><span class="calibre10">Gösteri başlamak üzereydi. </span></span></p>

      <p class="msonormal8"><span><span class="calibre10"><br class="calibre12" /></span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">Yolun başından Mindy'yi bulduğumuz çayıra kadar olan iki buçuk kilometrelik mesafe, normalde yarım saatte yürünebilirdi. Ama biz yavaş ve dikkatlice gidiyorduk. Bu yolda Mindy ile birlikte yürüyen İllüzyonist'i hayal etmeye çalışıyordum. Onu gerçekten bütün bu yol boyunca taşıdın mı? Yoksa kendisi mi yürüdü? Eğer öyleyse, neden karşı koymadı? Sana güvenmesini nasıl sağladın?</span></span></p>

      <p class="msonormal8"><span><span class="calibre10">Lien-hua, düşüncelerimi dile getirircesine konuştu. "Mindy onunla birlikte yürüdü, değil mi?"</span></span></p>

      <p class="msonormal8"><span><span class="calibre10">"Sanırım. Birini yokuş yukarı taşımak için oldukça uzun bir mesafe."</span></span></p>

      <p class="msonormal8"><span><span class="calibre10">"Onu zorladı mı acaba? Bir şekilde mecbur bırakmış olabilir," dedi.</span></span></p>

      <p class="msonormal8"><span><span class="calibre10">"Belki. Bileklerinde bazı morluklar vardı ama izler yüzeyseldi. Sürüklememiş. Bileklerini öldükten sonra bağlamış olabilir."</span></span></p>

      <p class="msonormal8"><span><span class="calibre10">"O zaman defalarca bıçaklarken kızı nasıl zapt etti?"</span></span></p>

      <p class="msonormal8"><span><span class="calibre10">"Bilmiyorum." Yürürken biraz sık nefes almaya başladım ama Lien-hua fark etmesin diye saklamaya çalıştım. Durdum ve sırt</span></span> <span class="calibre18">çantamı sırtımda tekrar ayarladım. "Şiddet kullanmakla tehdit etmiş olabilir. Küçük bir kız kardeşi vardı, değil mi?"</span></p>

      <p class="msonormal8"><span><span class="calibre10">"Evet. Sekiz yaşında."</span></span></p>

      <p class="msonormal8"><span><span class="calibre10">"Belki odur. Kıza zarar vermekle tehdit etmiştir. Bilmiyorum. Hiçbir zaman bilemeyebiliriz." Yine yürümeye başladım. "Kontrol edebiliriz ama. Kız kardeşiyle ilişkisinin nasıl olduğunu öğrenebiliriz."</span></span></p>

      <p class="msonormal8"><span><span class="calibre10">Güneş ışıkları ağaç dallarının arasından sarkıyor, yüzümde, gözümün önünde dans ediyordu. Birkaç dakika boyunca sessizce yürüdük, sonra Lien-hua: "Nedenlerle ilgili görüşlerinizi çok ilginç buldum Dr. Bowers," dedi.</span></span></p>

      <p class="msonormal8"><span><span class="calibre10">Ha, dünkü sunum.</span></span></p>

      <p class="msonormal8"><span><span class="calibre10">"'İlginç' derken, 'etkileyici derecede ilgi çekici' mi demek istiyorsun, yoksa ilginç sözcüğünü, birçok insan gibi, aynı fikirde olmadığımızı ifade etmek için mi kullanıyorsun?"</span></span></p>

      <p class="msonormal8"><span><span class="calibre10">"Hımm. Madem sordun, ikinci şıkkı seçiyorum."</span></span></p>

      <p class="msonormal8"><span><span class="calibre10">"Yani, 'Sana katılmıyorum ama belaya bulaşmak da istemiyorum' kullanımı."</span></span></p>

      <p class="msonormal8"><span><span class="calibre10">"Evet. Dürüst olmak gerekirse nedenlerin hayatın içinde bu kadar küçük bir rol oynadıklarına inanmana şaşırdım."</span></span></p>

      <p class="msonormal8"><span><span class="calibre10">Bazıları kesinlikle yüz yaşını geçmiş olan tarihî ağaçların altındaki, serin, korunaklı bir girintiye vardık. Daha genç ağaçların bolluğuna bakınca tepenin geri kalanında ağaç kesiminin yıllar önce yapıldığı anlaşılıyordu. Dağdaki bu saklı girintiler, oduncuların ulaşamayacağı kadar zor yerler olmalıydı.</span></span></p>

      <p class="msonormal8"><span><span class="calibre10">"Bence sadece üç temel neden var ve iş bir suçu çözmeye gelince hiçbirinin yararı olmuyor." dedim.</span></span></p>

      <p class="msonormal8"><span><span class="calibre10">"Sadece üç tane ha?" Sesinden, bir parça eğlendiğini hissettim. </span></span></p>

      <p class="msonormal8"><span><span class="calibre10">"Evet."</span></span></p>

      <p class="msonormal8"><span><span class="calibre10">"Nedir onlar?"</span></span></p>

      <p class="msonormal8"><span><span class="calibre10">"Tutku, öfke ve suçluluk duygusu."</span></span></p>

      <p class="msonormal8"><span><span class="calibre10">"Bu kadar mı?"</span></span></p>

      <p class="msonormal8"><span><span class="calibre10">"Bu kadar."</span></span></p>

      <p class="msonormal8"><span><span class="calibre10">"Sadece bu üçü mü?"</span></span></p>

      <p class="msonormal8"><span><span class="calibre10">"Evet. Bir düşün. Hepsini bir arada düşün. Arzu: İnsanlar ün, seks, para ya da güç isterler. Hatta intikam bile bir tür arzudur. Ne kadar çok suçun; şehvet, açgözlülük, kıskançlık veya hırs sebebiyle işlendiğini bir düşünsene. Hepsi tutkuyu ifade eden farklı isimler."</span></span></p>

      <p class="msonormal8"><span><span class="calibre10">"Hımm." dedi düşünceli bir şekilde. "Tamam. Öfkeye de katılıyorum."</span></span></p>

      <p class="msonormal8"><span><span class="calibre10">"Evet. Ve tabi suçluluk var ki adı üstünde. Hepimiz pişmanlıklarımız ve utanç duygumuzla mücadele etmenin bir yolunu bulmak zorundayızdır, yoksa patlarız."</span></span></p>

      <p class="msonormal8"><span><span class="calibre10">Yolunun üstündeki bir dalı eliyle itti. "Bunu duymak seni şaşırtabilir ama saydığın bu üç şeye katılıyorum. Diğer taraftan, en önemli iki tanesini unuttuğunu düşünüyorum."</span></span></p>

      <p class="msonormal8"><span><span class="calibre10">"Hımm. Peki, çok... " Arkasından yürümeye devam etmeden önce, bıraktığı dalın yerine dönmesini bekledim. "İlginç. Nedir onlar?"</span></span></p>

      <p class="msonormal8"><span><span class="calibre10">Durdu, bakışlarını birkaç saniye boyunca patikada gezdirdi.</span></span></p>

      <p class="msonormal8"><span><span class="calibre10">Sonunda bana bakmak için gözlerini kaldırdı. Bakışlarının derin acılarla dolu olduğunu görebiliyordum. "İlki korku, Dr. Bowers. Bazen insanlar köşeye sıkıştırıldıkları için korkunç şeyler yaparlar. Korku bizi bambaşka biri yapabilir."</span></span></p>

      <p class="msonormal8"><span><span class="calibre10">Bir şey demedim ama kafamda sorular oluştu. Neden korkuyorsun Lien-hua? Ne oldu? Sen de korkunç bir şey mi yaptın? Sonunda "Tamam," dedim. "Korku. Katılıyorum. İkincisi ne?" </span></span></p>

      <p class="msonormal8"><span><span class="calibre10">Döndü ve patikada yürümeye devam etti. "Bakalım en önemli nedeni kendi başına tahmin edebilecek misin?"</span></span></p>

      <p class="msonormal8"><span><span class="calibre10">Henüz bir tahmin yapmaya fırsat bulamadan, olay yerinin tam kuzeyinde kalan ve aşağıdaki manzaraya bakan yüksek bir çıkıntıya geldik. Patika, dik bir uçurum boyunca devam ediyor, dağ ayağımızın dibinde aniden sona eriyor ve uçurum, aşağıdaki nehre kadar yüzlerce metre uzanıyordu. Perşembe günü patikanın sonuna kadar yaptığımız yürüyüşte, fırtınayla ortaya çıkan yoğun sis yüzünden, bu çıkıntıyı fark etmemiştim.</span></span></p>

      <p class="msonormal8"><span><span class="calibre10">"Hayatta kalma çabası?"</span></span></p>

      <p class="msonormal8"><span><span class="calibre10">Kafasını salladı. Dikkati manzaraya kaymıştı. "O, arzuya girer, hayatta kalma arzusu. Şimdi, şişşt... Bozma bunu. Çok güzel."</span></span></p>

      <p class="msonormal8"><span><span class="calibre10">Baktığı yere kafamı çevirdim. Vadi önümüzde uzanıyor, sonra görkemli bir şekilde yükselerek, sonbahar renklerine bürünmüş sonsuz ve canlı dağları içine alıyordu. Yükseklerde dolanan bulut kümelerinin gölgelerinden oluşan, her biri eşsiz yama işleriyle süslü vadiler, sıradağlar arasında uzanıyordu. Güneş ışınları her bir bulutu tutuşturuyor, çelik mavisi gökyüzüne karşı daha da keskin bir şekilde parlamalarını sağlıyordu.</span></span></p>

      <p class="msonormal8"><span><span class="calibre10">Yıllar önce bir başka vahşi doğa rehberinin bana: "Appalachi- an"ın "sonsuza uzanan dağlar" anlamına gelen bir sözcük olduğunu söylediğini hatırladım ve önümdeki dağlara bakarken gerçekten de mekânı ve zamanı hiçe sayarak sonsuza kadar uzandıkları hissine kapılmaktan kendimi alamadım. Kıtaların kıvrılıp katlandığı günlerden </span></span><span class="calibre18">kalma, yerkürenin en eski origami eserleri...</span></p>

      <p class="msonormal8"><span><span class="calibre10">Burada sabit bir esinti vardı. Vadiden kalkıp üstümüzden geçen, tepelerin hafif sabah esintisi. Rüzgâr durduğunda, burada dikilmenin nasıl bir şey olduğunu merak ettim. İçinde bulunduğunuz günün etrafınızdaki her şeye karar vermesi, gökyüzü, gölgeler, bu zirve ve vadinin derin ve ilkel bir sessizlik içine gömülmesi, nasıl bir yalnızlıktır!</span></span></p>

      <p class="msonormal8"><span><span class="calibre10">Birkaç saniye sonra: "Belki de o yüzden burayı seçti." diye fısıldadım. </span></span></p>

      <p class="msonormal8"><span><span class="calibre10">"Ne?" Bana dönmüştü.</span></span></p>

      <p class="msonormal8"><span><span class="calibre10">"Güzellik."</span></span></p>

      <p class="msonormal8"><span><span class="calibre10">"Güzelliğinden dolayı mı burayı seçtiğini düşünüyorsun?"</span></span></p>

      <p class="msonormal8"><span><span class="calibre10">"Çelişkiden dolayı." Yüzüne baktım. Aşağıdan gelip zirveye doğru yükselen rüzgâr, saçlarını savuruyor, bir an için yer çekiminden kurtarıyor, hafif bir şekilde yüzünün etrafında uçuşturuyor, dağıtıyordu. "İnsanoğlu, güzelliğin tadını onu bozmadan çıkaramıyor gibi." Görüntüsüne bakarken donup kalmıştım. "Örneğin, ormanın içinden geçen bu patika. Bu zirvenin yalnızlığını anlamamızı sağlayan tek yol. Ama aynı zamanda, tadını çıkarmamıza izin verdiği şeyi bozuyor, manzarayı. Bence güzellik, bizi öyle korkutuyor ki en beğendiğimiz şeyleri yok ediyoruz." Bakışlarımız kısacık bir an için birleşti. Sözcüklerin söyleyebileceğinden fazlasını söyleyen o küçücük zaman dilimi boyunca. "Bahsettiğim çelişki bu."</span></span></p>

      <p class="msonormal8"><span><span class="calibre10">Bakışlarını başka tarafa çevirdi. "Adli tabip, ölüm anını tam da içinde bulunduğumuz, bu dakika olarak belirledi." Sesi etkili ve profesyonel bir hâle dönüşmüştü. Dağın kenarından geriye çekildi, saçı da normale döndü. Hayat normale döndü.</span></span></p>

      <p class="msonormal8"><span><span class="calibre10">"Evet." dedim yavaşça. "Gidelim." Sonra aklımda ölüm ve güzellik, Christie'nin hatırası ve Lien-hua'nın varlığı birbirleriyle boğuşurken Lien-hua'nın arkasından Mindy'nin öldüğü yere kadar yürüdüm. </span></span></p>

      <p class="msonormal8"><span><span class="calibre10">Mindy Travelca'nın iki gün önce bir ağacın altında ölü bulunduğu açıklığa vardık. Sırt çantamı yere bıraktım.</span></span></p>

      <p class="msonormal8"><span><span class="calibre10">Lien-hua alanın ortasına doğru yürüdü. "Olay yeri araştırma birimi buranın altını üstüne getirdi zaten. Ayrıca, fırtına tüm delilleri yok etmiştir. O zaman, tam olarak ne arıyoruz burada?"</span></span></p>

      <p class="msonormal8"><span><span class="calibre10">Olduğum yerde tam bir dönüş yapıp tüm manzaraya, dağlara, yola baktım. "Adli delil bulmaya değil, coğrafya yardımıyla bir şeyleri anlamaya çalışıyorum. Neden burası Lien-hua? Burası onun için ne gibi bir önem taşıyor? Bir olay yeri suçla ilişkili her şeydir. Hava. Rüzgâr. Zemin. Bir </span></span><span class="calibre18">suç dört boyutlu olarak gerçekleşir, üç boyutlu değil."</span></p>

      <p class="msonormal8"><span><span class="calibre10">Ahh, farkına bile varmadan ders verme moduna geçmiştim.</span></span></p>

      <p class="msonormal8"><span><span class="calibre10">"Dördüncü boyut." dedi düşünceli bir şekilde. "Zamanı kastediyorsun."</span></span></p>

      <p class="msonormal8"><span><span class="calibre10">"Evet. Zaman." Mindy'i bulduğumuzda oturduğu gibi oturup- sırtımı ağaca yasladım. Karşıdaki dağlara baktım. Seni neden burada bıraktı Mindy? Neden başka zaman değil de tam o anda öldürdü? "Bir suç hem mekânda hem zamanda işlenir. Ve bu iki </span></span><span class="calibre18">faktörün birbiriyle nasıl bir ilişki içinde olduğu benim en çok ilgilendiğim şey."</span></p>

      <p class="msonormal8"><span><span class="calibre10">Kontak lensler. Onları kızın gözlerinde bıraktı. Ölüm anı: Sabah 08:00 ve 11:00 arası. Çarşamba öğleden sonra ortadan kayboldu. Perşembe sabahı öldü. Onu buraya taşımadı.</span></span></p>

      <p class="msonormal8"><span><span class="calibre10">Çarşamba günü öğleden sonra saat 15:00'da annesini cep telefonundan aradı, cuma günü evde olacağını söyledi. Nereye bakmanı, neyi görmeni istedi? Yandan vuran ışıklar katil için önemliydi. "Oradaki." Tam önümüzdeki bir zirveyi işaret ettim. "Oradaki dağ. Hangisi o?"</span></span></p>

      <p class="msonormal8"><span><span class="calibre10">Lien-hua haritayı çıkardı ve birkaç saniye boyunca bulunduğumuz noktayı anlamaya çalıştı. "Savaşçı Zirvesi. Bir dakika... Burayla ilgili yerel bir efsane var... Bekle." Haritayı çevirdi. "Orada yaşayan bir Cherokee şefinin kızı Catawba kabilesinin üyeleri tarafından kaçırılmış ve buraya, tam üzerinde durduğumuz dağa getirilmiş." Lien- hua, haritanın üzerindeki hikâyeye bir göz attı ve sonra bana özetledi. "Sevgilisi onu kurtarmak için gece boyunca aramış ama bu bir tuzakmış. Adam öldürülmüş, parçalanmış ve kız -Catawba kabilesinden herhangi biriyle evlen- mektense- kendisini bu dağdan, az önce durduğumuz kayalıklı bölgeden aşağı atmış. Efsaneye göre, kızın yere düşen gözyaşları, bu dağları çevreleyen vadileri oluşturmuş. Ve şunu dinle." Kaldığı yeri bulmak için durakladı, sonra okudu. "Bazıları der ki doğru rüzgâr estiğinde bu dağın üzerinde hâlâ kızın ağlamasını duyabilirsiniz."</span></span></p>

      <p class="msonormal8"><span><span class="calibre10">Mindy'nin cesedinin dayandığı yere sırtımı dayamıştım. Vadinin karşı tarafındaki Savaşçı Tepesi'ne bakarken içimi bir ürperti sardı. "Hikâyeyi biliyordu."</span></span></p>

      <p class="msonormal8"><span class="calibre10"> </span><span class="calibre18">Lien-hua sessiz ve düşünceliydi. "Kızın gözlerine lens taktı Pat. Aklımıza gözyaşlarının gelmesini istiyordu." Bizden sadece bir adım önde değildi, daha çok iki ya da üç adım önde gibiydi.</span></p>

      <p class="msonormal8"><span><span class="calibre10">Lien-hua da aynı şeyi düşünüyor olmalıydı ki: "Bu adam gerçekten iyi." dedi.</span></span></p>

      <p class="msonormal8"><span><span class="calibre10">"Ona poz verdirmiş." dedim. "Tıpkı 'Başıboş Dolaşmak Yasaktır' tabelasının yanındaki Jamie ve Mezartaşı Mağaralan'na giden yolda bulunan Reinita gibi." "Bizimle alay ediyor. Mesaj gönderiyor. Hepsi fantezisinin parçası."</span></span></p>

      <p class="msonormal8"><span><span class="calibre10">Lien-hua etrafına baktı. "Şu içinde olduğumuz dakikalar Mindy'nin ölüm zamanına denk geliyor. Eğer buraya sabah geldilerse kıza işkence yapabilmesi için yeterli zamanı olmuş mudur?"</span></span></p>

      <p class="msonormal8"><span><span class="calibre10">"Hayır, sanmıyorum. Katilin, kız ölmeden önce güneş ışığından faydalanmak için yeterince zamanı yok. Kızın vücudunda meydana gelen aşırı derecedeki peteşiyal kanamaya bakarsak bu mümkün değil." "O zaman geceyi kızla birlikte burada geçirdi." dedi. Çevreme baktım. "Doğru. Ama burada değil. Bu açıklıkta değil, burası çok ortada." "Öyleyse nerede?"</span></span></p>

      <p class="msonormal8"><span><span class="calibre10">Bir sürü uçuruma ve çıkıntıya giden yakınlardaki bir yolu gösterdim. "Orada." </span></span></p>

      <p class="msonormal8"><span><span class="calibre10">Çantamı kapıp yol boyunca Lien-hua'nın arkasından yürüdüm. Yol, bizi yirmi-otuz metre üstümüzde yükselen, yükselip alçalan bir dizi uçurumun başlangıcına çıkardı. Yakınlardaki bir başka patika ise uçurumlardan yuvarlanan iri kaya parçalarıyla kaplı vadi tabanı boyunca ilerliyordu. "Ne arıyorsun?" diye sordu Lien-hua. "Bir mağara."</span></span></p>

      <p class="msonormal8"><span><span class="calibre10">"Ne? Bir mağara mı? Niye ki?"</span></span></p>

      <p class="msonormal8"><span><span class="calibre10">"Mindy'nin ayak yüzüğünün oyuntularına toprak dolmuştu. Dün öğleden sonra yüzükteki toprak örneklerini Ralph'in çayırlıkta topladığı örneklerle karşılaştırdım. Yüzükteki toprak, yüzey toprağından daha fazla kil içeriyor. Bu ve katilin kızla yalnız kalabileceği bir yere ihtiyaç duyduğu gerçeği, kızı bir mağarada öldürdüğünü düşündürttü bana." "Toprak? Kil içeriğindeki farklılıklar mı?" diye sordu şüpheyle.</span></span></p>

      <p class="msonormal8"><span><span class="calibre10"> "Ne?"</span></span></p>

      <p class="msonormal8"><span><span class="calibre10">"Fiziksel delillerle değil, sadece coğrafi bilgilerle </span></span><span class="calibre18">ilgilendiğinizi sanıyordum Dr. Bowers'</span></p>

      <p class="msonormal8"><span><span class="calibre10">"Mağaralar coğrafi bilgiye girer." dedim. "Buraya gel, şuna bak."</span></span></p>

      <p class="msonormal8"><span><span class="calibre10">Sola ayrılan küçük bir patikayı gösterdim. Çamurun üzerinde derin bir topuk izi vardı. "Alışveriş merkezindeki çocuk, iri bir adam olduğunu söylemişti. Eğer kızı çayıra kadar taşıdıysa bu izi bırakmış olabilir." "Teknik ekip neden bunu bulamadı?" "Çünkü bir mağara aramaları gerektiğini bilmiyorlardı." Mağaranın girişini bulmamız çok sürmedi, sadece kırk ya da elli metre ötedeydi. Bir mağaranın içindeki sıcaklık dışarıya oranla daha durağan kalır. Bu enlemde Mağaranın havası genellikle yazın çevresinden daha soğuk, kış boyunca da daha ılık olur. 14,5 derece kadar. Ve bu sabah, mağaranın girişinden dışarı çıkan hava, serin sabah havasında yoğunlaşıyordu. Sanki zemin nefes alıp veriyordu.</span></span></p>

      <p class="msonormal8"><span><span class="calibre10">Mağara girişi yaklaşık iki metre genişliğindeydi. Sırt çantamdan el fenerimi çıkardım ve mağaraya baktım. El fenerimi göstererek: "O şeyi hep yanında mı taşırsın?" diye sordu.</span></span></p>

      <p class="msonormal8"><span><span class="calibre10">"El feneri bir dedektifin en iyi arkadaşıdır. Özellikle de bu. Hassas, güçlendirilmiş alüminyum alaşımlı kılıf, su geçirmez, ergo- nomik olarak tasarlanmış tutma yeri..." Kafasını salladı. "Erkekler ve oyuncakları." Mağara, dikey bir şekilde dağın içinde aşağı doğru iniyordu. Ne kadar aşağıya bilemiyorum. "Peki, ne düşünüyorsun?"</span></span></p>

      <p class="msonormal8"><span><span class="calibre10">"Çok ıssız. İstediği mahremiyeti sağlamıştır."</span></span></p>

      <p class="msonormal8"><span><span class="calibre10">"Hayır, sen mi gitmek istersin yoksa ben mi gideyim diye </span></span><span class="calibre18">soruyorum." Çantamı açıp içinden tırmanma halatı,</span><span class="calibre18">emniyet kemeri, birkaç karabina ve biraz naylon kayış </span><span class="calibre18">çıkardım.</span></p>

      <p class="msonormal8"><span class="calibre18">"Yaptığın şeyi biliyor musun?"</span><br class="calibre12" /></p>

      <p class="msonormal8"><span><span class="calibre10">"umarım biliyorumdur." Yukarıyı gösterdim. İrice bir ağaç, girişin üstünden mağaraya doğru eğilmişti. Dallar, gövdeye yakın bir yerde çatallaşıp ikiye ayrılıyordu. "Şu dalları görüyor musun? Oradaki kabuğun ne kadar zedelendiğini fark ettin mi?" </span></span></p>

      <p class="msonormal8"><span><span class="calibre10">"Evet."</span></span></p>

      <p class="msonormal8"><span><span class="calibre10">Birkaç dalın etrafından bir kayış geçirip düğüm attım ve iki </span></span><span class="calibre18">klipsle birbirlerine tutturdum. "İpi bağladığı yer orası."</span></p>

      <p class="msonormal8"><span><span class="calibre10">"Gerçekten içeri giriyor musun?"</span></span></p>

      <p class="msonormal8"><span><span class="calibre10">"Orada ne olduğunu başka nasıl göreceğim?"</span></span></p>

      <p class="msonormal8"><span><span class="calibre10">Halatı ortasından tutup karabinanın içinden geçirdim ve iki </span></span><span class="calibre18">ucunu mağaraya fırlattım. Emniyet kemerimi takıp halatı </span><span class="calibre18">kemerime tutturdum.</span></p>

      <p class="msonormal8"><span><span class="calibre10">Lien-hua beni izledi. "O şey ne işe yarıyor?"</span></span></p>

      <p class="msonormal8"><span><span class="calibre10">"Sekizli deniyor." dedim. "İp onun içinden geçerek bir </span></span><span class="calibre18">sürtünme yaratıyor. O sürtünme benim düşüşümü </span><span class="calibre18">yavaşlatan şey. Sağ elimi böyle fren gibi, hızımı kontrol </span><span class="calibre18">etmek için kullanıyorum."</span></p>

      <p class="msonormal8"><span><span class="calibre10">İpe baktı. "Peki ama yukarı nasıl çıkacaksın?"</span></span></p>

      <p class="msonormal8"><span><span class="calibre10">Elimdeki birkaç cuman gösterdim. "İşte bunlar o işe </span></span><span class="calibre18">yarıyor. İpin üstünde kayıyor ve kilitleniyorlar. Tabi, prusik düğümü de kullanabilirdim bunun için." İki metre boyunda, daha ince halatla yapılmış birkaç düğümü gösterdim. Bunları özel bir düğümle tırmanma halatının çevresine bağlayarak içinde adım atabileceğim . düğümler elde edebilirim. Sonra, üzerinde durmadığın düğümü, halatın üst tarafına doğru kaydırırsın. Sırayla adım atar, arkada kalanı kaydırırsın. Dikey bir düzlemde yürümek gibi." "Peki..." Mağaranın karanlık girişine baktı. "Bu kez sen gidebilirsin. Ben burada kalıp denetleyeceğim." Emniyet kemerimin kopçalarını ve çapa sistemini ikinci bir kez kontrol ettim, el fenerimi dişlerimin arasına aldım ve geri geri giderek mağaraya inmeye başladım.</span></p>
    </div>

    <div class="wordsection">
      <p class="msonormal8"><span class="calibre10"> </span><span class="calibre18">Mağaranın tabanı on metre kadar altımdaydı. Katilin yaptıklarını kafamda canlandırmak için tabana varmayı beklememe bile gerek kalmadı.</span></p>

      <p class="msonormal8"><span><span class="calibre10">Işığı ağzımdan aldım. Lien-hua'ya: "Mindy'nin kalçalarında hafif izler vardı, değil mi?" diye seslendim. "Ve bacaklarının üst taraflarında?"</span></span></p>

      <p class="msonormal8"><span><span class="calibre10">"Evet." Sesi dalgalanarak geliyordu. "Adli tıpçılar o izlerin nasıl olduğunu anlayamadı."</span></span></p>

      <p class="msonormal8"><span><span class="calibre10">Morluk, yani cilde yakın bölgelerde kan toplanması, kalp vücutta kanı dolaştırmayı bırakınca başlar ve yer çekimi kanı aşağı doğru çeker. Bu ölüm anından otuz dakika sonra bile başlayabilir. Eğer öldüğünde kaya tırmanışı için kullanılan bir emniyet kemerinde asılı bir hâldeyse kayışa baskı yapan vücut ağırlığı, kan damarlarını sıkıştırmış, hareketsiz kanın toplanmasını engellemiş ve kalçalarında kayışın izlerinin oluşmasına sebep olmuştur.</span></span></p>

      <p class="msonormal8"><span><span class="calibre10">Kızı ipte asılı bıraktın, değil mi? Aşağı indirdin, emniyet kemerinde asılı hâlde bıraktın, belki ellerini gevşekçe bağladın. Sonra onları halata tutturmuş olabilirsin, fazla mücadele etmesin diye. üzerinde toprak örneği kalmasın diye botlarını çıkardın. Hatta işin bitince ayaklarını yıkadın. Ama sandığın kadar iyi değilsin. Ayak yüzüğünü yeterince iyi temizlemedin.</span></span></p>

      <p class="msonormal8"><span><span class="calibre10">Mağaranın tabanı ayak izlerini yok etmek için süpürülmüştü ama süpürge izleri de bana bir hikâye anlatıyordu: Birinin bir şeyleri örtbas etmek için bu işi yaptığını. Yakındaki bir kayanın yanındaki toprakta birkaç koyu renk nokta vardı. Test etmemiz gerekecekti ama Mindy'nin kanı olduğunu düşünüyordum.</span></span></p>

      <p class="msonormal8"><span><span class="calibre10">Bileklerini, belki de baldırlarını kayışla bağlamış olabilir. Kot pantolonunun üzerinden yapınca, teninde iz bırakmamıştır. Evet, sadece kontrol altında tutacak kadar sıkı. Tekme atamaması, mücadele edememesi için. Güçsüz olması, onun olması için. Bütün gece boyunca...</span></span></p>

      <p class="msonormal8"><span><span class="calibre10">Lien-hua: "İyi misin?" diye sesdendi.</span></span></p>
    </div>

    <div class="wordsection">
      <p class="msonormal8"><span><span class="calibre10">"İyiyim. Biraz bekle." Mağaranın köşesinde bir şey görür gibi oldum. El fenerimle baktım. Bir parça sarı kurdele.</span></span></p>

      <p class="msonormal8"><span><span class="calibre10">"Kızı buraya getirmiş Lien-hua. Burada su da var. Bir havuz. Cesedi yıkadığı yerin burası olduğuna iddiaya girerim."</span></span></p>

      <p class="msonormal8"><span><span class="calibre10">El camarlannı kullanarak halat üzerinden yukarı, mağaranın ağzına çıktım.</span></span></p>

      <p class="msonormal8"><span><span class="calibre10">Birkaç dakika sonra, emniyet kemerini çıkarmış, malzemelerimi topluyordum. "Arabaya dönüp araştırma yapmaları için birilerini çağırmamız gerek. Bir dakika." "Ne?"</span></span></p>

      <p class="msonormal8"><span><span class="calibre10">"Haritaları bir kontrol etsene. Bak bakalım, herhangi birinde bu mağara gözüküyor mu?" Haritaları çıkarıp göz attı. "Hayır. Hiçbir şey yok." "Sadece yerel halk biliyordur o zaman. Bu da şüpheli listesini daha fazla daraltır. Burada rahatsız edilmeyeceğini bilecek kadar iyi tanıyordu bölgeyi. Kıza yapmak istediği her şeyi yapabilmek için bütün gece vakti olduğunu da biliyordu." dedim.</span></span></p>

      <p class="msonormal8"><span><span class="calibre10">"Ve ayrıca, halat kullanarak aşağı inmeyi de biliyor." dedi.</span></span></p>

      <p class="msonormal8"><span><span class="calibre10">"Kahretsin!"</span></span></p>

      <p class="msonormal8"><span><span class="calibre10">"Ne?"</span></span></p>

      <p class="msonormal8"><span><span class="calibre10">Sırt çantamın kapağını kapatıp iyice sıktım. "Wall Street'deki tırmanma salonu. Kızın arabası yarım blok ötede bulunmuştu. Bu dağlara geziler düzenliyorlar. Tırmanma ve mağara gezisi." </span></span></p>

      <p class="msonormal8"><span><span class="calibre10">"Nereden biliyorsun?"</span></span></p>

      <p class="msonormal8"><span><span class="calibre10">"Dün öğleden sonra uğramıştım. Biraz egzersiz yaptım." Çantayı omzuma aldım. "Hadi. Gidelim." Döndüm ama Lien-hua çoktan arabaya doğru yürümeye başlamıştı bile. </span></span></p>

      <p class="msonormal8"><span><span class="calibre10">Sırt çantası sırtımdayken koşmak pek kolay değildi ama şükürler olsun ki uzun süre koşmak zorunda kalmadım. Üstelik yokuş aşağı gidiyorduk. On beş dakikadan az bir zamanda yolun başına döndük.</span></span></p>

      <p class="msonormal8"><span><span class="calibre10">Çantamı sırtımdan indirdim ve arabanın arka koltuğuna koyuverdim. Koşudan dolayı hâlâ nefes nefeseydim. "Dün öğleden sonra... Şehir merkezinde biraz dolaşmak... Coğrafi profilde çıkan yerleri kontrol etmek için... Birkaç dakikam vardı." Dün tırmanma salonundan aldığım broşürle birlikte arabaya koyduğum programı ve kartvizitleri çıkardım. "Bunları aldım."</span></span></p>

      <p class="msonormal8"><span><span class="calibre10">"Bizimkinin orada çalışıyor olabileceğini mi düşünüyorsun?" diye sordu.</span></span></p>

      <p class="msonormal8"><span><span class="calibre10">Broşürü verip telefon numarasını işaret ettim. "Bak bakalım telefon çekecek mi? Son birkaç günde... İşe gelmeyen kimse olmuş mu... Öğren."</span></span></p>

      <p class="msonormal8"><span><span class="calibre10">O, cep telefonundan numaraya ulaşmaya çalışırken </span></span><span class="calibre18">ben de arabanın kapısını açıp bilgisayarımı çıkardım. "Hat yok."</span></p>

      <p class="msonormal8"><span class="calibre10"> </span><span class="calibre18">Nihayet nefesim yerine gelmişti. "Peki, tırmanma rehberlerinden herhangi biri Mindy'nin olay yerine gelmiş mi öğrenelim. O broşürü buraya, bilgisayara doğru tutar mısın?"</span></p>

      <p class="msonormal8"><span><span class="calibre10">Bilgisayarımın kamerasını kullanarak çalışan on iki kişinin her birinin fotoğrafını çektim. Sonra bu fotoğrafları, Denver'daki ulusal Emniyet Teşkilatı ve Ceza Teknolojileri Merkezi ile yaptığım iş için yüklediğim yüz tanıma programına yapıştırdım.</span></span></p>

      <p class="msonormal8"><span><span class="calibre10">Mindy'nin olay yerinde çekilen fotoğrafları ve video görüntülerini açtım. Bilgisayar, görüntüleri ayıklamaya, her bir yüzü tek tek değerlendirerek ayırmaya başladı. Bir dakika sonra bilgisayar, yüzde doksan uyum olasılığı veren bir adamın yüzünü gösterdi.</span></span></p>

      <p class="msonormal8"><span><span class="calibre10">Lien-hua ekranı göstererek: "İşte bu." diye fısıldadı. "Beyzbol şapkalı adam."</span></span></p>

      <p class="msonormal8"><span><span class="calibre10">"İnanmıyorum. Alışveriş merkezinde de başında bu şapka vardı."</span></span></p>

      <p class="msonormal8"><span><span class="calibre10">'Joseph Grolin." dedi.</span></span></p>

      <p class="msonormal8"><span><span class="calibre10">"Gerçekten sert olduğunu sanıyor." Tırmanma rehberi fotoğrafında kendini beğenmiş bir gülümsemesi ve omuzlarına uzanan sarı saçlarından bir-iki derece daha koyu renge sahip, kirli sakalı vardı. Güneş gözlüğü takmıştı. Fotoğrafın altındaki biyografisine göre, yarı zamanlı kaya tırmanışı eğitmeni olarak çalışıyor, asıl iş olarak Mountainûuest dergisine yazı yazıyordu. Son dört yıldır derginin outdoor editörüydü. Özel ilgi alanları: Tüplü su altı dalışı, Amerikan yerli inançları, kayak. Amerikan yerli inançları.</span></span></p>

      <p class="msonormal8"><span><span class="calibre10">Lien-hua broşürün alt kısmını gösterdi. Şöyle yazıyordu: Tüm rehberlerimiz, çok iyi derecede eğitim almış ve Vahşi Doğa İlk Yardımcısı sertifikasına sahip rehberlerdir.</span></span></p>

      <p class="msonormal8"><span><span class="calibre10">"Bıçak yaraları... " dedim. "Bir ilk yardımcı, ne kadar derin yara açması gerektiğini bilir. Ve nasıl dikeceğini." Cep telefonunu tekrar çıkardı. "Hadi, çalış. Çalış!"</span></span></p>

      <p class="msonormal8"><span class="calibre10"> </span><span class="calibre18">"Bundan dene." Arabanın öteki tarafına geçerken Dante'nin telefonunu ona fırlattım ve sürücü koltuğuna zıpladım.</span></p>

      <p class="msonormal8"><span><span class="calibre10">"Yok." dediğini duydum. "Tüm o zaman boyunca çayırda olduğuna inanamıyorum. Biz cesedi incelerken izlemesine... "</span></span></p>

      <p class="msonormal8"><span><span class="calibre10">"Evet." dedim. "İzlemeyi seviyor. Hadi." Motoru çalıştırdım.</span></span></p>

      <p class="msonormal8"><span><span class="calibre10">'Jolene Parker hâlâ hayatta olabilir."</span></span></p>

      <p class="msonormal8"><span class="calibre18">Dağdan aşağı uçarak indik. Birkaç virajı çok hızlı aldığım</span> <span class="calibre18">için, iki kez neredeyse yan yatıyorduk. "Dikkatli ol." dedi Lien-hua. "Ölürsek onu asla yakalayamayız."</span></p>

      <p class="msonormal8"><span><span class="calibre10">Telefonu yine denedi. Hâlâ kapsama alanı dışındaydı. Asheville on altı kilometre kadar ilerideydi. Bir başka keskin virajı dönerken lastikleri bağırttım. "Yavaş ol Pat. Bu adamı yakalamayı ben de senin kadar istiyorum. Ama bunu tek parça hâlindeyken yapalım." "Evet." Gazı bir parça düşürdüm. "Tamam, özür dilerim." Kafasını salladı. "Hayatım boyunca bu herif gibi bir şey görmedim. Yerli efsaneler, kaçırmalar, suçlar arasında kurulan bağlantılar... Hepsini tasarlayarak yapmış." Cep telefonunu tekrar denedi. Hâlâ bir şey yok. "Aldatma." dedim. "Ne?" </span></span></p>

      <p class="msonormal8"><span><span class="calibre10">"Bulamadığım neden." dedim. "Aldatma, değil mi?" "Hayır. Birini arzudan dolayı aldatırsın ve aldatmaya öfkeyle karşılık verirsin. Tekrar dene." Telefonunu bıraktı. Dağlık alandan uzaklaşmadıkça telefon etmenin bir anlamı yoktu. "Merak?"</span></span></p>

      <p class="msonormal8"><span><span class="calibre10">"O bir çeşit arzu, o suçu işlemenin nasıl bir his olduğunu veya seni nasıl etkileyeceğini öğrenmek için arzu duyarsın."</span></span></p>

      <p class="msonormal8"><span><span class="calibre10">Durakladım. Aklıma hiçbir şey gelmiyordu. Onur veya kibir </span></span><span class="calibre18">demeyi düşündüm ama onlar da arzunun çeşitleriydiler.</span><span class="calibre18">Hatta sorumluluk ve ahlaklılık bile arzunun çeşitleriydi.</span></p>

      <p class="msonormal8"><span><span class="calibre10">Memnun etme arzusu, erdemli olma arzusu...</span></span></p>

      <p class="msonormal8"><span><span class="calibre10">"Hımm. Vicdan azabı?" diye sordum.</span></span></p>

      <p class="msonormal8"><span><span class="calibre10">"Sadece suçluluk duygusunun bir başka şekilde ifade </span></span><span class="calibre18">edilmesi."</span></p>

      <p class="msonormal8"><span><span class="calibre10">Kafamı salladım. Bu, düşündüğümden daha zordu. Belki bir karakter analizcisi gibi düşünmeyi denersem bulabilirdim.</span></span></p>

      <p class="msonormal8"><span><span class="calibre10">Ama sonradan aklıma geldi ki... Hepimizin sınırları vardır. Şerif Wallace'dan ödünç aldığım telefondan numarayı tuşladı. "Nihayet." diye fısıldadı. Ve birdenbire Grolin hakkında şimdiye kadar öğrendiğimiz her şeyi açıklamaya koyuldu. Margaret'le konuştuğunu tahmin edebiliyordum. Ama konuştukça Lien-hua'nın yüzündeki ifade de değişiyor, sertleşiyordu. Durumu tekrar, bu kez daha da vurgulayarak açıklamayı denedi ama yine cümlesinin ortasında sözü kesildi. "Ne?" diye sordum. "Ne oluyor?"</span></span></p>

      <p class="msonormal8"><span><span class="calibre10">Lien-hua bana doğru eğilip fısıldadı. "Margaret tutuklama emri çıkarmak için bunların yeterli olmadığını söylüyor." "Ne? O telefonu bana ver." Lien-hua telefonu uzattı.</span></span></p>

      <p class="msonormal8"><span><span class="calibre10">"Margaret, Jolene hâlâ hayatta olabilir!"</span></span></p>

      <p class="msonormal8"><span><span class="calibre10">"Bana sesinizi yükseltmeyin Dr. Bowers." Her bir söz,</span></span><span class="calibre18">dikkatlice seçilmiş bir taştı.</span></p>

      <p class="msonormal8"><span><span class="calibre10">"Dinle."</span></span></p>

      <p class="msonormal8"><span><span class="calibre10">"Yerli efsaneleri mi?" diye lafı yapıştırdı. "Kontak lens mi?</span></span></p>

      <p class="msonormal8"><span><span class="calibre10">Ne söylediğini kulağın işitiyor mu? Grolin'i bu suçlara </span></span><span><span class="calibre10">bağlayan hiçbir şey yok. Bir hâkimi arayıp arama emri </span></span><span class="calibre18">falan çıkartmayacağım... "</span></p>

      <p class="msonormal8"><span><span class="calibre10">"Mindy'nin olay yerindeydi, Margaret."</span></span></p>

      <p class="msonormal8"><span><span class="calibre10">"Orada elli kişi daha vardı." dedi. "Yeterli değil."</span></span></p>

      <p class="msonormal8"><span><span class="calibre10">"Bu mağaraya geziler düzenliyor."</span></span></p>

      <p class="msonormal8"><span><span class="calibre10">"O mağaraya gidip gitmediğini bilmiyorsun. Elinde olan tek </span></span><span class="calibre18">şey kızın ayağındaki çamur."</span></p>

      <p class="msonormal8"><span><span class="calibre10">"Bir an önce harekete geçmek zorundayız!"</span></span></p>

      <p class="msonormal8"><span><span class="calibre10">"Beni çok dikkatli dinle Ajan Bowers." Sesi buz gibiydi.</span></span></p>

      <p class="msonormal8"><span><span class="calibre10">"Bana varsayımlar yerine gerçek deliller getirirsen </span></span><span class="calibre18">pazartesi Hâkim Stephenson tatilden döndüğünde onu </span><span class="calibre18">aramayı düşünebilirim. O zamana kadar..."</span></p>

      <p class="msonormal8"><span><span class="calibre10">"Ne?" dedim. "Sesin gelmiyor."</span></span></p>

      <p class="msonormal8"><span><span class="calibre10">"Olmasını bekle... " diye devam ediyordu. Cep telefonunu kapattım ve yere fırlattım. Pili dışarı fırladı, diğer birkaç parçayla birlikte.</span></span></p>

      <p class="msonormal8"><span><span class="calibre10">"Kahretsin!" diye mırıldandım. "Bunu yapmaktan nefret ediyorum."</span></span></p>

      <p class="msonormal8"><span><span class="calibre10">Lien-hua, bir zamanlar Dante Wallace'ın cep telefonuna ait olan parçaları yerden aldı. "Uzlaşma yöntemin çok hoş."</span></span></p>

      <p class="msonormal8"><span><span class="calibre10"> "Ona başka bir telefon alırım."</span></span></p>

      <p class="msonormal8"><span><span class="calibre10"> "Ne dedi?" </span></span></p>

      <p class="msonormal8"><span><span class="calibre10">"Artık zaman kaybetmeyin dedi. Adamı içeri almamızı söyledi." Bir virajı döndüm ve yol düzleşince hemen hızlandım. 'Bir kızın hayatını kurtarmak, bürokratik engellerle uğraşmaktan daha önemli' dedi."</span></span></p>

      <p class="msonormal8"><span><span class="calibre10">Lien-hua bana döndü. Gözlerini kırpıştırdı. "Hayır, öyle demedi."</span></span></p>

      <p class="msonormal8"><span><span class="calibre10">"Hayır." dedim biraz durakladıktan sonra. "Demedi." Lien-hua'nın nasıl bir tepki vereceğinden emin değildim. Bir şeyler yapmak zorundaydım. Mecburdum. Tıpkı Mindy gibi, Jolene'nin de bir yerlerde bir babası vardı. Ağlayan, üzülen ümit eden... İllüzyonist başka bir kızı daha işkence edip öldürürken burada öylece oturup bekleyemezdim. Hele de onu kurtarma ihtimalimiz hâlâ varken. Lien-hua'nın bu konuda yanımda olduğunu umuyordum, gerçekten umuyordum. Eğer yanımda olmazsa ne yapacaktım, bilmiyordum.</span></span></p>

      <p class="msonormal8"><span><span class="calibre10">Sonunda, göz ucuyla başını salladığını gördüm. "Tam bize ne yapmamızı istediğini söylerken hattın gitmesi çok kötü."</span></span></p>

      <p class="msonormal8"><span><span class="calibre10">"Evet." dedim, gaza basıp bir başka virajdan uçarcasına dönerken. "Çok kötü."</span></span></p>

      <p class="msonormal8"><span><span class="calibre10">Lien-hua telefonunu çıkardı. Grolin'in adresini bulmak için üç arama yapması gerekti. Bir harita çıkarıp yolu tarif etti.</span></span></p>

      <p class="msonormal8"><span><span class="calibre10">Bildiğim tüm trafik kurallarını ihlal ederek Otoyol 70'e geçtim ve arabayı Billings Caddesi'ne doğru sürmeye başladım. </span></span></p>

      <p class="msonormal8"><span><span class="calibre10">Lien-hua iki arama daha yaptı. "İnanılmaz." diye mırıldandı.</span></span></p>

      <p class="msonormal8"><span><span class="calibre10">"Ne? Grolin'le ilgili bir şey mi buldun?"</span></span></p>

      <p class="msonormal8"><span><span class="calibre10">"İki eski suç. 2004'te saldırı suçundan altı ay göz hapsi ve </span></span><span class="calibre18">üç yüz saat kamu hizmeti cezası almış. Geçen kış, aile içi </span><span class="calibre18">şiddet suçlamasında bulunmuşlar. Kız arkadaşını çok kötü </span><span class="calibre18">dövmüş. O zaman Spartanburg'da yaşıyorlarmış."</span></p>

      <p class="msonormal8"><span><span class="calibre10">"İlk cinayetin meydana geldiği yer."</span></span></p>

      <p class="msonormal8"><span><span class="calibre10">"Evet. Zamanlama da uyuyor. Grolin'in kız arkadaşını </span></span><span class="calibre18">tedavi etmeleri için sağlık görevlilerini çağırmalarından iki </span><span class="calibre18">gün sonra Patty Henderson öldürüldü. Kız hiçbir </span><span class="calibre18">suçlamada bulunmamış, sadece gitmiş. Psikolojik yönden </span><span class="calibre18">bakarsak çok mantıklı; terk eden kız arkadaş, stresi </span><span class="calibre18">tetikleyen şey olmuştur."</span></p>

      <p class="msonormal8"><span><span class="calibre10">"Harekete geçirmek için yeterli bir sebep."</span></span></p>

      <p class="msonormal8"><span><span class="calibre10">"Evet, adamı delirtmiştir."</span></span></p>

      <p class="msonormal8"><span><span class="calibre10">"Çıkardığın profile ne oldu ama? Hapiste yattığını düşünmüyordun."</span></span></p>

      <p class="msonormal8"><span><span class="calibre10">"Doğru." dedi. "Şimdiye kadar gösterdiği şiddet eğilimi uyuyor ama." </span></span></p>

      <p class="msonormal8"><span><span class="calibre10">Dişlerimi gıcırdattığımı fark ettim. "Mindy'nin olay yerinde bulunan kişilerin isimlerini incelerken bu herifi neden yakalamadılar?"</span></span></p>

      <p class="msonormal8"><span><span class="calibre10">"Adam gazeteci. Olay yerinde bulunması için geçerli bir sebebi var."</span></span></p>

      <p class="msonormal8"><span><span class="calibre10">"Peki Ralph ne diyordu?" Lien-hua'nın telefondaki ikinci konuşmasını parça parça duymuştum ama duyduklarım bütünü anlamama yetmedi. "O güvenlik görevlisini soruştururken bir şey öğrenmiş mi?"</span></span></p>

      <p class="msonormal8"><span><span class="calibre10">Kafasını salladı. "Zaman kaybı. Geri dönüyor. Tam federal binaya girerken yakaladım onu. Margaret henüz şehre döndüğünü bilmiyor. Bizimle Grolin'in evinin orada buluşacak. Onu beklememizi söyledi."</span></span></p>

      <p class="msonormal8"><span><span class="calibre10">Aniden, Ralp'in kırık cep telefonunun hâlâ cebimde olduğunu hatırladım. "Bir dakika, Ralph kimin telefonunu kullanıyor?"</span></span></p>

      <p class="msonormal8"><span><span class="calibre10">"Kente dönerken karısının telefonunu aldığını söyledi."</span></span></p>

      <p class="msonormal8"><span><span class="calibre10">Kafamı salladım.</span></span></p>

      <p class="msonormal8"><span><span class="calibre10">"İyi. O zaman Ralph'le gidiyoruz." Eğer Lien-hua ve ben Grolin'in peşinden gitseydik ve Jolene'i kurtarsaydık her şey yolunda giderdi. Margaret bir kelime bile edemezdi. Ama Grolin aradığımız adam değilse ve bunu elimizde bir arama emri olmadan yaparsak birinin kafası uçardı, yani benim. Ralph azarları başından defetmekte benden daha iyiydi, özellikle de Margaret'ten gelecekleri. Her durumda, şüpheli bir seri katile Ralph yanım- dayken yaklaşmak konusunda kendimi daha iyi hissediyordum. Herkes aynı hissederdi.</span></span></p>

      <p class="msonormal8"><span><span class="calibre10">Billings Caddesi kentin çıkışma yakın bir yerdeydi ve tepelere doğru on bir kilometre kadar yüksekte kurulmuştu. Lien-hua: "Issız." dedi. "Mükemmel. Bir şey dışında..." Cümlesini bitirmesine gerek yoktu. Ne düşündüğünü biliyor</span></span><span class="calibre18">dum. Bu ev, Asheville'in diğer tarafındaydı ve </span><span class="calibre18">saldırganımızın yaşadığı sonucuna vardığım noktadan </span><span class="calibre18">neredeyse on altı kilometre uzaktaydı.</span></p>

      <p class="msonormal8"><span><span class="calibre10">"İşlerini idare ettiği başka bir yeri olabilir, belki bir kız </span></span><span class="calibre18">arkadaşın evi." dedim. "Bir arkadaşın evi. Tucker, bu </span><span class="calibre18">adamın son birkaç yılda kaldığı başka ev olmuş mu, kontrol </span><span class="calibre18">etsin.</span></p>

      <p class="msonormal8"><span><span class="calibre10">Tucker'ı aradı.</span></span></p>

      <p class="msonormal8"><span><span class="calibre10">O, konuşmasını bitirirken Grolin'in evine giden toprak yola girmiştik. Birkaç yüz metrelik yolu gittim ve Ralph'in, Grolin'in evin- nin elli metre gerisinde park hâlinde bekleyen eski cipinin yanına park ettim. Grolin'in ilerideki iki katlı evini, yakınlardaki ağaçların arasından parça parça görebiliyordum.</span></span></p>

      <p class="msonormal8"><span><span class="calibre10">Ralph dışarı çıktı ve arabasının kapısını sessizce kapattı. "Margaret burada olduğunuzu biliyor mu?" "Hayır." dedim.</span></span></p>

      <p class="msonormal8"><span><span class="calibre10">Eve doğru ilerlemeye başladık.</span></span></p>

      <p class="msonormal8"><span><span class="calibre10">Ralph, "Bu iş bittiğinde, Margaret'e acil bir durum söz konusu olduğunda arama emrine gerek olmadığını hatırlatacağım. Ayrıca, bir kızın hayatını kurtarmak acil bir durum değilse acil durum dedikleri nedir bilmiyorum." dedi. Tam Ralph'e uygun bir konuşmaydı. Ve bunu duymak iyi gelmişti.</span></span></p>

      <p class="msonormal8"><span><span class="calibre10">"Seni Charlotte'dan buraya kim getirdi?" diye sordum. "İki jandarma."</span></span></p>

      <p class="msonormal8"><span><span class="calibre10">"İkisinin de adı 'Birader' miydi?" "Galiba." diye ağzında geveledi. Lien-hua gülümsedi.</span></span></p>

      <p class="msonormal8"><span><span class="calibre10">"Evet Ralph." dedim. "Bunu nasıl yapmak istersin?" Ormandan eve doğru giden yolda Lien-hua ve ben onu takip ediyorduk.</span></span></p>

      <p class="msonormal8"><span class="calibre10"> </span><span class="calibre18">"Hızlı ve temiz bir iş çıkaralım."</span></p>

      <p class="msonormal8"><span><span class="calibre10">Ralph'in hızlı ve temiz anlayışını daha önce görmüştüm. "Hızlı" benim de kullanabileceğim türde bir sözcüktü. Ama "temiz" öyle değildi.</span></span><span class="calibre18">Ona yetişebilmek için hızlanmam gerekti. Koca cüssesine karşın ağaçların arasından bir örümcek gibi süzülüyordu. Dört yıl boyunca orduda komando olarak görev yapmanın sonucu.</span></p>

      <p class="msonormal8"><span><span class="calibre10">Sessiz ve sakin bir sabahtı. Ağaçlarda birkaç kuş cıvıldıyordu. Ama hissettiğim şey kesinlikle huzur değildi. Kalbim deli gibi atmaya başlamıştı. Eğer Grolin içerideyse bu iş bugün bitecek veya çok kötü bir hâl alacaktı. "İyi bir atıcı." dedim. "Gerçekten iyi. Dikkatli olalım."</span></span></p>

      <p class="msonormal8"><span><span class="calibre10">Ralph önde, Lien-hua ve ben arkada merdivenleri çıkıp verandaya vardık. Duvarlar yıllar önce beyaza boyanmış ama şimdiye kadar bayanın çoğu dökülmüştü. Geçmişten parçalar ayaklarımın dibine pul pul dökülüyordu.</span></span></p>

      <p class="msonormal8"><span><span class="calibre10">Ralph kapıya yaklaştı, silahını kılıfından çıkardı ve ön camdan içeri baktı. "Bilmem gereken başka bir şey?" Biri daha korkmuştu anlaşılan. Bilgi edinmeye çalışıyordu.</span></span></p>

      <p class="msonormal8"><span><span class="calibre10">"Her şeyi inkâr edecektir." dedi karakter analizcisi Lien- hua. "ukala. Kız içeride olsa bile, bizi büyük ihtimalle içeri davet edebilir. Yakalanmayacağından çok emin. Kızı başka bir yere saklamış da olabilir." Bahçeye ve sonra, park hâlinde bir Volkswagen- 'in durduğu garaj yoluna baktı. "Burada bir araba var ama steyşın vagon Subaru değil. Evde olmayabilir."</span></span></p>

      <p class="msonormal8"><span><span class="calibre10">"Birazdan öğreniriz." Ralph yaklaştı ve kapıyı çaldı. Tık yok.</span></span></p>

      <p class="msonormal8"><span><span class="calibre10">"Kimse yok mu?" diye seslendi. Cevap yok. Kapı kolunu denedi. "Ah, şuna bak. Kilitli." Yüzünde bir sırıtışla bana döndü.</span></span></p>

      <p class="msonormal8"><span><span class="calibre10">"Hayır, yapma." dedim. O bakışı daha önce görmüştüm.</span></span></p>

      <p class="msonormal8"><span><span class="calibre10">Lien-hua yüzüne baktı. "Ne yapmayacak mışsın?"</span></span></p>

      <p class="msonormal8"><span class="calibre18">Ralph bir adım geri attı.</span><br class="calibre12" /></p>

      <p class="msonormal8"><span><span class="calibre10">Lien-hua bana döndü. "Neyi yapmasın?"</span></span></p>

      <p class="msonormal8"><span><span class="calibre10">"Çekilmek isteyebilirsin."</span></span></p>

      <p class="msonormal8"><span><span class="calibre10">Ralph, kapıyla arasındaki mesafeyi kestirmeye çalıştı ve omzu önde kapıya doğru fırladı. Darbenin etkisiyle kapı ortadan ikiye ayrıldı. Ralph hemen silahını doğrulttu ve ileri fırladı.</span></span></p>

      <p class="msonormal8"><span><span class="calibre10">İkinci katta bir yerlerden bir gıcırtı duyduk. Ralph silahını merdivenlere doğru yöneltip yukarı çıkmaya başlarken: "Of be, işimi seviyorum." diye mırıldandı. "Siz ikiniz bu katın temiz olup olmadığından emin olun. Ben yukarı çıkıyorum." Silahımı çıkarıp ilüzyonist'in evine girdim. </span></span></p>

      <p class="msonormal8"><span><span class="calibre10"><br class="calibre12" /></span></span></p>

      <p class="msonormal8"><span><span class="calibre10">***</span></span></p>

      <p class="msonormal8"><span><span class="calibre10">İllüzyonist, iş yerindeki bilgisayarında otomatik sayfayı açtı ve kapıcının kullandığı boş dolaplardan birine girdi. Avuç içi bilgisayarını çıkarıp evin yakınındaki ormana yerleştirilen kameranın aldığı görüntülerden eve giren ajanları izledi. Ah, o koca ajanın kapıyı kırması, hepsinin silahlarını çekmesi, hepsi çok dramatikti. Çok hevesliydiler.</span></span></p>

      <p class="msonormal8"><span><span class="calibre10">Neredeyse kıkır kıkır gülecekti. Neredeyse... Gerçi düşündüğünden daha çabuk gelmişlerdi ama her şey planladığından daha iyi gidiyordu. Noktalan bu kadar çabuk birleştirmelerini beklemiyordu. Ah evet, aferin size. Keyifli bir sürprizdi bu. Tek yapılması gereken, planlanan zamanı biraz değiştirmekti.</span></span></p>

      <p class="msonormal8"><span><span class="calibre10">Ama üçünün birden içeri girmesi çok kötü olmuştu.</span></span><span class="calibre18">Hepsinin birden orada olması ne kötüydü.</span></p>

      <p class="msonormal8"><span><span class="calibre10">Sabah erken saatlerde arabasını ziyaret ettiği kadına e- posta attı ve geriye yaslanıp beklemeye başladı. Çok zaman kalmamıştı.</span></span><span class="calibre18">Bilgisayarındaki geri sayım aracı, kapı kırılır kırılmaz beş dakikalık geri sayıma başlamıştı.</span><span class="calibre18">Üç federal ajanın, umduklarından fazlasını bulmalarına sadece dört dakika yirmi iki saniye kalmıştı.</span></p>

      <p class="msonormal8"><span><span class="calibre10">Lien-hua mutfağa yöneldi. Ben de yavaş ve usulünce holde ilerlemeye başladım. Holün sonunda iki kapı buldum, seslendim, cevap gelmedi. Federal ajan olduğumu belirttim, ilk kapıyı itekledim ve atış alanında kalmamak için yana çekildim. Sonra içeri dalıp, silahımı iki elimle doğrultup odayı kontrol ettim. Grolin'in yatak odası. Yatak yapılmamıştı. Kaya tırmanışı için kullanılan malzemeler, emniyet kemerleri, halatlar ve karabinalar yeri kaplamıştı. Bir gezi için toplanıyor veya bir geziden yeni dönmüş gibi gözüküyordu..</span></span></p>

      <p class="msonormal8"><span><span class="calibre10">"Temiz!" Ses üst kattan gelmişti. Duyduğumuz ses, Ralph'in ön kapıyı parçalamasından sonra evin yerine oturma sesi olmalıydı.</span></span></p>

      <p class="msonormal8"><span><span class="calibre10">Diğer odayı kontrol ettim. Küçük bir ofis. Bilgisayar. Yazıcı. Kitap rafları. Masa. Duvarlarda kaya tırmanıcısı ve dağcı posterleri... Pencerede Amerikan yerlilerine ait bir düş kapanı asılıydı.</span></span></p>

      <p class="msonormal8"><span><span class="calibre10">"Temiz!" diye seslendim.</span></span></p>

      <p class="msonormal8"><span><span class="calibre10">Lien-hua mutfaktan: "Temiz!" diye seslendi.</span></span></p>

      <p class="msonormal8"><span><span class="calibre10">İlk kontrolden sonra hepimiz, evi daha dikkatli aramaya başladık. Eve yaklaşırken binaya sonradan eklenmiş bir pencere görmüştüm. Bodrum kata inen merdiveni aramaya başladım. Jolene'i saklamak için mükemmel bir yerdi.</span></span></p>

      <p class="msonormal8"><span><span class="calibre10">Orada.</span></span></p>

      <p class="msonormal8"><span><span class="calibre10">Holün ortalarında bir yerde, mutfağı geçince bir kapıya geldim. Kapı kulpunu kavradım ve çevirdim. Kilitliydi.</span></span></p>

      <p class="msonormal8"><span><span class="calibre10">Kulağımı dayayıp dinledim.</span></span></p>
    </div>

    <div class="wordsection">
      <p class="msonormal8"><span class="calibre10">'Jolene?</span></p>

      <p class="msonormal8"><span class="calibre10">3 dakika 14 saniye.</span></p>

      <p class="msonormal8"><span class="calibre10">Bir an için kapıyı Ralph gibi parçalamayı denemeyi düşündüm ama hem kapıya hem de kendime vereceğim zararı asgari düzeyde tutmanın daha iyi olduğuna karar verdim, üstelik o kapı parçalama işi göründüğünden çok daha zordur. Etrafıma bakındım. Mutfak masasında, ataçla birbirine tutturulmuş bir yığın banka hesap özeti vardı.</span></p>

      <p class="msonormal8"><span class="calibre10">Atacı aldım, düzleştirdim, kapıya koşturdum ve atacı kilide soktum. Kilit açmayı 2001'deki gizli bir görev sırasında öğrenmiştim. Çok işe yarıyordu.</span></p>

      <p class="msonormal8"><span class="calibre10">Kilit tık diye bir ses çıkardı ve kapı beklediğimden bile çabuk açıldı. Deminden beri kapıya dayandığım için, neredeyse merdivenlerden aşağı düşüyordum. Grolin silahlı bir şekilde aşağıda olabilirdi. Sendeleyerek geri çekilip yana sinmeyi başardım. Hiçbir şey olmayınca öne eğilerek karanlık boşluğa doğru seslendim: 'Jolene?" Bir elimi lamba düğmesi bulmak için duvar boyunca gezdirdim. Grolin orada olabilir diye silahımı da karanlığa doğrultuyordum.</span></p>

      <p class="msonormal8"><span class="calibre10">Ralph, evde dolaşıp sistematik bir şekilde her odayı araştırırken üst kattan ayak seslerini duyuyordum.</span></p>

      <p class="msonormal8"><span class="calibre10">Parmaklarım düğmeyi buldu, açtım. Tek bir ampul, sarı bir ışıkla merdiveni aydınlattı. Bana doğru yükselen ağır hava, küf ve çürümüş bir şeyler kokuyordu. Merdivenlerin dibindeki toprak zemin, tahta merdivenin ilk basamağını ortasına kadar yutmuş gibi gözüküyordu.</span></p>

      <p class="msonormal8"><span class="calibre10">'Jolene?" diye tekrar seslendim. Bu kez daha alçak sesle, kalbim göğsümde deli gibi atarken. Kurbanlarını getirdiği yer burası. Her şeyi burada yapıyor.</span></p>

      <p class="msonormal8"><span class="calibre10">Merdivenlere doğru bir adım attım. Kapı, arkamda gıcırdayarak kendi kendine kapandı. Tuzak ipi veya bubi tuzağı olabilir diye basamakları yavaşça indim. Grolin düşündüğüm kadar iyiyse buraya öylece girip kızı bulmamıza izin vermezdi. </span></p>

      <p class="msonormal8"><span class="calibre10">'Jolene?" Adım. Adım.</span></p>

      <p class="msonormal8"><span class="calibre10">Cevap yok. Ama altımda bir yerlerde, karanlığın içinde bir kıpırtı hissettim. Kalbim daha da hızlı atmaya başladı. 'Jolene, burada mısın?" Cevap yok. Adım.</span></p>

      <p class="msonormal8"><span class="calibre10">Basamakların sonuna vardım. </span></p>

      <p class="msonormal8"><span class="calibre10">2 dakika 25 saniye.</span></p>
    </div>

    <div class="wordsection">
      <p class="msonormal8"><span class="calibre10">Karanlık bodrum, ampulün ışığını emiyor, katın tamamını koyu gölgeler içinde bırakıyordu. El fenerimi yaktım.</span></p>

      <p class="msonormal8"><span class="calibre10">Buradaki hava, evin geri kalanından hissedilir derecede daha soğuktu.</span></p>

      <p class="msonormal8"><span class="calibre10">Bana bir mağarayı anımsattı.</span></p>

      <p class="msonormal8"><span class="calibre10">Evin ağırlığı altında uzun zaman önce yana eğilmeye başlayan toprak zemine gömülü koca kolonlar, evin her an yıkılabileceği hissini veriyordu. Bodrumun ortasında karton kutular ve eski mobilyalar yığılıydı. Eski bir dağ bisikleti, bir çift kayak, bu yığına dayanmış hâlde duran yıpranmış bir sırt çantası. Bodrumun sağında kalan köşede tornavidalar, çekiçler, cıvata anahtarları, yıpranmış testereler ve keskilerle dolu bir askı tahtasının altında bir çalışma tezgâhı duruyordu. Marangoz olabilir. Ya da aletler başka bir şey için. Kan tahliline gönder bunları. Saç ve parmak izi için de kontrol ettir.</span></p>

      <p class="msonormal8"><span class="calibre10">Döndüm. Solumda, bodrumun diğer ucundaki duvarda </span><span class="calibre18">metal bir kitap rafı vardı. Zayıf ışıkta bile, rafın üzerinde uzun zaman önce bodruma indirilmiş, gazetecilik ve İngilizce kompozisyon konulu ders kitapları olduğunu görebiliyordum. Bir gazeteci, bir yazar. Sözcüklere âşık biri. Onlan bir daha hiç okumayacağını bildiği hâlde eski kitaplarından ayrılamıyor.</span></p>

      <p class="msonormal8"><span class="calibre10">Rafın üzerinde, tavana yakın bir yerde daha önce gördüğüm gömme pencere vardı. Kirle kaplıydı. Şimdiye kadar bir kez bile açılmamış olabileceğini düşündüm.</span></p>

      <p class="msonormal8"><span class="calibre10">Buradaysa ve zarar gördüyse onu korkutmadığımı umarak olabildiğince hafif bir şekilde: 'Jolene?" diye seslendim. "Burada mısın? Adım Patrick. Sana yardım etmek için buradayım."</span></p>

      <p class="msonormal8"><span class="calibre10">Katilin inine böyle girmek beni rahatsız ediyordu, üst katta Ralph'in ağırlığı altında ezilen ev, temelleri üzerine iyice yerleşip gıcırdıyordu. Silahımı sabitledim ve el fenerimin ışığını duvarlarda gezdirerek bodrumun çevresinde dolaştırdım.</span></p>

      <p class="msonormal8"><span class="calibre10">Dolaşırken çalışma tezgâhının üzerinde koşuşturan örümcekler görmeme rağmen, yüzüme hiç örümcek ağının değmediğini hissettim.</span></p>

      <p class="msonormal8"><span class="calibre10">Birisi kısa zaman önce buraya inmişti.</span></p>

      <p class="msonormal8"><span class="calibre10">"Burada mısın?" diye seslendim. Gizli kapı veya oda var mı diye duvarları taradım. Boğuk ağlamalar, eşeleme sesi, hıçkırık... Kızın burada ve hayatta olduğunu söyleyecek herhangi bir ses duymak için kulak kabarttım.</span></p>

      <p class="msonormal8"><span class="calibre10">Toprak taban bozulmamıştı. Odayı tekrar taradım, çevresinde tekrar dolaştım. Bodrum kat, dağdan ve nehirden çıkarılan kayalarla örülmüştü. Kayaların arasındaki çatlakları kontrol ettim ama gizli bir oda veya geçit izi bulamadım.</span></p>

      <p class="msonormal8"><span class="calibre10">Burada bir şeyler olmalı. Kaçırdığım bir şey. Çevreme </span><span class="calibre18">bakınırken çalışma tezgâhını fark ettim.</span></p>

      <p class="msonormal8"><span class="calibre10">Tezgâha doğru yürüdüm ve el fenerinin ışığını üzerine tuttum. Kargaburnular. Çekiçler. Demir testereleri... Sadist bir seri katil için her biri çok yararlı olurdu. Bazıları tezgâhın üzerinde bazıla</span><span class="calibre18">rı da duvardaki askı tahtasında duruyor ama hiçbiri kanlı </span><span class="calibre18">veya yeni temizlenmiş görünmüyordu.</span></p>

      <p class="msonormal8"><span class="calibre10">Tam o anda, askı tahtasının üzerinde tozun daha az </span><span class="calibre18">olduğu bir kısım gördüm.</span></p>

      <p class="msonormal8"><span class="calibre10">Bir şey eksilmişti. Orada daha önce bir şey vardı.</span></p>

      <p class="msonormal8"><span class="calibre10">Boşlukta oluşan ize parmağımın ucuyla dokundum.</span></p>

      <p class="msonormal8"><span class="calibre10">Bir testere.</span></p>

      <p class="msonormal8"><span class="calibre10">Birdenbire dün gece söylediği sözler aklıma geldi: "Kızı unut. Onun için çok geç... Onu ilk ben gördüm..." Aslında bana açık açık söylemişti: "Artık çok geç." Tanrım! Hayır.</span></p>

      <p class="msonormal8"><span class="calibre10">Tam o anda göz ucuyla bir hareket fark ettim, silahımı doğrultarak döndüm. Çarpık çurpuk bir kedi, kitap rafının üzerinden yere atladı ve sinirli bir hırıltıyla basamaklardan yukarı fırladı. Sakinleşmek için derin bir nefes aldım ve kedi çıkınca başka ses var mı diye kulak kabarttım, herhangi bir ses... 'Jolene?"</span></p>

      <p class="msonormal8"><span class="calibre10">Kedinin çıkışını izlerken bodrumun köşesinde, dağ başındaki bu evde büyük ihtimalle ısınmanın tek yolunun odun yakmak olduğu günlerden kalma bir sobanın durduğunu fark ettim.</span></p>

      <p class="msonormal8"><span class="calibre10">İçine bakmak istemiyordum ama bakmam gerektiğini biliyordum. Yıllar boyunca saldırganların cesetlerden kurtulmak için denedikleri birçok yol görmüştüm. Odun sobası onlardan biriydi.</span></p>

      <p class="msonormal8"><span class="calibre10">Kir içindeki bodrumu beş hızlı adımda geçtim ve hâlâ sıcak olup olmadığını anlamak için elimi sobaya uzattım. Sıcaktı.</span></p>

      <p class="msonormal8"><span class="calibre10">Grolin'in ağır havalı, keskin kokulu bodrumunda neredeyse </span><span class="calibre18">boğularak, derin bir nefes aldım.</span></p>

      <p class="msonormal8"><span class="calibre18">Tabancayı kılıfına soktum ve gömleğimin ucunu elimin arasına aldım. Sonra sobanın kulpunu tutarak sıkıca çevirdim. Biraz gıcırdayıp hemen açıldı. Hafif sıcak bir hava, sobanın ağzından dışarı vurdu. Burada bir şeyler yakmıştı. Ani hava girişiyle bir yığın köz tekrar alev aldı.</span><span class="calibre18">Kendimi yanık et kokusuna hazırlayarak eğilip içine baktım.</span></p>

      <p class="msonormal8"><span class="calibre10">59 saniye.</span></p>

      <p class="msonormal8"><span class="calibre10">Sadece bir yığın kül ve kor hâlinde kömür... Başka bir şey yok. Ne kemik ne saç ne de diş.</span></p>

      <p class="msonormal8"><span class="calibre10">Ne? Tutuşmuş bir kâğıt parçası pır pır edip dışarı, sobanın dışına uçtu. Yerden aldım. Bir çizimin parçası. Teknik çizimler.</span></p>

      <p class="msonormal8"><span class="calibre10">Teknik çizim mi?</span></p>

      <p class="msonormal8"><span class="calibre10">Yandaki yığından bir parça odun aldım ve közleri kenarlara itip kanştırarak Jolene Brittany Parker'ın kömürleşmiş kalıntılarını aradım.</span></p>

      <p class="msonormal8"><span class="calibre10">Hiçbir şey. Hatta ufacık bir kumaş parçası bile yok.</span></p>

      <p class="msonormal8"><span class="calibre10">Cenaze levazımatçılari ölüyü yakınca geriye kemik </span><span class="calibre18">parçaları kalır. Eğer Grolin, kızın cesedinden burada </span><span class="calibre18">kurtulmaya çalışsaydı geriye bir şeyler kalırdı. Ama yoktu.</span><span class="calibre18">Jolene'in cesedini burada yakmamıştı.</span></p>

      <p class="msonormal8"><span class="calibre10">Rahatlamış ama aynı zamanda hayal kırıklığına </span><span class="calibre18">uğramıştım.</span></p>

      <p class="msonormal8"><span class="calibre10"> </span><span class="calibre18">Neredeydi? Ona ne yapmıştı?</span></p>

      <p class="msonormal8"><span class="calibre10">İllüzyonist öne doğru eğildi. Bodrum katındaki kitap rafının </span><span class="calibre18">en üstüne küçük bir kamera yerleştirmişti. Dr. Bowers </span><span class="calibre18">şimdi oradaydı ve odun yığınını kurcalıyordu.</span></p>

      <p class="msonormal8"><span class="calibre10">Sobada bir şey buldu.</span></p>

      <p class="msonormal8"><span class="calibre10">Ama sadece 33 saniyeleri kaldı.</span></p>

      <p class="msonormal8"><span class="calibre10">Dışarı çıkmak için yeterli bir zaman değil.</span></p>

      <p class="msonormal8"><span class="calibre10">Hayır.</span></p>

      <p class="msonormal8"><span class="calibre10">Yeterli zaman yok.</span></p>

      <p class="msonormal8"><span class="calibre10">Odunu yığının üzerine geri koydum ve tam o anda kabloları fark ettim. Kablo mu?</span></p>

      <p class="msonormal8"><span class="calibre10">El fenerimin ışığını tuttum. Ah hayır.</span></p>

      <p class="msonormal8"><span class="calibre10">Tahtayı kenara ittim. İçeri girmek çok kolay olmuştu. Metal </span><span class="calibre18">kutuyu gördüm. Çok kolay.</span></p>

      <p class="msonormal8"><span class="calibre10">Zamanlayıcının üzerinde yanıp sönen sayıları gördüm. İzlemeyi seviyor. 14... 13....</span></p>

      <p class="msonormal8"><span class="calibre10">"Bomba!" diye bağırdım. Döndüm. Koştum. "Hemen dışarı çıkın!"</span></p>

      <p class="msonormal8"><span class="calibre10"> </span></p>

      <p class="msonormal8"><span class="calibre10">Geri sayımı kafamda devam ettirdim            12... 11...</span></p>

      <p class="msonormal8"><span class="calibre10">Basamaklara doğru hızlandım. ... 10... Basamakları uçarak çıktım, üçer üçer. ... 9... 8... "Dışarı! Ralph! Lien-hua! Bomba! Bir bomba var!" Holün kapısından dışarı fırladım. Lien-hua tam önümdeydi. ... 7... Holden aşağı, ön kapıya doğru. ... 6... Ralph merdivenlerden aşağı indi. ... 5... Dışarı çıktık. Verandaya. ... 4... Zıpladık. Çimenlerin üstüne. ... 3... Sürünerek ilerlemeye çalıştık. Yerde, ileri doğru. ...2... Lien-hua'nın üzerine atladım. ... 1. Bom.</span></p>
    </div>
  </div>
</body>
</html>
