<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>SAHNE I</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <h1 class="MsoPlainText"><span class="calibre1">PERDE III - SAHNE 1</span></h1>

    <p class="MsoPlainText"><span class="calibre1">Orman. Titania uyuyor. Quince, Snug, Bottom, Flute, Snout, ve</span></p>

    <p class="MsoPlainText"><span class="calibre1">Starveling girer]</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Herkes geldi mi?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Tamı tamına. Provamız için ne kadar uygun, ne kadar muhteşem bir yer burası! Şu yeşillik sahnemiz olur. Şu dikenlerin arkası da soyunma yeri. Tıpı tıpına Dük'ün karşısında nasıl oynayacaksak burada da öyle oynayacağız.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Peter Quince,--</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Söyle bakalım delikanlı Bottom.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Şu Pyramus ile Thisbe komedisinde hoş olmayan yerler var. Mesela, Pyramus kendini kılıcıyla öldürüyor. Hanımlar buna dayanamaz. Bu meseleyi nasıl çözeceksin?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>SNOUT</b></span></p>

    <p class="MsoPlainText"><span class="calibre1">Korku dolu bir sahne!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>STARVELING</b></span></p>

    <p class="MsoPlainText"><span class="calibre1">En iyisi ölüm sahnesini oyundan çıkartmak.<span>&nbsp;</span></span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Daha neler! Benim bu meseleyi halledecek bir çözüm önerim var. Bir giriş yazalım, diyelim ki, bu kılıçlar aslında kılıç değil, Pyramus da aslında ölmüyor. Hatta işi garantiye almak için "Ben Pyramus değilim, ben aslında dokumacı Bottom'um." diyeyim... O zaman ortada korku morku kalmaz.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Evet, bölye bir giriş yazsak iyi olur. Tabii ki sekiz altılık ölçüyle yazalım.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Hayır. İki daha ekle... En iyisi sekiz sekizlik ölçüyle yazmak...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>SNOUT</b></span></p>

    <p class="MsoPlainText"><span class="calibre1">Peki bu hanımlar arslandan da korkmayacak mı?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>STARVELING</b></span></p>

    <p class="MsoPlainText"><span class="calibre1">Ben kesinlikle korkarım.<span>&nbsp;</span></span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Arkadaşlar, İyi düşünmek lazım. Allah muhafaza hanımların karşısına arslan çıkarmak korkunç bir şey olabilir... Dünyada arslandan daha korkunç bir hayvan daha yoktur. Bunu aklımızdan çıkarmamamız lazım.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>SNOUT</b></span></p>

    <p class="MsoPlainText"><span class="calibre1">Bir giriş daha yazılsın ve "Arslan da aslında Arslan değildir" densin.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Hayır. Adını mutlaka söylemek lazım. Yüzünün yarısının da aslanın boynundan görünmesi şart. Aşağı yukarı da şöyle laflar etmeli... Hanımefendiler... ya da Pek muhterem Hanımefendiler... "Sizden bir ricam var..." Ya da... "Sizden bir dileğim var..."<span>&nbsp;</span> Hatta "Size yalvarıyorum..." Sakın korkmayın, sakın titremeyin. Bu can size feda olsun!.. Buraya arslan olarak geldiğimi sandıysanız, vay benim halime... Ama ben arslan marslan değilim. Bütün diğerleri gibi bir insanım ben de..." İşte tam bu noktada adını da söyler olur biter. "Bendeniz doğramacı Snug!"</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Aynen böyle yapalım. Ama halledilmesi gereken iki mesele daha var. Birincisi salona ayışığını getirmek. Biliyorsunuz, Pyramus'la Thisbe ayışığında buluşuyorlar.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>SNOUT</b></span></p>

    <p class="MsoPlainText"><span class="calibre1">Oynayacağımız gece dolunay olmayacak mı?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Takvim! Bir takvim! Takvime bakarak dolunay var mı yok mu anlarız.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Evet, o gece dolunay var.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">O zaman salondaki pencerelerden birini açık bırakırız, ay ışığı da oradan odanın içine girebilir.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Tamam. Ya da birimiz elinde fener ve dikenle içeri girer, "Hani, aya bakınca üzerinde elinde çalı olan bir adama benzer bir şekil vardır ya, işte ben, ayın yüzeyinde görünen elinde dikenli adamı temsil ediyorum bu oyunda." der... Bir de salonda büyük bir duvar olması lazım...<span>&nbsp;</span> Hikayeye göre Pyramus'la Thisbe duvarın çatlağından konuşuyorlar.<span>&nbsp;</span></span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>SNOUT</b></span></p>

    <p class="MsoPlainText"><span class="calibre1">Salona asla duvar muvar getiremezsin. Öyle değil mi Bottom?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Biri ya da diğeri de duvarı oynayacak demektir. Üstüne biraz sıva, biraz boya, biraz da toz toprak sıvadık mı herkes duvar olduğuna inanır. Pyramus'la Thisbe'nin fısıldaşacağı çatlak niyetine de parmaklarını şöyle yapar, olur biter.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Tamamdır, her şeyi hallettik. Gel, otur bakalım. Herkes rolünü prova edecek... Pryamus, sen başlıyorsun. Laflarını söyledikten sonra şuradaki çalılığa git. Ondan sonra da sırası gelen sahneye.</span></p>

    <p class="MsoPlainText"><span class="calibre1">(Puck arkadan girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">Kafayı çeken buraya koşup artist kesiliyor galiba... İyi de Peri Kraliçesinin beşiğinin bu kadar yakınında ne işleri var ki... Bunlar bir oyun hazırlıyor... Bir kulak kabartalım hele, icabederse biz de oktör olup katılırız aralarına.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Konuş Pryamus... Thisbe, sen de hazır ol.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Thisbe! Çiçeklerin çirkin kokusu</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Çirkin değil, zengin...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Çiçeklerin zengin kokusu: senin soluğun yanında yoksul kalır, canım Thisbe! Ama dur, bir ses duyuyorum... Sen burada beni bekle, hemen dönerim.</span></p>

    <p class="MsoPlainText"><span class="calibre1">(Çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">Bu çalılık, bu çalılık olalı böyle Pryamus görmemiştir her halde...</span></p>

    <p class="MsoPlainText"><span class="calibre1">(Çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>FLUTE</b></span></p>

    <p class="MsoPlainText"><span class="calibre1">Şimdi benim mi konuşmam gerekiyor.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Evet. Duyduğu bir sese bakmaya gitti, birazdan dönecek.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>FLUTE</b></span></p>

    <p class="MsoPlainText"><span class="calibre1">Ey, Nilüfer beyazı rengiyle dünyaya ışık saçan Pryamus... Delikanlıların en delikanlısı, safkan atların en safkanı, hiç yorulmayanı. Seninle, Pirus'un mezarında buluşalım...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Ninus'un mezarı! Be adam... Hem daha bu lafın sırası gelmedi ki... Bunu Pyramus'un bir sorusuna cevap olarak söyleyeceksin... Bütün rolünü bir kerede söyleyip bitiriyorsun... Sen "hiç yorulmayanı" deyince Pryamus girecek... Tamam mı...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>FLUTE</b></span></p>

    <p class="MsoPlainText"><span class="calibre1">Safkan atların en safkanı, hiç yorulmayanı...</span></p>

    <p class="MsoPlainText"><span class="calibre1">(Puck yine girer. Bottom da eşek kafasıyla girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Öyleyse, bu sırf senin içindir... Yalnız seninin Thisbem, yalnız senin!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Hikkat Garibesi! Ne acayip şey! Cinler çarptı bizi... Dua edin! Kaçın! Kaçın! İmdat!</span></p>

    <p class="MsoPlainText"><span class="calibre1">(Quince, Snug, Flute, Snout ve Starveling çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">Bataklık, çalılık, fundalık farketmez... Yılanın deliğine de girseniz peşinizdeyim... Kimi zaman bir bir at olurum, kimi zaman bir tazı, domuz ya da kafası kopmuş bir ayı, ya da ateş... Kişnerim, havlarım, hırlarım, kükrerim ve yakarım...</span></p>

    <p class="MsoPlainText"><span class="calibre1">(Çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Bunlar niye kaçtılar ki?<span>&nbsp;</span> Bu mutlaka beni korkutmak için tezgazlanmış bir düzenbazlık...</span></p>

    <p class="MsoPlainText"><span class="calibre1">(Snout girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>SNOUT</b></span></p>

    <p class="MsoPlainText"><span class="calibre1">Oh, Bottom. Sen değişmişsin, kendi gözlerimle görüyorum.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Ne görüyorsun, eşşek kafalı!</span></p>

    <p class="MsoPlainText"><span class="calibre1">(Snout çıkar, Quince girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>QUINCE</b></span></p>

    <p class="MsoPlainText"><span class="calibre1">Tanrı seni korusun Bottom! Tanrı seni korusun! Sen neye dönmüşsün böyle!</span></p>

    <p class="MsoPlainText"><span class="calibre1">(Çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Sanki anlamadım! Bana eşek muammelesi yapıyorlar... Yemezler. Akılları sıra beni korkutup buradan kaçıracaklar... Hiçbir yere gitmiyorum. Burada böyle bir aşağı bir yukarı yürüyüp duracağım... Bir de şarkı patlattım mı korkmadığımı anlarlar...</span></p>

    <p class="MsoPlainText"><span class="calibre1">(Şarkı)</span></p>

    <p class="MsoPlainText"><span class="calibre1">Kapkara bir horoz</span></p>

    <p class="MsoPlainText"><span class="calibre1">Gagası kirli sarı</span></p>

    <p class="MsoPlainText"><span class="calibre1">Ardıçkuşu gerçekleri anlatır</span></p>

    <p class="MsoPlainText"><span class="calibre1">Çit kuşunun tüyü...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">TITANIA (Uyanır.)</span></p>

    <p class="MsoPlainText"><span class="calibre1">Hangi melek beni çiçekten yatağımda uyandırıdı?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">BOTTOM (Şarkı)</span></p>

    <p class="MsoPlainText"><span class="calibre1">İspinoz, serçe, tarla kuşu bir de guguk kuşu</span></p>

    <p class="MsoPlainText"><span class="calibre1">başladılar mı şarkı söylemeye</span></p>

    <p class="MsoPlainText"><span class="calibre1">cesaret edemezler hayır demeye</span></p>

    <p class="MsoPlainText"><span class="calibre1">Zaten kim inanır bir kuşbeyinliye</span></p>

    <p class="MsoPlainText"><span class="calibre1">Kim yalan söyler ki, guguk kuşu ağlar durur.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>TITANIA</b></span></p>

    <p class="MsoPlainText"><span class="calibre1">Yalvarırım nazik ölümlü, bir daha söyle... Kulaklarım aşık oldu o notalara... Gözlerim şekli şemaline köle oldu... Söylediğin şarkı kanımı kaynattı, aklımı başımdan aldı... İlk görüşte aşk bu olmalı... Yemin ederim, seni seviyorum...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Galiba, muhterem hanımefendi, eminim bunları söylemenizin mutlaka bir akla uygun sebebi vardır... Gerçi doğrusunu söylemek gerekirse, bugünlerde akılla aşkın bir araya geldiği yok ama birileri ortaya çıkıp bu ikisini biraraya getirse iyi olacak... Arada bir iyi laf ediyorum...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>TITANIA</b></span></p>

    <p class="MsoPlainText"><span class="calibre1">Yakışıklı olduğun kadar zekisin de...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">İkisi de değilim. Şuradan kurtulacak kadar aklım olsun başka bir şey istemem.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>TITANIA</b></span></p>

    <p class="MsoPlainText"><span class="calibre1">Buradan gitmeyi de nereden çıkardın şimdi... Burada kalacaksın... İstesen de istemesen de... Beni öyle sıradan biri sanma, benim ülkemde dört mevsim bahardır... Ve madem ki ben seni seviyorum, benimle geleceksin demektir... Hizmetine periler vereceğim senin... Uçurumların dibinden mücevherler çıkaracaklar senin için... Sen çiçeklerin üzerinde uyurken en tatlı melodileri fısıldayacaklar kulaklarına... Ölümlü bedenini öyle arındırıp temizleyeceğim ki, bir ruh gibi gökyüzüne kanat açabileceksin... Bezelye Çiçeği! Örümcek Ağı! Pervane! Hardal Tohumu!</span></p>

    <p class="MsoPlainText"><span class="calibre1">(Bezelye Çiçeği, Örümcek Ağı, Pervane, Hardal Tohumu Girerler.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">PEASEBLOSSOM</span></p>

    <p class="MsoPlainText"><span class="calibre1">Burdayım.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">COBWEB</span></p>

    <p class="MsoPlainText"><span class="calibre1">Ben de.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">MOTH</span></p>

    <p class="MsoPlainText"><span class="calibre1">Ben de.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">MUSTARDSEED</span></p>

    <p class="MsoPlainText"><span class="calibre1">Ben de.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">HEPSİ</span></p>

    <p class="MsoPlainText"><span class="calibre1">Nereye gidiyoruz?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>TITANIA</b></span></p>

    <p class="MsoPlainText"><span class="calibre1">Bu beyefendiye kibar ve nazik davranın...<span>&nbsp;</span> Gözüne hep şirin görünün... Onu kayısıyla besleyin... Bol bol çilek yedirin, kara üzüm, yeşil incir, kırmızı dut getirin ona... Arı kovanlarından bal çalın, bal mumlarından mum yapın, onları ateş böceklerinin gözlerindeki ateşle yakın... En renkli kelebeklerin kanatlarını yolun, yelpaze yapıp sallayın ki uykulu gözlerine girmesin ay ışığı... Ne derse evet deyin, her isteğine boyun eğin ve ona iyi davranın...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><span>&nbsp;</span>PEASEBLOSSOM</span></p>

    <p class="MsoPlainText"><span class="calibre1">Merhaba ölümlü!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">COBWEB</span></p>

    <p class="MsoPlainText"><span class="calibre1">Merhaba!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">MOTH</span></p>

    <p class="MsoPlainText"><span class="calibre1">Merhaba!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">MUSTARDSEED</span></p>

    <p class="MsoPlainText"><span class="calibre1">Merhaba!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Bana gösterdiğiniz yakın ilgi gözlerimi yaşarttı... Acaba ben de sizden isimlerinizi dilenebilir miyim?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">COBWEB</span></p>

    <p class="MsoPlainText"><span class="calibre1">Örümcek Ağı...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Sizi çok daha yakından tanımak isterim sevgili Örümcek ağı... Parmağımı kesersem sizi mutlaka ararım... Sizin adınız nedir?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">PEASEBLOSSOM</span></p>

    <p class="MsoPlainText"><span class="calibre1">Bezelye çiçeği.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Çok rica ederim valideniz yeşil bezelyeyle pederiniz kuru bezelyeye hürmetlerimi iletin... Sizi de daha yakından tanımayı çok isterim sevgili Bezelye çiçeği... Peki sizin adınız neydi?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">MUSTARDSEED</span></p>

    <p class="MsoPlainText"><span class="calibre1">Hardal tohumu.<span>&nbsp;</span></span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>BOTTOM</b></span></p>

    <p class="MsoPlainText"><span class="calibre1">Sevgili Hardal tohumu, sizin ne kadar metin olduğunuzu çok iyi bilirim... Koskoca bir sığır bifteği ailenizden kaç kişiyi silip süpürmüştür ve siz bana mısın dememişsinizdir... Sizin akrabalarınız bana çok göz yaşına malolmuştur... Sizi de yakından tanımayı çok isterim Hardal tohumu...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>TITANIA</b></span></p>

    <p class="MsoPlainText"><span class="calibre1">Haydi, onu alıp benim kameriyeme götürün... Bana öyle geliyor ki ayın gözleri sulanmış... O ağladığında bütün küçük çiçekler de ağlar... yine biri iffetini yitirdi diye sızlanmaya başlar... Sevgilimin dilini bağlayın ve sessizce getirin onu bana...<span>&nbsp;&nbsp;&nbsp;</span></span></p>

    <p class="MsoPlainText"><span class="calibre1">(Çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <h1 class="MsoPlainText" id="sigil_toc_id_5"><span class="calibre1">PERDE III - SAHNE 2</span></h1>

    <p class="MsoPlainText"><span class="calibre1">Ormanda başka bir yer</span></p>

    <p class="MsoPlainText"><span class="calibre1">(Oberon girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>OBERON</b></span></p>

    <p class="MsoPlainText"><span class="calibre1">Titania uyandı mı acaba? Uyandığında gözüne görünen ilk yaratığa delice aşak olmuştur... (Puck girer.) İşte benim posta güvercini de geldi. Gel bakalım çılgın peri... Anlat bakalım neler oluyor bu tekin olmayan koruda?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">Kraliçe bir canavarla büyük bir aşk yaşıyor... Kraliçe kutsanmış kameriyesinde uyurken kalın kafalı, üstübaşı yamalı, kaba saba bir grup esnaf ortaya çıktı. Neymiş efendim, kuru ekmeğe talim edenler takımı Theseus'un düğün gününde oynanmak üzere bir oyunun provasını yapmaya gelmişler. Bu beyinsizlerin en beyinsizi de Pryamus oynamaya heveslenmiş... Bu, bir ara oyun icabı sahneden çıkıp oradaki çalılığın içine gizlendi. Ben de fırsat bu fırsat geçiriverdim eşek başlığını kafasına... Sıra bizimkinin lafına gelince çıktı ortaya yeni imajıyla. Ötekiler avcının namlusuyla göz göze gelmiş çil yavruları gibi kaçıştılar... Zıplayanlar mı istersin, yerde sürünenler mi, hepsi var... Derken aralarından biri "İmdat!.." diye bağırmaz mı... Sanki Atina'dan yardım gelecek... Adamların sinirleri iyiden iyiye zayıfladı. Korkuları da iyiden iyiye arttı... İyiden iyiye saçmalamaya başladılar. Fundalıklar, dikenler önlerini kesiyor, yerdeki bütün çalı çırpı elbiselerinin kollarını koparıyor ya da şapkalarını aşırıyordu... Ben de korkudan şaşkına dönmüş herifleri iyice bir sersemlettim... İşte tam o anda kraliçe gözlerini açtı... Karşısında da, yepyeni imajıyla güzeller güzeli Pryamus... Kraliçemiz bir eşekle, düzeyli bir aşk yaşıyor...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>OBERON</b></span></p>

    <p class="MsoPlainText"><span class="calibre1">Zarlar benim düşündüğümden de iyi gelmiş yani... Peki çiçekteki aşk zehrini, o delikanlının gözüne sürdün mü?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">İşlem tamam. Delikanlıyı uyurken buldum. Kızcağız da yanında uyuyordu. Yani uyandığı zaman mecburen ilk o kızı görecek.</span></p>

    <p class="MsoPlainText"><span class="calibre1">(Mermia ve Demetrius girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>OBERON</b></span></p>

    <p class="MsoPlainText"><span class="calibre1">Saklanalım, işte o delikanlı bu.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">Kız bu kız da oğlan bu oğlan değil.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Seni bu kadar seven birini nasıl böyle azarlarsın? Kötü sözler düşmanlar içindir.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Şimdilik yalnızca azarlıyorum, ama daha beterini de yapabilirim. Sana lanet etmediğime şükret. Eğer Lysander'i uyurken öldürdüysen, ellerine onun kanı bulaştıysa eğer, durma, beni de öldür. Güneş olmadan gündüz olabilir, ama o olmadan ben olamam. O beni uyurken bırakıp gidecek ha, olur şey değil. Buna inanacağıma dünyanın delineceğine ve ayışığının o delikten süzülüp öğle vakti dünyayı aydınlatacağına inanırım daha iyi... Sen onu öldürmesen o benim yanımdan asla ayrılmazdı... Zaten gözlerin cani gibi bakıyor... Acımazsız ve cansız!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Cansız olmasam, cansız gibi bakabilir miyim... Acımasızlığınla, zalimce kalbimi delip geçtin... Beni öldürdün ama sen hala pırıl pırılsın, küresinde ışıldayan Venüs'sün...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Lysander'ime ne yaptın söyle! Nerede o? Sevgili Demetrius, ne olur onu bana ver.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Leşini köpeklerime veririm daha iyi!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Hoşt köpek! Git! İtoğlu it! Sen bana nazik bir genç kız olduğumu unutturuyorsun! Onu öldürdün mü! Eğer öldürdüysen bundan böyle ortalıkta adam diye dolaşma artık. Tanrı aşkına bir kere olsun doğruyu söyle. Onu uyurken öldürdün, değil mi? Tabii, uyanıkken gözlerine bakmaya bile cesaret edemezdin. Aman ne marifet! Bir solucan, bir yılan da yapabilirdi bunu... Zaten bir yılan yaptı bu işi... Çatal dilli bir yılan! Dünyanın en aşağılık yılanı bile senin yanında masum kalır...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Boşuna sinirleniyorsun... Lysander'in kanı elime bulaşmış değil, hem ölmüş de değil..</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Yalvarırım söyle, iyi mi bari...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Söyledim diyelim, bundan benim menfaatim ne olacak?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Bir daha beni görmeme imtiyazı! Bir daha benim olduğum yerlere geleyim deme! Lysander yaşıyorsa da ölmüşse de sen bir daha benim karşıma çıkmayacaksın!</span></p>

    <p class="MsoPlainText"><span class="calibre1">(Çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Damarı tuttu, peşinden gitmenin anlamı yok. En iyisi burada biraz soluklanayım. Hem biraz uyursam içimdeki derin keder de biraz hafifler belki.</span></p>

    <p class="MsoPlainText"><span class="calibre1">(Uzanır ve uyur)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>OBERON</b></span></p>

    <p class="MsoPlainText"><span class="calibre1">Sen ne yaptın yahu! Büyük hata ettin. Gidip iksiri öyle birinin gözüne sürdün ki, hem aşık olması gereken aşık olmadı, hem de zaten aşık olanların pişmiş aşına su kattın...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">İşler kadere kalınca böyle oluyor işte... Boşuna değil demek ki, bir tek dürüst adama karşılık, milyon tane yemin üstüne yemin bozan muhteris düşüyor...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>OBERON</b></span></p>

    <p class="MsoPlainText"><span class="calibre1">Rüzgara nal toplatıp koruya koş da bir bak. Şu Atinalı Helena'yı bul. Aşkına yanmaktan, rengi ruhsarı soldu, hasta oldu. İçi kan ağlıyor kızcağızın... Onu buraya getir... Bu arada ben de bir iki numarayla bunun gözünü boyayayım da kız geldiğinde aşktan başı dönsün.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">Gidiyorum. Gidiyorum. Gittim işte... Dünyanın en hızlı oku yanımda çırak bile olamaz.</span></p>

    <p class="MsoPlainText"><span class="calibre1">(Çıkar.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>OBERON</b></span></p>

    <p class="MsoPlainText"><span class="calibre1">Cupid'in okuyla vurulmuş şu mor çiçek ağır ağır gözbebeklerine çöküyor...<span>&nbsp;</span> Sevdiğini gördüğün zaman tıpkı gökyüzünde ışıldayan Venüs gibi, bütün pırıltısıyla gözlerini kamaştıracak... Uyandığında yanında bulacaksın onu, derdinin dermanını da ondan dilenirsin artık.</span></p>

    <p class="MsoPlainText"><span class="calibre1">(Puck girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">Periler takımının kaptanı, Helena da geliyor, yanında da benim hatam olan genç. Aşkın bedelini ödüyor zaar. Sonuçta büyük gösteri başlıyor. Bu insanlar da amma budala oluyor...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>OBERON</b></span></p>

    <p class="MsoPlainText"><span class="calibre1">Gel şöyle... Gürültüleri Demetrius'u uyandıracak.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>PUCK</b></span></p>

    <p class="MsoPlainText"><span class="calibre1">İkisi bir kişiye ilan-ı aşk edecek... Ve bunların yaptığı akla hayale gelmez saçmalıklardan bize iyi eğlence çıkacak.</span></p>

    <p class="MsoPlainText"><span class="calibre1">(Lysander ile Helena girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>LYSANDER</b></span></p>

    <p class="MsoPlainText"><span class="calibre1">Seni aşağılamak için ilan-ı aşk ettiğimi de nereden çıkarıyorsun. Aşağılayan biri ağlar mı hiç! Hem yeminler ediyorum hem de ağlıyorum baksana. Gözyaşları yalan söylemez. Her yaptığım, bir aşk madalyası gibi göğsümde taşıdığım bunca yemine rağmen, nasıl olur da yalan söylediğimi düşünebilirsin.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HELENA</b></span></p>

    <p class="MsoPlainText"><span class="calibre1">Kurnazlıkta iyice ustalaştın. Gerçekler gerçeklere yenik düşüyor. Şeytan işi bunlar. Hermia'ya yeminler ediyordun, ne oldu o yeminlere? Ona ettiğin yeminlerle bana ettiğin yeminleri hangi ölçüye vurursan vur elde var sıfır. Hepsi yalan hepsi dolan.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>LYSANDER</b></span></p>

    <p class="MsoPlainText"><span class="calibre1">Ona nasıl yeminler ettiğimi anlayamıyorum.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HELENA</b></span></p>

    <p class="MsoPlainText"><span class="calibre1">Onca yeminden sonra Hermia'dan vazgeçmeni de ben anlamıyorum.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>LYSANDER</b></span></p>

    <p class="MsoPlainText"><span class="calibre1">Demetrius onu seviyor, seni de hiç sevmiyor.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1">DEMETRIUS (Uyanır)</span></p>

    <p class="MsoPlainText"><span class="calibre1">Oh, Helena, tanrıçam, güzellerin en güzeli, peri kızı! Bu gözleri hangi kelimelerle anlatsam bilmem ki... Kristal yanında çamur kalır. Kiraz dudakların insanı kışkırtıyor... Doğu rüzgarı, senin bir hareketinle donmuş karlarla bembeyaz olan Torosların dorukları, bir hareketinde kara kargaya dönüştürür. Pamuk Prenses, izin ver bir öpücükle mühürleyeyim aşkımı..</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HELENA</b></span></p>

    <p class="MsoPlainText"><span class="calibre1">Canınız cehenneme! Gördüğüm kadarıyla beni eğlencenizin maskarası ediyorsunuz. Birazcık adam olsaydınız nezaket nedir bilirdiniz. Böyle incitmezdiniz beni. Benden nefret etmiyor musunuz? Ediyorsunuz tabii... Ama beni oyunlarınızın maskarası etmeseniz olmaz mı! Birazcık erkekliğiniz varsa -ki görünüşünüz öyle- nazik bir hanımefendiye böyle davranmazdınız. Yüreğiniz nefret doluyken ilan-ı aşk etmez, yeminler, abartılı övgüler düzmezdiniz... Hermia'nın aşkı için yarışırken, şimdi de Helena'yla alay etme yarışına düştünüz. Bir kızı ağlatıp inletmek ne kahramanlık, ne erkeklik! Genç bir kızın kalbini kırmak, üstüne üstüne gitmek, sabrını tüketmek de ne soylu bir davranış!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>LYSANDER</b></span></p>

    <p class="MsoPlainText"><span class="calibre1">Ne kadar kabasın Demetrius! Hermia'yı sevdiğini herkes biliyor. Sen de biliyorsun, ben de biliyorum. Bak şimdi, burada, bütün samimiyetimle, bütün kalbimle Hermiya'ya olan aşkımdan vazgeçtiğimi ilan ediyorum. Sen de Helena'dan vazgeç. Onu ölene dek seveceğim.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HELENA</b></span></p>

    <p class="MsoPlainText"><span class="calibre1">Şaka olsun diye bu kadar nefes tüketilmez!</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Lysander, al Hermia'nı git. Onu bir zamanlar sevdiğimi sandımsa da vazgeçtim, bitti!.. Kalbim, bir süre onun konuğu olmuş o kadar. Şimdi ait olduğu yere, Helena'ya döndü ve sonsuza kadar da orada kalacak.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>LYSANDER</b></span></p>

    <p class="MsoPlainText"><span class="calibre1">Helen, bu saçmalıyor.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>DEMETRIUS</b></span></p>

    <p class="MsoPlainText"><span class="calibre1">Asıl saçmalayan sensin. Benim aşkımın yalan olduğunu sen nereden bileceksin ki! Ağzından çıkanı kulağın duysun yoksa karışmam... Bak, işte geliyor seninki.</span></p>

    <p class="MsoPlainText"><span class="calibre1">(Hermia girer.)</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Karanlık bastırınca gözlerin görevini de kulaklar yapmaya başlıyor... İnsan ancak kulaklarıyla yolunu bulabiliyor. Seni gözlerimle değil, kulaklarımla buldum Lysander. Senini duymamı sağladığı için kulaklarıma ne kadar teşekkür etsem azdır... Yalnız anlayamadım, neden beni bırakıp gittin?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>LYSANDER</b></span></p>

    <p class="MsoPlainText"><span class="calibre1">Aşk git git derken insan nasıl durur ki olduğu yerde?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Hangi aşk seni benim yanımdan alıp götürebilir ki?</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>LYSANDER</b></span></p>

    <p class="MsoPlainText"><span class="calibre1">Helena'nın aşkı! Durduğum yerde duramıyordum. Helena'nın geceyi aydınlatan yıldızlardan daha parlak gözleri bana yol gösterdi... Niye peşimden geldin? Anlamıyor musun, senden öylesine nefret ediyorum ki bir dakika bile yanında duramazdım.</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HERMIA</b></span></p>

    <p class="MsoPlainText"><span class="calibre1">Ağzından çıkanlar aklından geçenler değil tabii ki... Olamaz da...</span></p>

    <p class="MsoPlainText"><span class="calibre1"><span>&nbsp;</span></span></p>

    <p class="MsoPlainText"><span class="calibre1"><b>HELENA</b></span></p>

    <p class="MsoPlainText1"><span class="calibre1">Harika... Bu da onlardan! Biri ikisi yetmedi, şimdi üçü birden alay ediyor... Günün modası benimle alay etmek anlaşılan... Yazıklar olsun Hermia... Kadir bilmez kız! Sende bu çetenin bir parçasısın demek... Sen de bunların oltasına yem oluyorsun... Seninle herşeyimizi paylaşırdık oysa... Saatlerce oturur dertleşirdik. Biz kardeşten ileriydik... Bir elmanın iki yarısıydık... Çocuk masumiyeti, okul arkadaşlığı unutuldu mu! Bütün bunlar unutuldu mu? Biz Hermia, seninle iki sanatçı olup bir dantel üzerine dünyada varolmayan bir çiçeği nakşetmiştik. Şarkıları aynı makamdan söylemiştik... Ellerimiz,<span>&nbsp;</span> seslerimiz, aklımız birdi bizim. Biz bir daldaki iki kiraz gibi birlikte büyüdük. Ayrı görünsek de kalbimiz bir atardı... Biz seninle bir kralın tacında iki tarafı da aynı olan figürdük... Ve şimdi sen bu ikisiyle bir olup eski arkadaşını hor görüp alaya mı alacaksın... Bu dostluğa yakışmaz, hele genç kızlığa hiç yakışmaz... Bu acıyı yalnız ben yaşasam da, bütün kadınlar adına seni kınıyorum.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Senin bu kışkırtıcı sözlerin beni şaşkına çevirdi... Benim seni aşağıladığım falan yok... Asıl sen beni aşağılıyorsun.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Yüzümü gözümü övüyormuş gibi yapıp benimle alay etsin diye Lysander'i peşime takan sen değil misin! Öteki aşığın Demetrius'a ne demeli... Beni durmadan itip kakan Demetrius gitmiş yerine bana "tanrıça, peri kızı, ilah, nadide, kıymetli, kutsal" diyen Demetrius gelmiş... İnsan nefret ettiği kişiye bu lafları niye söylesin ki! Tabii ki senin kışkırtmanla... Niye, çünkü bütün ruhu senin aşkınla dolu, senin bir dediğini iki etmez... Ne yapayım, senin kadar cezibeli değilim işte... Ne talihim var ne de bir sürü aşığım... Kimse beni sevmiyor, herkes alay ediyor... Sen de acıyacağına hor görüyorsun.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Ne demek istediğini anlayamıyorum.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Ah! Devam edin bakalım, yalancıktan üzüntülü görünün. Arkamı döndüğümde nanik yapın. Birbirinize kaş göz edin. Sonsuza kadar eğlenin benimle. Sizde biraz görgü, biraz merhamet, biraz nezaket olsaydı, bana böyle davranmazdınız... Ama tabii ki kabahat bende, ölseydim, ya da kaybolup gitseydim benimle böyle alay edemezdiniz.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Dur sevgili Helena. Beni bağışlaman için yalvarıyorum. Aşkım, ruhum, canım Helena.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Oh, harika!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Bir tanem, lûtfen onunla alay etmekten vazgeç.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Lysander! Onun yalvarmaları işe yaramazsa ben bu işi zorla yaparım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Sen istediğin kadar tehdit et, o istediği kadar yalvarsın, benim için farketmez! Helena! Seni seviyorum. Seni kaybedersem kaybedeceğim şey üzerine, hayatım üzerne yemin ederim ki seni seviyorum!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Ben seni onun hiçbir zaman sevemeyeceği kadar çok seviyorum!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Ya sözünü geri al ya da kanıtla!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Gel öyleyse, hadi!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Lysander, söyler misin, nereden çıktı bütün bunlar?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Çekil başımdan, pis sürtük!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Sözüm ona senden kurtulup benimle döğüşecek!<span>&nbsp;</span> Hadisene, muhallebi çocuğu, gel de dövüşelim!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Çek ellerini üstümden, nankör kedi! İğrenç yaratık! Bırak beni yoksa bir yılan gibi savurur yere çalarım seni!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Sen nasıl oldu da böyle kabalaştın anlayamıyorum? Nasıl bu kadar değişebilirsin ki! Sevgilim...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Sevgilim deme bana! Aşağılık sürtük! Haşarat zehiri! Pislik! Defol!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Bu bir oyun falan mı yani?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">İyi bildin, tıpkı seninki gibi bir oyun!<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Demetrius, sözümü tutacağım haberin olsun!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Keşke benim de senin gibi bir ayakbağım olsaydı... Ama bu kadar zayıf bir bağdan kurtulamadığına göre senin sözünü tutacağına inanmıyorum!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Ne yapayım peki? Kemiklerini mi kırayım yani? Ya da onu öldüreyim mi? Ondan ne kadar nefret edersem edeyim, içimden canını acıtmak geçmiyor..</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Daha ne kadar canımı acıtabilirsin ki! Benden nefret ediyorsun demek! Ama neden? Sana ne oldu sevgilim? Ben Hermia değil miyim? Sen de Lysander? Şimdi de senin beni sevdiğin zamanki kadar güzelim. Bir gece içinde beni hem seviyorsun, hem de terkediyorsun. Tanrı korusun, beni hepten mi terkettin yoksa?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Nihayet anlayabildin! Artık seni görmek bile istemiyorum. Benden ümidini tamamen kes artık! Sana son defa söylüyorum. Senden nefret ediyorum! Ben Helena'yı seviyorum!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Demek öyle! Seni aşşağılık sahtekar! Seni tohumu bozuk! Seni aşk hırsızı! Demek gecenin bir vakti aklına girip benim sevgilimi baştan çıkarırsın demek ha!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Harika! Sende hiç utanma arlanma kalmamış, Nazik ve mahçup bir kız olmasam sana senin dilinde cevap verirdim... Seni kalpazan, seni alçak kukla!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Alçak mı? Alçak kukla ha! En sonunda bunu da söyledin! Anlaşılan şimdi de birbirimizin boyunu posunu konuşacağız! Hanımefendi boyuyla kişiliği arasında bağ kuruyor demek ki... Boyu uzun diye kişiliğini de yüksekte görüyor... Ben aşağılarda olduğum için bu beyefendinin gözünde yüceldiniz anlaşılan. Alçakmışım, söyler misin ne kadar alçağım ha!.. Bak boyum kısa olabilir ama tırnaklarım gözlerini oyacak kadar yükseğe çıkabilir haberin olsun.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Yalvarırım beyler, benimle alay etseniz de onun beni hırpalamasına izin vermeyin. Ben küfür etmesini bilmem. Şirretlikten de hiç nasibim olmamıştır... Rica ederim bana zarar vermesine engel olun. Boyuna posuna bakmayın, benim ona gücüm yetmez,</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Bak hala boy pos diyor!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Canım Hermia, yalvarırım kızma bana. Ben seni her zaman çok sevmişimdir. Sana hiç ihanet etmedim. Yalnızca bir kere, o da Demetrius'a olan aşkımdan sizin bu ormana kaçacağınızı söyledim o kadar. O senin peşinden geldi, ben de onun... Demetrius da beni azarlayıp, tehdit edip duruyor. İtip kakıyor, hakeret ediyor ve öldürmekle tehdit ediyor... Eğer şimdi gitmeme izin verirsen bütün ahmaklıklarımı da yüklenip Atina'nın yolunu tutarım ve senin peşini de bırakırım... Lûtfen bırak gideyim, ne kadar aptal bir durumda olduğumu görmüyor musun?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Çek git, sana kim engel oluyor ki?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Gidiyorum, ardımda yalnızca aptal kalbimi bırakıyorum.<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">O aptal kalbini Lysander'a mı bırakıyorsun?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Demetrius'a tabii ki.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Korkma Helena, sana hiçbir şey yapamaz...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Tabii ki yapamaz, hatta sen ona yardım etsen bile..</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Öfkelendiği zaman tırnakları ne kadar sivri olur bilemezsiniz. Okuldayken herkesin korkulu rûyasıydı o. Ufak tefektir ama çok azgındır.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Şimdi de ufak tefek diyor! Alçak ya da kısa demiyor ama ufak tefek diyor! Ben bu hakaretlere tahammül etmez zorunda mıyım! Bırakın beni, şunun işini bitireyim.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Ufaklık, çekil artık ayak altından. Boyundan posundan utan. Şu kadarcık boyun var, türlü türlü huyun var!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Seni hor gören birine yardımcı olmaya ne kadar heveslisin! Helena'yı rahat bırak, adını bile anma. Onu savunmaya falan da kalkma. Öyle şefkatli gibi görünmeye de kalkma, yoksa seni fena yaparım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Demetrius, bak, artık beni tutan falan da kalmadı. Görelim bakalım Helena'yı kim daha fazla seviyormuş... Artık hesaplaşabiliriz. Yüreğin yetiyorsa peşimden gel...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Peşinden gelmek mi? Hadi oradan, yan yana gidelim... Yürü... (Lysander ile Demetrius çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Bu iş senin yüzünden uzadı... Artık kısa kessek iyi olur... Dur, kaçma!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Sana hiç güvenim kalmadı. Artık senin yanında kalamam. İş dalaşmaya geldi mi ellerin benim ellerimden daha uzundur. Ama iş kaçmaya geldi mi de benim bacaklarım seninkilerden uzundur. (Çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Çok şaşkınım, ne söyleyeceğimi de bilemiyorum. (Çıkar.)</span></p>

    <p class="MsoPlainText1"><span class="calibre1">(Oberon ile Puck girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Bütün bunlar senin yüzünden. Ya aklın bir karış havada ya da mahsus yapıyorsun...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">İnan bana gölgelerin kralı, karıştırdım... Sen bana Atinalı gibi giyinmiş kuşanmış bir genç var, onu bul ve çiçeği gözüne sür dedin, ben de öyle yaptım... Benim kabahatim<span>&nbsp;</span> ne? Hem fena mı oldu, iki genç kapışacak, bize de eğlence çıkacak işte...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Şimdi bu aşık iki genç kapışacak yer arıyor. Hadi bakalım hoppa cin, geceyi iyice bir koyulaştır bakalım, ortalığı öyle bir sis bürüsün ki yıldızlar falan görünmez olsun. Herkes yolunu kaybetsin, kimse kimsenin yoluna çıkmasın... Önce Lysander'ın sesini taklit edip Demetrius'u şu tarafa çek, sonra da Demetrius'un sesini taklit edip Lysander'i bu tarafa... İkisi de birbirini takip ediyorum sanıp başka başka yollara sapsınlar... Ta ki ikisinin de gözlerini uyku bürüyene kadar... İkisi de uyuduktan sonra çiçeği Lysander'ın gözüne sıkarsın... Bu çiçeğin sihri bütün yanlışları düzeltir... Uyandıklarında bütün bu maskaralığın bir rûya olduğunu düşünsünler... Ondan sonra birbirlerine sonsuza kadar aşk yeminleri edip hiçbir şey olmamış gibi şehre dönsünler... Sen bu işle uğraşırken ben de gidip kraliçeyi bulup şu hintli oğlanı bir almaya çalışayım... Oğlanı elinden aldıktan sonra da çiçeği gözüne sürüp onu o eşşek kafalıdan kurtaralım...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Peri efendim, elimizi çabuk tutsak iyi olacak. Gecenin hızlı ejderleri bulutları aralamaya başladı bile. Sabah Tanrıçası'nın habercisi parıldadı parıldayacak. Etrafta dolaşan hortlaklar bu parıltıyla birlikte çoktan kurtlu mezarlarına geri dönmüşlerdir. Çünkü onlar, utançları aydınlıkta görünür diye hep gecenin karakaşlarının altına saklanırlar.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Ama biz o hortlaklara benzemeyiz... Ben sabahları da boy göstermişimdir dünyada. Bir ormancı gibi doğu kapısı alevden kıpkızıl olana dek korulukta gezinebilirim. Ya da tuzlu yeşil buhurların Neptün'ün kutsanmış ışıklarıyla sarıya dönüşüne kadar... Ama bu günün işini yarına bırakmayalım ve gün doğmadan bu işi bitirelim... (Çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Bir aşağı bir yukarı / bir aşağı bir yukarı / kaldırıp indirmekten yiyecekler kafayı / var mı kafa tutacak bana / ne şehirde ne kırda / bir aşağı bir yukarı / kaldırıp indirmekten yiyecekler kafayı... Hah, işte biri geliyor... (Lysander girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Nereye sıvıştın "şerefli" Demetrius... Hadi cevap versene...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">PUCK (Demetrius taklidiyle)</span></p>

    <p class="MsoPlainText1"><span class="calibre1">Buradayım, yalancı pehlivan! Asıl sen neredesin?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Dürüstçe dövüşelim...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Gel öyleyse peşimden. Açıklık bir yere gidelim... (Lysander sesi takip ederek çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">DEMETRIUS (Girer.)</span></p>

    <p class="MsoPlainText1"><span class="calibre1">Lysander, konuşsana... Yine mi kaçtın korkak! Konuşsana! Çalılara mı gizlendin? Hangi deliğe girdin?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Seni korkak, yıldızlara mı bağırıp çağırıyorsun? Çalı çırpıyla mı savaşacaksın yoksa? Ortaya çıkmayacak mısın? Gel bakalım ödlek herif, çık ortaya bacaksız... Çık da sopayı ye... Sana kılıç çekecek değilim, değmez...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Orda mısın?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Sesime gel... Gel de hangimiz erkeğiz çıksın ortaya... (Çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">LYSANDER (Girer.)</span></p>

    <p class="MsoPlainText1"><span class="calibre1">Yahu, hem kaçıyor, hem de orada mısı diyor... Sesi var kendi yok ortada... Biraz ışık olsa enseleyeceğim zibidiyi... Ben ne kadar hızlı kovalasam, o alçak kanatlanmış, benden hızlı uçuyor... Nefesim tükendi... Bu karanlıkta kovalamacanın alemi yok... Biraz oturup soluklanayım... (Uzanır.) Gel nazik gündüz gel... Birazcık ışık olsun yeter bana... O Demetrius alçağını bulup intikamımı alacağım... (Uyur.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">PUCK (Puck ve Demetrius girer.)</span></p>

    <p class="MsoPlainText1"><span class="calibre1">Hey, hey, korkak... gelsene...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Birazcık yüreğin varsa bekle beni.. Hileyle hurdayla kaçıp duruyorsun... Çünkü karşıma çıkmaya cesaretin yok senin... Hadi, çık ortaya... Nerdesin!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Burdayım ya... Burdayım...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Karanlıktan istifade benimle alay ediyorsun... Gün ışısın o suratını bir göreyim, bütün bunların hesabını vereceksin bana... Şimdi git,<span>&nbsp;</span> seni kovalayacak halim kalmadı... şuraya uzanıp dinleneyim biraz. Gecenin hayrı gündüzün şerrinden iyidir... Sabah olsun sen görürsün... (Uzanır, uyur.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">HELENA (Girer.)</span></p>

    <p class="MsoPlainText1"><span class="calibre1">Ah bitkin gece, uzun ve bezgin gece... Bitir şu bitmez saatleri, doğudan doğru huzurla parla. Yolumu aydınlat ki evime döneyim ve kurtulayım şu şer çetesinden. Uyku sen de gel ve kapa gözlerimi ki kendimden bile kurtulabileyim. (Uzanır, uyur.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Hala üç kişi... Bir kişi daha lazım... İki kız iki oğlan toplam dört kişi olacak... İşte geliyor, bezgin ve üzgün. Aşk böyledir işte, kızları deli divane eder... (Hermia girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Hiç bu kadar yorulup hiç bu kadar kahrolmamıştım. Her tarafımı dikenler çizdi, çiğ yüzünden sudan çıkmış balığa döndüm. Artık ne yürüyecek halim kaldı, ne de sürünecek. Ayaklarım artık beni dinlemez oldu... En iyisi sabah oluncaya kadar şurada dinleneyim. Kavga döğüş olursa da Tanrı Lysander'in kalkanı olsun. (Uzanır, uyur.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">İyi uykular sana güzel kız. / Gözüne boca edince sihirli iksiri / her şey yoluna girecek. /(İlacı Lysander'in gözüne sürer.) Uyandığın zaman / her şey eskisi gibi olacak / eski sevgilinin tadı eskisi gibi olacak / Ve doğrulanacak o meşhur atasözü : davul çalar dengi dengine... Onlar erecek muradına, biz çıkacağız kerevetine. (Çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <h1 class="MsoPlainText" id="sigil_toc_id_6"><span class="calibre1">PERDE IV - SAHNE 1</span></h1>

    <p class="MsoPlainText1"><span class="calibre1">Aynı yer. Lysander, Demetrius, Helena ve Hermiya uyumaktadır.</span></p>

    <p class="MsoPlainText1"><span class="calibre1">Titania ile Bottom girer. Yanlarında Peaseblossom, Cobweb, Moth, Mustardseed ve diğer periler girer... Öteki taraftan da görnmeden Oberon...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Gel, şu çiçeklerden yapılmış yatağa otur. Güzel yanaklarından makas alayım, muhteşem kafana güllerden taç takayım. Sonra da bir öpücük kondurayım o görkemli kulacıklarına, benim biricik komik aşkım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Bezelye çiçeği nerede?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText"><span class="calibre1">PEASEBLOSSOM</span></p>

    <p class="MsoPlainText1"><span class="calibre1">Burdayım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Kafamı kaşı... Örümcek Ağı Beyefendi neredeler?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">COBWEB</span></p>

    <p class="MsoPlainText1"><span class="calibre1">Buradayım...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Örümcek Ağı Beyefendi... Hemen silahınızı alın ve gidip benim için bir bal arısı öldürün. Ondan sonra da bal peteğini bana getirin... Aman dikkatli olun da balları üstünüze başınıza dökmeyin...<span>&nbsp;&nbsp;&nbsp;&nbsp;</span> Sayın Bay Hardal Tohumu neredeler acaba?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">MUSTARDSEED</span></p>

    <p class="MsoPlainText1"><span class="calibre1">Buradayım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Elden gel Hardal Tohumu beyefendi, sizin nezaketiniz de beni bıktırdı yani...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">MUSTARDSEED</span></p>

    <p class="MsoPlainText1"><span class="calibre1">Emrinize amadeyim efendim. Buyrun...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Şu örümcek ağının kafamı kaşımasına yardım edin... Bu aralar bir berbere gitsem iyi olacak galiba. Yüzümü kıllar bastı... Cildim çok hassas tabii, kaşındırıyor...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Bir şarkı dinlemek ister misin canımın cananı?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Müziğin güzelinden çok anlarım. Hadi bakalım, çalınsın, tencere tava ne varsa...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Peki aşkım, bir şeyler de yemek ister misin?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Şöyle bir demet dört yapraklı yonca olsa da hatur hutur yesem... Ama tabii hiç bir şey kuru samanın yerini tutmaz. Canım saman, güzel saman, seni yerim her zaman...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Benim gözüpek bir perim var, şimdi hemen gider sana sincapların istiflediği taze cevizlerin hepsini alıp gelir.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Şöyle bir avuç bezelye olsa daha iyiydi ama neyse boşver. Söyle de şunlara beni rahat bıraksınlar. Üstüme fena halde uyku çöktü.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Uyu o zaman, ayaklarımı beşik yapar seni sallarım. Periler, kaybolun... (Periler çıkar.) Sarmaşıkla hanimeli kavuşsun böylece. Ah bilsen seni ne çok sevdiğimi, aşkından nasıl deliye döndüğümü...<span>&nbsp;</span> (Uyurlar, Puck girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">OBERON (Öne gelir.)</span></p>

    <p class="MsoPlainText1"><span class="calibre1">Hoşgeldin sevgili Robin. Şu güzelliği görüyor musun? Dangalak mangalak ama çok şirin görünüyor. Biraz önce ağaçların arkasında yanındaki iğrenç gerzek için rengarenk çiçekler topluyordu. Bastım fırçayı ve bozuştuk. Herifin kıllı alnına güzel kokulu taze çiçeklerden yapılma bir taç taktı. Doğunun incilerine benzer çiğ damlaları kendi utancına ağlayıp sızlamaya koyuldu... Olup biteni kraliçenin başına kaktığım zaman da yumuşak başlı bir ifadeyle benden şefkat dilenmeye kalktı. Ben de hemen o oğlanı istedim...<span>&nbsp;</span> Hemen kabul etti ve perilerinden birini oğlanı benim Periler Ülkesindeki kameriyeme götürmekle görevlendirdi. Ee, artık madem çocuk benim yanımda, kraliçenin gözündeki perdeyi kaldırmanın zamanı gelmiş demektir. Sevgili Puck artık şu aptal aşığın kafasındaki zımbırtıyı çıkar. Uyandığı zaman da ötekilerle birlikte şehre dönebilsin. Buradaki herkes Atina'ya dönsün. Ve döndüklerinde bütün olup bitenlerin kazara görülmüş can sıkıcı bir rüya olduğunu düşünsünler. Ama en önce kraliçeyi azat edelim... Eskiden neysen o ol / eskiden ne gördüysen onu gör / bakireleri esirgeyen sihirli çiçekler esirgesin seni de / Hadi bakalım, uyan Titania, uyan güzel kraliçem....</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Oberon'um! Neler gördüm bilemezsin! Sözüm ona ben bir eşeğin gözlerine meftun olmuşum.<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Senin meftun orada yatıyor işte..</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Bütün bunlar nasıl geldi başıma? Ne kadar iğrenç görünüyor...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Şimdi susalım... Robin, hadi, çıkar şunun kafasındakini... Titanya, hadi sen de müzik çal da bunların uykuları iyice ağırlaşsın, beş duyuları da körelsin bir süre....</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Müzik mi dedin? Müzik! Uyusun da büyüsün ninni... (Müzik)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Ee, artık uyandığında dünyaya kendi sersem gözlerinle bakarsın...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Müzik! Gel kraliçem / El ele tutuşalım / şu uyuyanların olduğu yeri bir güzel sallayalım.</span></p>

    <p class="MsoPlainText1"><span class="calibre1">Yeniden dost olduk artık. Yarın geceki Theseus'un düğününde danseder onlara refah ve mutluluk dileriz. Bu aşık çiftler de orada olacak. Neş'e içinde eğlenip coşacaklar.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Periler Kralı, duyuyor musun, sabahın habercisi tarla kuşu ötüyor...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Öyleyse kraliçem, sessiz bir hüzünle gecenin gölgesinin peşine takılalım. Başıboş dolanan aydan hızlı dönüp devri alem yapalım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Hadi o zaman, havalanalım. Uçarken de anlat bana bu gece olup biteni. Anlat bakalım ben nasıl uyuyakaldım bu ölümlülerin yanında... (Çıkarlar. Boru sesleri duyulur. Theseus, Hippolyta ve Egeus maiyetleriyle girerler.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Hadi, biriniz gidin de ormancıyı bulun. Hazırlıklar tamamlandığına göre aşkım, tazılarımın şarkısını dinleyebilir. Bağlarını çözün de batı vadisine yollansınlar... Hadi... Şu ormancıyı da bulun artık! (Maiyetten biri çıkar.) Hadi sevgili kraliçem, biz de tepeye tırmanalım ve tazıların vadiden yankılanıp gelen seslerinin keyfini sürelim.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Bir keresinde Herkül ve Cadmus'la ayı avına katılmıştım. Yanımızda da muhteşem av köpekleri vardı. Öylesine büyük bir gürültüyle uluyorlardı ki, sanırsın gökler, pınarlar, etraftaki taş toprak bile onlara eşlik ediyor... Hayatımda bunca uyumlu bir kargaşa, bunca güzel bir gökgürültüsü duymadım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Benim tazılarım da onlardan aşağı kalmaz... Koca kulakları yerlerdeki çiği süpürüp götürür. Sarkık gerdanlarıyla azgın boğalara benzerler... Avlanırken işi ağırdan alırlar ama iş ahenkli ses çıkarmaya geldiğinde sırasıyla dizilmiş çanlardan aşağı kalmazlar... Biraz yavaş olun, burada uyuyanlar da kim böyle?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>EGEUS</b></span></p>

    <p class="MsoPlainText1"><span class="calibre1">Efendim, şurada uyuyan benim kızım... Bu Lysander, şu Demetrius, şu da Helena... Yalnız neden bir aradalar anlayamadım...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Neden olacak, Mayıs ayini için erken kalkmışlardır... Ya da bizim düğün törenimiz içindir... Söylesene Egeus, Hermia kimi seçtiğini bugün söyleyecekti, değil mi...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>EGEUS</b></span></p>

    <p class="MsoPlainText1"><span class="calibre1">Evet efendim.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Gidin şu avcılardan birini bulup getirin de bir boru çalıp bunları uyandırsın... (Borular çalar. Lysander, Demetrius, Helena ve Hermia uyanıp ayağa kalkarlar.) Günaydın dostlarım, Aşıklar günü geldi geçti, Orman kuşları hala eş seçemedi herhalde...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Bağışlayın efendim...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Hepiniz ayağa kalkın... İkinizin birbirinize düşman olduğunu sanıyordum, nasıl oldu da böyle can ciğer oldunuz? Kıskançlıktan kavgadan eser kalmamış, neredeyse sarılıp uyumuşsunuz.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Efendim, Hala uyku sersemiyim, şaşkınlıktan kurtulabilmiş değilim... Buraya nasıl geldiğimi de bilmiyorum... Ama galiba buraya Hermia'yla birlikte geldim. Evet, evet, bütün amacımız şehirden ve şehir yasalarından uzaklaşmaktı...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>EGEUS</b></span></p>

    <p class="MsoPlainText1"><span class="calibre1">Yeter! Yeter! Efendim, bu kadarı yeter! Ben yasaların Lysander'ın kafasına inmesini istiyorum... Göz göre göre kaçtılar... Sevgili Demetrius, bunlar ikimizi de kazıklayacaklardı. Az kalsın senin müstakbel karın, benim de sana verdiğim söz elimizden uçup gidecekti.<span>&nbsp;&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Efendim, Helena ikisinin bu ormana kaçmalarıyla ilgili bütün sırları anlattı. Ben de öfkeyle peşlerine düştüm. Helena da aşkımdan benim peşime düştü... Ama sevgili efendim, ne olduğunu kavrayamadığım bir güç beni etkisi altına aldı ve Hermiya'ya duyduğum aşk bir kar güneşin altındaki bir kar tanesi gibi eriyip kayboldu... Şimdilerde çocukluğumda çok severek oynadığım süslü bir oyuncak benim için ne ifade ediyorsa onu ifade ediyor. Şimdi bütün bağlılığımla ve bütün kalbimle Helena'yı seviyorum. Gözüm ondan başkasını görmüyor. Varsa yoksa Helena... Bunu farketmeden önce hastaydım anlaşılan... Helena'yı Bütün tadım tuzum kaçıyordu... Ama artık iyileştim, ağzımın tadı da yerine geldi... Helena'yı seviyorum, arzuluyorum ve sonsuza kadar onun yanında olmak istiyorum.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Sevgili sevdalılar, şans yüzünüze gülmüş anlaşılan. Birazdan bunları ayrıntısıyla konuşuruz. Egeus, sen de artık inadından vazgeç... Bu çiftler de bizimle birlikte tapınağa gelecekler. Ve orada sonsuza kadar birleşecekler... Çoktan sabah oldu, bizim av işi de suya düştü artık. En iyisi artık hepberaber şehre dönelim de büyük şenliğimizde bol bol yiyip içelim... Hadi Hippolyta... (Hippolyta, Theseus, Egeus ve maiyeti çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Herşey gözüme ne kadar küçük, ne kadar silik görünüyor şimdi... Tıpkı başı dumanlı dağların doruklarındaki karlar gibi...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Herşey gözüme ikişer ikişer görünmeye başladı.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Al benden de o kadar... Bir hazine gibi Demetrius'u buldum ama hâlâ benim mi değil mi bilemiyorum.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Uyandığımıza emin misiniz? Sanki hala uykudayız ve bir rûya görüyoruz gibime geliyor. Dük biraz evvel buradaydı ve bize peşinden gitmemizi söyledi, öyle değil mi?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HERMIA</b></span></p>

    <p class="MsoPlainText1"><span class="calibre1">Evet, evet, babam da yanındaydı.<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HELENA</b></span></p>

    <p class="MsoPlainText1"><span class="calibre1">Hippolyta da.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Bize tapınağa gelin dedi...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Öyleyse, öyleyse uyandık. Hadi gidelim. Rûyalarımızı anlatmaya yolda devam ederiz. (Çıkarlar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM (uyanır.)</span></p>

    <p class="MsoPlainText1"><span class="calibre1">Repliğim gelince bana haber verin ki sahneye gireyim.<span>&nbsp;</span> Thisbe "Delikanlıların en delikanlısı..." deyince gireceğim. He ha hey be! Peter Quince! Flute! Körük tamircisi! Snout! Tenekeci! Starveling! Hay Allah, bir uyuduk hepsi toz olmuş. Acayip bir rûya gördüm... Ama bunu size anlatacak kadar eşek değilim tabii... Zaten anlatsam da kafanız basmaz... Şimdi ben sözüm ona şeymişim... Şeyle de şeşi şey etmişim... Dedim ya anlatsam da kafanız basmaz... Ama böylesini ne insan kulağı duymuştur, ne gözü görmüştür, ne eli tutmuştur, ne de dili tadına bakmıştır. Öyle bir rûyaydı ki bu, hiç bir yürek, hiç bir lisan bu olup biteni anlatmaya yetmez... En iyisi Peter Quince'i bulup bu rüyanın bir şarkısını yazdırmak... Adı da "Bottom'un dibi nasıl düştü" olacak, çünkü tam anlamıyla dibim düştü... Hatta bu şarkıyı Dük'e oynayacağımız oyuna ekledim mi köşeyi döndük demektir, hem de tam esas kızın öldüğü sahnede...<span>&nbsp;</span> (Çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <h1 class="MsoPlainText1" id="sigil_toc_id_7"><span class="calibre1">PERDE IV - SAHNE 2</span></h1>

    <p class="MsoPlainText1"><span class="calibre1">Atina. QUINCE'in Evi.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">(Quince, Flute, Snout ve Starveling girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>QUINCE</b></span></p>

    <p class="MsoPlainText1"><span class="calibre1">Bottom'un evine birini gönderdiniz mi? Hala ortada yok mu?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>STARVELING</b></span></p>

    <p class="MsoPlainText1"><span class="calibre1">Ne duyan var ne gören. Belki de hapse atmışlardır.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>FLUTE</b></span></p>

    <p class="MsoPlainText1"><span class="calibre1">Gelmezse bu iş yatar. O olmadan kesinlikle beceremeyiz.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>QUINCE</b></span></p>

    <p class="MsoPlainText1"><span class="calibre1">Mümkün değil. Bütün şehri didik didik edip arasan Prymus'u onun gibi oynayacak bir tek kişi bile bulamazsın.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>FLUTE</b></span></p>

    <p class="MsoPlainText1"><span class="calibre1">Bu şehirde ondan yeteneklisini bulamazsın.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>QUINCE</b></span></p>

    <p class="MsoPlainText1"><span class="calibre1">Evet, hem de çok iyi bir insandı, tam bir dönekti...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>FLUTE</b></span></p>

    <p class="MsoPlainText1"><span class="calibre1">Dönek değil, örnek... Allah bizi bu boşboğazlılardan korusun.<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">SNUG (Girer.)</span></p>

    <p class="MsoPlainText1"><span class="calibre1">Beyler, Dük tapınaktan dönüyor. Onunla beraber iki üç çift daha evlenmiş. Şu oyunu oynayabilirsek yırtarız.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>FLUTE</b></span></p>

    <p class="MsoPlainText1"><span class="calibre1">Ah sevgili yiğit Bottom! Yevmiyeyi kaçırdın işte. Ömür boyu maaşı kaçırdın işte. Sen Prymus'u öyle bir oynardın ki Dük sana ömür boyu kıyak maaş bağlardı... Şimdi asgari ücrete talim... (Bottom girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Neredesiniz delikanlılar, neredesiniz kanı deli akanlar?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>QUINCE</b></span></p>

    <p class="MsoPlainText1"><span class="calibre1">Bottom! Şükürler olsun! Hiç gelmeyeceksin sandım...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Beyler, size neler neler anlatacağım... Ama sakın nedir diye sormayın. Gerçi anlatırsam delikanlılık elden gider... Yine de size herşeyi aynen olduğu gbi anlatacağım...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>QUINCE</b></span></p>

    <p class="MsoPlainText1"><span class="calibre1">Hadi, anlat, dinliyoruz Bottom.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">Bir tek kelime bile söylemem... Ama şu kadarını söyleyeyim ki, Dük yemeğini yedi... Hadi bakalım, hazırlanın. Sakalları sağlam iplikle bağlayın, ayakkabı bağlarınızı sıkı bağlayın. Birazdan sarayda buluşuruz. Herkes ezberini kontrol etmeyi unutmasın. Uzun lafın kısası oyunu oynuyoruz... Ne olursa olsun Thisbe'nin iç çamaşırları tertemiz olmalı. Aslan'ın tırnakları da upuzun olmalı, yoksa aslan çok şey kaybeder aslanlığından... Ve sevgili oyuncu arkadaşlarım, lûtfen soğan sarımsak yemeyin. Tatlı bir komedi oynayanın nefesi de hoş kokmalı... Evet beyler az laf çok iş, hadi iş başına... (Çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <h1 class="MsoPlainText1" id="sigil_toc_id_8"><span class="calibre1">PERDE V - SAHNE 1</span></h1>

    <p class="MsoPlainText1"><span class="calibre1">Atina. Theseus'un Sarayı...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">(Theseus, Hippolyta, Philostrate, Lordlar ve maiyet girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Theseus, bu aşıkların anlattıkları ne kadar tuhaf, değil mi?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">İnanılmayacak kadar tuhaf. Ben böyle masallara, peri hikayelerine hiç inanmam zaten. Böyle saçmalıkları ancak aşıklarla üşütüklerin beyni üretir. Aklı başında olanların karnı böyle şeylere toktur... Deliler, aşıklar bir de şairlerin hayal gücüne akıl sır ermez. Bir delinin kuyuya attığı taşı kırk akıllı çıkaramaz... Aşktan başı dönmüş bir çılgın da bir dudağı yerde bir dudağı gökte cadıyı güzeller güzeli Helen'e benzetir... Hele şairlerin gözleri, onlar fıldır fıldır döner yuvalarında. Akıllara durgunluk veren hayal güçleriyle ellerine kalem alıp, havadan sudan şeyleri bile kağıt üzerinde biçimlendirip hem isim hem de cisim verirler. Bu öyle güclü bir hayal gücüdür ki, küçücük bir keyif ya da neş'e buldu mu, bunu hemen akla uydurur. Tıpkı gecenin bir vakti bir çalı görürsün de, ayı zannedersin ya, aynen öyle işte.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Ama onların öyküsünü bütün gece boyunca dinledikten sonra anlattıklarının büsbütün hayal mahsülü olduğunu düşünmek mümkün değil. Her ne kadar inanılmaz, tuhaf da olsa anlattıklarında ilginç bir içtenlik var. (Lysander, Demetrius, Hermia ve Helena girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">İşte aşıklar geldi... Hepsi de neş'e ve sevinç içinde... Hep böyle neş'eli olun genç dostlarım, yürekleriniz hep böyle mutlulukla dolu olsun.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Bunu bizden çok siz hakediyorsunuz efendim. Tanrı yolunuzu aydınlatsın, evinizden, yatağınızdan mutluluk eksik olmasın.<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1"><span>&nbsp;</span>Ee, ne diyorsunuz, yemekten sonra yatana kadar üç uzun saatimiz var. Nasıl oyalanacağız bu sürede? Nerede bizim şenlikçibaşımız? Bizi eğlendirecek bir oyun, dans falan hazırlanmadı mı yoksa? Nasıl geçecek bu üç saat söyler misiniz? Philostrate nerede?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PHILOSTRATE</b></span></p>

    <p class="MsoPlainText1"><span class="calibre1">Buradayım efendim...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Söyle bakalım, bu akşam için elinde şöyle matrak bir şeyler yok mu? Bir oyun, bir müzik falan... Eğlencelik bir şeyler olmazsa bu tembel zaman geçmek bilmez...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PHILOSTRATE</b></span></p>

    <p class="MsoPlainText1"><span class="calibre1">İşte efendim, bu akşam için hazırlanan gösterilerin listesi... Okuyun ve hangisini isterseniz hemen o gelsin huzurunuza... (Bir kağıt verir.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">(Okur.) Harp eşliğinde Atinalı bir hadımın seslendireceği, "Centaurlarla Savaş". İşe yaramaz. Çünkü ben bu hikayeyi akrabam Herkül'ün zaferlerinden bahsederken anlatmıştım canım sevgilime...</span></p>

    <p class="MsoPlainText1"><span class="calibre1">(Okur.) "Kafası kıyak Bacchanalların kalkışması ve kudurup Trakyalı şarkıcıyı telef etmeleri." Ben bunu daha önce görmüştüm. Tebai'yi fethedip döndüğüm zaman şerefime oynamışlardı.</span></p>

    <p class="MsoPlainText1"><span class="calibre1">(Okur.) "Üç sanat güneşinin, dilenirken ölüp giden alimin ardından yanıp yakılması." Bu sert bir hicivdir. Düğün töreninin mana ve ehemniyetine uygun düşmez.</span></p>

    <p class="MsoPlainText1"><span class="calibre1">(Okur.) "Genç Pyramus'la sevgilisi Thisbe'nin kısa ama hazin hikayesi." Acıklı ve matrak bir oyun... Hem acıklı hem matrak! Hem hazin hem kısa! Anlaşılan buz kadar sıcak, kar helvası kadar tatlı bir şey... Bakalım bu uyumsuzluk nasıl uyacak eğlencemize...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PHILOSTRATE</b></span></p>

    <p class="MsoPlainText1"><span class="calibre1">Efendim, topu topu on kelimelik bir oyun bu. Bildiğim en kısa oyun yani. Ama doğrusunu isterseniz bu oyun için on kelime de fazla... Bu da çok matrak tabi tabii... Çünkü o on kelimenin de hiç biri doğru yerde kullanılmıyor... Oyunun sonunda Pyramus kendini öldürdüğü için de acıklı demişler... İtiraf etmeliyim ki provalarını seyrederken gözlerim yaşardı... Oyuncu geçinenler öyle bir haldeydiler ki, onlara gülmekten gözyaşlarımı tutamadım.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Kim bu oyuncu geçinenler?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PHILOSTRATE</b></span></p>

    <p class="MsoPlainText1"><span class="calibre1">Şehrini esnaf takımı işte. Bugüne kadar iş yapmak için sadece ellerini kullanmışlar... Kafalarını da ilk kez sizin düğününüzde oynayacakları bu bu oyun için kullanmışlar. Oldukça zorlandıkları da kesin...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Bir görelim bakalım marifetlerini...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PHILOSTRATE</b></span></p>

    <p class="MsoPlainText1"><span class="calibre1">Değmez efendim... Size göre değil... Başından sonuna seyrettim. Hiç bir şeye benzemiyor. Hem de hiç bir şeye... İyi niyetle, azimle çalışıp didinmişler, olmayacak eziyet çekmişler ama sonuç sıfır.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Görelim, görelim.. Samimiyetle ve görev aşkıyla yapılan hiç bir işte kusur aranmaz. Haydi, söyleyin gelsinler... Hanımlar, sizde yerlerinize buyrun. (Philostrate çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Görev aşkıyla bir işe girip de perişan olan insanları görmek benim hiç hoşuma gitmez...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Canım sevgilim, sen meraklanma, böyle bir şey olmayacak...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Yaptıkları beş para etmezmiş ama...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Beş para etmese de onlara teşekkür edelim... Nezaket bunu gerektirir... Onların hatalarını hoşgörerek eğleneceğiz... Görev aşkıyla yapılan iş başarısız olursa bize düşen emeğe saygı duymaktır, mamüle değil... Bir sürü yere gidiyorum ve beni kerli ferli adamlar karşılıyor... Hepsi de önceden itinayla hazırlanmış ve ezberlenmiş hoşgeldin nutukları çekmeye kalkıyorlar... Karşılarında beni görünce korkudan dizlerinin bağı çözülüyor, tir tir titreyerek cümlenin olur olmaz yerlerinde tuhaf vurgular yapıyorlar... Konuşmanın sonu gelmeden de sararıp soluyorlar ve sözleri boğazlarında düğümlenip kalıyor... İnan bana şekerim, bu sessizlik bile onlardan çok daha iyi hoşgeldin diyor bana... Bu ürkek ama mütevazı görev aşkı, benim için o kendini beğenmiş, çok bilmişlikten daha değerli... Büyük büyük laflardansa yalın bir kaç kelime beni çok daha fazla mutlu eder. (Philostrate girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PHILOSTRATE</b></span></p>

    <p class="MsoPlainText1"><span class="calibre1">Yüksek müsaadelerinizle başlamaya hazırlar efendim.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Buyursunlar. (Borozanlar... Quince girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>QUINCE</b></span></p>

    <p class="MsoPlainText1"><span class="calibre1">Gücendirsek de sizi iyi niyetle, Gücendirmeye geldik sanılmasın asla, çünkü niyetimiz bu değil aslında... Basit marifetimizi göstermeye niyetlenip sonumuzu en başından belli ettik... Huzurunuza çıkmadan önce iyice düşündük taşındık. Eğlencelik olalım diye gelmedik buraya... Oyuncular yaptıklarıyla sizi utandıracak ve oyun bittiğinde ne öğrenmek istiyorsanız öğrenmiş olacaksınız...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Bu arkadaşın noktayla virgülle pek arası yok anlaşılan...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Ne dur biliyor ne durak... Bütün laflarını freni patlak araba gibi yokuş aşağı salıverdi... Soylu efendim, anlaşılıyor ki konuşmayı bilmek yetmez, doğru konuşmayı da öğrenmek gerek...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Gerçekten de bir çocuğun düdüğü üflediği gibi oynadı... Gürültü etmeden on, ama nizam intizam sıfır...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Arap saçı gibi konuştu... Gerçi kimseye zararı yok ama karmakarışık... Evet, sırada ne var? (Pyramus, Thisbe, Duvar, Ayışığı ve Aslan girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">QUİNCE - PROLOG</span></p>

    <p class="MsoPlainText1"><span class="calibre1">Efendimler, nedir bu oyun diye meraktasınız... Ama meraklanmayın oyun bittiğinde her şey açığa çıkacak... Bu adam Pyramus'dur... Şu şirin hanımefendi de kesinlikle Thisbe olacak... Şu üstü başı kireç ve toz toprakla sıvanmış adam karşınıza aşıkları ayıran hain ve gaddar duvar rolünde çıkacak... Bu duvarda bir yarık var... Zavallı aşıklar bu yarıktan ancak fısıldaşabiliyor... Şurada elinde feneri, yanında köpeği ve dikenli çalısıyla duran adam da sizin için Ayışığını canlandıracak... Ayışığının oyunda ne işi var diye merak ediyorsanız şu kadarını söyleyeyim, aşıklar fingirdemek için ayışığında buluşurlar Ninus'un mezarında... Sadık Thisbe gecenin bir vakti sevgilisiyle buluşmak üzere yürürken yolda, Aslan adı verilen bu korkunç canavar çıkar karşısına... Kükrer, korkutur kızcağızı... Thisbe aslandan kaçarken pelerinini yere düşürür... Aslan kanlı ve iğrenç ağzıyla ısırır pelerini... Az sonra genç ve yakışıklı Pyramus gelir... Sadık Thisbe'sinin katledilmiş kanlı pelerinini görünce hançerini, o hainler haini hançerini çeker ve saplayıverir kaynayan kanıyla dolu böğrüne... Ve dut ağacının gölgesinde bekleyen Thisbe de Pyramus'un hançeriyle kıyar canına... Geri kalanı da uzun uzadıya Aslan, Ayışığı, Duvar ve aşıklar anlatsın size... (Quince, Flute, Snug ve Starveling çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Çok merak ediyorum, bakalım aslan da konuşacak mı?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Hiç meraklanmayın efendim, Bir eşek bunca laf ettikten sonra aslan mutlaka konuşur...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">SNOUT - DUVAR</span></p>

    <p class="MsoPlainText1"><span class="calibre1">Bendenizin adı Snout, bu oyunda duvar rolünü ben oynuyorum... Ama bu duvar o sizin bildiğiniz duvarlardan değil. Bu duvarın bir yerinde bir çatlak mı, delek mi ne var, Pyramus'la Thisbe, yani aşıklar, sık sık gelip gizli gizli o aralıktan fısıldaşıp durdular. Bu kireç, bu toz toprak da benim gerçekten duvar olduğumu gösteriyor. Çatlak da işte bu... Ürkek aşıklar işte bu uğursuz delikten fısıldaşacak...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Kireç ve toztoprak yığını da ancak bu kadar konuşur işte...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Hayatımda duyduğum en nükteli konuşma bu sevgili efendim... (Pyramus girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Şişt, yavaş, Pyramus duvara yaklaşıyor...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Ey suratsız gece! Ey zifiri karanlık gece! Ey gündüzün yokluğunu fırsat bilen gece! Ey gece! Ey gece! Korkarım Thisbe'm yeminini unuttu... Ve sen ey duvar, sevgili duvar, canımın içi duvar. Thisbe'min babasının mülküyle aramda dikiliyorsun... ama duvar, sevgili duvar, çatlağını açsan da içeri bir göz atsam... (Duvar parmaklarını aralar.) Teşekkür ederim zarif duvar... Tanrılar kalkanın olsun... Fakat o ne? Thisbe yok ortada... Alçak duvar, hiç bir mutluluk yok öte yanda... Lanet olsun beni aldatan her bir taşına...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Bana öyle geliyor ki içinde biraz duygu varsa duvar da onu lanetleyecek...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Hayır efendim, öyle bir şey yok "Aslında ben, lanet olsun beni aldatan her bir taşına..." deyince Thisbe'nin girmesi lazım. Ben de duvarın aralığından onu göreceğim... Bütün bunları birazdan göreceksiniz. Her şey aynen dediğim gibi olacak... İşte Thisbe de geliyor... (Thisbe girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">Ey duvar, beni Pyramus'umdan ayırdığın için ikide birde sızlandığımı duymuşsundur. Kiraz dudaklarımla kimbilir kaç öpücük kondurdum senin kireçli ve kıllı taşlarına...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Bir ses görüyorum... Şu çatlaktan bakarsam belki de Thisbe'min suratını duyabilirim... Thisbe!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">Sevgilimsin, değil mi? Sevgilim olduğunu düşünüyorum...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Ne düşünürsen düşün, ben senin cazibene kapılmış sevgilinim. Ve sonsuza kadar seninim.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">Ben de seninim, bu can bu bedende durdukça seninim.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Sevemez kimse seni benim sevdiğim kadar</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">Sevdiğim sen olmasan bu dünya neye yarar...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Öp beni şu alçak duvarın deliğinden...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">Hep duvarın deliğini öpüyorum ama hiç seni öpemiyorum...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Buluşmaya Ninnu'nun mezarına gelir misin hemen...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">Ne hayat kesebilir yolumu ne de ölüm, hemen geliyorum... (Çıkarlar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">SNOUT - DUVAR</span></p>

    <p class="MsoPlainText1"><span class="calibre1">Benim rolüm böylece bitmiş oluyor... Yolcu abbas bağlasan durmaz... (Çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Böylece komşular arasındaki duvar yerle bir olmuş oluyor...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Bir duvarın böyle kafasına göre takılması hiç hayra alamet değil aslında.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Hayatımda duyduğum en salakça şey bu...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Böyle şeylerde en iyisi bile bir gölgedir aslında... En kötüsü bile kötü değildir... İnsan düşüncesi onları hoşgörebilir.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Hep biz düşünmek zorunda kalıyoruz ama, biraz da onlar düşünse ya...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Onları kendi gördüklerinden daha aşağıda görmezsek, adam yerine de koyabiliriz pekala. Bakın, işte iki üstün varlık sahneye çıkıyor, biri insan, biri aslan... (Aslan ve Ayışığı girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">SNUG - ASLAN</span></p>

    <p class="MsoPlainText1"><span class="calibre1">Yerde sürünen o korkunç fareyi görünce nazik yürekleri korkuyla dolan siz muhterem hanımefendiler, Aslan bütün hiddetiyle vahşice kükrediğinde sarsılıp titreyeceksiniz belki de... Bu durumda bilmenizde yarar var, benim adım Snug, işim marangozluktur. Yani ne aslanım, ne de aslanın kocası. Zaten aslanolsaydım da çıksaydım huzura, çok uzun sürmezdi uzanırdım mezara...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Ne kadar nazik bir canavar bu böyle, yüreği de sefkat dolu...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Hakkını yemeyelim, bugüne kadar gördüğüm en iyi canavar bu...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Bu aslan bir tilki kadar da cesur...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Doğru, bir kaz kadar da dikkatli....</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Pek değil efendim. Bunun cesareti dikkatini sırtlayıp götüremez ama tilki kazı kapar götürür.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Kaz da tilkiyi kapıp götüremez... Neyse canım, biz onun dikkatini dikkate almayalım da ayışığını dinleyelim...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">STARVELING - AYIŞIĞI</span></p>

    <p class="MsoPlainText1"><span class="calibre1">Bu fener ayı temsilen çıktı huzurunuza...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Boynuzları kafasına takması daha doğru olurdu...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Hilal olmadığı için boynuzları görünmüyor daha....</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">STARVELING - AYIŞIĞI</span></p>

    <p class="MsoPlainText1"><span class="calibre1">Bu fener ayı temsil ediyor... Ben de ayın üzerindeki adam gibi görünüyorum...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Bu çok büyük bir hata... Hiç inandırıcı değil. Çünkü adam fenerin üstünde olmalıydı.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Mum yanarken buna cesaret edemez... Baksanıza kokusu buraya kadar geliyor...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Bu aydan çok sıkıldım, değişse de kurtulsak.<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Baksanıza ışığı azalıp duruyor. İyisi mi nezaket bizde kalsın da sabırla bekleyelim, nasılsa birazdan ufalıp gider...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Ay, devam et...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">STARVELING - AYIŞIĞI</span></p>

    <p class="MsoPlainText1"><span class="calibre1">Bütün söylemem gereken, bu fener aydır. Ben aydaki adamım. Bu çalı süpürgesi benim çalı süpürgem ve bu köpek de benim köpeğim...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Bu fener ay olduğuna göre, bütün bunların fenerin içinde olması gerekmez mi? Neyse canım, susalım. Thisbe geliyor... (Tphisbe girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">İşte yaşlı Ninny'nin mezarı burada... Peki benim sevgilim nerede?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">SNUG - ASLAN</span></p>

    <p class="MsoPlainText1"><span class="calibre1">(Kükrer.) Hırrr... (Thisbe kaçar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">İyi kükredin Aslan</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">İyi tüydün Thisbe...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">İyi parladın Ay. Gerçekten de ne kadar güzel kükredi... (Aslan Thisbe'nin pelerinini didikler ve çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">İyi didikledin aslan</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Aslan da iyi korkuttu ama...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Pyramus geliyor. (Pyramus girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Sevgili Ay, Güneşimsi ışıklarını saçtığın için teşekkür ederim sana... Pırıl pırıl parladığın için teşekkür ederim sana... Senin bu altın pırıltısı ışınların olmasaydı Thisbe'mi asla bulamayacaktım. Ama dur, nasıl olur! Zavallı kahraman! Bu ne büyük bir ıstırap! Gözlerim, görüyor musunuz? Bu nasıl olur, güzeller güzeli kuğum... Pelerinin nasıl kana bulandı böyle! Gel bakalım zalim kader! Gel! Gel! İnceldiği yerden kopsun! Vur kır parçala bu işi bitir!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">İnsanın bir yakını öldü mü hep böyle olur. İnsan kahrolur...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">İçin ezildi, çok üzüldüm bu adamın haline...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">BOTTOM - PYRAMUS</span></p>

    <p class="MsoPlainText1"><span class="calibre1">Tabiat, ne olurdu aslanı yaratmasan! Bu aslan içinmdeki çiçeği koparıp attı... Hayır! Hayır! Dünyanın en güzel kadınıydın sen! Kimse senin gibi yaşamamıştır, kimse senin gibi sevmemiştir ve kimse senin gibi sevilmemiştir! Gözyaşlarım akın, hançerim paralayın Pyramus'un acılı göğsünü! Paralayın ki artık, Thisbe için atmayacaksa atmasın artık... (Hançeri kendine batırır.) İşte ölüyorum! İşte! İşte! İşte! Şimdi ölüyorum! Öldüm işte! Ruhum göğe yükseliyor! Kelimeler yetersiz, anlamı yok artık! Kelimelerin de ışığı söndü! Ay senin de ışığın sönsün artık! (Ayışığı çıkar.) Öl artık! Öl! Öl! Öl! Öl! Öl! (Ölür.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Bu ölümü yalınzca ölüm olarak nitelemek yetmez! Bu ölümün de ötesinde bir şey...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Ötesinde mötesinde, iyi ki öldü, yoksa halimiz dumandı yani...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Bir hekimin yardımı olsa belki de iyileşir ve karşımıza bir eşek olarak çıkabilir.</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">İyi de bu ayışığı neden Thisbe gelip sevgilisini bulmadan çekip gitti?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Önemli değil, Thisbe yıldızların ışığında da sevdiğini bulabilir. İşte, geliyor. Anlaşılan bu oyun Thisbe de konuşmadan bitmeyecek... (Thisbe girer.)<span>&nbsp;</span></span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>HIPPOLYTA</b></span></p>

    <p class="MsoPlainText1"><span class="calibre1">Pyramus'un uzun uzun laf dinleyecek hali yok, umarım fazla uzatmaz...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">İkisi de aynı haltın soyu... Aralarında tek fark birinin erkek birinin kadın olması o kadar... Tanrı aklımıza mukayyet olsun...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>LYSANDER</b></span></p>

    <p class="MsoPlainText1"><span class="calibre1">Güzel gözleriyle sevgilisini süzüyor...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Hazır olun, sızlanma başlıyor!</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1">FLUTE - THISBE</span></p>

    <p class="MsoPlainText1"><span class="calibre1">Uyuyor musun sevgilim? Ne! Öldün mü beyaz güvercinim? Ayağa kalk Pyramus! Konuş ! Konuş! Dilini mi yuttun? Ölmüş! Ölmüş! Güzel gözlerini, kara toprak mı örtecek? Bu dudaklar, kiraz burun, sarı papatya yanaklar gitti! Gitti! Aşıklar o pırasa yeşili gözler diye haykırın! Gel ey zalim kader! Gel! Gel! Kanı çekilmiş eller, gelin dondurun benim de kanımı! Yaşamak neye yarar sevgilimi hayata bağlayan ipekten halat koptuktan sonra! Yeter sus artık dilim! Gel ey hançer, gel de delik deşik et bağrımı! (Hançeri kendine batırır.) Elveda dostlarım, Thisbe bir daha dönmemek üzere gidiyor! Elveda! Elveda! Elveda! (Ölür.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Cenazeleri kaldırmak Ayışığı'yla Aslan'a kaldı...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>DEMETRIUS</b></span></p>

    <p class="MsoPlainText1"><span class="calibre1">Duvar da var...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>BOTTOM</b></span></p>

    <p class="MsoPlainText1"><span class="calibre1">(Kalkar.) Hayır efendim, biraz evvel aşıkları ayıran duvar yıkıldı... Şimdi son sözü mü dinlemek istersiniz, yoksa bizim takımdan iki kişinin takdim edeceği dansı mı?</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>THESEUS</b></span></p>

    <p class="MsoPlainText1"><span class="calibre1">Sonsöz falan istemez. Sizi temin ederim oyununuzun özür dilenecek bir yanı yok. Asla özür dilemeyin. Zaten bütün oyuncular rahmetli oldu, özür dileyecek kimse kalmadı ki... Laf aramızda bu oyunun yazarı Pyramus'u bizzat kendi oynamalıydı... Oyunun sonunda Thisbe'nin diz bağıyla kendini asardı ve bu durum çok acıklı olabilirdi... Gerçi bu haliyle de çok acıklı... Hiç fena değil. Çok ilginçti doğrusu... Neyse, sonsözü falan boşverin de şu dansı görelim... (Dans.) Gecenin demirden dili onikiyi vuruyor... Artık aşıkların yatağa gitme, perilerin ortaya çıkma zamanıdır... Gece bu kadar uykusuz kalırsak, sabah da uyanamayız besbelli... Ne olursa olsun oyun bizi eğlendirdi ve gecenin ağırlığını hissettirmedi... Hadi artık, doğru yatağa sevgili dostlarım... Daha onbeş gün sürecek düğün şenliklerimiz cümbüşlerimiz... (Çıkar, Puck girer.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Şimdi aç aslan kükrüyor, kurt aya bakıp uluyor... Çalışmaktan ölmüş bitmiş çiftçi serilmiş yatağa horluyor. Eski çamlar bardak olurken baykuş uğursuz çığlıklarıyla zavallı adama korkunç kefenler gördürüyor rüyasında... Gecenin en karanlık saati. Ve mezarların kapısı ardına kadar açık. Hortlaklar kol geziyor ortalıkta... Ay ışığında parlayan, gün ışığında kaybolan biz periler için eğlence vakti artık... Fareler bile düğün evine girip neş'emizi bozamaz... Ben önden süpürgeyle geldim. Kapının arkasında toz vardır diye... (Oberon ve Titania maiyetiyle girerler.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Haydi, doluşun eve ve uyku mahmurluğundan sararıp solmuş ateşi harlansın. Bütün cinler, periler kendine bir dal bulup başlasın şakımaya ve raksetmeye...</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>TITANIA</b></span></p>

    <p class="MsoPlainText1"><span class="calibre1">Önce şarkıyı öğret bize, sonra söylemesi kolay. El ele verip söyleyelim peri şarkımızı, dansedip kutsayalım burayı... (Şarkı söyler, danseder.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>OBERON</b></span></p>

    <p class="MsoPlainText1"><span class="calibre1">Tanyeri ağırıncaya kadar, bütün başı boş periler bu eve doluşsun. Gerdek yatağını hepbirlikte kutsayalım. O yatakta ana rahmine düşenlerin talihi açık olsun. Üç aşık çift de sevgi yolunda yürüsünler ve mutlu olsun çoluk çocukları. Tabiat bu çocukları horgörmesin, yarasız beresiz, kusursuz olsunlar... Haydi periler atlayın bir çiğ tanesinin sırtına ve koyulun yola. Kutsanmadık oda kalmasın. Karşınıza çıkan her kim olursa olsun, huzurlu ve ve mutlu yaşasın... Gezin, dolanın ama gün doğmadan yanımda olun... (Oberon, Titanya ve maiyet çıkar.)</span></p>

    <p class="MsoPlainText1"><span class="calibre1"><span>&nbsp;</span></span></p>

    <p class="MsoPlainText1"><span class="calibre1"><b>PUCK</b></span></p>

    <p class="MsoPlainText1"><span class="calibre1">Biz gölgeler incittikse sizi, bir düşünün ve hoş görün bizi. Hayaller arz-ı endam ederken siz de kestiriyordunuz ufaktan... Tamam, mevzuu biraz zayıftı, ama altı üstü bir düştü işte. Hanımefendiler, beyefendiler, sürç-i lisan ettikse izin verin düzeltelim. Pek çalışmadan, şansa da çıktıysak ortaya, siz yine de yılan diliyle eleştirmeyin bizi... Bir şans daha verin, düzeltiriz merak etmeyin... Yoksa bana yalancı deyin... Eğer hala dostsak alkışlayın, Robin her şeyi halleder merak buyurmayın...__________________________________</span><span class="calibre3">15.03.2002 / 00:10.</span></p>
  </div>
</body>
</html>
