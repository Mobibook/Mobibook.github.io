<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <p>Ralph'ın yüzü taş gibiydi, ama rengi beş gündür ateşle yatan bir hummalınınki gibi sararmıştı. Yarı yarıya viski dolu kadehi bir dikişte içti. Bay Rhodes sığır vebası konusunu aralarında bir zehirli yılan gibi bırakmış, başka bir konuya geçmişti. «Hukuk danışmanlarımın sözümü dinleyip sana bu bölgelerde uygulanması onaylanan maden arama ve madencilik yasaları hakkında bilgi vermişlerdir umarım. Transwaal yasası yerine Amerikan yasasını uygulamaya karar verdik.» Bay Rhodes bir yudum aldığı kadehini parmaklan arasında çevirdi. «Bu Amerikan yasalarının çok garip özellikleri var. Bunların hepsini incelemediğini sanıyorum, bu yüzden İzin verirsen, sana birini anlatayım. 23. Bölüme göre, bir günün gün batışı ile ertesi günün gün doğuşu arasında el konulan madenlere çakılan sınır kazıkları geçersiz olacak ve maden müfettişinin emriyle bunlar boş arazi ilan edilebilecek. Bunu biliyor muydun?» Ralph başını salladı. «Söylemişlerdi.»</p>

  <p>«Şu anda Müfettişin masası üzerinde, bir sulh yargıcının huzurunda verilmiş bir ifade var. İfadeyi veren Binbaşı Zuga'nın hizmetinde olan Jan Cheroot adında bir Hotanto. İfadeye göre senin büyük hissedarlarından olduğun ve Rodezya Toprak ve Maden Şirketince kayda geçirilmiş Harkness Madeninin sınır kazıkları gece karanlığında çakılmış. Bu yüzden bu ruhsat geçersiz ilân edilebilir.»</p>

  <p>Ralph öylesine şaşırmıştı ki, kadehi gümüş tepsiye çarptı ve içkisi döküldü.</p>

  <p>«Bu talihsiz yerliyi cezalandırmaya kalkışmandan önce şunu belirteyim: adam ifadeyi imzalarken efendisinin ve senin çıkarlarını koruduğuna inanıyordu.»</p>

  <p>Bu kez sessizlik epey uzun sürdü. Bay Rhodes pencereden dışarı baktı. Sonra ansızın konuşmaya başladı. «Harkness Madenine maden araç gereci almak için imza verdiğini ve 30.000 sterlinden fazla bir borcun altına girdiğini biliyorum. Senin için seçim yapmak çok kolay aslında. Wankie kömür rezervindeki haklarından vazgeç, ya da hem onu, hem Harkness Madenini kaybet, hem de Zeederberg sözleşmesi iptal edilsin. Hâlâ çok zengin bir insan olarak çıkabilirsin buradan, ya da... »</p>

  <p>Ralph bir süre yüreği titreyerek bekledi. «Ya da?» diye sordu.</p>

  <p>«Ya da seni mahvederim.» Rhodes karşısındaki gencin nefret dolu bakışlarından ürkmeden baktı gözlerinin içine. Artık övgüye de nefrete de kayıtsızdı. Onun yazgısının görkemi karşısında boşunaydı böyle şeyler. Ama yine de sakinleştirici birkaç söz edebilirdi.</p>

  <p>«Bu işte kişisel hiçbir şey olmadığını anlamalısın, Ralph. Senin cesaretine ve kararlılığına hayranlık duyuyorum. Demin de dediğim gibi, gelecek umudum sizlersiniz. Hayır, Ralph, kişisel bir şey değil bu. Önümde kimsenin ya da hiçbir şeyin durmasına katlanamam. Ne yapılması gerektiğini biliyorum ve bunu yapmak için çok az zamanım kaldı.»</p>

  <p>Ralph'ın içinden adamı oracıkta öldürmek geldi. Parmaklarıyla boğazını sıktığını hissediyordu. Gözlerini kapatıp öfkesinin dinmesini bekledi. Bir insan fırtınadan eve geldiğinde sırtındaki ıslak yağmurluğu atması gibi attı bütün kin duygularını. Gözlerini açtığında tüm yaşamı değişmiş gibi hissediyordu kendisini. Buz gibi soğuktu, elleri titremiyordu artık. «Anlıyorum,» dedi. «Sizin yerinizde olsaydım herhalde ben de aynı şeyi yapardım. Jordan'a söyleyelim de Wankie kömür rezervlerinde benim ve ortaklarımın I.G.A. Şirketine devredildiğini buna karşılık da İ.G.A. Şirketinin Harkness Madeni olarak bilinen madendeki tüm haklarımı geri alınamaz bir biçimde kabul ettiğini belirten bir sözleşme hazırlasın.»</p>

  <p>Bay Rhodes memnun olmuşçasına başını salladı. «Geleceğin çok parlak senin, delikanlı. Sen gerçek bir savaşçısın.» Sonra Jordan'a döndü. «Dediğini yap!»</p>

  <p>Lokomotif gece karanlığında hızla ilerlerken Ralph odasının penceresi önünde oturuyordu. Yeşil kadife perdeler ardındaki iki kişilik yatağın kuştüyü örtüsü açılmıştı. Ancak Ralph’ın yatmak için bir isteği yoktu, hâlâ giyinikti. Komodinin üzerindeki saat ise sabahın üçünü göstermekteydi. Ralph sarhoştu, ancak inanılmayacak kadar da berraktı kafası, sanki öfkesi vücuduna giren alkolü hemen o anda yakıyor gibiydi.</p>

  <p>Ralph Bay Rhodes'ın sofrasında oturmuş, adamın o titrek sesiyle garip ve dev boyutlu düşüncelerini sıralamasını dinlemişti. Ralph'ın duygularını saklamasının, hatta zaman zaman Bay Rhodes'un nüktelerinden birine başını sallayıp gülümsemesinin nedeni düşmanının bir başka zayıf noktasını yakalamış olmasıydı. Bay Rhodes sıradan insanlardan o kadar yüksekte yaşıyor, korkunç serveti kendisini öyle koruyor, kendi hayalleri gözlerini öylesine körleştiriyordu ki, ölümüne bir düşman kazandığının farkında değil görünüyordu. Ralph'ın duygularını düşünüyorsa, hiç kuşkusuz onun Wankie kömür madenlerinin kaybını gönül rahatlığıyla kabul ettiğini ve bu kaybı Rhodes'un kendisi gibi filozofça karşıladığını düşünüyordu.</p>

  <p>Masadaki seçilmiş yiyecekler ve üstün şaraplar talaş gibi geliyordu Ralph'a. Bay Rhodes kendine özgü bir hareketle hiçbir şey söylemeden iskemlesini geri itip ayağa kalkarak gecenin bittiğini belirtince rahatlamıştı. Adam o anda Ralph'ın yüzüne bakmıştı.</p>

  <p>«Ben bir insanı düşmanlığı karşılama biçimine göre ölçerim, genç Ballantyne,» demişti Rhodes. «Sen de iş var, delikanlı.» Ralph o an yine kendini kaybedecek gibi olduysa da Bay Rhodes iki kardeşi masanın başında bırakıp dışarı çıkmıştı. Jordan, «Çok üzgünüm,» dedi. «Seni uyarmaya çalıştım. Ona karşı çıkmayacaktın. Beni seninle onun arasında bir seçim yapmaya zorlamayacaktın. Odana bir şişe viski koydum. Sabaha Matiesfontein köyüne varacağız, orada Logan adında birinin işlettiği iyi bir otel vardır. Yarın gece trenle Kimberley'e dönebilirsin.»</p>

  <p>Viski şişesi boşalmıştı işte. Ralph o kadar içkiden sonra kendinden geçmiş olmalıydı. Oysa sarhoşluğu ancak ayağa kalktığında farkediyordu. Lavaboya tutunup aynada yüzüne baktı.</p>

  <p>Karşısında sarhoş bir insanın yüzü yoktu. Çenesi sert, ağzı gergin, gözleri öfkeliydi. Aynadan dönüp yatağa baktı, ama uyuyamayacağını biliyordu. Böylesine öfke ve nefretten boşalmış olmasına rağmen. Birden kısa da olsa bir kurtuluşa ihtiyacı olduğunu düşündü, bunu nerede bulacağını da biliyordu. Salon olarak kullanılan kompartımanın ardındaki gömme dolapta dünyanın dört bucağından getirtilmiş en üstün kalite içkiler vardı. Evet, rahatlama oradaydı.</p>

  <p>Ralph kompartımanından çıkınca soğuk Karroo havasıyla titredi. Dar koridordan bara doğru sallana sallana yürümeye başladı. İki vagon arasındaki açıklıktan geçerken düşmemek için kenar küpeştelerine tutunuyordu. İkinci vagona geçtiğinde önündeki kompartıman kapılarından biri açıldı, koridora dökülen sarı ışıkta bir insan gölgesi görüldü.</p>

  <p>Jordan kardeşini görmemişti. Kapıda bir an durup çıktığı kompartımana baktı. Yüzünde uyuyan çocuğunun yanından çıkan bir annenin yumuşak ve sevecen ifadesi vardı. En küçük bir gürültü bile yapmamak için kapıyı dikkatle kapattı. Sonra da dönüp Ralph'la burun buruna geldi.</p>

  <p>Ralph gibi Jordan da ceketsizdi, ancak gömleği kemerinin gümüş tokasına kadar açıktı ve kolları düğmeli değildi. Çıplak ayakları koyu renkli halının üzerinde ipince ve bembeyazdı.</p>

  <p>Ralph şaşırmamıştı, kendisi gibi kardeşi de, ya acıkmıştı ya da tuvalete gitmişti. Bunun üzerinde düşünmeyecek kadar başı döndüğünden Jordan'ı kendisiyle içmeye davet edeceği sırada kardeşinin yüzündeki ifadeyi farketti.</p>

  <p>Bir anda on beş yıl geriye, Jordan'la gençliklerini geçirdikleri babasının Kimberley'deki madenine dönmüştü. Bir gece Jordan'ı çocuksu bir hareketle kendi kendini tatmin ederken yakaladığında yüzünde aynı korku ve suçluluk ifadesini gördüğünü çok iyi hatırlıyordu.</p>

  <p>Jordan ise bembeyaz kesilmiş, iri gözlerle kardeşine bakıyor, boğazını korumak istercesine bir elini kaldırmış duruyordu. Ralph birden durumu kavradı. Dehşetle geri çekildi, az önce geçtiği kapıya yaslandı. Birkaç saniye konuşmadılar. Ralph soluğunu toparladığında yorucu bir yarıştan çıkmış gibi soluyordu.</p>

  <p>«Şimdi neden orospulara yaklaşmadığını anladım. Sen kendin orospusun da ondan!»</p>

  <p>Ralph dönüp dışarı çıktı. Tuzağa kıstırılmış bir hayvan gibi çevresine bakındı, ayışığı ile yıkanmış gibi duran dümdüz ovayı gördü, demir kolu bir tekmede açıp kendini aşağı attı.</p>

  <p>Toprak ezici bir güçle çarpmıştı yüzüne, bir süre yuvarlandı, sonra demiryolunun kenarındaki çalılığın kenarında durdu. Başını kaldırdığında katarın son vagonunun kırmızı ışıkları güney yönünde uzaklaşıyordu.</p>

  <p>Ralph güçlükle doğrulup topallaya topallaya yürümeye başladı. Yarım mil gitmeden sendeledi, düştü, kusmaya başladı. Düz tepelerin ardında şafak ufku turuncuya boyamıştı. Ralph başını kaldırdı, yüksek sesle, «Onu mahvedeceğime yemin ederim!» diye söylendi. «Ya bu canavarı ortadan kaldırırım ya da bu uğurda ölür giderim.»</p>

  <p>Tam o anda güneş tepelerin ardında yükseldi ve sanki bir tanrı kendisini dinliyormuş gibi anlaşmayı alevle mühürlemiş gibi kızıl bir ışık Ralph'ın yüzünü aydınlattı.</p>

  <p>«Babam tam şurada büyük bir fil öldürdü,» dedi Ralph. «Dişleri Kings Lynn'in kapısı önündedir. Ben de şurada bir aslan vurmuştum. Bu tür şeylerin bir daha burada tekrarlanmayacağını insan kabul etmek istemiyor doğrusu.»</p>

  <p>Harry Mellow ölçüm aletinden başını kaldırdı.</p>

  <p>«Biz bu el değmemiş toprakları fethe geldik. Yakında burada göğe yükselen makinalar olacak. Hele Harkness damarı istediğimiz doğrultuda gidiyorsa, okullarıyla kiliseleriyle bir kasaba bir kent oluşacak burada. Yüzlerce belki binlerce aile yaşayacak. İstediğimiz de bu değil mi?»</p>

  <p>Ralph başını salladı. «Bunu istememek budalalık olur, ama yine de şimdi düşününce bir garip oluyor insan.»</p>

  <p>Alçak vadiler yumuşacık pembe çimenlerle kaplıydı, kenarlardaki yamaçlarda uzun ağaçlar gümüş gibi parlıyorlardı. Q anda ağaçlardan biri titredi, gök gürlemesi gibi bir sesle devrildi. Matabele yerlileri dallarını kesmek için ağacın üzerine üşüştüler. Ralph'ın gözlerinde bir anlık bir pişmanlık bulutu gelip geçti, sonra arkadaşına döndü.</p>

  <p>«İyi bir yer seçmişsin.»</p>

  <p>Damı sazlı kulübe karaderililere ayrılan bölümü görülemeyeceği bir biçimde kurulmuştu. İnsan kapısından bakınca ormanın üzerinden soluk kesecek derecede derin bir mavilik görünüyordu. Kulübeden bir kadın çıktı. Sapsarı eteğiyle bir gün bahçesi olacağını umduğu kırmızı toprakta Vicky'nin çok hoş bir görünümü vardı. İki adamı görünce el salladı.</p>

  <p>«Bu kız harikalar yarattı,» diye Harry şapkasını çıkartıp karısına doğru salladı. «Her şeye göğüs geriyor, her güçlüğün altından kalkıyor. Bu sabah yüznumaradaki kobra bile korkutamadı onu. Tüfeğini kaptığı gibi hayvanı paramparça ediverdi. Bu arada tuvalet tahtasını da değiştirmem gerekecek tabiî.»</p>

  <p>«Onun yaşantısı budur,» dedi Ralph. «Kente götürecek olursan on dakika sonra ağlamaya başlamazsa şaşarım.»</p>

  <p>«Benim karım ağlamaz,» diye şişindi Harry.</p>

  <p>«Pekâlâ, iyi bir seçim yaptın, söz yok ama insanın kendi karısını övmesi de âdet olmamıştır.»</p>

  <p>«Adet mi olmamış? Ah, siz İngilizler yok musunuz!» Ralph yine ölçü aletine döndü.</p>

  <p>«Yahu, bırak şunu bir dakika, buraya kadar at sırtında üç yüz mil senin kıçını görmeye gelmedim.»</p>

  <p>«Nasıl istersen.» Harry doğruldu. «Ne istiyorsun bakalım?»</p>

  <p>«Bir numaralı kuyunun yerini nasıl karar verdiğini anlat bana.» İki adam vadiye doğru inerlerken Ralph o yeri neden seçtiğini anlatmaya başladı.</p>

  <p>«Eski zamanlardan kalma hendekler kırk derece bir eğimle iniyor. Üzerlerinde de üç kat şist var. Eski bir damarın şöyle uzandığını kabul edip kuyuları şöyle açarsak... »</p>

  <p>Deneme için tepeden aşağı doğru bir dizi dar kuyu açılmıştı. «Beş tanesinde otuz metreye indik, gevrek toprağın altında yine şist tabakasına rastladık...»</p>

  <p>«Şistten zengin olacak değiliz.»</p>

  <p>«Öyle ama damar hâlâ şistin altında.»</p>

  <p>«Nerden biliyorsun?»</p>

  <p>«Beni koku alma duygum için tuttun. Kokusunu alıyorum işte. Gördüğün gibi burası ana kuyu için en uygun nokta. Yüz metrede damara tekrar rastlayacağımıza eminim, ondan sonrası kolay artık.»</p>

  <p>Küçük bir grup yerli damar ağzını temizliyorlardı. Ralph içlerinde en uzun boylusunu tanıdı.</p>

  <p>«Bazo!» Matebele reisi doğrulup kazmasına dayandı.</p>

  <p>«Henshaw! Gerçek erkeklerin nasıl çalıştıklarını görmeye mi geldin?»</p>

  <p>Bazo’nun sert ve düz kasları ıslak kömür gibi parlıyordu.</p>

  <p>«Gerçek erkek mi? Bana iki yüz kişi getireceğine söz verdin, ancak yirmi kişi getirdin.»</p>

  <p>«Diğerleri bekliyorlar. Ama kadınlarını getiremezlerse gelmeyecekler. Tek Parlak Göz kadınların köylerde kalmalarını istiyor.»</p>

  <p>«Kadınlarını getirebilirler, hem de kaç tane isterlerse. Tek Parlak Göz'le konuşurum ben. En iyilerini ve en güçlülerini seç. Moies savaşçılarından eski arkadaşlarını getir, onlara iyi para vereceğimi, kendilerini iyi besleyeceğimi söyle. Kadınlarını da getirip benim madenlerimde çalışacak kuvvetli oğlanlar yaparlar.»</p>

  <p>«Sabaha giderim,» dedi Bazo. «Ay boynuzlarını göstermeden de dönerim.»</p>

  <p>İki beyaz yollarına devam ederlerken Bazo ifadesiz bir yüzle arkalarından baktı, sonra elini adamlarına doğru salladı. Adamlar ellerine tükürdüler, kazmalarını kavradılar, Bazo da çalışma şarkılarının ilk satırını okudu.</p>

  <p>«Ubanycriyo bu gilnye entudhla. Küçük kara karıncalar zürafayı yiyebilirler.»</p>

  <p>Sığır vebasına yakalanmış bir zürafanın leşi karşısında uydurmuştu şarkıyı Bazo. Her nasılsa bütün leş yiyen hayvanlar zürafayı bırakmışlar, kara safari karıncaları ise hayvanı kemiklerine kadar yemişlerdir. Bazo bunun önemini anlamıştı: en büyükler bile alt edilebilirdi. Şimdi bu saçmalık yanında çalışanların beyinlerine yayılıyordu. Kazmalarını kaldırdılar, omuz omza durdular.</p>

  <p>«Guga mzimfcab diye bağırdılar bir ağızdan. «Sculo nhlîziyo. Vücutlarımız eskidi ama ruhumuz sapasağlam.» Sonra kazmalar bir anda demir toprağa saplandı. Her biri kazmasını topraktan kurtardı, bir adım ileri attı ve Bazo'nun nakarata başlamasını beklediler. «Küçük kara karıncalar zürafayı yiyebilirler.»</p>

  <p>Hareket bir daha, bir daha, yüzlerce kez tekrarlandı.</p>

  <p>Tepeler dik, vadiler derindi ama Bazo yine de hiç azalmayan bir hızla yürümeye devam ediyordu. Neşeliydi, son haftaların çalışmalarının kendisini ne kadar kinle doldurduğunu farketmemişti. Uzun zaman önce de Kimberley'deki elmas madeninde kazma kürekle çalışmıştı. O zaman Henshaw da yanıbaşında çalışıyordu ve çalışmayı sonu gelmez vahşi bir eğlence olarak kabul ediyorlardı Böylece güçlenmişler, kasları gelişmişti, ama ruhları boğulacak gibi olmuş, artık dayanamayacaklarını anlayınca ikisi birlikte kaçmışlardı.</p>

  <p>Bazo o günlerden sonra Matabele’lerin 'avına yaklaşma' dedikleri o korkunç anın vahşi neşesini ve tanrısal çılgınlığını tatmıştı. Kralın düşmanlarına karşı gün ışığında dimdik durup savaşmış, büyüklerinin saygısını kazanmıştı. Alnında reis bandı olduğu halde krallık konseyinde oturmuş, kara nehrin kıyısına keder gelip insanların ölüm adını verdikleri o yasak ülkeye bakmıştı, şimdi de yeni bir gerçeği öğrenmiş bulunuyordu. Bir insanın geri gitmesi ileri gitmesinden daha acı vericiydi. Böyle aşağılık işlerin verdiği sıkıntı kendinden önce var olmuş olan ram daha çok belirginleştirmekteydi.</p>

  <p>Daracık patika nehre doğru dönüp yoğun koyu yeşil bitki örtüsü arasında deliğine dalan bir yılan gibi kayboldu. Bazo bu leş tünele girer girmez birden donup kaldı. Güdüsel bir hareketle eli olmayan kalkanının altındaki olmayan mızrağına gitti. Ama kalkanı on binlerce kalkanla birlikte yakılmış, çelik ise I.G.A. şirketinin demircileri tarafından örsler üzerinde ikiye kırılmıştı.</p>

  <p>Kendisine yaklaşanın düşman olmadığım farkedince yüreği göğsünden fırlayacakmış gibi çarpmaya başladı.</p>

  <p>«Seni görüyorum, efendim,» diye selamladı Tanase kocasını.</p>

  <p>Büyücü Pemba'nın kalesinde yakaladığı zamanki gibi ipince ve dimdikti Tanase, belli hâlâ daracık, bacakları uzun, boynu zarifti.</p>

  <p>Önünde saygı ile eğilip ellerini hafifçe çırparken, «Köyden bu kadar uzakta ne işin var?» diye sordu.</p>

  <p>«Seni yolda gördüm Bazo, Gandang'ın oğlu.»</p>

  <p>Bazo karısını sorguya çekmek için ağzım açmışken birden bundan vazgeçti, tüyleri ürpermişti bir anda. Bu kadında hâlâ kendisini huzursuz eden bir şeyler vardı. Umlimo'nun mağarasında gizli güçlerinin tümünü bırakmış değildi.</p>

  <p>«Seni görüyorum, efendim,» diye tekrarladı. Tanase, «Uykudan uyandırılmış aç ve bebeğin meme istemesi gibi istiyor vücudum seni.»</p>

  <p>Bazo karısını ayağa kaldırdı, avuçları arasına aldığı yüzünü ormanın seyrek rastlanan güzel bir çiçeğiymiş gibi uzun uzun inceledi. Karısının aralarındaki cinsel isteklerden böyle söz etmesine çek güç alışmıştı. Bir Matabele kadınının üretim eyleminden zevk aldığım göstermesinin çirkin bir şey olduğunu ve bir kadının bu konulardan bir erkek gibi söz etmesinin doğru olmadığını öğretmişlerdi kendisine. Kadın kocasının tohumu için itiraz etmeyen bir araç olmalıydı, o hazır olduğu zaman kendisi de hazır olmalıydı, kocası hazır olmadığı zaman da geri planda durmalıydı.</p>

  <p>Tanase hiç de böyle değildi. Bir kere o büyücü çıraklığında öğrendiği bazı şeyler Bazo'yu aptala çevirmişti. Ama sonra yeteneklerini ardı ardına önüne serdiğinde bu şaşkınlığı hayranlığa dönüşmüştü.</p>

  <p>Bir erkek savaştan yorgun ve yaralı çıktığında bile onu cinsel açıdan canlandıracak merhemleri ve esansları vardı. Sesi ve gözleriyle insanı ak gibi yaralayabilirdi. Parmakları Bazo'nun vücudunda kendisinin bile farkında olmadığı noktalar bulabiliyor. Bazo hiç tahmin edemediği bir erkeklik gücüne ulaşıyordu. Bazo'nun kalkanını ve mızrağını kullandığından daha ustalıkla kullanıyordu Tanase vücudunu. «Uzun zamandır birbirimizden uzakta kaldık,» diye mırıldandı Tanase. «Oğlunun çığlıklarından ve köylülerin bakışlarından uzak kalabilmemiz için seni karşılamaya çıktım.»</p>

  <p>Kadın erkeği yolun kenarına çekti, belindeki deri önlüğü çıkartıp otların üstüne serdi.</p>

  <p>Fırtına geçtikten ve o sancılı gerilimi vücudunu terkettikten sonra Tanase dirseği üzerine doğrulup parmağını kocasının yüzünde dolaştırdı. Hafif bir sesle, «Bayete!» dedi.</p>

  <p>Bu yalnızca krallar selamlanırken kullanılacak bir sözdü, Bazo huzursuzca kıpırdandı, gözlerini açtı. Karısının yüzündeki ifadeyi tanımıştı. Sevişmeleri onu da kendisi gibi yumuşatmış ya da uykusunu getirmiş değildi. Şaka etmiyordu.</p>

  <p>«Bayete!» dedi kadın yine. «Bunu duymak bile seni rahatsız ediyor, benim keskin baltam Neden ama?»</p>

  <p>Bazo kör inançların böceklerinin vücuduna üşüştüklerini hisseder gibi oldu. Korkuyordu ve kızmıştı. «Böyle konuşma kadın. Saçma sapan sözlerinle ruhları rahatsız etme.»</p>

  <p>Tanase gülümsedi. «Bazo, en güçlü ve en yürekli, öyleyse bu saçma sapan sözlerim karşısında neden titriyorsun böyle? Zanzi'nin en soylu kanı senin damarlarında dolaşıyor. Mzilikazi'nin oğlu Gandang'ın oğlu olan sen yoksa Lobengula’nın elindeki o küçük kızılağaçtan mızrağı mı hayâl etmektesin? Yetiştirmesi Zulu kralı Çaka'dan bile daha soylu olan Diniswayo'nun torunun kızı Juba’nın oğlu damarlarında dolaşan krallık kanının ateşini hissetmiyor musun, bu kan seni yüksek sesle söyleyemeyeceğin şeyleri düşünmeye zorlamıyor mu?»</p>

  <p>«Kadın, sen çıldırmışsın. Kafana mopani arıları girip aklını yemişler senin.»</p>

  <p>Tanase gülümseyerek dudaklarını kocasının kulağına yaklaştırdı.</p>

  <p>«Şangani ve Bembesi dullarının ‘Babamız Lobengula gitti, öksüz kaldık artık, bizi koruyacak kimsemiz yok’ diye ağlaştıklarını duymuyor musun? Elleri bomboş Matebele erkeklerin ruhlara 'Bize bir kral ver. Bizim de bir kralımız olsun,' diye seslendiklerini görmüyor musun?»</p>

  <p>«Babiaan, Somabula ve Gandang,» diye fısıldadı Bazo. «Lobengula’nın kardeşleri.»</p>

  <p>«Onlar gözlerinin ateşi sönmüş yaşlılar.»</p>

  <p>«Tanase, öyle konuşma.»</p>

  <p>«Bazo, kocam, konsey toplandığında tüm reislerin bakışlarının kime çevrildiğini görmüyor musun?»</p>

  <p>«Çıldırmışsın sen!»</p>

  <p>«Artık kimi dinlediklerini bilmiyor musun? Bazo konuştuğunda Rabinsan ve Somubula’nın da dinlediklerini görmedin mi?» Tanase kocasının itirazlarını önlemek için eliyle ağzını örtmüştü, sonra birden ani bir hareketle erkeğin üzerine çıktı, ono biner gibi oturdu. Bazo şaşkınlıkla kadın için bir daha hazır olduğunu farketti. Tanase'nin sesi bir çığlıktı şimdi.</p>

  <p>«Bayete, kralların oğlu! Bayete, kralların babası, beyazlar kendilerini getiren okyanus tarafından yutulduklarında senin soyundan gelenler bu topraklara egemen olacaklar!»</p>

  <p>Yan yana elele yürüyorlardı. Bu bile başlı başına garip bir olaydı, çünkü bir Matabele kadını her zaman döşeği başında, kocasının arkasından yürürdü. Ama ikisi de başdöndürücü bir düş görmüş gibi çocuklar gibiydiler. Bazo tepeye varınca karısını kucakladı ve o güne kadar hiç yapmadığı gibi göğsüne bastırdı.</p>

  <p>«Ben Bayete'ysem, sen de keskin ucumsun. Benim bir parçamsın, en keskin parçam.»</p>

  <p>«Efendim, birlikte olarak önümüze çıkan her engeli aşıp geçeceğiz.» Tanase erkeğin kolları arasından ayrılıp kemerine asılı torbayı açtı.</p>

  <p>«Cesur yüreğine cesaret katmak, iradeni çelik gibi yapmak için bir armağanım var sana.» Tanase torbadan ince yumuşak bir şey çıkardı, parmaklarının ucunda yükselip kürk parçasını kocasının alnına sardı. «Bu köstebek derisini gelecek görkemli günler için tak, tepenin altında tüneller açan Köstebeklerin reisi. Günün birinde bunu benekli leopar derisiyle değiştirip üzerine kartal tüyleri takacaksın.»</p>

  <p>Sonra kocasının elini tutup yürümeye başladı. Ama daha aşağı inmeden Bazo durup daha iyi duymak için başını eğdi. Uzaklardan, kaynayan bir çorba kazanındaki kabarcıkların patlamasını andıran sesler geliyordu.</p>

  <p>«Tüfek sesleri,» dedi. «Sayıları pek çok ama daha epey uzaktalar.»</p>

  <p>«Evet, öyle, efendi,» dedi Tanase. «Sen gittiğinden bu yana Tek Parlak Göz'ün köpeklerinin silahları bira şölenindeki yaşlı kadınlar kadar gevezelik edip duruyorlar.»</p>

  <p>General Mungo St. John dinleyicilerine seslenmek için bir karınca yuvası tepesine çıkmıştı. «Ülkeyi korkunç bir salgın hastalık kasıp kavuruyor,» diyordu. «Hastalık bir hayvandan diğerine orman yangını hızıyla yayılıyor. Bunun önünü olmasak tek hayvanımız bile sağ kalmayacak.»</p>

  <p>Karınca yuvasının altında Çavuş Ezra Mungo'nun sözlerini yüksek sesle çeviriyor, seslerini çıkarmayan yerliler de kendisini dinliyorlardı. Köylüler iki bin kişi vardılar, hepsi de Lobengula'nın savaşçı birliklerinin yerine İnyati kıyısı boyunca kurulan yeni köylerden gelmekteydiler.</p>

  <p>Erkekler ifadesiz yüzler ve dikkatli bakışlarıyla en öndeydiler, arkalarında henüz savaşçı sınıfına alınmamış delikanlılar ve oğlanlar vardı. Bunlar mujîba denilen çobanlar olup yaşamları kabilenin hayvanlarıyla içiçeydi. Şu anda yapılan konuşma büyükler kadar onları da ilgilendiriyordu. Konu hayvanlar, yani ulusun serveti olduğu için, toplantıya kadınlar katılmamıştı.</p>

  <p>«Hayvanlarınızı saklamak büyük günahtır. Onları sık ormanlara ya da tepelere sürmek de. Bu hayvanlar içlerinde veba tohumlarını taşıyorlar.» Mungo St. John çavuşunun sözlerini çevirmesini bekledi. «Lodzi ile ben bu oyunlarınıza çok kızıyoruz. Hayvanlarını saklayan köylere ağır para cezaları verilecek. Ayrıca bunların erkeklerinin iş kotaları da arttırılacak. Yani Lodzi'nin sözüne karşı çıkarsanız köleler gibi çalışacaksınız.» Mungo St. John yine susup geniş kenarlı şapkasının altından sızan terleri silmek için boş göz çukurunun üstündeki siyah parçayı kaldırdı. Sonra arkasındaki duvarları çalılıktan yapılmış ağıldaki hayvanları gösterdi. «Gördüğünüz gibi hayvanlarınızı saklamak size bir yarar sağlamaz. Yerli polis bunları kolaylıkla buluyor.» Mungo yine susup sıkılmışçasına kaşlarını çattı. İkinci sırada genç bir Matabele ayağa kalkmış kendisine bakıyordu.</p>

  <p>Bu uzun boylu, iri yapılı, ama bir kolu omuz hizasından çarpılmış bir adamdı. Vücudu olgunluk çağında olduğunu gösteriyordu, ancak yüzü zamanından önce yaşlanmış gibiydi. Kıvırcık saçları üstünde bir reis bandı, alnında da kürkten bir ikinci bant vardı.</p>

  <p>«Baba,» dedi reis. «Sözlerini duyuyoruz ama çocukmuşuz gibi hiçbir şey anlamıyoruz.»</p>

  <p>«Kim bu?» diye Mungo çavuş Ezra'ya sordu. Cevabı alınca başını salladı. «Adını duydum. Kışkırtıcının biridir.» Sonra Bazo'ya dönüp sesini yükseltti, «Söylediklerimde seni şaşırtacak ne var?»</p>

  <p>«Baba, hastalık hayvanları öldürecek diyorsun ve hayvanlar hastalıktan ölmeden sen kurşunla öldürüyorsun Baba, hayvanlarımızı kurtarmak için öldürdüğünü söylüyorsun.»</p>

  <p>Sessiz duran Matabele safları ilk kez olarak dalgalandı. Yüzleri yine de ifadesizdi ama şimdi biri öksürüyor, bir diğeri çıplak ayaklarını sürtüştürüyor, yine bir diğeri elindeki değnekle sinekleri kovalıyordu. Kimse gülmüyor, bir şey söyleyerek ya do sırıtarak alay etmiyordu. Ama yine de bir alay etmeydi bu. Mungo St. .John bunun böyle olduğunu hissediyordu.</p>

  <p>«Böylesine derin bilgeliği anlayamıyoruz. Baba. Lütfen gocuklarına karşı sabırlı ol ve bunları anlat bize. Hayvanlarımızı saklarsak Lodzi'nin istediği ağır para cezalarını ödememiz için onları elimizden alacağını söylüyorsun. Ama aynı zamanda itaatkâr birer çocuğun olarak hayvanlarımızı getirip sana teslim etmemizi, senin de bunları öldürüp yakacağını söylüyorsun. Baba.»</p>

  <p>Arkalarda enfiye çekmiş olan yaşlı bir yerli aksırdı. Ardından hepsi aksırıp öksürmeye başladılar. Mungo St. John onların bu genci küstahlık yapmaya özendirdiklerini biliyordu.</p>

  <p>«Baba, bizim iyi yürekli Babamız, bizim iş kotamızı iki katına çıkaracağını ve bizi köleler gibi çalıştıracağını söylüyorsun, işte biz bunu da anlamıyoruz. Bir adamın emriyle bir gün çalışan insan köle değildir de iki gün çalışan mı köledir? Köle köle, özgür insan da özgür insan değil midir Baba? Lütfen bize köleliğin derecelerini açıkla.»</p>

  <p>Şimdi ortalıkta arı kovanı gibi bir uğultu vardı. Mungo St. John karşısındaki adamların ağızlarının kapalı olduğu halde boğazlarının titrediğini görebiliyordu.</p>

  <p>«Seni tanıyorum, Bazo!» diye bağırdı. «Sözlerini dikkatle dinledim. Lodzi'nin de bunları duyacağından hiç kuskun olmasın.»</p>

  <p>«Sözlerimin Büyük Beyaz Baba Lodzi'nin kulaklarına da gitmesi benim için büyük bir onurdur, Küçük Baba.»</p>

  <p>Bazo'nun çevresindekiler şimdi açık açık sırıtıyorlardı,</p>

  <p>«Çavuş! Şu adamı bana getir!»</p>

  <p>İriyarı çavuş kolundaki bakır plaka güneşte parıldayarak ileri atıldı, ancak aynı anda sessiz Matabele’ler de ayağa kalkıp saflarını sıklaştırdılar. Hiçbiri elini bile kaldırmamıştı, ama çavuş bir anda kapkara bir bataklığa düşmüşçesine hareketsiz kalıverdi. Bazo'nun olduğu yere vardığında reis çoktan gözden kaybolmuştu.</p>

  <p>Çavuş haberi getirince Mungo St. John, «Pekâlâ,» dedi.</p>

  <p>«Gitsin bakalım. Başka bir gün bakarız onun gereğine. Şimdi işimiz var, adamlarını yerleştir.»</p>

  <p>«Başlayın,» dedi St. John. İki el ateş edildi.</p>

  <p>Karaderili polisler hayvanların üzerlerine ateş ediyorlar, her mermide bir hayvan düşüp diğerlerinin ayakları altında kayboluyordu. Taze kan kokusu sürüyü çılgına çevirmişti, ortalıkta kulakları sağır eden bir gürültü vardı. Matabele yerlileri bu sahneyi acı çığlıklarla seyrediyorlardı.</p>

  <p>Bu hayvanlar servetleri ve yaşamlarının tek anlamıydı. Hepsi gençliklerinde çoban olarak hayvanların doğumuna tanık olmuşlar, sürüleri çakallardan ve diğer hayvanlardan korumuşlardı. Her hayvanı adıyla bilirler ve kırda yaşayan bir insanı hayvanı uğruna ölmeye kadar götürecek derecede severlerdi.</p>

  <p>Silah sesleri gün batımına kadar sürdü. Sonunda sesler kesildiğinde ağıl hayvan leşleriyle dolmuştu. Sığırlar birbiri üstüne yığılmış buğday başakları gibi yatıyorlardı. Gün boyunca bir tek yerli bile yerinden kıpırdamamıştı, acılarını çoktan içlerine gömmüş olarak hâlâ seyrediyorlardı.</p>

  <p>Mungo St. John savaşçıların ön safına doğru yürüdü. «Leşler hemen yakılmalı. Üzerlerinin odunla örtülmesini istiyorum. Hastalar ve yaşlılar da içlerinde olmak üzere herkes bu işi yapacak. Herkes baltasıyla ağaç kesecek, leşler örtülünce ben kendim ateşe vereceğim.»</p>

  <p>«Millet ne düşünüyor?» diye Bazo sordu. Kendisine cevap veren eski kralın en kıdemli danışmanlarından Babiaan'ın saygı dolu sesi kulübeyi dolduran diğerlerinin dikkatlerinden kaçmamıştı.</p>

  <p>«Acıdan hasta herkes,» dedi Babiaan. «Eski kralının ölümünden bu yana hayvanlarının öldürüldüğü bu gün olduğu gibi üzülmemişlerdi.»</p>

  <p>«Beyaz adamlar mızrağı kendi göğüslerine sapladılar,» dedi Bazo. «Yaptıkları her vahşi hareket bizi biraz daha güçlendiriyor ve Umlimo'nun kehanetini doğruluyor. Aranızda kuşkusu olan var mı hâlâ?»</p>

  <p>«Kuşku falan kalmadı, hazırız artık,» dedi babası Gandang.</p>

  <p>O da sözünün onaylanmasını istermiş gibi Bazo'ya baktı.</p>

  <p>«Hazır değiliz..» dedi Bazo. «Umlimo'nun üçüncü kehaneti de gerçekleşene kadar hazır olamayacağız.»</p>

  <p>«Boynuzsuz hayvanlar haçlar tarafından yendiği zaman,» diye Somabula mırıldandı. «Bu gün salgından kurtulan hayvanların öldürüldüklerini gördük.»</p>

  <p>«O kehanet değil. Kehanet gerçekleşince zihinlerimizde hiçbir kuşku kalmayacak. O güne kadar hazırlıklarımızı sürdürmeliyiz. Mızrakların sayısı kaça ulaştı ve nerelerde saklanıyorlar?» Reisler sıra ile kalkıp raporlarını verdiler. Eğitilen ve hazır olan savaşçı sayısını, her grubun bulunduğu yeri ve ne kadar sürede silahlanıp savaş alanına çıkabileceklerini bildirdiler. Sonuncusunun sözleri bitince Bazo kıdemli reislere danıştı, sonra komutanlara görevlerini bildirdi.</p>

  <p>«İmpezi savaşçılarının reisi Suku! Senin adamların Malundi'den Gwanda medenine kadar olan bölgeyi tarayacaklar. Yolda rastladığın herkesi öldüreceksin, bakır telleri de keseceksin. Madenle çalışan yerliler oraya vardığınızda size katılacaklar. Gwanda'da kadınlar ve çocuklar da içinde olmak üzere yirmi sekiz beyaz var. İşiniz bitince içlerinden kaçanın olmadığından emin olmak için cesetleri sayacaksınız.»</p>

  <p>Suku emirleri, okuma yazması olmayan bir insanın kusursuz ezber yeteneğiyle sözcüğü sözcüğüne tekrarladı. Bazo başını sallayıp diğerlerine dönüp görevlerini anlattı.</p>

  <p>Bu iş bitince artık gece yarısı olmuştu. Bazo hepsine birden yeniden döndü.</p>

  <p>«Tek müttefikimiz gizlilik ve hız. Hiçbir savaşçıda kalkan olmayacak. Çünkü eskisi gibi kalkanı üzerinde davul çalmak dayanılmaz bir istektir biliyorum. Yalnızca çelik, sessiz çelik. Koşarken savaş çığlıkları atmayacak, savaş şarkıları okumayacaksınız, leopar sıçramadan önce hırlamaz. Leopar karanlıkta avlanır ve keçi ağlına girince hiçbir hayvanı ayırt etmez... tekelerin olduğu gibi dişi ve yavru keçilerin de boğazlarını parçalar.»</p>

  <p>«Kadınlar da mı?» diye sordu</p>

  <p>Babiaan. «Ruth ve îmbali'yi öldürdükleri gibi.»</p>

  <p>«Ya çocuklar?» diye sordu başka bir reis. «Küçük beyaz kızlar büyüyünce küçük beyaz oğlanlar doğururlar, bunlar da büyüdüklerinde silah taşırlar. Akıllı bir adam yılan yuvasına rastlayınca hem yılanı öldürür hem de yumurtalarını ezer.»</p>

  <p>«Kimseyi bağışlamayacak mıyız?»</p>

  <p>«Hayır.» Bazo'nun sesinde babası Gandang'ı ürperten bir şey vardı. Gerçek gücün yaşlı sığırdan gencine geçtiği andı bu. Bazo artık hiç tartışmasız liderleriydi.</p>

  <p>Sonunda, «Indaba pelile! Toplantı bitmiştir!» diyen Bazo oldu. Reisler teker teker onu selamlayıp kulübeden çıktılar. Bazo içerde yalnız kalınca arkadaki keçi derisinden perde aralandı, Tanase kocasına doğru yürüdü.</p>

  <p>«Seninle öyle gurur duyuyorum ki, küçük bir kız gibi hüngür, hüngür ağlamak istiyorum.»</p>

  <p>Kadınlar ve çocuklar da sayılırsa binden fazla insan vardı yürüyüş kolunda. Kol tepeler arasında yaralı bir yılan gibi kıvrıla kıvrıla giderken uzunluğu bir mili buluyordu. Gelenekler yine bir yana bırakılmıştı, erkekler önde yürümelerine rağmen başları üzerinde tencerelerini ve eşya torbalarını taşıyorlardı. Eskiden olsaydı yalnız kalkanları ile silahlarını taşırlardı. Grujta Bazo'nun Henshaw'a söz verdiği iki yüz güçlü erkekten çok fazlası vardı.</p>

  <p>Kadınlar erkeklerin arkasında yürüyorlardı. Erkeklerden birçoğu birden fazla karısını getirmişti, hatta içlerinde dört kadınıyla birlikte gelenler bile vardı. Daha ergenlik çağına gelmemiş küçük kızlar bile başlarında döşeklerini taşıyorlardı. Sütte çocuklar anaları yolda yürürken memesinden süt emebilmeleri için kadınların kalçaları üzerine bağlanmışlardı. Juba'nın yükü de en az diğerlerinki kadar ağırdı. Kadının bütün şişmanlığına rağmen gençler kendisine ayak uydurmakta güçlük çekiyorlardı.</p>

  <p>Bazo yürüyüş kolunu geriye doğru teftiş ederken evlenmemiş kızlar başlarındaki yükün dengesini bozmamaya çalışarak dönüp ona bakıyorlar, sonra aralarında fısıldayıp kıkırdıyorlardı.</p>

  <p>Bazo Juba'nın yanında yürümeye başladı.</p>

  <p>«Wamewethu!» diye saygıyla selamladı annesini. «Nehri aşınca küçük kızların yükleri biraz hafifleyecek. Üç yüz mızrak başını Suku'ların keçi ağıllarında ve darı torbalarında bırakacağız.»</p>

  <p>«Ya ötekileri?» diye sordu Juba.</p>

  <p>«Onları Harkness Madenine götüreceğiz. Bunun için özel bir yer hazırlandı bile. Kızların onları oradan birer ikişer alıp çevredeki köylere dağıtacaklar.»</p>

  <p>Bazo yürüyüş kolunun gerilerine doğru giderken Juba arkasından seslendi.</p>

  <p>«Oğlum, çok büyük bir sıkıntı içindeyim.»</p>

  <p>«Bunu duyduğuma gerçekten üzüldüm, küçük ana. Derdin nedir?»</p>

  <p>«Tanase bütün beyazların çelik tarafından öpüleceklerini söylüyor.»</p>

  <p>«Evet, hepsi,» diye Bazo başını salladı.</p>

  <p>«Bana bir anadan daha yakın olan Nomusa da ölmeli mi, oğlum? Bizim halkımıza karşı öyle sevecen, öyle iyidir ki.»</p>

  <p>Bazo annesini Kolundan tutup konuştuklarının duyulmaması için bir kenara çekti.</p>

  <p>«Sözünü ettiğin bu sevecenlik onu beyazların en tehlikelisi yapıyor iste. Ona karşı duyduğun sevgi hepimizi zayıflatıyor. Sana, 'Onu bağışlayalım' dersem sen kalkıp 'Peki küçücük oğlunu, kızlarını ve onların çocuklarını da bağışlayamaz mıyız?' diyeceksin.» Bazo başını salladı. «Olanaksız. Eğer içlerinden bir tek kişiyi bağışlayacak olsam, bu Tek Parlak Göz olurdu.»</p>

  <p>«Tek Parlak Göz mü? Anlamıyorum ama. O anlayışsız, şahsi ve zalim bir insan!»</p>

  <p>«Savaşçılarımız onun yüzüne bakınca, sesini duyunca hemen geçmişte çektiklerimizi hatırlıyorlar ve bir anda aslan kesiliyorlar. Nomusa'ya bakınca hemen yumuşuyorlar, duraksıyorlar. Nomusa ilk ölecekler arasında olmalı, bunu yapmak için de çek iyi birini göndereceğim.»</p>

  <p>«Hepsi ölecekler diyorsun ha? Şu gelen de ölecek mi yani?» Juba yolun alçak akasya ağaçları arasında kıvrıldığı yeri gösterdi. Harkness Madeni yönünden gelen atlıyı, bu kadar uzakta olsa da, güçlü omuzlarından ve eyerdeki rahat ve küstah tavrından tanımamaya olanak yoktu. «Şuna bak,» diye Juba devam etti. «Ona 'Küçük Şahin' adını veren sendin. Gençliğinizde omuz omza nasıl çalıştığınızı, aynı tencereden yemek yediğinizi sen anlattın. Birlikte yakaladığınız ve eğittiğiniz vahşi doğanı anlatırken ne kadar gururluydun.» Juba’nın sesi hafiflemişti şimdi. «Kardeşim dediğin bu adamı da öldürecek misin, oğlum?»</p>

  <p>«Bu işi başkasına bırakamam. Temiz ve çabuk olmasından emin olmak için bunu kendi elimle yapacağım. Onun ardından kadını ile oğlunu da öldüreceğim. Bunu yaptıktan sonra geriye dönüş olamaz artık.»</p>

  <p>«Çok acımasız olmuşsun, oğlum.» Juba’nın gözlerinde korkunç pişmanlık gölgeleri, sesinde ıstırap vardı.</p>

  <p>Bazo dönüp yola çıktı. Ralph Ballantyne Bazo'yu görünce şapkasını çıkartıp salladı.</p>

  <p>«Bazo!» diye güldü arkadaşının yanına gelerek. «Senden kuşkulanmamayı hiç öğrenemeyeceğim galiba. Söz verdiğin iki yüz kişiden çok fazlasını getirmişsin gördüğüm kadarıyla.»</p>

  <p>Ralph Ballantyne Kings Lynn çiftliğinin güney sınırlarım geçti. Şima'i ev görünene kadar önünde daha iki saatlik bir yol vardı. Geçtiği otlaklar bomboştu artık. Birkaç ay önce babasının besili sürülerinin doldurduğu otlakta şimdi toprağa yoğun bir biçimde yayılmış bembeyaz kemikleri örtmek istercesine taze otlar büyüyordu.</p>

  <p>Zuga Ballantyne'ı tam bir iflastan ancak Ralph’ın uyarısı kurtarmıştı. Sığır vebası Kings Lynn'e gelmeden önce sürülerinden bir bölümünü İngiliz Güney Afrika Şirketinin bir kolu olan Gwaai Çiftliklerine satabilmişti. Ama diğerleri tümden ölmüşlerdi, şimdi kemikleri bembeyaz inci dizileri gibi yeni biten çimenlerin arasında parıldıyordu.</p>

  <p>Ralph'ın ilerisinde mimoza ağaçlarının arasında babasının sürü merkezi olarak kullandığı yerlerden biri vardı. Ralph eyerinde doğrularak gözlerini kırpıştırıp baktı. Eski ağılın üzerinde pembe bir toz bulutu yükseliyordu. Tozu kaldıran hayvan toynaklarıydı ve arada sırada uzun aylardır Matabeleland'da duyulmayan bir kamçı şaklaması duyuluyordu.</p>

  <p>Ralph bulunduğu yerden ağılın çitleri üzerinde oturan iki kişiyi tanıdı.</p>

  <p>Yanlarına doğru atım sürerek, «Jan Cheroot!» diye bağırdı «Isazi! Ne işiniz var sizin burada?»</p>

  <p>Yerliler sevinçle fırladılar yerlerinden.</p>

  <p>Ralph ağıldaki hayvanları görünce şaşkınlıktan dilini yutacaktı neredeyse. Hayvanlar o ana kadar toz bulutu içinde kalmışlardı. «Isazi, benim yokluğumda böyle mi eğleniyorsun? Kimin fikri bu?»</p>

  <p>«Baban Bakela'nın.» Isazi'nin yüzü birden kararmıştı. «Saçma bir fikir üstelik.»</p>

  <p>«Zebralar, ha!» Ralph başını salladı. «Peki bunları nasıl topladınız?»</p>

  <p>«Yakalamak için bir düzine iyi at harcadık,» dedi Jan Cheroot yüzünü buruşturarak.</p>

  <p>«Baban öküz yerine arabalarına bunları koşmayı umuyor. Oysa bunlar bir Venda bakiresi kadar aptal hayvanlar. Koşumları başlarına geçirene kadar çifte atıp insanı ısırıyorlar, bir kere koşulunca da yere yatıp arabayı çekmeye yanaşmıyorlar.» Isazi yere bir tükürük savurdu.</p>

  <p>Vahşi ve ehli hayvanlar arasındaki büyük uçurumu birkaç ay içinde daraltmaya çalışmak gerçekten çılgınlıktı. Yük arabalarını çeken hayvanların istekli yüreklerini, güçlü sırtlarını geliştirmek için binlerce yıllık bir süre geçmişti. Zuga’nın bu işe girişmesi ancak insanların ulaşım için umutsuz ihtiyaçlarının belirtisiydi.</p>

  <p>«Isazi, bu çocuk oyununu bitirince sana demiryolu kampında bir erkek işi vereceğim.»</p>

  <p>«Döndüğünde seninle gitmeye hazır olurum,» dedi Isazi. «Bu çizgili eşeklerden ölesiye bıktım artık.»</p>

  <p>Ralph Jan Cheroot’a döndü. «Seninle konuşmak istiyorum, dostum.» İki adam ağıldan iyice uzaklaşınca da, «Harkness Madeninde sınır kazıklarını gece çaktığımızı yazan Şirket kâğıdına parmağını bastın mı?» diye sordu.</p>

  <p>«Ben seni güç duruma düşürür müyüm hiç?» diye yaşlı adam şişindi. «General St. John bana senin ve binbaşının haklarını korumam için parmağımı kâğıda basmam gerektiğini iyice anlattı. Cheroot, Ralph’ın yüzündeki ifadeyi görünce duraksadı. «Doğru yapmadım mı yoksa?»</p>

  <p>Ralph eyerinde eğilip yaşlı adamın omzunu okşadı. Tüm yaşamım boyunca bana sadık bir dost oldun.»</p>

  <p>«Doğduğun günden beri,» dedi Jan Cheroot. «Annen öldüğünde seni kucağımda besledim.»</p>

  <p>Ralph eyer çantasını açıp da Cape konyağı şişesini çıkarınca yaşlı adamın gözleri parladı.</p>

  <p>«Isazi ‘ye de biraz verirsin.» dediyse de Jan Cheroot sanki büyük oğluna kavuşmuş gibi şişeye sımsıkı sarıldı.</p>

  <p>«Vahşi bir karaderili iyi konyaktan ne anlar!» Ralph kahkahalarla gülerek babasının evine doğru sürdü atını.</p>

  <p>Evde beklediği gibi bir koşuşturma ve heyecan vardı. Evin yanındaki avluda Ralph'ın tanımadığı atlar arasında Bay Rhodes'un beyaz katırları da göze çarpıyordu. Araba da bir yanda ağaçların altındaydı. Ralph birden içini korkunç bir öfkenin kapladığını hissetti. Nefreti midesini ucuz şarap gibi yakıyor, kötü tadını dilinde hissediyordu. Atından inerken öfkesine hakim olması gerektiğini düşündü.</p>

  <p>İki yerli seyis yanına koştular. Biri battaniyesini açtı, eyer torbalarını ve tüfeğini çıkartıp eve taşıdı. Ralph adamın ardından yürürken Zuga Ballantyne da evin önüne çıkmış, güneşe karşı gözlerini elindeki peçeteyle koruyarak çevresine bakınmaya başlamıştı.</p>

  <p>«Ralph, seni akşama kadar beklemiyordum.»</p>

  <p>Ralph merdivenleri koşarak çıktı, baba oğul kucaklaştılar. Zuga oğlunun koluna girip verandaya doğru yürüdü. Duvarlarda çeşitli hayvanların boynuzlan asılıydı, yemek odasının kapısında da Zuga Ballantyne’ın Harkness Madeninde vurduğu dev filin dişleri duruyordu. Bu dişler uzun boylu bir adamın ayaklarının ucuna basarak yükselse bile erişemeyeceği kadar uzun ve şişman bir kadının kalçalarından daha genişti.</p>

  <p>Zuga ile Ralph fildişlerinin arasından geçip yemek odasına girdiler. Öğle güneşinin yakıcı parıltısından sonra sazlı damın altı serin ve loştu. Yere elde biçilmiş tik ağacı döşenmişti, tavan kirişleri de aynı ağaçtandı. Jan Cheroot uzun masa ile oturacak yerleri meşin iskemleleri kendi elleriyle yapmıştı, ama sofranın üzerindeki parlak gümüş takımı Ballantyne'ların İngiltere'nin Kings Lynn kasabasındaki evlerinden getirmişti.</p>

  <p>Uzun masanın bir ucunda Zuga'nın boş iskemlesi vardı, karşısında da Ralph içeri girerken başını kaldıran iriyarı adam oturuyordu.</p>

  <p>«Ralph, seni gördüğüme sevindim!» Bay Rhodes'un ne sesinde ne gözlerinde kin diye bir şeyin izine rastlamaması Ralph'ı şaşırtmıştı. Gerçekten Wankie kömür madenleri tartışmasın sanki hiç olmamış gibi kafasından çıkartıp atmış olabilir miydi? Ralph, karşısındaki adam gibi olmaya çalıştı.</p>

  <p>«Nasılsınız, efendim?»</p>

  <p>Hepsi oradaydılar. Bay Rhodes'un yanında iyi giyimli ufak tefek doktor oturuyordu.</p>

  <p>Doktor yerinden kalkmadan elini uzattı. «Hoş geldin, genç Ballantyne.»</p>

  <p>«Jameson!» diye Ralph adamı selamladı. 'Doktor' unvanını kullanmamasının adamı, kendisine 'genç' denilmesinde olduğu kadar sinirlendireceğini biliyordu.</p>

  <p>Bay Rhodes'un öteki yanında beklenmedik bir konuk vardı. Ralph, General Mungo St. John'u ilk kez görüyordu Kings Lynn’de. Bu tek gözlü esmer askerle Ralph'in üvey annesi Louis Ballantyne arasında eskiden bir ilişki vardı. Ama bu yıllar önce, Ralph Kimberley'den kuzeye göçmeden önceydi.</p>

  <p>Ralph bu ilişkinin ne olduğunu tümüyle öğrenebilmiş değildi, bu konudaki skandalı da tam olarak bilemiyordu. Ama Louise Ballantyne’ın odada olmaması, hatta masada kendisine yer ayrılmaması da ilginçti. Bay Rhodes St. John'un çağırılmasını istediyse ve Zuga Ballantyne da buna razı gelmişse bunun önemli bir nedeni olsa gerekti. Mungo St. John Ralph'la el sıkışırken hain bir kurt gibi dişlerini gösterdi. Aileler arasındaki karmaşık duruma rağmen Ralph bu korsan tipli adama gizli bir hayranlık duyardı, bu yüzden adamı gerçekten bir gülümsemeyle selamladı.</p>

  <p>Masanın çevresindeki insanlar bu toplantının önemini belirtiyordu. Ralph toplantının burada yapılmasının gizlilik amacıyla olduğunu anlamıştı; aksi halde pekâlâ Bulawayo'da toplanabilirlerdi. Her konuğun babası tarafından değil de Bay Rhodes tarafından seçilip çağrıldığından da hiç kuşkusu yoktu. Jameson ile St. John'un dışında Corner House madencilik grubundan ve Witwatersrand Madenciler Odası temsilcisi olan Percy Fitzpatrick vardı. Fitzpatrick, kızıl saçlı ve bıyıklı, açık renk tenli bir gençti. Banka memurluğu, nakliyecilik, limon yetiştiriciliği. Lord Randolph Churchill'in Afrika seferinde rehberlik yapmış bir yazar ve madenciydi.</p>

  <p>Onun yanında Johannesburg'a Bay Rhodes'un isteği üzerine gitmiş olan Bobbie White oturmaktaydı. White Bay Rhodes' un hoşlandığı İngiliz tipinden yakışıklı ve hoş bir soylu gençti. Aynı zamanda gömleğinden de anlaşılacağı üzere kurmay subaydı.</p>

  <p>Onun yanında Fort Salisbury ve Mashonaland'ı fetheden güçlerin komutan yardımcısı John Willoughby oturuyordu. Willpughby Lobengula'yı yenen Jameson'un kesif kolunda bulunmuştu. Willoughby's Sansolidated Şirketi Rodezya'da bir milyon dönüm otlağa sahipti.</p>

  <p>Onun yanında İngiliz Güney Afrika Şirketinin birinci sekreteri ve Cape Parlamentosunda Kimberley seçim bölgesini temsil eden Doktor Butherford Harris oturuyordu. Ralph onun Bay Rhodes'a köle gibi bağlı kuklalarından biri olduğundan kuşkulandığı için adama hiç güvenmezdi.</p>

  <p>Ralph masanın öteki ucunda kardeşi Jordan’la karşı karşıya gelince bir an duraksadı, ama sonra Jordan'ın gözlerindeki o umutsuz çağrıyı farkedince kardeşinin elini sıktı. Onu yalnızca bir dostmuş gibi selamlarken sesi soğuk ve ifadesizdi. Ardından da beyaz üniformalı bir uşağın Zuga'nın yanında hazırladığı yerine oturdu.</p>

  <p>Ralph'in yarıda kestiği konuşma Bay Rhodes'un yönetiminde yeniden başlamıştı.</p>

  <p>«Eğitilmiş zebraların ne durumda?» diye sordu Zuga'ya.</p>

  <p>«Daha başından başarısızlığa mahkûm bir girişimdi bu. Ama sığır vebasından önce var olan yüz bin baş hayvanımızdan yalnızca beş yüz tanesinin sağ kaldıklarını düşününce insan hiçbir olasılığı bir yana atamıyor.»</p>

  <p>Doktor Jameson, «Cape sığırlarının bu salgın sonunda tümüyle ortadan kalktığı söyleniyor,» dedi. «Siz bu konuda ne düşünüyorsunuz. Binbaşı?»</p>

  <p>«Kayıpları gerçekten çok korkunç. İki hafta önce, geçen yıl beş binden fazla hayvan saydığım Pandametanga Nehrine kadar gittim. Bu kez bir tek canlı hayvana bile rastlamadım Ama yine de tür olarak tümüyle ortadan kalktıklarını sanmam. Bir Yerlerde sağ kalmış hayvanlar mutlaka vardır, bu doğal bağışıklığa sahip olanlardan yeni bir kuşak türeyecektir.»</p>

  <p>Bay Rhodes avdan ve spordan hoşlanmazdı, bir keresinde kardeşi Frank için, «Evet, iyi adamdır, balık ve av hayvanı avlar, kısacası tam bir tembeldir,» demişti. Hayvanlar konusundaki bu konuşmadan canı sıkıldığından hemen Ralph'a döndü. «Demiryolu ne durumda, Ralph?»</p>

  <p>«Plandan iki ay ilerdeyiz. On beş gün önce Matabeleland sınırını aştık, şu anda Plumtree'ye varmıştır sanırım.»</p>

  <p>«Çok iyi, yakında demiryoluna ihtiyacımız olacak.» Doktor Jim ile Rhodes bakıştılar.</p>

  <p>Louise'in özenle hazırladığı yemekler bitince Zuga uşakları odadan gönderdi, konyak kadehlerini kendi elleriyle doldurup puroları dağıttı. Arkalarına yaslanırken Ralph Kings Lynn'e çağrılmasının gerçek nedeninin açıklanacağım anlamıştı. «Yaşamının amacının Afrika kıtasının haritada Cape Town'dan Kahire'ye kadar kırmızıya boyanması olduğunu bilmeyen yoktur sanırım,» dedi Rhodes. «Bu kitabı Kraliçemizin tacının bir elması yapmak istiyorum. Biz Anglo Sakson ırkının İngilizce konuşan insanları uluslar içinde birinci sırayı işgal ettiğimizden kader bize kutsal bir görev yüklemiştir: Dünyayı bir tek bayrak ve bir tek hükümdar altında barış içinde birleştirmek. Bunun için öncülerim yolu açmak için Zambezi ve Kongo nehirleri arasında kalan bölgeye gittiler bile.» Rhodes birden sözünü kesip öfkeyle başını salladı. «Ancak kıtanın güney ucu elimizden kaçarsa bütün bu girişim boşa çıkar.»</p>

  <p>«Güney Afrika Cumhuriyeti,» diye Jameson atıldı. «Paul Kruger ile Transvaal'deki küçük muz cumhuriyeti.»</p>

  <p>«Duygusallık yok, Doktor Jim. Gerçeklerden ayrılmayalım.»</p>

  <p>«Gerçekler nedir, Bay Rhodes?» diye Zuga Ballantyne sordu.</p>

  <p>«Kendisinin yönettiği cahil Hollandalıların Tanrı tarafından özellikle seçilmiş bir ırk olduğuna inanan yaşlı ve cahil bir bağnaz, Afrika kıtasının en zengin bölgesinde eline kemik geçirmis vahşi ve pis bir köpek gibi oturuyor ve her türlü ilerleme ve aydınlanmaya karşı çıkıyor. İşte gerçek bu! Witwatersrand altın madenlerinde otuz sekiz bin İngiliz var. Bunlar Krueger’in hazinesine dolan yirmi sterlinin on dokuzunu sağlıyorlar. Küçük Cumhuriyetin sahip olduğu her uygarlık kırıntısı bu İngilizlerin eseri, ama Kruger onlara oy hakkı vermiyor, acımasızca vergilendiriyor ve temsil edilmelerine karşı çıkıyor. Oy hakkı istemleri Volksraad'da bir sürü cahil budalanın alaylı ıslıklarıyla karşılanıyor.» Rhodes Fitzpatrick'e baktı. «Haksız mıyım, Percy? Bu adamları iyi tanırsın, onlarla bir arada yaşıyorsun. Transvaal'li Boerleri yanlış mı tanımlıyorum?»</p>

  <p>Percy Fitzpatrick omuzlarını silkti. «Bay Rhodes haklı. Transvail'li Boer Cape'li kuzenlerinden farklı bir hayvandır. Cape'îi Hollandalılar İngiliz yaşam biçiminin bazı niteliklerine sahip olmak için fırsat bulmuşlardır. Diğerlerine kıyasla bunlar uygar insanlar sayılabilir, ama Transvaaili ne yazık ki Hollandalı geçmişinin huylarını henüz kaybedememiştir. Bunlar ağır hareket eden, inatçı, herkese düşman, herkesten kuşkulanan, kötü niyetli kişilerdir. Özgür insanlar olarak seçme ve seçilme hakkı isterken bu tür insanlar tarafından alay edilmek bizleri öfkeden gerçekten çılgına çeviriyor.»</p>

  <p>Bay Rhodes uzun zaman sessiz kalamayacağından hemen sözü aldı.</p>

  <p>«Kruger yurttaşlarımıza hakaret etmenin yanısıra çok tehlikeli başka oyunlar da oynuyor. İngiliz mallarına çok yüksek gümrük vergileri koyarak bir ayırım yaptı. Maden araç gereci, hatta dinamit konusunda aile üyelerine tekeller verdi. Ulusunu Alman silahlarıyla silahlandırıyor. Alman Krup toplarından bir batarya hazırlıyor ve açıkça Kayzer'e yaklaşıyor.» Rhodes durakladı. «Kraliçenin topraklarının ortasında bir Alman etki alanı bulunması bizim İngiliz Afrika’sı düşlerimizi sonsuza dek paramparça etmeye yeterlidir. Almanlar bizim gibi iyi niyetli değildir.»</p>

  <p>«Bütün o canım sarı altınlar Berlin'e gidecek ha,» diye Ralph kendi kendine söylendi. Ama konuştuğundan da hemen pişman oldu; ne var ki, Rhodes onu duymamış gibi konuşmaya devam etti.</p>

  <p>«Kruger gibi bir insanla nasıl konuşulur? Adam hâlâ dünyanın düz olduğuna inanıyor bir kere.»</p>

  <p>Odanın içi serindi ama Bay Rhodes terliyordu. Konyak kadehini almak için uzanan eli titreyince kadeh devrildi, parlak cilalı masaya altın renkli sıvı yayıldı. Jordan hemen koşup içki Bay Rhodes'un üstüne dökülmeden sildi masayı, sonra cebinden çıkardığı küçük gümüş kutudan bir tablet alıp Bay Rhodes'un elinin erişeceği bir yere koydu. Hâlâ soluk soluğa olan adam tableti dilinin altına yerleştirdi. Birkaç dakika sonra soluğu normalleşmişti, artık rahatça konuşabiliyordu.</p>

  <p>«Onun ayağına gittim, beyler, Pretoria'ya Kruger'i evinde görmeye gittim. Uşağıyla bana benimle o gün görüşemeyeceği haberini gönderdi.»</p>

  <p>Hikâyeyi hepsi duymuşlardı, ama Bay Rhodes'un böyle küçültücü bir olayı kendisinin anlatmasına çok şaşırmışlardı. Başkan Kruger karaderili uşaklarından biriyle dünyanın en etkin ve zengin insanına şu mesajı göndermişti:</p>

  <p>«Şu anda meşguldüm. Hemşerilerimden biri hasta bir öküz konusunda konuşmaya geldi. Salı günü gel.»</p>

  <p>Ortaya çöken sıkıntılı sessizliği bozan Doktor Jim oldu. «Tanrı Bay Rhodes'un mantıklı bir insanın yapabileceği her şeyi yaptığına tanıktır. Bu yaşlı Boerden daha fazla hakaret işitmek yalnız Bay Rhodes'u değil Kraliçemizi ve İmparatorluğumuzu da küçültecektir.» Ufak tefek doktor susup çevresindekilere baktı. Hepsi de kendilerinden geçmiş gibi sözüne devam etmesini bekliyorlardı. «Ne yapabiliriz? Ne yapmalıyız?»</p>

  <p>Bay Rhodes üniformalı kurmay subaya baktı.</p>

  <p>«Ne diyorsun, Bobbie?»</p>

  <p>«Beyler, Transvaal'den yeni döndüğümü biliyorsunuzdur.» Bobbie White yerden deri çantasını alıp içinden bir tomar kağıt çıkarttı. Elden ele geçirilmesi için yanındakine verdi.</p>

  <p>Ralph elindeki kopyaya bakınca hafifçe şaşırdı. Bu, Güney Afrika Cumhuriyeti ordusunun seferberlik emriydi. Ralph öylesine şaşırmıştı ki Bobbie White’ın sözlerinin başını kaçırdı.</p>

  <p>«Pretoria'daki kale onarılıp genişletiliyor. Bu iş için duvarlar indirildiğinden küçük bir birlik bile burasını kolaylıkla ele geçirebilir.» Ralph kulaklarına inanamıyordu. «Elinizdeki kâğıttan da anlayacağınıza göre Transvaal savunmak için sivillerden oluşan komando birliklerine muhtaçtır. Bunların etkin bir güç oluşturması için de dört ila altı haftaya ihtiyaç var.»</p>

  <p>Bay Rhodes bu kez Percy Fitzpatrick'e döndü.</p>

  <p>«Sen ne diyorsun, Percy?»</p>

  <p>«Kruger, kendi altın madeni sanayiini sermayeleri ve kaynaklarıyla yaratan bizlere ne diyor biliyor musunuz? 'Uitlander' yani yabancı. Biz Yabancıların kendi temsilcilerimiz olduğunu da biliyorsunuz. Buna 'Johannesburg Reform Komitesi' adını verdik. Bu Komitenin seçimle gelmiş üyelerinden biri olmaktan onur duyduğumu belirterek sizlerle Transvaal'deki bütün İngilizler adına konuşabileceğimi belirtirim. Size iki mesaj getirdim. Birincisi çok kısa çok açık. Bu dava için kararlı ve birleşmişiz. Bize sonuna kadar güvenebilirsiniz.»</p>

  <p>Masanın çevresindekiler başlarını sallarlarken Ralph tüylerinin ürperdiğini hissetti. Bu işi ciddiye alıyorlardı. Bu bir oyun değildi, tarihin en küstahça hazırlanmış bir korsanlık planıydı. Fitzpatrick sözlerini sürdürürken büyük bir güç harcayarak sakin olmaya çalıştı.</p>

  <p>«İkinci mesaj Reform Komitesinin tüm üyeleri tarafından imzalanmış bir mektuptur. İzninizle bunu şimdi size okuyacağım. Mektup Rodezya Müfettişi olması nedeniyle Dr. Jameson'a yazılmış...</p>

  <p>Sayın Dr. Jameson Johannesburg</p>

  <p>Bu ülkede durum artık öylesine karıştı ki çok uzak olmayan bir gelecekte Transvaal Hükümeti ile Uitlander'ler arasında bir çatışma çıkacaktır...</p>

  <p>Mektup devam ettikçe Ralph bunun silahlı bir ayaklanma için bir gerekçe hazırlamaktan başka bir şey olmadığını anlıyordu.</p>

  <p>Alman ve Hollandalılardan oluşan bir yabancı şirket kaderimizi elinde tutuyor ve Boer liderleriyle birleşerek bu kaderimizi İngiliz halkına çok yabancı bir kalıba sokmaya uğraşıyor...</p>

  <p>Ralph oturduğu yerde, dünyanın en büyük altın madenini silah zoruyla ele geçirecekler, diye düşünüyordu.</p>

  <p>Oy hakkı istemimiz Transvaal Meclisinde tartışıldığında üyelerden biri Uitlander'lere istedikleri haklar için savaşmalarını söyledi ve kimse kalkıp ona karşı çıkmadı. Transvaal Hükümeti silahlı bir çatışma için gerekli bütün koşulları yaratmış oluyor.</p>

  <p>İşte bu durum içinde İngilizler olarak sizlerden gerektiği takdirde yardımımıza koşmanızı istiyorum. Bunun için yapacağınız tüm masrafları karşılayacağımızı bildirirken bu başvurmamıza çok acil bir gerekliliğin neden olduğunu bilmenizi isteriz.</p>

  <p>Percy Fitzpatrick Doktor Jim'e bakıp sözünü bitirdi: «Komitenin tüm üyeleri tarafından imzalanmış. Leonard, Phillips, Bay Rhodes'un kardeşi Francis, John Jays Hammond, Farrar ve ben.</p>

  <p>«Tarih koymadık.»</p>

  <p>Zuga Ballantyne uzun zamandır tuttuğu soluğunu bıraktı. Jordan kalkıp herkesin kadehini doldururken hiçbiri konuşmadı. Bay Rhodes çenesini eline dayamış pencereden dışarı, uzaktaki mavi tepelere, Matabele kralının köyünün bulunduğu Reis Tepelerine bakıyordu. Hepsi kendisini beklediklerinden sonunda derin bir iç çekişiyle söze başladı.</p>

  <p>«Bir insanla kavga etmek yerine onun bedelini bulup ödemeyi yeğlemişlerdir, ama burada karşımızda normal bir insan yok. Tanrı bizi azizlerden ve bağnazlardan korusun.» Başını Doktor Jameson'dan yana çevirdi. «Evet, Doktor Jim.»</p>

  <p>«Johannesburg'a beş bin tüfek ve bir milyon mermi göndermemiz gerekecek.»</p>

  <p>«Bunları... bunları nerden bulacağız?» diye sordu Ralph.</p>

  <p>«Normal ticari emtia değil bunlar.»</p>

  <p>Doktor Jim başını salladı. «İyi bir soru. Ballantyne. Tüfekler ve mermiler şu anda De Beers'in Kimberley'deki depolarındadır.»</p>

  <p>Ralph gözlerini kırpıştırdı, komplo kendisinin sandığından çok daha ileri bir aşamaydı. Harkness madenini keşfettikleri zaman kurdukları ana kampta doktorun kuşkulu hareketlerini hatırladı birden. O zaman aylardır bu işle uğraşıyor olmalıydılar. Bütün ayrıntıları öğrenmeliydi.</p>

  <p>«Peki, bunları Johannesburg'a nasıl nakledeceğiz? Kaçak sokulması gerek. Oysa mal da çok fazla...»</p>

  <p>Bay Rhodes gülümsedi. «Ralph, buraya yalnızca yemek yemeğe çağırıldığını sanmıyorsun herhalde. Silah naklinde içimizde en deneyim sahibi kimdir dersin? Lobengula'ya Martini tüfeklerini kim taşıdı? Bu kıtada en kurnaz nakliyeci kimdir?»</p>

  <p>«Ben mi?» Ralph gerçekten şaşırmıştı.</p>

  <p>«Evet.» Ralph Bay Rhodes'a bakarken içinde hiç beklenmedik bir heyecan dalgasının kabardığını hissetti. Bu akıl almaz komplonun tam ortasında olacak, her sırrı öğrenecekti. Bunun insanın yaşamı boyunca önüne çıkan seyrek fırsatlardan biri olduğunu anlıyordu. Bunu tümüyle kendi çıkarları için kullanmalıydı.</p>

  <p>«Bunu yapacaksın değil mi?» Delici mavi gözlerde bir kuşku bulutu dolaştı.</p>

  <p>«Elbette,» dedi Ralph. Ama kuşku gölgesi kaybolmamıştı. «Ben bir İngiliz’im, görevimi bilirim.» Bay Rhodes'un gözlerindeki bulut kayboldu. İnanabileceği, güveneceği bir şeydi bu. Yine Doktor Jameson'a döndü.</p>

  <p>«Özür dilerim, sözünüzü kestik.» Jameson devam etti:</p>

  <p>«Altı yüz seçkin atlıya ihtiyacımız var.» İkisi de asker olan John Willoghby ile Zuga Ballantyne'a baktı. «Bu işte size güveniyorum.» Willoughby başını sallarken Zuga kaşlarını çattı.</p>

  <p>«Bulawayo’dan yola çıkmayacağız. İngiliz Hükümetinden Bechuanaland'da, Transvaal sınırına yakın geçen demiryolu boyunca silahlı bir çevik kuvvet bulundurmak için izin aldım. Bu birlik Johannesburg'dan 180 kilometre uzakta olan Pitsani'de üstlenecek. Elli saatlik bir yolculuktan sonra Boerler direnmeye kalkışmadan orada olabiliriz.»</p>

  <p>Ralph o anda bu planın işlerliği olduğunu anlamıştı. Doktor Leander Starr Jameson'un efsanevi talihi de yaver giderse başarmaları için hiçbir neden yoktu. Matabeleland'ı Lobengula'nın elinden aldıkları gibi Transvaal'i de ele geçirebilirlerdi. Ne müthiş bir ödül olurdu bu! Rhodes'un kendi ülkesi Rodezya'ya eklenecek bir milyar sterlinlik altın. Bundan sonra her şey olasıydı... İngiliz Afrika’sı, koskoca bir kıta... Ralph emellerin bu genişliği karşısında suspus olmuştu.</p>

  <p>Planın tek aksak noktasına parmak basan yine Zuga Ballantyne oldu. «Kraliçenin hükümeti bu tutum karşısında nasıl bir davranış alacaktır? Bizi destekleyecekler mi? Onlar arkamızda olmadığı takdirde boşuna savaşmış olacağız.»</p>

  <p>«Ben Londra'dan kısa bir süre önce döndüm,» dedi Bay Rhodes. «Oradayken sömürgeler bakanı Bay Joseph Chamberlain'le yemek yedim. Johannesburg'daki tebamız konusunda o da bizler gibi düşünüyor. Almanlar Güney Afrika'ya müdahalelerinin yaratacağı tehlikeleri de çok iyi biliyor. Bay Chamberlain ile birbirimizi çok iyi anladığımız konusunda içinizde kuşku olmasın. Bu aşamada bundan fazlasını söyleyemem, bana güvenmelisiniz.»</p>

  <p>Eğer bu gerçekse, başarı olasılığı daha da arttı diye düşünüyordu Ralph. Hazırlıksız bir düşmanın yüreğini ani bir darbe, silahlı bir ayaklanma, İngiliz Hükümetine başvuru ve son olarak da ilhak.</p>

  <p>Ralph planlamayı dinlerken sonucun nasıl alınacağını düşünüyordu. Başarılı olunursa İngiliz Güney Afrika Şirketi ve De Beers Elmas Şirketi yeryüzünün en zengin ve en güçlü şirketleri olacaktı. Ralph öyle bir öfke nöbetine tutuldu ki ellerinin titremesini saklamak için masanın altına indirdi, ama yine de küçük kardeşine bakmaktan kendini alamıyordu.</p>

  <p>Jordan, Bay Rhodes'a öylesine çıplak bir hayranlıkla bakıyordu ki, Ralph masadaki herkesin bunu fark ettiğini düşünerek utancından ölecek gibi oldu. Ama bu kadar üzülmesine gerek yoktu. Herkes kendini planın büyüklüğüne kaptırmıştı. İçlerinde aksak noktaları arayan tek kişi Zuga Ballantyne'dı.</p>

  <p>«Doktor Jim, altı yüz adamın hepsini de Rodezya'dan mı toplayacaksınız?» diye sordu.</p>

  <p>«Gizlilik ve acele durum nedeniyle bunları Cape Colony'den ya da başka bir yerden toplayamayız. Sığır vebası servetlerini alıp götürdüğünden boğaz tokluğuna da olsa genç Rodezyalılar bize katılmak isteyeceklerdir. Bunların içinde Matabele’lerle savaşanlar da olacaktır.»</p>

  <p>«Ülkeyi güçlü kuvvetli erkeklerinden yoksun bırakmak akıllıca bir hareket mi sizce?»</p>

  <p>Bay Rhodes kaşlarını çatarak söze karıştı. «Bu yalnızca birkaç ay için olacak. Ortada korkacak bir düşmanımız yok, değil mi?»</p>

  <p>«Öyle mi dersiniz? On binlerce Matabele...»</p>

  <p>«Haydi, haydi,» diye Binbaşı Jameson araya girdi. «Matabele’ler yenilgiye uğramış ve dağılmış bir güruhtan başka bir şey değil. Benim yokluğumda bölgede Müfettiş olarak General St. John kalacak. O bakımdan hiç korkun olmasın.»</p>

  <p>«Bana bağlılıkları kesin olan iki yüz silahlı yerli polisim var.» dedi Mungo St. John, «Bütün büyük Matabele köylerine muhbirler yerleştirdim. Hayır, Binbaşım, size düşman olarak Pretoria'daki yaşlı Boerden başka kimsemiz olmadığını güvenle söyleyebilirim.»</p>

  <p>«General St. John gibi değerli bir insanın sözü benim için güvencedir,» diye Zuga Bay Rhodes'a döndü. «Bu birliği toplamanın ayrıntılarına girebilir miyiz? Elimizde ne kadar para var?» Ralph planlar yapan, tartışan adamların yüzlerini incelerken kendi babasının da en az onlar kadar hevesli ve aç göründüğünü fark edince şaşırdı. Ne söylerse söylesinler, ağızlarından ne çıkarsa çıksın aslında hepsi paradan söz ediyorlar, diye düşündü.</p>

  <p>Ralph birden Karroo çölünde yere çöküp Tanrıyı tanıklığa çağırarak bir yemin ettiğini hatırladı. Başını kaldırıp Bay Rhodes'la gözgöze gelmemeye çalıştı. Bu kez nefretini ve duygularını saklayamayacağım biliyordu. Bakışlarını önündeki konyak kadehinden ayırmadan kendini toparlarken düşünüyordu. Bu dev insanı çökertmenin bir yolu bulunursa, şirketini de yok etmek mümkün olamaz mıydı? Şirketin elinden hükümet güçleri ve Rodezya'nın her yanında sahip olduğu maden ruhsatları alınamaz mıydı?</p>

  <p>Ralph korkunç bir intikam dışında akıl almaz bir servete de sahip olmak için fırsatın ayağına gelmiş olduğunu düşünerek ürperdi. Komplo başarısızlığa uğrarsa ve işe karışan altın madenlerinin hisseleri düşerse, Corner House madencilik grubu, Rand Madenleri, Consolidated Maden.'eri de çöker giderdi.</p>

  <p>Johannesburg borsasında ustalıklı bir oyun insana milyonlarca sterilin kazandırabilirdi.</p>

  <p>Ralph Ballantyne o ana kadar aklına bile getirmediği böylesine büyük bir servet ve güce sahip olma olasılığı karşısında dehşetle titriyordu. Bu yüzden kendisine sorulan, soruyu da kaçırmıştı, başını kaldırdığında Bay Rhodes sorusunu ikinci kez tekrarlıyordu.</p>

  <p>«Ralph, nakliye işini düzenlemek için Kimberley'e ne zaman gidebilirsin diye sordum.»</p>

  <p>«Yarın.»</p>

  <p>«Sana güvenebileceğimizi biliyordum.»</p>

  <p>Ralph Kings Lynn'den en son çıkan kişi olmak için oyalanıyordu.</p>

  <p>Şimdi babasıyla verandada durmuşlar Bay Rhodes'un katır arabasının kaldırdığı tozlara bakıyorlardı. Ralph kapı direklerinden birine yaslanıp kollarını göğsünde kavuşturdu.</p>

  <p>«Percy'nin Boerler hakkındaki tahminlerine katılacak kadar saf değilsin, değil mi, baba?»</p>

  <p>Zuga kıs kıs güldü. «Ağır hareketli, kuşkulu, falan filan...» Başını salladı. «İyi ata binerler, iyi atıcıdırlar. Limpopo'nun güneyindeki bütün kabilelerle savaşmışlardır... »</p>

  <p>«Bizim askerlerle de,» diye Ralph hatırlattı. «Majuba Tepesi 1881. General Goiley ile doksan askeri tepede gömülüdürler, Boerler ise bir tek kişi bile kaybetmediler.»</p>

  <p>«İyi askerlerdir.» dedi Zuga. «Ama baskın ve sürpriz de bizden yana.»</p>

  <p>«Ne olursa olsun, bunun uluslararası bir korsanlık olduğunu kabul etmiyor musun, baba?» Ralph ağzındaki puroyu çıkartıp külünü silkeledi. «Bunun için elimizde haklı bir tek neden yok.»</p>

  <p>Ralph babasının yanağındaki yara izinin kemik beyazına dönüşmesine baktı. Bu onun ruhi durumunun hiç yanılmayan barometresiydi.</p>

  <p>«Anlayamıyorum,» dedi Zuga. Ama ikisi de çok iyi anladığını biliyorlardı.</p>

  <p>«Soygunculuk bu,» diye Ralph ısrar etti. «Hem de büyük çapta soygunculuk. Bir ülkeyi çalmayı planlıyoruz.»</p>

  <p>«Peki bu topraklan Matabele’lerden çaldık mı yani?»</p>

  <p>«O başkaydı.» Ralph gülümsedi. «Onlar dinsiz vahşilerdi, biz ise şimdi Hıristiyan komşularımızın hükümetini devirmeyi planlıyoruz.»</p>

  <p>«İmparatorluğun çıkarını düşününce...» Zuga’nın yüzündeki yara izi şimdi buz beyazından kızıla dönüşmüştü. «İmparatorluk mu. Baba?» Ralph hâlâ gülümsüyordu. «Yeryüzünde birbirlerine karşı dürüst olmaları gereken iki kişi varsa, bunlar biz ikimiziz. Gözlerimin içine bak ve bu iste bize imparatorluğumuza görev yapmanın verdiği tatmin dışında hiçbir çıkarı olmayacağını söyle.»</p>

  <p>Zuga oğluna bakmadan, «Ben bir askerim...» diye söze başladı.</p>

  <p>«Evet. Ama aynı zamanda sığır vebasından güçlükle sıyrılmış bir çiftçisin de. Beş bin baş hayvanı satabildin ama biz bunun yeterli olmadığını biliyoruz. Kaç para borca girdin, Baba?»</p>

  <p>«Otuz bin sterlin.»</p>

  <p>«Bu borçlarını ödeme umudun var mı?»</p>

  <p>«Hayır.»</p>

  <p>«Transvaal'i ele geçirirsek durum değişir, değil mi?»</p>

  <p>Zuga cevap vermedi, yara izi soldu.</p>

  <p>«Ben nedenlerimde yalnız olmadığımı öğrenmek istiyordum.» dedi Ralph.</p>

  <p>«Yani verilen görevi yapacak mısın?»</p>

  <p>«Sen hiç merak etme, Baba. Sana bu işten yakamızı rahatlıkla sıyırabileceğimize söz veriyorum.» Ralph dayandığı direkten doğruldu, seyislere atını getirmeleri için seslendi.</p>

  <p>Eyerden babasına bakınca ilk kez olarak yorgunluğun adamın gözlerinin yeşilini soldurduğunu farketti.</p>

  <p>«Oğlum içimizden birkaç kişi çabalarının ödülünü alıyorlar diye girişim soylu olmaktan çıkmaz. Biz İmparatorluğun hizmet kârlarıyız ve sadık hizmetkârlar haklı bir ücrete hak kazanırlar.»</p>

  <p>Ralph uzanıp babasının omzunu sıktı, sonra dizginleri kavrayıp akasya ormanlarına doğru sürdü atını.</p>

  <p>Demiryolu yamaçlardan çıkıyor, titiz bir yılan gibi eski fil yollarını izliyordu. Bu dev hayvanlar en yumuşak dönüşlü geçitleri ve en tatlı eğilimli tepeleri kendilerine yol yapmışlardı. Şişman baobab ağaçları ile sarıhumma ağaçları aşağıda Limpopo vadisinde kalmıştı, şimdi yükseklerde ormanlar daha doyurucu, hava daha temiz ve serindi.</p>

  <p>Ralph'ın ana kampı da demiryolu ile birlikte kapalı vadilerden birine taşınmıştı. Geceleri bir antilop sürüsü kampın hemen yanına kadar gelip otluyor, sabahları tepelerden tepelere bağrışan maymunların gürültüsüyle uyanıyorlardı. Demiryolu üzerindeki telgraf kulübesi yürüyerek on dakika ötedeydi. Kimberley'den rayları ve traversleri getiren lokomotif gazete ve diğer ihtiyaçlarını da getiriyordu.</p>

  <p>Herhangi bir acil durumda Cathy demiryolu ustabaşısı ile işçileri çağırtabilirdi. Kamp ise yirmi yerel Matabele tarafından korunmaktaydı. Ufak tefek Zulu sürücüsü Isazi kendisinin de en az yirmi Matabele ile eşdeğerde olduğunu söylemekteydi alçak gönüllülükle. Cathy'nin canı sıkılır ya da yalnızlık hissederse Harkness Madeni yalnızca otuz mil ötedeydi. Harry ve Vicky de her hafta sonu kendisini ziyaret etmeye söz vermişlerdi.</p>

  <p>«Biz de seninle gelemez miyiz, babacığım?» diye yalvardı Jonathan. «Ben sana yardım ederdim.»</p>

  <p>Ralph oğlunu kucağına aldı. «Birimizin kalıp annene bakması gerek. Bu iş için senden başka güvendiğim biri yok.»</p>

  <p>«Onu da bizimle alabiliriz ama.» Ralph karısı ile çocuğunu sokaklarda barikatlar ve Boer komandolarının kırsal bölgeleri yağma ettiği bu ülkede silahlı bir ayaklanmanın ortasında görür gibi oldu.</p>

  <p>«Çok iyi olurdu Jan Jan, ama yeni bebek ne olacak? Ya biz hepimiz buradan gitmişken leylek gelip kızkardeşini bırakmak için bir imza isterse?»</p>

  <p>Jonathan'ın yüzü asıldı. Bu henüz ortalarda olmayan ama her zaman sözü edilen kızkardeşten nefret, etmeye başlamıştı. Her heyecanlı planın önüne dikiliveriyordu, annesi de babası da her söze onu katmadan edemiyorlardı. Annesi Jonathan'a bakacağı yerde bütün gününü bir şeyler örerek dikiş dikerek, kendi kendine gülümseyerek geçiriyordu. Jonathan bu konuyu Isazi ile görüşmüş fikir değiştirdiklerini, yeni bebek istemediklerini leyleğe iletmek için bir yol araştırmıştı. Ama Isazi pek hevesli görünmemiş, kendisi için bir büyücüyle görüşeceğini söyleyip çocuğu atlatmıştı.</p>

  <p>«Peki, kız kardeşim gelip de anneme bakmaya başlayınca ben seninle gelebilir miyim?»</p>

  <p>«Bundan daha iyisini yapacağız o zaman evlat. Büyük bir vapurla bir deniz yolculuğuna ne dersin, ha?»</p>

  <p>«Vapuru ben yönetebilir miyim?»</p>

  <p>«Kaptan yardım etmene izin verir sanırım. Londra'ya gittiğimizde de büyük bir otelde kalırız ve annene dolu dolu armağan alırız.»</p>

  <p>Cathy işini bırakıp kocasına baktı.</p>

  <p>«Geri döndüğümüzde de Johannesburg'da büyük bir ev alırız,» dedi Ralph. «Parlak kristal avizeleri, mermer salonları olan koca bir konak. Ama şimdi haydi anneni öp de yatağına koş bakalım.»</p>

  <p>Cathy Jonathan'ı yatırdıktan sonra hamileliği ilerlemiş bir kadının kendine özgü yürüyüşüyle kocasının ateşin karşısında oturduğu yere geldi, ellerini erkeğin boynuna doladı, dudaklarını yanağına değdirdi. «Söylediklerin doğru mu, yoksa benimle alay mı ediyorsun?»</p>

  <p>«Uzun bir süredir çok cesur bir kız rolü oynadın, yeter artık. Sana düşlerine bile girmeyen bir ev alacağım.»</p>

  <p>«Avizeli mi?»</p>

  <p>«Ve operaya gideceğin bir arabasıyla.»</p>

  <p>«Operadan hoşlanıp hoşlanmayacağımı bilemiyorum, hiç gitmedim ki.»</p>

  <p>«Bunu Londra'da anlayacağız, değil mi?»</p>

  <p>«Ralph, öylesine mutluyum ki, şimdi hüngür hüngür ağlayabilirim. Ama neden şimdi? Her şeyi böyle birden değiştirecek ne oldu ki?»</p>

  <p>«Noel'den önce tüm yaşantımızı değiştirecek bir şey olacak. Zengin olacağız.»</p>

  <p>«Ben zengin olduğumuzu sanıyordum.»</p>

  <p>«Ben gerçek zenginlikten söz ediyorum... Robinson ve Rhodes gibi.»</p>

  <p>«Bana neler olduğunu söyleyebilir misin?»</p>

  <p>«Hayır, şunun şurasında Noel'e birkaç hafta kaldı.»</p>

  <p>«O kadar uzun süre mi uzak kalacaksın buradan? Seni çok özleyeceğim.»</p>

  <p>«Öyleyse konuşarak zamanımızı harcamayalım.» Ralph kalkıp karısını kucakladı ve yabani incir ağacı altındaki çadırlarına taşıdı.</p>

  <p>Sabahleyin Cathy'le Jonathan büyük yeşil lokomotife binen Ralph'a veda ediyorlardı.</p>

  <p>Cathy gürültüyü bastırmaya çalışarak, «Hep veda ediyoruz,» dedi.</p>

  <p>«Bu son,» diye Ralph söz verdi.</p>

  <p>Kocasının yakışıklılığı ve neşesi karşısında içi neşe doluyordu Cathy'nin, heyecandan konuşamıyordu.</p>

  <p>«İlk fırsatta dön bana.»</p>

  <p>«Bundan kuşkun olmasın.» Makinist bakır bir levyeyi çekti, bir buhar bulutu Ralph'ın sözlerini örttü.</p>

  <p>«Ne dedin? Ne dedin?» diye bağırarak koştu Cathy hareket eden lokomotifin ardından.</p>

  <p>«Mektubu kaybetme.»</p>

  <p>«Kaybetmem.» Cathy soluk soluğa durdu, cebinden çıkardığı beyaz dantelli mendili lokomotif dönemeçte kaybolana kadar salladı. Sonra Isazi'nin arabayla kendisini beklediği yere döndü. Arabanın deri kaplı arka koltuğuna oturunca Ralph'ın kendisine bıraktığı mühürlü zarfın yerinde olup olmadığına baktı. Zarfın üstünde, 'Telgrafımı aldığın zaman açılacaktır' diye yazıyordu.</p>

  <p>Cathy zarfı yine cebine sokacakken birden dudaklarını ısırdı, biraz duraksadı, sonra tırnağını kapağın kenarına sokup ikiye katlanmış kâğıdı çıkardı.</p>

  <p>Telgrafımı alınca hemen şu telgrafı çek</p>

  <p>Binbaşı Zuga Ballantyne,</p>

  <p>Bechuanaland Pitsani'de Rodezya Atlı Alayı Karargâhı.</p>

  <p><i>EŞİNİZ BAYAN LOUISE BALLANTYNE, AĞIR HASTA HEMEN KINGS LYNN'E DÖNÜN.»</i></p>

  <p>Cathy birden korkuya kapıldı. «Çılgın sevgilim, neler peşindesin yine?» diye mırıldandı.</p>

  <p>Alçak vadiye kurulu «Johannesburg kenti altın madeninin atölyelerinden görünüyordu. Atölye ve damı tenekeyle kaplanmıştı, beton zemin motor yağıyla kaplıydı. Teneke damın altı fırın gibi sıcaktı. İki yana yaslı camlardan giren yaz güneşi de gözleri kamaştıracak kadar parlaktı.</p>

  <p>«Kapıları kapatın,» diye emretti Ralph Ballantyne. Küçük gruptan iki kişi ayrılıp ağır kapıları alışkın olmadıkları bir güç harcayarak kapattılar, içerisi şimdi bir Gotik katedrali kadar loş olmuştu, demir duvarlardaki çatlaklardan giren güneş ışığında toz bulutları döne döne tavana yükseliyordu.</p>

  <p>Atölyenin ortasında kapaklarında 'Ağır Motor Yağı Net 44 galon’ yazılı elli tane sarı varil vardı.</p>

  <p>Ralph ceketini çıkardı, kravatını gevşetip kollarını sıvadı. Eline bir kiloluk bir çekiçle bir keski alıp en yakın varilin başına çöktü. Diğer dört adam da onu izlemek için çevresinde kümelendiler. Ralph birkaç vuruştan sonra yarısını açtığı kapağı geriye kanırttı. Zayıf ışıkta kapkaraydı yağ. Ralph kolunu dirseğine kadar yağa sokup muşambaya sarılı bir paket çıkardı. Paketi tezgâhın üzerine koyup açarken diğerlerinden heyecanlı mırıltılar yükseldi.</p>

  <p>«Son model Lee Metford tüfeği, dünyada bunun üstüne silah yoktur.»</p>

  <p>Tüfeği elden ele geçirdiler. Percy Fitzpatrick silahın sürgüsünü çekip denedi.</p>

  <p>«Kaç tane?»</p>

  <p>«Varilde on tane var. Elli varil.»</p>

  <p>«Peki ya diğerleri?» diye sordu Frank Rhodes. Ralph'ın Jordan'a benzemediği gibi o da kardeşine hiç benzemezdi. Uzun boylu, zayıf, çökük gözlü, çıkık elmacık kemikli, seyrek saçlıydı.</p>

  <p>«Beş hafta boyunca her hafta bu kadar getirebilirim.» Ralph ellerini bir parça üstüpüyle sildi.</p>

  <p>«Bundan daha çabuk getiremez misin?»</p>

  <p>«Siz bunları daha çabuk temizleyip dağıtabilir misiniz?» Ralph sorusuna bir cevap beklemeden Bay Rhodes'un kadınsı kardeşinden çok güvendiği Amerikalı maden mühendisi John Hays'e döndü.</p>

  <p>«Kesin bir eylem planı oluşturdunuz mu? Kimberley'e döndüğümde Bay Rhodes'un ilk soracağı şey bu olacak.»</p>

  <p>«İlk hedef olarak Pretoria kalesini ve cephaneliği ele geçireceğiz.» Ralph sigara paketinin altına notlar aldı.</p>

  <p>«Bulawayo'dan ne haber var?» diye sordu Frank Rhodes iki adamın konuşmaları sona erince.</p>

  <p>«Jameson'un altı yüz adamı silahlandı ve birer binek atı buldular. Ayın son günü güneye Pitsani'ye hareket edecekler.» Ralph ceketini giydi. «Bir arada görünmezsek daha iyi olur.»</p>

  <p>Her biri ile el sıkıştı, sıra Albay Frank Rhodes'a gelince, «Albay, siz de gereksiz yere telgraf çekmezseniz daha iyi olacak,» dedi. «Bu uydurma altın madeni hisseleri konusundaki telgraflarınız Transvaal polislerinin en aptalını bile kuşkulandıracak düzeye geldi. Şimdi ise Johannesburg telgrafhanesinde bir polis ajanı olduğunu artık kesin olarak öğrenmiş bulunuyoruz.»</p>

  <p>Frank Rhodes kaskatı bir sesle, «Gereksiz mesajlar iletilmemiştir efendim,» dedi.</p>

  <p>«Öyleyse son telgrafınıza ne buyrulur. Altı yüz kuvvetli hissedar borçlarım ödemeye hazır mı?» Ralph başka bir şey söylemeden dışarı çıktı, atını bağladığı yerden alıp kente doğru yola koyuldu.</p>

  <p>Elizabeth annesinin işareti üzerine masadan kalkıp çorba tabaklarını toplamaya başladı.</p>

  <p>«Çorbanı bitirmemişsin, Bobby,» dedi küçük kardeşine.</p>

  <p>«Aç değilim, Lizzie. Üstelik bir garip tadı var.»</p>

  <p>«Yememek için hep bir neden bulursun!» diye azarladı Elizabeth çocuğu. «O yüzden böyle bir deri bir kemik kaldın zaten, hiçbir zaman baban gibi uzun boylu, iriyarı olamayacaksın.»</p>

  <p>«Yeter Elizabeth!» dedi Robyn. «Çocuğu rahat bırak. Aç değilse yemesin, iyi olmadığını biliyorsun.»</p>

  <p>Elizabeth annesine bakıp Robert'in tabağını da diğerlerinin yanına koydu. Kızlardan hiçbirinin tabağında yemek bırakmasına izin verilmemişti, hatta sıtmadan mideleri bulanırken bile. Ama Elizabeth, Robyn'in oğluna düşkünlüğünün neden olduğu haksızlıklara itiraz etmemeyi de öğrenmişti artık. Bir eline gaz lambasını a'ıp mutfak kulübesine gitti.</p>

  <p>«Bir koca gerek buna,» diye Juba başını salladı. «Yatağında bir erkek, göğsünden de emzireceği bir bebek gerek buna. İşte o zaman yüzü gülecektir.»</p>

  <p>«Saçmalama Juba. Buna zaman var daha. Burada çok önemli işler yapıyor, onu bırakamam. Okul bitirmiş doktor kadar iyi.»</p>

  <p>«Bulawayo'dan gelen gençleri yüzlerine bakmadan geri gönderiyor.»</p>

  <p>«Evet, akıllı ve ciddi bir kızdır,» dedi Robyn. «Bir sırrı olan kederli bir kız o.»</p>

  <p>«Juba, her kadın ömrünü bir erkeğin kapatması olarak geçirmek istemez.»</p>

  <p>Juba yılmadan, «Çocukluğunu hatırlıyor musun?» diye devam etti. «Ne kadar zekiydi, sabah çiyini emmiş bir çiçek gibi nasıl da sevinçle parıldardı.»</p>

  <p>«Şimdi büyüdü artık.»</p>

  <p>Juba başını salladı. «Ben önce Vicky ile evlenen o madenciye tutuldu sanmıştım. Ama değilmiş. Vicky'nin düğününde güldü, aşkını elden kaçırmış birinin kahkahaları değildi onlar. Başka biri ya da başka bir şey olacak.»</p>

  <p>Robyn itiraz edecekti ki kapının dışında, karanlıkta heyecanlı sesler duyuldu. Hemen ayağa kalktı.</p>

  <p>«Ne oluyor orada? Elizabeth, sana soruyorum.» Elizabeth elindeki feneri sallayarak koştu.</p>

  <p>«Anne! Anne! Çabuk gel!» Kız koşa koşa içeri girdi.</p>

  <p>«Sakin ol kızım.» Robyn kızın omuzlarını tuttu, Elizabeth derin bir soluk aldı.</p>

  <p>«Köyden ihtiyar Moses gelmiş... kilisenin yanından yüzlerce atlı askerin geçtiğini söylüyor.»</p>

  <p>«Juba, Bobby'nin ceketini al.» Robyn yünlü şalına sarındı, kapının ardından bastonunu aldı. «Elizabeth, feneri ver bana!»</p>

  <p>Robyn ailesinin basma geçip kiliseye doğru yürüdü. Oraya vardıklarında küçük alanın battaniyelere sarınmış gölgelerle dolu olduğunu gördüler.</p>

  <p>«Hastaneden çıkıyorlar!» diye Juba öfkeyle bağırdı. «Yarın .. hepsi yine hasta olacaklardır.»</p>

  <p>«Engel olamazsın. Merak dediğin her şeyden üstündür. İşte işte, anne! Bak!»</p>

  <p>İki tepenin arasından askerler görünmüştü, ikişer atlı yan yana olmak üzere ardarda geliyorlardı. Geniş kenarlı şapkalarının altından yüzleri seçilmiyordu ama herbirinin omzunda suçlayıcı bir parmak gibi bir namlunun yükseldiği görülüyordu. Hiç ses çıkarmamaları çok garipti. Kimse bir fısıltıdan daha yüksek Konuşmuyor safları sıklaştırmaları için emirler verilmiyor, alışılagelmiş. «Dikkat çukur!» uyarıları yapılmıyordu. Yürüyüş kolunun başı kilisenin altındaki sapağa gelince güneye doğru giden eski araba yoluna saptı.</p>

  <p>«Kim bunlar?» diye sordu Juba. «Hayalete benziyorlar.»</p>

  <p>«Hayalet falan değil,» dedi Robyn. «Jameson'un teneke askerleri bunlar. Yeni Rodezya Atlı Alayı olacak.»</p>

  <p>Elizabeth de fısıltıyla, «Peki neden eski yola saptılar ve neden gece yürüyüşü yapıyorlar?» diye sordu.</p>

  <p>«Bu işte Jameson'un ve efendisinin parmağı vardır da ondan.» Robyn feneri başının üstüne kaldırıp yüksek sesle, «Nereye gidiyorsunuz?» diye seslendi.</p>

  <p>Biri, «Oraya gidip ne kadar uzak olduğunu öğreneceğiz, hanımefendi,» dedi. Birkaç kişi kıs kıs güldü, askerler duraklamadan yollarına devam ettiler.</p>

  <p>Kolun ortasında katırlar tarafından çekilen yük arabaları vardı. Bunların ardında sekiz tane iki tekerlekli arabanın üzerine Maksim makineli tüfekleri yerleştirilmişti. Daha sonra üç hafif sahra topu geliyordu. Arabalardan sonra yine ikişer atlı kolu tamamlıyordu.</p>

  <p>Hepsinin kilisenin önünden geçmesi yirmi dakika sürmüş, arkalarında derin bir sessizlik bırakmışlardı. Hastalar birer ikişer ağaçlar arasındaki kulübelerine dönerken Robyn ile ailesi de eve döndüler. Juba Bobby'yi kucağından indirdi, oğlan içeri girdi. Juba da arkasından girecekken Robyn kadını durdurdu. İki kadın birbirlerine duydukları dostluk ve sevginin sıcaklığıyla bir süre durup karanlık içinde atlıların kayboldukları noktaya baktılar.</p>

  <p>«Ne kadar güzel!» diye mırıldandı Robyn. «Yıldızları hep dost kabul etmişimdir. O kadar sabit ve unutulmaz şeylerdir ki. Bu gece de ne kadar yakın görünüyorlar.» Yıldızları toplamak istermiş gibi elini havaya uzattı. «İşte Orion, şu da Boğa.»</p>

  <p>«Ve Manatassi'nin Dört Oğlu,» dedi Juba. «Zavallı bebekler.» Robyn Juba'yı kucakladı. «Aslında yıldızlar hep aynı ama biz onları başka başka adlar altında tanıyoruz. Siz o dört beyaz yıldıza Manatassi'nin Oğulları diyorsunuz, biz ise Haç deriz. Güney Haçı.»</p>

  <p>Juba’nın birden titrediğini hissetti. «Ne oldu, küçük Kumrum?» diye sordu.</p>

  <p>«Hava soğuk, haydi içeri girelim.» Juba yemek bitene kadar pek konuşmadı, ama Elizabeth çocuğu yatmaya götürünce, «Nomusa, köye gitmeliyim,» dedi.</p>

  <p>«Juba, daha yeni geldin. Neden, bir şey mi var?»</p>

  <p>«İçimde kocamın bana ihtiyacı varmış gibi bir his var, Nomusa.»</p>

  <p>«Erkekler,» diye Robyn göğüs geçirdi. «Şunlardan bir kurtulabilseydik ne iyi olurdu. Biz kadınlar dünyayı yönetseydik her şey ne kadar yolunda giderdi.»</p>

  <p>Oğlunu göğsüne bastıran Tanase, «İşte işaret,» dedi. Kulübenin ortasındaki açık ateşten yükselen alevlerin ışığında gözleri bir kafatasına gömülmüş gibi gölgede kalmıştı. «Umlimo'nun kehanetleri hep böyledir işte. Olaylar geliştikçe anlam ortaya çıkar.»</p>

  <p>Bazo basını salladı. «Öğle karanlığında kanatlar, başları böğürlerine gelecek biçimde dönmüş sığırlar ve şimdi de...»</p>

  <p>«Şimdi de haç boynuzsuz hayvanları yedi... atlılar karanlıkta güneye gittiler. Beklediğimiz üçüncü işaret bu. Atalarımızın ruhu artık ileri gitmemizi istiyor, bekleme dönemi sona erdi.»</p>

  <p>«Küçük anne, ruhlar sözlerinin anlamını açıklaman için seçtiler seni. Sen olmasaydın beyaz adamların o dört büyük yıldıza ne ad verdiklerini bilemeyecektik. Şimdi ruhlar senden başka bir şey istiyorlar. Onların nerede olduklarını ve Khami'de kaç kişi bulunduğunu bilen bir sen varsın.»</p>

  <p>Juba kocasına bakarken gözleri dolmuş, dudakları titriyordu. Gandang konuşması için başını salladı.</p>

  <p>«Namusa var,» diye fısıldadı kadın. «Benim için anneden de, kızkardeşten de üstün olan Nomusa. Köle gemisinde zincirimi kesen…»</p>

  <p>«O düşünceleri at kafandan,» dedi Tanase yumuşacık bir sesle. «Onlara yer yok şimdi. Misyonerlikte başka kim var, onu söyle.»</p>

  <p>«Elizabeth var, benim sevgili kederli Lizzie’ın ve kucağımda taşıdığım Bobbie.»</p>

  <p>«Başka?»</p>

  <p>«Başka kimse yok.»</p>

  <p>Bazo babasına baktı.</p>

  <p>«Misyonerliktekilerin hepsi senin. Ne yapılması gerektiğini biliyorsun.»</p>

  <p>Gandang başını salladı, Bazo yine annesine döndü. «Sevgili anam, bana Bakela ile kadınından söz et. Ondan ne haber var?»</p>

  <p>«Geçen hafta Kings Lynn'deki büyük evdeydi. O ve Bakela, Açık ve Güneşli Gökler Getiren.»</p>

  <p>Bazo Gandang'ın arkasında oturan reislerden birine döndü.</p>

  <p>«Suku!»</p>

  <p>Reis bir dizi üstünde doğruldu. «Buyur Baba!»</p>

  <p>«Bakela ile kadını senindir. O işi bitirince Hartley Tepelerine gidip oradaki madencileri al. Orada üç erkek, bir kadın ve dört encik var.»</p>

  <p>«Nkosi Nkulu!» Adam Bazo'ya Kral dediğinde kimse itiraz etmemişti.</p>

  <p>«Küçük anne, Henshaw ile Nomusa'nın kızı olan kadını neredeler?»</p>

  <p>«Nomusa kızından üç gün önce mektup aldı. Demiryolu inşaatındaymış. Chawala bayramında bir çocuk doğuracak. Çok mutlu.»</p>

  <p>«Peki ya Henshaw?»</p>

  <p>«Mektupta erkeğinin yanında olduğunu yazıyordu. Henshaw hâlâ orada olabilir.»</p>

  <p>«Onlar benim,» dedi Bazo. «Onlar ve demiryolu inşaatında bulunan beş beyaz. Ondan sonra araba yolundan geçip Antelop Madenindeki iki erkekle bir kadın ve üç çocuğu öldüreceğiz.» Bazo komutanlara görevlerini teker teker bildirdi. Hepsine birer çiftlik düşüyordu; telgraf telleri kesilecek, yerli polisler öldürülecekti, bütün yollar taranacak, silahlar toplanacak, hayvanlar alınıp götürülecekti. Sözlerini bitirince kadınlara döndü.</p>

  <p>«Tanase, sen bizim bütün kadınlarınızla çocuklarımızın senin önderliğinde Matopos tepelerine, eski mağaralara gitmelerini sağlayacaksın. Birbirlerinden ayrı küçük gruplar oluştursunlar, küçük çobanlar da tepelerde beyazları beklesinler. Kadınlar bizimkilerden yaralananlar için merhem kaynatsınlar.»</p>

  <p>«Nkosi Nkulu!» Tanase gururunu ve çılgıncasına sevincini göstermemeye çalışıyordu. Diğer reisler gibi o da kocasına 'Kral' demişti.</p>

  <p>«Chawala gecesi Mashobene'nin, Mzilikazi’nin ve Lobengula’nın kızları ve oğulları geleneksel olarak İlk Meyve Bayramını kutlarlar,» dedi Bazo. «Bu yıl toplayacağımız mısır yok, çekirgeler bizim için hepsini topladılar. Genç savaşçılar çıplak elleriyle bu yıl karasığırları da öldüremeyecekler, onları da veba aldı elimizden. O yüzden bu Chawala mehtabının çıktığı gece başlasın her şey. Fırtına bütün şiddetiyle essin. Gözler kanlansın. Matabele gençleri kanat takıp uçsunlar!»</p>

  <p>«Cii!» diye bağırdı Suku. «Cii!» diye yaşlı Babiaan savaş çığlığını tekrarladı. Hep birlikte üzerlerine çöken savaş çılgınlığı ile bağırarak ateşin çevresinde dönmeye başladılar.</p>

  <p>Cephane nakli işin en çok zaman alan bölümüydü ve Ralph da bu iş için ancak yirmi güvenilir adam bulmuştu.</p>

  <p>Her demir kutuda on bin mermi vardı. Bunlar açılacak, yüzer mermi yeniden mumlu kâğıtlara sarılacak, bunlar da tenekeler içine yerleştirildikten sonra yağ varillerinin altına konulacaktı. Ralph işin yapıldığı De Beers Madeninden birkaç saatliğine olsa da kurtulduğuna seviniyordu.</p>

  <p>Aaron Fagon sırtında paltosu .elinde şapkası kendisini bürosunda bekliyordu.</p>

  <p>«Gizli işler çeviren bir adam olup çıktın, Ralph. Neler olup bittiğini bana söylemeyecek misin?»</p>

  <p>«Yakında öğrenirsin. Ben senden bu adamın gerçekten güvenilir ve çenesini tutmasını bilen biri olup olmadığını öğrenmek istiyorum.»</p>

  <p>«Kızkardeşimin büyük oğludur.» Ralph sakinleşmek için purosunu yaktı.</p>

  <p>«Çok iyi, ama çenesini tutmasını bilir mi?»</p>

  <p>«Hayatımı ortaya koyabilirim.»</p>

  <p>«Bunu yapmak zorunda kalabilirsin. Haydi gidip bu zümrüdü anka kuşunu görelim bakalım.»</p>

  <p>David Silver pembe yüzlü, burnundan takma altın gözlüklü, briyantinli saçları ortadan ayrılmış, şişmanca bir gençti. Aaron dayısına aşırı saygı gösteriyor, konukların rahat etmeleri için didiniyor, koltuklarının ışık arkalarından gelecek biçimde olmasına dikkat ediyor, yanlarına birer sehpa ile birer fincan çay ve kül tablası yerleştiriyordu.</p>

  <p>Masasının yanına otururken alçak gönüllülükle, «Hint çayıdır,» dedi. Sonra parmaklarını birleştirdi, dudaklarını büzdü ve bir beklenti havasıyla Ralph'a baktı.</p>

  <p>Ralph istediklerini anlatırken de sık sık başını sallıyor, konuğunu teşvik etmek istermiş gibi sesler çıkarıyordu.</p>

  <p>Ralph sözünü bitirince, «Bay Ballantyne, biz borsacılar buna elde olmayan bir malı ilerde teslim etmek üzere satmak deriz. Çok olağan bir alışveriştir bu.»</p>

  <p>Aaron Fagan oturduğu yerde ezilip büzülerek, «David, Bay Ballantyne'ın bunları bildiğine eminim...» diye mırıldandı. «Hayır, hayır.» Ralph elini kaldırdı. «Aaron, bırak Bay Silver sözünü tamamlasın. Anlatacaklarının çok aydınlatıcı olacağına eminim.» Ralph'ın gözleri neşeyle parıldıyorsa da, yüzü çok ciddiydi. David Silver bunu anlamayarak sözüne devam etti.</p>

  <p>«Bu kısa süreli spekülatif bir anlaşmadır. Böyle bir şeye girmek isteyen müşterilerime bunu özellikle belirtirim. Doğrusunu isterseniz Bay Ballantyne, ben bu tür işlerden hoşlanmam. Borsanın yasal yatırım yolu olduğuna, sermayenin yasal girişimle karşılaşıp eşleşeceğine inanırım. Sporseverlerin ne idüğü belirsiz atlara oynadıkları kumar yarışları olmamalı borsacılık.»</p>

  <p>«Bu çok soylu bir düşünce,» dedi Ralph.</p>

  <p>«Şimdi konuya girelim öyleyse. Bir kimse pazara girer ve belirli bir şirketin elinde olmayan hisse senetlerini, cari piyasa fiyatları altında ve ilerki bir tarihte, ki bu genellikle bir ilâ üç aydır, teslim edilmek üzere satmayı taahhüt eder.»</p>

  <p>«Buraya kadar anladım sanırım.»</p>

  <p>«Bunu yapan kişi hisselerin kendisinin teslim tarihinden önce düşeceğine inandığı için bu oyuna girmektedir. Onun açısından hisselerin değeri ne kadar düşerse kendi kârı da o kadar yüksek olacaktır.»</p>

  <p>«Bedava para kazanmanın bir yolu desenize!»</p>

  <p>«Ama diğer yandan hisse senetlerinin değeri yükselecek olursa bu oyunu oynayan kişi çok ağır bir zarara girecektir. Satın alana verdiği sözde durmak için piyasadan yüksek fiyatlı hisse senedi toplayacak ve kuşkusuz bunu önceden kararlaştırılmış düşük fiyattan satacaktır.»</p>

  <p>«Elbette!»</p>

  <p>«Müşterilerimi bu tür oyunlardan neden korumaya çalıştığımı bilmem anlatabildim mi?»</p>

  <p>«Dayınız bana sizin hesabınızı bilen bir insan olduğunu söylemişti.»</p>

  <p>David Silver kendinden pek memnun görünüyordu. «Bay Ballantyne. şu anda piyasada iyimser bir hava var. Witwatersland şirketlerinin bazılarının yılın bu mevsiminde epey yüksek kâr ettiklerini duydum. Bence şu an altın hissesi satacak değil, alacak zamandır.»</p>

  <p>«Bay Silver, ben müthiş karamsar bir insanım.»</p>

  <p>«Pekâlâ.» David Silver sıradan insanların inatçılığına alışmış bir üstün yaratık gibi göğüs geçirdi. «Peki, ne istediğinizi bana tam olarak söyleyebilir misiniz, Bay Ballantyne?»</p>

  <p>«İki şirketin henüz elimde olmayan hisselerini satmak istiyorum. Consolidated Goldfields ve İngiliz Güney Afrika Şirketi.» David Silver'in yüzüne kederli bir ifade yerleşmişti. «Borsanın en güçlü şirketlerini seçmişsiniz, Bay Ballantyne. Bunlar Bay Rhodes'un şirketleridir. Bir rakam düşünmüş müydünüz, efendim? Piyasada bu şirketlerin satılacak veya alınacak asgari hisse senedi yüz hissedir...»</p>

  <p>«İki yüz bin,» dedi Ralph.</p>

  <p>«İki yüz bin sterlin mi?» David Silver'in soluğu kesilmişti.</p>

  <p>«İki yüz bin hisse.»</p>

  <p>«Bay Ballantyne,» David Silver'in yüzü bembeyazdı şimdi. «İngiliz Güney Afrika şu anda 12 sterlin, Consolidated de 8. İki yüz bin hisse satarsanız... bu iki milyon sterlinlik bir alışveriş olur.»</p>

  <p>Ralph başını salladı. «Hayır hayır! Beni yanlış anladınız.»</p>

  <p>«Tanrıya şükürler olsun!» David Silver'in pembe yanakları biraz renklendi.</p>

  <p>«Ben toplam iki yüz bin hisse demedim. Herbir şirketin iki yüzer bin hissesini kastediyorum. Toplam dört milyon sterlin eder.»</p>

  <p>David Silver öylesine bir çeviklikle havaya sıçradı ki iskemlesi devrilip duvara çarptı, bir an adamın arkasına bakmadan kaçacağını sandılar.</p>

  <p>«Ama... ama...» Başka bir şey söylemedi.</p>

  <p>«Oturun,» dedi Ralph. Adam bitkin bir halde oturdu.</p>

  <p>«Sizden bir depozito istemem gerekecek,» diye Silver son bir çaba daha gösterdi.</p>

  <p>«Ne kadar?»</p>

  <p>«Kırk bin sterlin.»</p>

  <p>Ralph çek defterini açtı, David Silver'in kalemlerinden birini alıp yazmaya başladı. Sıcak odada Ralph arkasına yaslanıp kurutmak için çeki sallayana kadar kalemin ucu kâğıda sürtülürken çıkan hışırtıdan başka bir ses işitilmedi.</p>

  <p>«Bir şey daha var,» dedi Ralph. «Bu dört duvar dışında kimse bu işi benim yaptığımı bilmeyecek.»</p>

  <p>«Size söz veriyorum.»</p>

  <p>«Sözün yanında can da gider,» diyen Ralph adama çeki verirken gözlerinin içine baktı. Gözleri öylesine yeşildi ki David Silver ürpermekten kendini alamadı.</p>
</body>
</html>
