<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <p>General Mungo St. John gece yarısı uyandırılmıştı. Üzerinde geceliği olduğu halde Ten Mile Drift'teki alışveriş noktasından kaçan bir melez hizmetçinin anlattıklarını dinlemişti. Cinayetler ve yakmalarla dolu bir hikayeydi bu ve adamın soluğu içki kokuyordu.</p>

  <p>«Sarhoş bu,» dedi Mungo St. John. «Götürün ve bir temiz dövün.»</p>

  <p>İlk beyaz şafaktan üç saat önce girdi kente. Bacağından mızraklanmış, kolu kalkan darbesiyle iki yerinden kırılmıştı. Sağlam koluyla atının boynuna sarılmıştı.</p>

  <p>«Matabele’ler ayaklandılar!» diye bağırdı. «Çiftlikleri yakıyor...» Adam birden bayılıp yere yuvarlandı.</p>

  <p>Günün ilk ışıklarıyla birlikte pazar alanının ortasına elli araba bir halka biçiminde yerleştirilmişti. Kasabanınçocuk ve</p>

  <p>kadınları bu emniyetli bölgeye yerleştirilmişler, burada sargı bezi yapıyorlar, mermi dolduruyorlar, bir kuşatmaya karşılık</p>

  <p>ekmek pişiriyorlardı. Dr. Jameson'un kendisiyle birlikte tutsaklığa götürmediği birkaç kişi hemen bir birlik oluşturdular, hepsine at, ve silah sağlandı.</p>

  <p>Mungo St. John bu kargaşalığın ortasında melez sürücülü hızlı bir açık araba ele geçirmiş, atlıların en iri yarılarını toplamış ve Müfettiş olarak yetkisini kullanmıştı.</p>

  <p>«Beni izleyin!»</p>

  <p>Şimdi Khani Misyonerlik Merkezinin üzerindeki tepede dizginleri çekip yolun en dar olduğu yerden baktı.</p>

  <p>«Tanrıya şükürler olsun!» Misyonerliğin sazdan damları olduğu gibi duruyordu.</p>

  <p>Atlar yokuş yukarı çıktıklarından soluk soluğa kalmışlardı, araba da Mungo'dan en az iki yüz adım gerideydi. Araba kendisine yetişince Mungo, katırlara bir soluk payı tanımadan, «Birlik, ileri!» diye bağırdı ve atını yoldan aşağı sürdü. Robyn St. John laboratuvar olarak kullandığı kulübede çalışıyordu, gelen atlıların başındaki adamı tanıyınca ellerini kalçalarına dayadı, çenesini öfkeyle kaldırdı.</p>

  <p>«Bu rahatsız edilmeyi neye borçluyum, efendim?»</p>

  <p>«Hanımefendi, Matabele kabilesi ayaklandı. Kadın ve çocukları öldürüyorlar, evleri yakıyorlar.»</p>

  <p>Tam o anda Robert dışarı çıkıp eteklerine sarıldığından Robyn çocuğu korumak istercesine bir adım geriledi. «Matabele’ler benim dostumdur. Onlardan korkmama gerek yok. Burası benim evim ve evimi de terketmem.»</p>

  <p>«Hanımefendi, sizin bu engelleyici tartışmanızla kaybedecek zamanım yok.» Mungo St. John üzengileri üstüne doğruldu. «Elizabeth!» Kız evin kapısında göründü. «Matabele’ler ayaklandılar. Hepimiz büyük bir tehlike içindeyiz. Ailenin ihtiyacı olacak şeyleri toplaman için yalnızca iki dakikan var...»</p>

  <p>«Onu dinleme, Elizabeth!» diye bağırdı Robyn. «Hiçbir yere gitmiyoruz.»</p>

  <p>Mungo atını birden mahmuzladı, geri geri laboratuvar kapısına kadar gitti, Robyn niyetini anlamadan birden eğilip kadını kucaklayıp kaldırdı. Sonra onun debelenmesine aldırış etmeden götürüp arabanın arka koltuğuna attı.</p>

  <p>«Hanımefendi, orada sakin sakin oturmayacak olursanız, sizi bağlatırım. Bu da sizin için çok onur kırıcı bir şey olur.»</p>

  <p>«Seni hiç bağışlamayacağım.» Ama Robyn erkeğin sözünü tutacağını anlamıştı.</p>

  <p>«Robert!» diye Mungo oğluna emretti. «Çabuk annenin yanına koş bakayım!»</p>

  <p>Çocuk koşup arabaya bindi.</p>

  <p>«Elizabeth! Çabuk ol, kız. Hepimizin hayatı çabukluğa bağlı artık.»</p>

  <p>Elizabeth sırtında bir torbayla kulübeden dışarı koştu.</p>

  <p>«Aferin!» Mungo St. John kıza bakıp gülümsedi. Öylesine güzel ve aklı başındaydı ki. İçlerinde en çok onu severdi zaten. Kızın arabaya binmesine yardım edip atına atladı.</p>

  <p>Konvoy araba en arkada olduğu halde yola koyuldu. Önde iki sıra halinde on atlı, onlardan beş at boyu ilerde de Mungo. St. John gidiyordu. Elizabeth, hem heyecanlanmıştı, hem de korkuyordu. Misyonerliğin tekdüze yaşantısından ne kadar değişikti her şey. Silahlı erkekler, herbirinde sezilen gerilim, çevrelerinde kendilerini tehdit eden bilinmeyen tehlike, ölüm vadisinden sevdiği kadını kurtarmak için geçen sadık koca. Birliğin: başında ne kadar soylu ve yürekli bir görünüşü vardı... Dönüp arabaya baktığında nasıl da dünyayı umursamazmış gibi gülümsüyordu. Onunla boy ölçüşebilecek bir tek erkek vardı yeryüzünde... Ralph Ballantyne yalnızca kendisini kurtarmak için gelmiş olsaydı! Ama bunu düşünmek bile günah sayılırdı. Elizabeth düşünceyi kafasından kovup arkasına baktı.</p>

  <p>«Anne bak!»</p>

  <p>Misyonerlik yanıyordu. Kilisenin sazdan damından alevler yükselmekteydi. Evlerinden de kara bir duman çıkıyordu. Ağaçlar arasında küçük kara insanlar ellerinde meşalelerle her ta:rafı ateşe vermekteydiler. Biri meşalesini kliniğin damına fırlattı.</p>

  <p>«Kitaplarım,» diye mırıldandı Robyn. «Bütün kağıtlarım. Yaşamım boyunca yaptığım tüm çalışmalar.»</p>

  <p>«Bakma, anne,» Elizabeth annesinin yanına büzüldü, yollarını kaybetmiş çocuklar gibi birbirlerine sarıldılar.</p>

  <p>Küçük konvoy geçidin üst başına varmıştı; yorgun atlar durup dinlenmeden yokuş aşağı inmeye başladıklarında yolun iki tarafından Matabele saldırısı başladı. Savaşçılar otlar arasından iki kara dalga halinde çıkmışlardı, savaş çığlıkları dimdik bir dağdan yuvarlanan çığ gibi giderek büyüyordu.</p>

  <p>Atlılar silahlarının horozları çekilmiş, dipçikleri dizlerine dayanmış bir halde olmalarına rağmen Matabele saldırısı öyle hızlı oldu ki, ancak bir el silah atılabildi. Bu silah sesi bu kara insan dalgası üzerinde etkili olmadı, atlar korku ile şaha kalkarlarken biniciler alaşağı edilip on kere yirmi kere mızraklandılar. Savaşçılar kan tutkusuyla kendilerinden geçmişlerdi. Tilkinin leşini parçalayan köpekler gibi cesetler üzerinden inmiyorlardı.</p>

  <p>Terden sırılsıklam kesilmiş dev bir savaşçı melez sürücüyü bacağından yakalayıp yere çekti. Adam daha yere düşmeden başka bir savaşçı mızrağını saplamıştı bile.</p>

  <p>Hepsinden beş boy ilerde olan Mungo St. John saldırıyı atlatabilmişti. Yan tarafından bir mızrak darbesi yemişti, şimdi bacağından ve çizmesinden sızan kanı yere damlıyordu.</p>

  <p>Yine de eyer üstünde dimdik oturup arkasına bakıyordu. Matabele’lerin başları üzerinden Robyn'le gözgöze geldi. Bir anlık bakışmadan sonra atını çevirdi kara savaşçılardan oluşan kitle üzerine sürdü. Atın başını tutmak isteyen bir yerlinin yüzüne bir el ateş ettiği anda öteki yanda bir Matabele mızrağını Mungo St. John'nun koltuk altına soktu.</p>

  <p>«Buradayım, merak etme sevgilim...» Ama o anda karnına bir mızrak saplandı. Atı da yediği bir çelik darbesiyle yıkılırken yere yuvarlandı. Ama Mungo St. John inanılmaz bir biçimde tabancası elinde olarak doğruldu. Gözünü örten bez de bu arada düşmüş, bomboş göz çukuru öyle garip parıltıyla yanıyordu ki, savaşçılar bir an geri çekildiler. Mungo St. John göğsünden ve karnından kanlar akarak bir an durdu ortalık yerde.</p>

  <p>Gandang kalabalığın arasından sıyrılınca ortalığa sessizlik çöktü. İki adam uzun bir saniye birbirlerine baktılar, Mungo tabancasını kaldırmak istedi ama gücü yoktu artık; Gandang çelik mızrağı Mungo St. John'un göğsünün ortasına sapladı, çeliğin sivri ucu adamın sırtından bir karış dışarı fırladı.</p>

  <p>Gandang yere devrilen adamın göğsüne ayağıyla basıp mızrağını çekti. Cesetten bataklığa saplanan bir çizme çekilirken çıkan bir emme sesi geldi. Bu bir tek sesten sonra sessizlik yine devam etti. Sessizlik savaş çığlıklarından ve ölmek üzere olan adamların inlemelerinden bin kat kötüydü.</p>

  <p>Yerliler arabanın çevresini sarmışlardı şimdi. Savaşçılar birer birer başlarını kaldırıp açık arabanın içindeki kadınla kıza baktılar. Gözlerinde savaş çılgınlığı parıltısı vardı, kollan göğüsleri ve yüzleri kanla kızıla boyanmıştı. Hafif bir esintide sallanan otlar gibi titreşiyorlardı. Arkalarda biri mırıldanmaya başladı, ancak mırıltı yayılmadan Robyn St. John ayağa kalkıp arabanın üstünden kalabalığa baktı. Mırıltı kesildi.</p>

  <p>Robyn uzanıp dizginleri aldı. Matabele’ler kadına bakıyorlar, ama yerlerinden kıpırdamıyorlardı. Robyn dizginleri salladı, katırlar ağır ağır hareket ettiler.</p>

  <p>Mzilikazi’nin oğlu Gandang yoldan çekildi, savaşçıları da arabaya yol açtılar. Katırlar açılan yoldan ilerlediler. Robyn dizginleri sımsıkı kavramış, gözlerini ileri dikmişti. Yalnızca bir kere, Mungo St. John'un yanından geçerken eğilip kocasına baktı, sonra gözlerini yine ileri çevirdi.</p>

  <p>Araba ağır ağır indi yokuşu, Elizabeth arkasına baktığında yol bomboştu.</p>

  <p>«Gittiler anne,» diye mırıldanırken Robyn'in sessiz hıçkırıklarla titrediğini farketti.</p>

  <p>Elini annesinin omuzlarına attı, bir an birbirlerine dayandılar.</p>

  <p>«Korkunç bir insandı, ama Tanrı beni bağışlasın onu çok severdim,» diye mırıldandı Robyn. Sonra doğrulup katırları Bulawayo'ya doğru tırısa kaldırdı.</p>

  <p>Ralph Ballantyne geniş araba yolu yerine tepelerin arkasındaki daha kısa ama daha engebeli yoldan geçerek bütün gece at sürdü. Yedek atlara demiryolu kampından aldığı yiyecek ve battaniyeleri yüklemişti. Tüfeği horozu çekilmiş bir halde kucağındaydı. Her yarım saatte bir atı durduruyor, yıldızlarla bezenmiş gökyüzüne üç el ateş ediyordu. Evrensel çağrı işareti. Silah sesinin yankıları sona erince eyerin üstünde doğrulup dikkatle dinliyor, çığlıklarıyla bozkır sessizliğini parçalıyordu.</p>

  <p>«Jonathan! Jonathan!»</p>

  <p>Bir şeyi özleyerek dinlediğin zaman orman seslerinin nasıl bir insan yavrusunun ağlamasını andırdığı inanılmazdı. Bir kuş ötüşü, bir yaban hayvanının mırıltısı, hatta rüzgârda ağaçların uğultusu bile Ralph'ı eyerinde doğrulmaya yetiyordu. Öğleden bir saat sonra Zuga'nın fili öldürdüğü yerde durup Harkness Madenine baktı.</p>

  <p>Binalar yakılmıştı. Harry Mellow'un Vicky için yaptırdığı evin duvarları hâlâ ayaktaydı ama pencereleri bir kurukafa gözlerini andırıyordu. Tavan kirişleri kararmış, kimi yıkılmıştı. Bahçeler baştan aşağı çiğnenmiş, ortalığa iki gencin eşyaları saçılmıştı.</p>

  <p>Maden bürosu ile deposu da yakılmıştı. Malzemenin dumanı tütüyordu daha, havada yanan lastik ve deri kokusu vardı. Yağlı domuz kızartması gibi bir koku daha duyuluyordu. Ralph kızarmış insan etinin kokusunu ilk ke; duymasına rağmen içgüdüsel olarak bunun ne olduğunu anlamıştı.</p>

  <p>Yanık binaların çevresindeki ağaçlar kambur atmacalarla doluydu. Yüzlerce kuş vardı çevrede, Çıplak kırmızı kafalı kuşların arasında leş kargaları da seçiliyordu. Böylesine kalabalığa epey zengin bir ziyafet çekmiş olmalıydı.</p>

  <p>Ralph tepeden iner inmez ilk cesetlerle karşılaştı. Matabele savaşçılarının da kıvrana kıvrana öldüklerini görünce acı bir tatmin duygusu sardı içini Harry Mellow demiryolu inşaatındakilerden iyi dayanmıştı.</p>

  <p>«Keşke kendisiyle birlikte bu kara kasaplardan birini de götürseydi,» diye yüksek sesle mırıldanıp yoluna devam etti. Maden deposunun yıkıntısı ardında atından indi, hayvanı bir yere bağladı. Burada silahlan arasında yatan yerliler vardı. Küller henüz soğumamıştı, deponun altında da birkaç ceset görünüyordu. İnsanlar yanarak tanınmaz biçimler almışlardı, havadaki domuz kokusu dayanılır gibi değildi.</p>

  <p>Ralph küller ve molozlar arasından dikkatle geçip binanın köşesine doğru yürüdü. Kuşların kanat seslen, yapacağı ufak tefek gürültüleri örterdi nasıl olsa. Kendisini her an pusuya düşürebilecek savaşçılar için hazırlıklıydı. Harry ile Vicky'nin cesetleriyle karşı karşıya geldiğinde ne bulacağını düşünerek kendini alıştırmaya kalkıştı. Sevdiklerini gömmek burada bulacağına emin olduğu şeyle karşılaşmasına yeteri kadar hazırlamamıştı kendisini.</p>

  <p>Binanın kenarına geldi, şapkasını çıkartıp başını öte yana uzattı.</p>

  <p>Yanmış depo ile 1 numaralı maden kuyusu arasında iki yüz metre kadar açıklık vardı. Ortalık ölü savaşçılarla doluydu. Çoğunun cesetleri kuşlar tarafından paramparça edilmişti. «Aferin Harry evlâdım,» diye mırıldandı Ralph. Ralph tam açıklığa çıkacaktı ki, yüzüne değecek kadar yakın geçen bir kurşun sesiyle kulakları patlayacak gibi oldu. Duvarın arkasına attı kendini. Bir Matabele savaşçısı için çok ustaca bir atıştı bu. Yerliler kötü nişancılıklarıyla ün salmışlardı. Çömelip yanan bina boyunca koştu, bir yandan da açık Yanını korkuyla kolluyordu. Matabele’ler kuşatmaya bayılırlardı, eğer öndeyseler az sonra arkasına, ağaçlar arasına geçeceklerdi.</p>

  <p>Atlara erişince onları çözüp duvarın arkasına aldı. Eyer çantasından yeni bir fişeklik çıkartıp Meksikalı bir haydut gibi çaprazlamasına omzuna attı.</p>

  <p>«Haydi bakalım, kara derili orospu çocukları, biraz kurşun yakalım bakalım!»</p>

  <p>Evin taş duvarının bir köşesi çökmüştü. Oraya saklanırsa hem başı görünmeyecek, hem de arka duvar gölgesinin vurmasını önleyecekti. Yerliler maden ağzının üstündeki fundalıklar arasında saklanmış olmalıydılar.</p>

  <p>Ralph maden ağzında kalaslar ye mısır saplarıyla bir barikat kurulmuş olduğunu görünce şaşırdı. Yerliler madendeydiler. Ama bunun bir anlamı yoktu ki! Tam o anda barikatın ardında bir hareket oldu, bir kurşun burnunun ucundan ıslık çalarak geçti.</p>

  <p>Ralph kendini yere attı, gözlerini sildi. Ciğerlerini hava ile doldurup bağırdı.</p>

  <p>«Harry! Harry Mellow!»</p>

  <p>Bir sessizlik çökmüştü. Çakallar ve akbabalar bile silah sesi karsısında susmuşlardı.</p>

  <p>«Harry! Benim ben, Ralph!»</p>

  <p>Hafif bir mırıltı duyuldu, Ralph yerinden fırlayıp maden ocağina doğru koştu. Harry Mellow da Matabele cesetlerinin üzerinden atlayarak koşuyordu. Yarı yolda karşılaşıp birbirlerini kucakladılar. Ralph Amerikalının omzu üzerinden arkaya baktı.</p>

  <p>Barikatın ardından başkaları da çıkıyordu. Erkek pantolonu ve gömleği giymiş Vicky'nin elinde bir silah vardı. Yanında ufak tefek Zulu sürücü Isazi ve hepsinin önünde koşan küçücük bir gölge. Ralph çocuğunu kaptığı gibi havaya kaldırdı, sımsıkı kucakladı, sakalı uzamış yorgun yüzünü onun kadife gibi tenine yasladı.</p>

  <p>«Jonathan!» Ama sesi boğazında düğümlenip kalmıştı. Çocuğun sıcak vücudunu hissetmek, terinin tatlı kokusunu duymak dayanılır gibi değildi.</p>

  <p>«Baba!» JanJan başını geri attı. Yüzü solgun ve acı doluydu.</p>

  <p>«Anneme bakamadım, Beni bırakmadı.»</p>

  <p>«Peki JanJan, önemi yok JanJan. Sen elinden geleni yaptın...»</p>

  <p>Ralph ağlamaya başladı. Sevgisinin sınırlarına kadar zorlanmış bir erkeğin korkunç ve kupkuru hıçkırıkları göğsünü sarkıyordu.</p>

  <p>Ralph çocuğu kucağından istemeye istemeye indirip Isazi ile atlara yem vermeye gönderdi. Sonra Vicky ile Harry Mellow'u tünelin içine, yüzünü göremeyecekleri bir yere çekti.</p>

  <p>«Cathy öldü.»</p>

  <p>Sessizliği bozan Harry oldu. «Nasıl? Nasıl öldü?»</p>

  <p>«Kötü, Çok kötü. Anlatmak istemiyorum.» Vicky ağlamaya başladı, Harry karısını kucakladı, bir süre* konuşmadılar. «Burada duramayız,» dedi Ralph. «İki seçenek var elimizde: ya demiryolu ya Bulawayo.»</p>

  <p>«Bulawayo şu anda yakılıp yıkılmış olabilir.»</p>

  <p>«Burası ile demiryolu arasında da savaşçılar olabilir,» dedi Ralph. «Ama Vicky demiryoluna gitmeyi denemek isterse, onunla JanJan'ı güneye giden ilk trene bindirebiliriz.»</p>

  <p>«Sonra ne olacak peki?»</p>

  <p>«Ben Bulawayo'ya gideceğim. Eğer hâlâ yaşıyorlarsa eli silah tutan herkese ihtiyaçları olacaktır.»</p>

  <p>«Vicky, ne diyorsun?» diyen Harry karısını kucakladı. «Annem ile ailem Bulawayo’da. Ben burada doğdum... bu toprakları terkedemem.» Yanaklarından süzülen yaşları başparmağıyla sildi. «Ben de sizinle Bulawayo'ya geleceğim.»</p>

  <p>Ralph başını salladı. Güneye gitmeyi kabul etse şaşardı zaten.</p>

  <p>«Yemek yer yemez yola çıkarız.»</p>

  <p>Kuzeye doğru araba yolundan gittiler. Yolda sığır vebası sırasında terkedilmiş arabalar kilometre taşları gibi sıralanmıştı. Brandalar çürümüş, mallar yağma edilmişti. Arabaların çevresi parçalanmış sandıklar, kırık kutular, paslanmış konserve tenekeleriyle doluydu. Biraz ilerleyince daha yeni ve etkileyici vahşet izlerine rastladılar. Zeederberg'in ekspres arabalarından biri yolun ortasında kalmıştı. Katırlar mızrakla öldürülmüş, sürüsü ile yolcuların barsakları deşilmiş cesetleri kenardaki ağacın dallarına asılmıştı</p>

  <p>Ralph gece boyunca Jonathan'ı kucağından indirmedi. Çocuk birkaç dakikada bir uykusundan çığlıklarla uyanıyordu. Ralph şafak sökerken, farkında olmadan cebinden köstebek derisi başlığı alıp elinde evirip çevirdiğini gördü. Başlığı cebine koydu, çok değerli bir şeymiş gibi düğmesini ilikledi.</p>

  <p>O gün hep kuzeye doğru yol aldılar. İnsanların aileleriyle birlikte bu vahşilik arasında kendilerine bir yaşam kazmaya çalıştıkları tek kişilik altın madenlerinin önünden geçiyorlardı. Bazıları tam olarak sürpriz baskınlara uğramışlardı. Üzerlerinde hâlâ gecelikleri vardı. Bir çocuğun elinde küçük ayısı duruyordu.</p>

  <p>Diğerleri canlarını pahalıya satmışlardı. Yanmış kulübelerin çevresi sıra sıra dizilmiş kütükler gibi Matabele cesetleriyle doluydu. Bir yerde ölü savaşçılar görmüşler ama beyaz cesede rastlamamışlardı. Kuzeye doğru uzanan at ve araba izleri vardı yerde.</p>

  <p>«Andersonlar kurtulmuşlar,» dedi Ralph. «Umarım şimdi Bulawayo'dadırlar.»</p>

  <p>Vicky misyonerliğin yanından geçen eski araba yoluna girmelerini istemişse de Ralph buna razı gelmemişti.</p>

  <p>«Eğer orada kıstırılmışlarsa, çok geç artık. Yeteri kadar vahşet gördün. Kaçabilmişlerse, nasıl olsa Bulawayo'da bulacağız onları.»</p>

  <p>Üçüncü günün sabahı Bulawayo'ya girdiler. Barikatlar kasaba alanının ortasındaki büyük halkaya girmeleri için açıldı, kasaba halkı çevrelerine toplandı.</p>

  <p>«Askerler geliyor mu?»</p>

  <p>«Askerler ne zaman geliyorlar?»</p>

  <p>«Kardeşimi gördün mü? Antilop madenindeydi...»</p>

  <p>«Bir haber var mı?»</p>

  <p>Vicky Robyn'in arabalardan birinin üstünden kendisine el salladığını görünce Harkness Madeninden çıktığından bu yana ilk kez ağladı. Elizabeth arabadan atlayıp kalabalığı yara yara Ralph'a doğru koştu.</p>

  <p>«Cathy?»</p>

  <p>Ralph başını salladı. Kendi acısının o bal renkli gözlerde yansıdığını görebiliyordu. Elizabeth uzanıp JanJan'ı eyerin önünden indirdi.</p>

  <p>«Ben ona bakarım, Ralph.»</p>

  <p>Aile büyük halkanın bir köşesine yerleşmişti. Robin ile Louise'in yönetiminde tek araba epey sıkışık ama rahat bir yuvaya dönüşmüştü.</p>

  <p>Ayaklanmanın ilk gününde Louise ile Jan Cheroot arabayı Kings Lynn'den getirmişlerdi. Victoria Madenine olan Matabele saldırısından kurtulan biri atıyla kaçarken evin önünden geçtiğinde güçlükle anlaşılabilir bir şeyler bağırıp hızını kesmeden uzaklaşmıştı.</p>

  <p>Matabele’li uşak ve işçilerin kaçmalarından zaten işkillenmiş olan Louise ve Hotanto Jan Cheroot arabayı adam gelmeden önce hazırlamış olduklarından hemen Bulawayo'ya hareket etmişlerdi. Jan Cheroot dizginlere geçmiş, Louise de arabanın üstüne çıkıp silahını eline almıştı, iki kere uzaklarda küçük savaşçı grupları görmüşlerse de, bir iki el ateş bunların daha fazla yaklaşmalarına engel olmuştu.</p>

  <p>Böylece aile Louise'in bu hazırlıklı olması yüzünden Bulawayo'ya bir at ve boş bir silahla gelenler gibi kasaba halkına muhtaç kalmamıştı.</p>

  <p>Robyn arabanın yanına gerdiği bir brandanın altına bir klinik kurmuş, Kuşatma Komitesi kendisinden halkın sağlığıyla ilgilenmesini istemişti. Louise de bütün diğer kadınların başına geçmiş, yiyecek ve bazı önemli maddeler toplanıp dağıtımı tek ele alınmış, yarım düzine öksüze üvey anneler bulunmuş, bir eğlence komitesinden, silah doldurma ve ateş etme derslerine kadar çeşitli kollarda çalışmalar başlamıştı.</p>

  <p>Ralph Cathy'nin ölümünü annesine bildirme işini Vicky'ye bırakıp JanJan’ı da Elizabeth'e emanet ettikten sonra Kuşatma Komitesinin üyelerinden birini bulmak için kampı dolaşmaya başladı.</p>

  <p>Ralph arabaya döndüğünde karanlık çökmüştü artık. Kasabada garip bir bayram havası esiyordu. Pek çok ailenin kayıplara uğramasına, yerli savaşçıların kampın duvarları dışında beklemelerine rağmen, arabalar arasında saklambaç oynayan çocukların çığlıkları, bir armonikanın neşeli müziği, kadınların kahkahaları ve nöbetçi ateşlerinin parıltısı daha mutlu zamanların piknik günlerini hatırlatıyordu.</p>

  <p>Elizabeth Jonathan ile Robert'ı yıkamış, şimdi yemeklerini verirken gözlerini iri iri açtıran bir hikaye anlatıyordu.</p>

  <p>Ralph kıza teşekkürle gülümseyerek Harry Mellows'a kendisiyle birlikte gelmesini işaret etti.</p>

  <p>İki adam ağır ağır dolaşırlarken Ralph alçak bir sesle durumu anlattı. «Kuşatma Komitesi iyi bir iş başarmış. Sayım yapmışlar, 632 kadın ve çocukla 915 erkek var kampta. Kasabanın savunması sağlam, ancak kimse savunma dışında başka bir şey düşünmemiş. Durumlarının Kimberley ve Cape Town'da bilinmesine sevindiler. Onlara ayaklanma başladığından bu yana dış dünyada neler olup bittiğini anlattım. İki atlı alayının buraya gelmekte olduklarına sevindiler. Oysa biz bunun bir işe yaramayacağını biliyoruz.»</p>

  <p>«Askerlerin buraya gelmeleri iki ay sürer.»</p>

  <p>«Jameson ile subayları yargılanmak üzere İngiltere yolundalar, Rhodes'da bir soruşturma komisyonu önünde ifade vermeye çağırıldı.» Ralph başını salladı. «Daha kötü haberler var. Mashona kabileleri de Matabele’ler ile birlikte ayaklanmışlar.»</p>

  <p>«Tanrım!» Harry olduğu yerde durup Ralph'ın kolunu tuttu. «Tüm bölge... aynı anda... Bu iş çok dikkatle planlanmış öyleyse.»</p>

  <p>«Mazoe vadisi ile Fort Salisbury çevresinde de ağır çarpışmalar olmuş.»</p>

  <p>«Ralph, bu vahşiler kaç kişi öldürdüler?»</p>

  <p>«Bunu bilen yok. Oralarda dağınık halde yüzlerce maden ve çiftlik vardır. En az beş yüz kadın, erkek ve çocuğun öldürüldüğü söylenebilir.»</p>

  <p>Bir süre konuşmadan yürüdüler. Bir nöbetçi yollarını kesti, ama sonra Ralph'ı tanıdı.</p>

  <p>«Kurtulduğunuzu duymuştum, Bay Ballantyne.., askerler geliyorlar mı?»</p>

  <p>«Askerler geliyorlar mı?» diye mırıldandı Ralph, nöbetçiyi geçtikten sonra, «Kuşatma Komitesinden başlayarak herkes aynı şeyi soruyor,» dedi. Kampın sonuna varmışlardı bu sırada. Ralph oradaki nöbetçiyle bir şeyler konuştu.</p>

  <p>«Pekâlâ, Bay Ballantyne, ama çok dikkatli olun. O dinsiz katiller her yerimizi sardılar.»</p>

  <p>Ralph ile Harry kapıdan kasabaya girdiler. Kasabada tek kişi kalmamıştı. Herkes orta kampa alınmış bulunuyordu. İki adam tozlu ana caddeyi boydan boya geçip kasabanın dışına çıktılar.</p>

  <p>«Dinle!» dedi Ralph. Umgumza ırmağı yönünden bir çakal uluması işitildi, hayvana güneydeki akasya ormanından bir başka çakal cevap verdi.</p>

  <p>«Çakallar,» dedi Harry. Ralph başını salladı.</p>

  <p>«Matabele savaşçıları!»</p>

  <p>«Kasabaya saldıracaklar mı?»</p>

  <p>Ralph hemen cevap vermedi. Bozkıra bakıyor, elinde tesbih gibi bir şeyi durmadan döndürüyordu. «Orada en az yirmi bin savaşçı var. Bizi buraya sıkıştırdılar, günü gelip de cesaretlerini toplayınca saldıracaklar. Hem de askerler yetişmeden çok önce.»</p>

  <p>«Kurtuluş umudumuz nedir?»</p>

  <p>Ralph elindeki şeyi parmağına sardı; Harry bunun bir kürk parçası olduğunu farketti. «Dört Maxim makineli tüfeğimiz var ama diğer yandan altı yüz kadın ve çocuk. Erkeklerin yarısı bir silah bile taşımayacak durumdalar. Bulawayo'yu savunmanın en iyi yolu kampta oturup beklemek...»</p>

  <p>Ralph döndü, sessiz sokağın öteki başına kadar yürüdüler. «Benim de Kuşatma Komitesine girmemi istediler, ama ben kuşatmalardan hoşlanmadığımı söyledim onlara.»</p>

  <p>«Peki ne yapacaksın, Ralph?»</p>

  <p>«Küçük bir grup toplayacağım. Kabileyi ve toprağı iyi tanıyan, iyi silah kullanan, Sindebele dilini yerli sanılacak kadar iyi konuşan bir grup. Bunlarla birlikte Matopos tepelerine ya da saklandıkları yer her nerdeyse oraya gidip Matabele’leri öldürmeye başlayacağız.»</p>

  <p>Isazi on dört adam getirmişti. Bunların hepsi güneyliydiler. Zeederberg ve Rholands Nakliyat şirketlerinin arabacıları olan bu Zulular sığır vebasından sonra Bulawayo'da işsiz kalmışlardı.</p>

  <p>Ralph ateşin çevresindeki adamların yüzlerine baktı. «On sekiz öküzlük bir arabayı sürebildiğinizi biliyorum. Bir oturuşta kendi ağırlığınızca yemek yiyebildiğinizi de. Bunun üstüne bir suaygırını sersemletecek kadar bira içersiniz, onu da biliyorum. Ama dövüşmesini bilir misiniz?»</p>

  <p>Isazi hepsi adına, inatçı bir çocukla konuşuyormuş gibi cevap verdi. «Bizler Zulu'yuz.» Gerekli tek cevap da buydu zaten.</p>

  <p>Jan Cheroot sekiz kişi daha getirdi. Hepsi de Cape'li. Cheroot'nun kendisi gibi karışık Bushmen ve Hotanto kanına sahip gençlerdi.</p>

  <p>«Bunun adı Grootboom, büyük ağaç.» Ralph adamın ağaçtan çok Kalahari çölünde yetişen kara kuru çalıya benzediğini düşündü. «Cape Town Kalesinde 52. Piyade bölüğünde onbaşıydı. Yeğenimdir.»</p>

  <p>«Cape Town'u neden terketmiş?»</p>

  <p>Jan Cheroot üzgün görünüyordu. «Bir bayan konusunda anlaşmazlık çıkmış. Bir adamın boğazı kesilmiş. Bundan sevgili yeğenimi suçlu tuttular.»</p>

  <p>«O mu yapmıştı?»</p>

  <p>«Elbette. Tanıdığım en esaslı bıçak kullanan insandır... benden sonra tabii.»</p>

  <p>Ralph adama Sindebele diliyle, «Matabele’leri neden öldürmek istiyorsun?» diye sordu.</p>

  <p>Hotanto aynı dilde cevap verdi.</p>

  <p>«Anladığım ve hoşuma giden bir iştir bu.»</p>

  <p>Ralph başını sallayıp bir sonrakine döndü.</p>

  <p>«Bu belki de daha yakın akrabam olur,» dedi Jan Cheroot «Adı Taas'tır, anası çok güzeldi. Cape Town rıhtımı üzerindeki, Signel Tepesindeki genelevi işletirdi. Bir zamanlar çok sıkıfıkı dosttuk, ama bayanın pek çok dostu vardı.»</p>

  <p>Gene gerçekten Jan Cheroot'un piçlerinden biriyse ve Cape Town'un kötü ünlü rıhtımlarında yetişmişse iyi dövüşmesi gerekirdi. Ralph başını salladı.</p>

  <p>«Günde beş şilin. Matabele’lerin eline düştüğün takdirde de gömülmen için bedava bir tabut.»</p>

  <p>Jameson güneye giderken yüzlerce at götürmüştü, sonra gelip çiftliklerde kalan atları almışlardı. Maurice Jameson güneye gidince Matebele’ler gelip çiftliklerde kalan atları almışlardı.</p>

  <p>Gitfford ıssız maden ve çiftliklerde sağ kalan ve hâlâ direnenler varsa bunları kurtarmak için 160 atlıyla gitmişti. Ralph kendi getirdiği dört at dışında ancak tanesi 100 sterline altı at bulabilmişti. Oysa bunlar iyi bir günde Kimberley'de ancak 15 sterlin ederlerdi. Ne var ki, bunlar dışında tek hayvan bulamamıştı. Gece yarısından sonra arabanın altında uykusuz yatıp düşünürken, arabanın içinde de Robyn, Louise ile iki kız ve iki çocuk mışıl mışıl uyuyorlardı.</p>

  <p>Ralph'ın gözleri kapalıydı, birkaç adım ötesinde horlayan Harry Mellow her gürültüyü örtmekteydi. Ralph o kadar dalgın olmasına rağmen karanlıkta bir başkasının yaklaşmakta olduğunu hissetti. Bunu önce hayvan kürkü, is ve bir Matabele savaşçının vücudunu boyadığı yağ kokusundan farketti.</p>

  <p>Ralph elini yastık olarak kullandığı eyerin altına sokup tabancasını kavradı.</p>

  <p>«Henshaw!» Tanımadığı bir sesti bu. Ralph tabancayı adamın vücuduna dayarken sol kolunu da kalın boynunun çevresine doladı.</p>

  <p>«Kimsin? Öldürmeden çabuk söyle!»</p>

  <p>«Senin güçlü ve hızlı olduğunu söylemişlerdi. Şimdi inandım artık.» Adam Sindebele dili konuşuyordu.</p>

  <p>«Kimsin sen?»</p>

  <p>«Sana işine yarayacak adam ve at getirdim.»</p>

  <p>İkisi de fısıltıyla konuşuyorlardı. «Neden hırsız gibi yaklaştın yanıma?»</p>

  <p>«Matabele’yim de ondan. Beyazlar beni burada bulurlarsa öldürürler. Seni bu adamlara götürmeye geldim.» Ralph adamı bırakıp çizmelerine uzandı. Kamptan çıkıp boş kasabadan geçtiler. Ralph yalnızca bir kez konuşmuştu.</p>

  <p>«Bu bir hile ise seni öldüreceğimi biliyorsun.»</p>

  <p>«Biliyorum.»</p>

  <p>Yerli, Ralph kadar uzun boylu ama daha iri yapılıydı. Bir keresinde arkasına baktığında Ralph ayın adamın yüzüne vuran ışığında sağ gözünün altında derin bir yara izi olduğunu gördü.</p>

  <p>Kasabanın en son evlerinden birinin bahçesinin duvarı altında on iki Matabele bekliyorlardı. Kimi kürk önlük, kimi de eski beyaz giysileri giymişti.</p>

  <p>«Kim bunlar?» diye sordu Ralph. «Sen kimsin?»</p>

  <p>«Adım Ezra. Çavuş Ezra. Savaşçıların Khami Tepesinde öldürdükleri Tek Parlak Gözün çavuşuydum. Bu adamların hepsi Şirket polisi.»</p>

  <p>«Şirket polisi dağıtıldı ve silahları alındı.»</p>

  <p>«Evet, silahlarımızı aldılar. Bize güvenemediklerini ayaklananlarla birleşebileceğimizi söylüyorlar.»</p>

  <p>«Neden katılmadın onlara? Kardeşlerinin çoğu o tarafa geçti. Şirket polisinden yüz kişinin silahlarıyla birlikte onlara katıldığını duydum.»</p>

  <p>«Biz istesek de bunu yapamayız.» Ezra başını salladı. «İnyati nehri kıyısındaki iki Matabele kadınının öldürüldüğünü duymuş muydun? Ruth ve İmbali diye iki kadın?»</p>

  <p>Ralph kaşlarını çattı. «Evet, böyle bir şey hatırlıyorum.»</p>

  <p>«İşte o işi yapanlar bunlardı, ben de çavuşlarıydım. Gandang adındaki reis bizim sağ olarak yakalanmamızı istiyor. Nasıl öldürüleceğimize kendisi karar verecekmiş.»</p>

  <p>«Bu adamların Matabele kadınlarını onların bizim kadınlarımızı öldürdükleri gibi kolaylıkla öldürmelerini istiyorum. Atlar için ne diyordun?»</p>

  <p>«Matabele’lerin Essexvale ve Bellingwe'de ele geçirdikleri atları nerede sakladıklarını biliyorum.»</p>

  <p>Dışarı çıkma yasağının başladığını bildiren çan çalmadan çok önce Jan Cheroot ile Cape'li dostları birer ikişer çıkmışlardı kamptan. Ralph ve Harry Mellow akşam yemeği için kampa dönmeden kasabaya yürüyüşe çıkar gibi yapıp sokağın sonundaki evin bahçesine girdiler.</p>

  <p>Çavuş Ezra önlükleri, mızrakları ve kalkanları, Jan Cheroot da üçayaklı kazanı getirmişti. Kazanda sığır yağı ve is vardı. Ralph, Harry ve Hotantolar çırılçıplak soyunup birbirlerini iyice boyadılar.</p>

  <p>Anglikan Kilisesinin çanı çalmaya başladığında hepsi Matabele amadoda'ları gibi giyinmişlerdi. Ralph ile Harry kendilerini ele verecek olan saçlarını kara kuş tüylerinden yapılma bir başlıkla saklamışlardı. Isazi ile Jan Cheroot atların toynaklarına deri parçaları işardılar. Ralph da baskın sırasında kullanacakları Sindebele dilinde emirlerini verdi.</p>

  <p>Kasabayı güneşin batışı ile ayın çıkışı arasındaki kapkaranlık saatte terkettiler. Atların ayak sesleri işitilmiyor, Ezra'nın çıplak ayaklı yerlileri de yanlarında koşuyorlardı. Ralph'ın emri üzerine her atın yanında iki yerli üzengileri tutarak koşacaktı. Gece yarısından az sonra Ezra, «işte burası!» dedi. Ralph üzengiler üstünde doğrulup sağ elini kaldırdı. Yürüyüş kolu durdu. Taas gelip atlan aldı, Jan Cheroot da silahlarını kontrol etti,</p>

  <p>«Senin için onları arkadan aydınlatacağım,» dedi Ralph Jan Cheroot'a. «İşaretimi bekle.»</p>

  <p>Sonra Isazi'ye dönüp gülümsedi. «Tutsak almak yok. Jan Cheroot'un silahının önünde durma sakın.»</p>

  <p>«Henshaw, ben de seninle gelmek istiyorum.»</p>

  <p>Harry Mellow Sindebele dilinde konuşmuştu. Ralph da aynı dilde cevap verdi.</p>

  <p>«Senin nişancılığın konuşmandan iyidir. Sen Jan Cheroot'la git.»</p>

  <p>Ralph'ın emri üzerine herkes kalçası üzerindeki deri keseden beyaz bir inek kuyruğundan kolye çıkartıp boynuna taktı. Bu, birbirlerini tanımak ve savaşın karışık bir anında öldürmemek için işaretleriydi. Ralph'ın bir süsü daha vardı. Köstebek derisi parçayı çıkartıp koluna bağlamıştı. Ağır mızrağı ile kalkanını yüklenip Ezra'ya başını salladı. «Öne geç bakalım!» Ralph ikinci sırada olmak üzere arka arkaya dizilip tepeden aşağı inmeye başladılar. Birden aşağıda vadide bir nöbetçi ateşinin pırıltısı göründü. Ralph Ezra'yı geçip öne çıktı, derin bir soluk alıp şarkı söylemeye başladı.</p>

  <p>'Altında yılanın uyuduğu kayayı kaldır, Kayayı kaldır da yılanı serbest bırak Maşobane yılanın dişleri çeliktendir.' însukamini savaşçılarının sarkışıydı bu, arkasından Matabele’ler de başladılar. Şarkı tepelerde yankı vererek vadideki kampta uyuyanları uyandırdı. Hasırlarından kalkan çıplak insanlar ateşlerine odun attılar, kızıl parıltılar, altında yattıkları akasya ağaçlarını aydınlattı.</p>

  <p>Ezra atları bekleyen kırk kişi olduğunu tahmin etmişti, oysa daha şimdiden ateşlerin çevresinde bundan çok insan toplanmıştı ve sayıları her an artıyordu. Ama Ralph zaten bunu planlamıştı. Herkesin alanda toplanmasını istiyordu. Hepsi toplu bir halde bulunmalıydılar ki kendi adamlarının işi kolaylaşsın, üç dört kurşunun yapacağı işi tek kurşun yapsın, Ralph Matabele kampına girdi.</p>

  <p>Savaş şarkısını kesip, «Burada komutan kim?» diye gürledi.</p>

  <p>«Komutan Gandang'dan getirdiğim sözleri dinlemek için öne çıksın.» Robyn'in Khami Tepelerine saldırı hikayesinden yaşlı reisin ayaklanmanın elebaşlarından biri olduğunu anlamıştı. Bu adı seçmiş olması istediği etkiyi hemen yaratmıştı.</p>

  <p>Bir savaşçı saygıyla öne çıktı. «Adım Mazui. Mzilikazi’nin oğlu Gandang’ın sözlerini bekliyorum.»</p>

  <p>«Atlar burada güvenlik içinde değiller. Beyazlar onların yerini öğrendiler. Güneş doğarken onları başka bir yere götüreceğiz. Sana göstereceğim yere.»</p>

  <p>«Basüstüne.»</p>

  <p>«Atlar nerede?»</p>

  <p>«Aslanlardan korumak için bir ağıl yapıp içine kapattık. Adamlarım başlarında bekliyorlar,»</p>

  <p>«Bütün nöbetçiler buraya gelsinler,» dedi Ralph. Komutan adamlarına bir emir verip yine Ralph'a döndü.</p>

  <p>«Savaştan ne haberler var?»</p>

  <p>«Büyük bir savaş oldu.» Ralph geleneksel biçimde havaya zıplayıp atlayarak, taklitler yaparak, mızrağı ile havayı delerek uydurma bir savaşı anlatmaya koyuldu.</p>

  <p>«Atlılara arkadan şöyle yanaştık ve şöyle çaldık mızraklarımızı...» Kendi Matabele’leri de arkasından 'Cii!' diye bağırıyorlar, onlar da havaya sıçrıyorlardı.</p>

  <p>Seyirciler kendilerinden geçmişler, Ralph ve yerlileriyle birlikte zıplamaya yeri dövmeye başlamışlardı. Bütün devriye ve nöbetçiler de artık kampın içine girmişlerdi, gölgeler arasında koşuşan kara gölgeler yoktu artık. Hepsi oradaydılar... yüz, yüz yirmi kadar, diye Ralph hesap etti kendisinin kırk adamına karşılık. Jan Cheroot'un getirdiği Cape'liler keskin nişancıydılar, Harry Mellow ise eline silah alınca beş adama bedeldi. Doğrusu dengesiz sayılmazlardı.</p>

  <p>Yakında bir tepeden bir çobanaldatan kuşunun kendine özgü sesi duyuldu. Ralph'ın beklediği işaretti bu. Jan Cheroot’un emirlerini böyle titizlikle uygulamasına sevinmişti. Jan Cheroot bulunduğu yerden yerlileri ateşin önünde görüyordu. Ralph dansa devam ediyormuş gibi, hâlâ tepinip durarak, en yakın Matabele ile kendi arasında yirmi adım açıklık olmasını bekledi. Sonra birden dansı kesti, kollarını iki yana açtı, hiç kıpırdamadan seyircilere baktı. Ortalığa bir anda sessizlik çökmüştü.</p>

  <p>Ralph kollarını ağır ağır başı üstüne kaldırdı, bir an öyle durdu. Dans ve şarkı başarılı olmuştu. Yerliler gerçekten bu oyuna dalmışlar, Ralph'ın adamları da gürültüden yararlanarak kampa iyice yaklaşmışlardı. Ralph birden korkunç bir çığlık kopararak kollarını indirdi. Harry ile Jan Cheroot'un bekledikleri andı bu.</p>

  <p>Karanlık perdesi bir anda paramparça oluverdi. Namlular çıplak yerli vücutlarına değecek kadar yakındılar. Bir tek kurşun göğüsleri karınları yarıp dört kişiyi birden deviriyordu. Saldırı o kadar beklenmedik bir şeydi ki, savaşçılar oradan oraya amaçsızca koşuyorlar, üç silahtan çıkan kurşuna aynı anda hedef oluyorlardı. Yarısı şimdiden yere devrilmişti ve ayaktakilerin çoğu da yaralıydı. Isazi'nin Zuluları karşısında baraj duvarına çarpan dalgalar gibi püskürtüldüler. Ralph «Ngidla! Yedim seni!» çığlıklarını duydu. Zulular çeliklerini kara göğüslere sokarlarken.</p>

  <p>Matabele savaşçıları şimdi toparlanmaya başlamışlar, omuz omza yanaşmışlar ve Zulu hattını yarmaya çabalıyorlardı. Ralph'in beklediği an da buydu. O da kendi Matabele’lerini diğerlerinin savunmasız çıplak sırtlarına saldırttı.</p>

  <p>Kimberley elmas madenlerindeyken Bazo Ralph'a mızrak kullanma sanatını öğretmişti. Ralph kendi yaşıtı olan Matabele Çocuklarının herhangi biri kadar usta olmuştu bu dalda. Ancak tek darbe ile öldürme vuruşunu öğrenmek başkaydı, çeliğin sivri ucunu canlı bir ete saplamak başka.</p>

  <p>Ralph elindeki çeliğin insan etinin o emici direnci karşısında yavaşlamasını, çeliğin kemiğe sürtünmesini, kurbanlarının acı ile kasılmalarına alışık değildi. Ama güdüsel olarak Bozo’nun öğrettiği gibi mızrağı adamın vücudunda çevirerek çekti. Gevşemiş olan etten çelik çıkınca açılan delikten yüzüne ve göğsüne kanlar fışkırdı.</p>

  <p>Ralph ölmek üzere olan adamı bırakıp çeliği bir daha, bir daha sapladı. Kan kokusu ve çığlıklar aklını başından almıştı, ancak savaşı küçük parçalara ayırtıp büyüteç altına sokan, her darbeyi ve karşı darbeyi görmesini ve böylece düşmanının mızrağından kaçmasını sağlayan bu buz gibi çılgınlık oldu. Şimdi de karşısındaki Matabele’yi boğazından yere mıhlamak üzereydi. Savaşçı kendi mızrağını atıp Ralph'ınkini çıplak elleriyle yakaladı. Çeliğin iki keskin ucu adamın parmaklarını kesmiş, kemiklerini ortaya çıkarmıştı.</p>

  <p>Ralph adamın üzerine sıçrayıp mızrağını bir daha kaldırdı.</p>

  <p>«Henshaw! Ben'im.» Ralph çılgınlığı bir perde gibi aralandığı onda adamın boynunda inek kuyruğu püskülü görüp durdu. İki saldırı hattı birleşmişti.</p>

  <p>«Bitti,» diye soluk soluğa konuştu Isazi. Ralph inanmayan bakışlarla çevresine baktı. Her şey o kadar çabuk olup bitmişti ki. O soğuk çılgınlıktan kurtulmak için başını salladı.</p>

  <p>Matabele’lerin hepsi yerdeydi, içlerinde hâlâ kıvrananlar vardı.</p>

  <p>«Isazi, bitir şunların işini!»</p>

  <p>«Ralph!» Harry tepeden aşağı koşarak indi. «Mükemmel bir...»</p>

  <p>«İngilizce konuşma.» Ralph sesini yükseltti. «Şimdi atları alacağız. Yedek gemleri ve ipleri getirin.»</p>

  <p>Çalılıklarla kaplı ağılda elli üç hayvan vardı. Çoğu I.G.A.Ş. damgalıydılar. Atsız Matabele ve Zulular birer hayvan seçtiler, diğerlerini bağlayıp yedeğe aldılar.</p>

  <p>Cape'liler de bu arada savaş alanında işe yarayan silahlan alıyorlar, eski Martini Henry gibi işe yaramayanları ve kırdıkları mızrakları ateşe atıyorlardı. İlk el ateşten bir saat sonra dönüşe başlamışlardı bile. Bu kez herkes atlıydı.</p>

  <p>Şafak öncesinin loş ışığında girdiler Bulawayo'ya. Ralph ile Harry yüzlerindeki kara boyayı silmişlerdi ama yine de heyecanlı bir nöbetçinin kurbanı olmamak için Harry Mellow'un fanilasından yaptıktan bir beyaz bayrağı da sallıyorlardı.</p>

  <p>Kamp sakinleri yataklarından şaşkınlıktan irileşmiş gözlerle fırlayıp adamları soru yağmuruna tutuyorlardı. Sonra bu küçük birliğin yerlilerin isyanına karşı ilk misillemeyi yaptıklarını anlayınca kulakları sağır eden alkışlar duyuldu.</p>

  <p>Vicky ile Elizabeth arabanın üstüne gerdikleri brandanın altında erkeklere ikişer kişilik kahvaltı sundular. Ailelerinden birkaç kişiyi ya da hepsini kaybetmiş olan gözü yaşlı dullar da tebrikleriyle birlikte ya birkaç yumurta, ya taze pişmiş bir pasta getiriyorlardı.</p>

  <p>Ralph bir konserve tenekesinin üzerindeki etiketi yırtıp altına 20 sterlinlik bir çek yazıp imzalayınca bir şişe viski satın alabilmişti. Şişeyi ceketi altında saklayarak Isazi, Jan Cheroot ve Çavuş Ezra'nın adamlarından biraz uzakta ateş yanında oturdukları yere götürdü.</p>

  <p>Adamlar porselen maşrapalarındaki kahveyi boşaltıp içkiyi doldurdular. Bir süre vücutlarının ısınmasını beklerken gözlerini ateşten ayırmadılar.</p>

  <p>Sonunda Ralph Çavuş Ezra'ya bakıp başını salladı, iriyarı Matabele yerlisi konuşmaya başladı.</p>

  <p>«Gandang ile savaşçıları hâlâ Khami Tepelerinde bekliyorlar. Bin iki yüz adamı var. Hepsi de savaş görmüş kişiler. Babiaan altı yüz kişiyle Reisler Tepesinin altında kampta. Bir saatte burada olabilir...» Ezra savaşçıların yerlerini reislerini, güçlerini ve savaşa isteklilik durumlarını tek tek anlattı.</p>

  <p>«Bazo ile Köstebekler nerede?» diye Ralph kendisini en çok ilgilendiren soruyu sordu. Ezra omuzlarını silkti.</p>

  <p>«Onlardan hiç haber almadık. En iyi adamlarım şimdi tepelerde onları arıyorlar. Köstebeklerin nereye gittiklerini bilen yok.»</p>

  <p>«Bundan sonra nereye saldıracağız?» Ralph ateşe bakarak' soruyu kendi kendine sormuştu. «Babiaan'a mı yoksa Mangh yolunda bin kişiyle bekleyen Zama'ya mı?»</p>

  <p>Isazi aynı fikirde olmadığını belirtmek için hafifçe öksürdü Ralph başını kaldırıp yüzüne bakınca da, «Dün gece Babiaan'ı kamp ateşlerinin birinde onun etini yedim, adamlarının konuşmalarını dinledim. Bizim atlı kampa saldırımızı konuşuyorlardı. Reisler savaşçı giysili de olsalar tüm yabancılara karşı tetikte olmalarını emretmişler. Aynı numarayı bir daha yutturamayız.»</p>

  <p>Jan Cheroot ve Ezra da aynı fikirdeymişler gibi hamurdandılar, ufak tefek Hotanto boşaldığını göstermek için maşrapasını tersyüz etti ve anlamlı bir bakışla Ralph’ın ayakları arasında duran şişeye baktı. Ralph içkileri yeniden doldurup kendi maşrapasını eline aldı. Sesi sert ve çirkindi. «Kadınları ve çocukları Matopos'un gizli vadilerinde ve mağaralarındadır. Onları bulun!»</p>

  <p>Irmak kıyısında beş çıplak küçük çocuk vardı. Çocuklar dizlerine kadar sarı çamuru sopalarla kazıp getirdikleri sazdan örülmüş sepetlere dolduruyorlardı.</p>

  <p>Irmaktan ilk çıkan Tungata Zebiwe 'Çalınanı Arayan' oldu. Ağır sepeti ağaçların gölgesine çeken çocuk çalışmaya başladı. Diğerleri de onu izlediler. Çocuklar kilden adamlar, çobanlar, sürüler yapıyorlar, kuruması için sıcak taşların üstüne yerleştiriyorlardı.</p>

  <p>Tanase oğlunu gölgeler arasından seyrediyordu. Çocukların kahkahaları çekmişti kendisini buraya. Şimdi bu tılsımlı anın yok olmasını istemiyordu.</p>

  <p>Acılar ve uğraşmalar içinde, savaşın kötülüğü ve dumanları arasında neşe ve kahkaha unutulmuş gibiydi. Bir zamanlar ne olduğunu ve belki de ilerde ne olabileceğini çocuklar hatırlatıyordu kendisine. Tanase sevginin dayanılmaz ağırlığını, hemen ardından da biçimlenmemiş bir korkunun dehşetini duydu. Koşup çocuğu kucaklamak, ona sıkı sıkı sarılmak onu ne olduğunu bilmediği bir şeyden korumak istiyordu.</p>

  <p>Tungata başını kaldırınca annesini gördü, yaptığı kilden boğayı utanç dolu bir gururla ona gösterdi.</p>

  <p>«Bak ne yaptım.»</p>

  <p>«Çok güzel olmuş.»</p>

  <p>«Sana yaptım bunu, Umame.»</p>

  <p>Tanase kendisine sunulan armağanı aldı. «Çok güçlü bir boğa bu, pek çok buzağısı olacak.» Tanase'nin sevgisi öylesine güçlüydü ki, gözyaşları gözkapaklarını yakıyordu. Çocuğun bunu görmesini istemedi.</p>

  <p>«Elini yüzünü yıka,» dedi. «Mağaraya gitmemiz gerek.» Yamacın dibindeki patikaya geldiler. Burası aslında mağara; değil, yamaçta oluşmuş kocaman bir oyuktu. Burayı ev olarak ilk kullanan onlar değillerdi. Kayalık dam sayısız ateşlerin isiyle kararmıştı. Arka duvar, Mzilikazi buralara gelmeden burada yaşayan cüce boylu sarı Bushmenlerin eski resimleriyle doluydu. Kabilenin gizli yerlerinden olan bu mağarada beş yüz kadın ve çocuk vardı. Vadinin dar ve dik olmasına rağmen granit kayalar arasında beş ayrı kaçış yolu olduğundan burada kıstırılmaları olanaksızdı.</p>

  <p>Kadınlar kaya oyuğunda ayrı ayrı işlerle meşguldüler. Bir kısmı kurumuş ağaç kovuklarından yapılma havanlarda mısır eziyorlar, diğerleri yerlere sermek için ağaç kabuklarından hasırlar örüyorlar, vahşi hayvanların derilerini temizliyorlar ya do seramik boncukları ipe geçiriyorlardı. Ortalıkta ateşlerden çıkan hafif mavi duman, kadınların neşeli konuşmaları, kayalık zeminde çırılçıplak oynaşan kara bebeklerin cıvıltıları vardı.</p>

  <p>Juba mağaranın öteki ucunda iki kızıyla gelinlerinden birine bira yapımını öğretiyordu. Juba konuşmaya öylesine dalmıştı ki en büyük gelirliyle en büyük torununun geldiklerini yandaşında durmalarına kadar farketmedi. Birden başını kaldırdı, yuvarlak yüzü iri bir gülümsemeyle aydınlandı.</p>

  <p>«Anam.» Tanase kadının önünde saygıyla eğildi. «Seninle konuşmam gerek.»</p>

  <p>Juba kalkmaya çalıştı, ama şişmanlığı yüzünden bunu kolay kolay başaramadı. Kızları dirseklerinden tutup kaldırdılar analarını. Ama bir kere ayaklanan Juba ondan sonra şaşılacak bir hızla hareket ediyordu. Tungata'yı kaptığı gibi kalçası üzerine yerleştirip yürümeye başladı. Tanase de kadının yanında yürüyordu.</p>

  <p>«Bazo beni çağırttı,» dedi. «Reisler arasında anlaşmazlık çıkmış, Bazo Umlima’nın sözlerinin açıklanmasını istiyor. Bu olmazsa bütün çaba boşuna olacak. Böylesine çok şey karşılığında kazandığımız her şeyi kaybedeceğiz.»</p>

  <p>«Öyleyse gitmelisin, kızım.»</p>

  <p>«Çok çabuk gitmem gerek, Tungata'yı yanımda götüremem,»</p>

  <p>«Burada güvenliktedir, ben ona bakarım. Ne zaman gideceksin?»</p>

  <p>«Hemen.»</p>

  <p>Juba derin bir göğüs geçirdi. «Pekâlâ.»</p>

  <p>Tanase çocuğun yanağını okşadı. «Büyükannenin sözünü dinle.» Sonra bir gölge gibi sessizce kayboldu ortalıktan.</p>

  <p>Tanase Umlimo'nun yaşadığı vadiyi bekleyen granit kapıların arasından geçti. Yol arkadaşı olarak ancak bu yerin anılarını taşıyordu ki, bunlar da hoş anılar değildi. Yine de yokuş aşağı inerken bir antilop gibi, uzun bacaklarını rahatça sallayarak, başı omuzlarının üstünde dimdik yürüyordu.</p>

  <p>Vadinin zeminindeki kulübeler arasına girer girmez bir bataklık üzerindeki ağır hava gibi ortalığı kaplayan gerginlik ve öfke havasını hemen farketti. Önünde eğildiğinde Bazo'nun öfke ve çaresizlik içinde olduğunu görebiliyordu. Sıkılmış çenelerindeki o gergin kasların ve gözlerindeki o kıpkırmızı bakışın da ne anlama geldiğini çok iyi biliyordu.</p>

  <p>Tanase yerinden kalkmadan reislerin iki gruba ayrılmış olduklarını da gördü. Bir yanda yaşlılar, bir yanda Bazo çevresinde gençler. İkisi arasındaki açıklığı geçip Gandang ve beyaz saçlı kardeşleri Sombula ve Babiaan önünde eğildi. «Seni görüyorum, kızım.» Gandang kızı selamladıktan hemen sonra konuya girdi.</p>

  <p>«Bize Umlimo'nun en son kehanetini açıklamanı istiyoruz.»</p>

  <p>«Efendim ve babam, ben artık gizlerin açıklandığı bir...» Gandang sabırsızlandı. «O korkunç mağaranın dışında herkesten iyi anlıyorsun sen bunları. Umlimo'nun sözlerini dinle ve bize bunun ne anlama geldiğini söyle.»</p>

  <p>Tanase başını eğerken göz ucuyla Bazo'yu da görecek biçimde hafifçe yana döndü.</p>

  <p>«Umlimo şöyle dedi: 'Yaralı leoparın kaçmak istediği mağaranın kapısını ancak aptal bir avcı örter.'» Gandang kehaneti bir daha tekrarladı, kardeşleri başlarını salladılar.</p>

  <p>Tanase gözlerini uzun kirpikleri ardında saklayarak başını çok hafifçe çevirdi. Şimdi Bazo'nun çıplak bacağı üzerinde duran sağ elini görebiliyordu. Tanase erkeğine gizli işaretle konuşmayı öğretmişti. Bazo'nun işaret parmağı başparmağının ilk boğumuna değiyordu. Bir emirdi bu.</p>

  <p>«Sessiz kal! Konuşma!» demekti bu işaret. Tanase yana sarkan eliyle anladığını belirten bir işaret yapıp başını kaldırdı. «Hepsi bu kadar mı, efendimiz?»</p>

  <p>«Daha var. Umlimo bir kez daha konuştu: Kuzeyden esen sıcak rüzgâr tarlalardaki otları yakıp kül edecek yeni mısır ekilmeden. Kuzey rüzgârını bekleyin.» Bütün reisler heyecanla Tanase'ye doğru eğilmişlerdi. «Bize bunların anlamını söyle,» dedi Gandang.</p>

  <p>«Umlimo'nun sözleri ilk kez duyulduğunda bir anlam taşımaz. Bunlar üstüne düşünmeliyim.»</p>

  <p>«Ne zaman söyleyeceksin?»</p>

  <p>«Bir cevabım olunca.»</p>

  <p>«Yarın sabah mı?» diye ısrar etti Gandang.</p>

  <p>«Belki.»</p>

  <p>«Şu halde geceyi yalnız geçireceksin, düşünmeni hiçbir şey engellememeli.»</p>

  <p>«Kocam ama...» diye mırıldandı Tanase.</p>

  <p>«Yalnız, kulübenin kapısında da bir nöbetçi bekleyecek.»</p>

  <p>Tanase'nin kapısına yerleştirilen nöbetçi henüz evlenmemiş genç bir savaşçıydı. Tanase'ye yemek getirdiğinde kadın öyle bir gülümsemişti ki, adam kapının önünde durdu bir süre. Tanase erkeğe bir parça yemek uzatınca, savaşçı kuşkulu bakışlarla dışarıyı gözden geçirip sunulanı almak için içeri girdi.</p>

  <p>Yemeğin bir garip tadı vardı, ama savaşçı kadını kırmak istemediğinden lokmayı iyice çiğneyip yuttu. Kadının gülümsemesi savaşçının aklına bile getiremeyeceği şeyleri vaat eder gibiydi, adamın dili sürçmeye başlamıştı, bir an için gözlerini kapattı.</p>

  <p>Tanase avcuna sakladığı boynuzdan yapılma şişenin kapağını yerine takıp derin bir uykuya dalan nöbetçinin üstünden geçti. Islık çalınca Bazo karısının nehir kenarında kendisini beklediği yere koştu.</p>

  <p>«Benden istediğin nedir, efendim?» diye sordu Tanase.</p>

  <p>Tanase kulübeye döndüğünde nöbetçi hâlâ uyuyordu. Kadın adamı kulübenin kapısına çekip silahını kucağına yerleştirdi. Sabah kalktığında başı biraz ağrıyacaktı, ancak reislere geceyi nasıl geçirdiğini kolay kolay söyleyecek değildi.</p>

  <p>Tanase reislerin önünde eğildi. «Umlimo'nun sözlerini düşündüm ve mağaranın girişinde duraksayan aptal avcı hikayesinin anlamını çözdüm.»</p>

  <p>Gandang kadının cevabının verilişinden sonucu anlamış gibi kaşlarını çattı.</p>

  <p>«Usta ve yürekli bir avcı hayvanın saklandığı mağaraya girip onu öldürmez mi?» diye devam etti Tanase. Yaşlı reislerden biri bunu onaylamadığını belirten bir tıslamayla ayağa fırladı.</p>

  <p>«Bence Umlimo bize güney yolunu açık bırakmamızı ve böylece beyaz adamın karısıyla, çoluk çocuğuyla oradan geçip bu toprakları sonsuza dek terk etmesini söyledi.» Bazo da fırlayıp adamın karşısına dikildi.</p>

  <p>«Beyazlar buradan çıkmayacaklardır. Onlardan kurtulmanın tek yolu onları gömmektir.» Genç reisler kükreyerek onayladılar Bazo'yu, ama Bazo elini kaldırıp onları susturdu.</p>

  <p>«Güney yokunu açık bırakırsanız buradan üçayaklı tüfekleriyle askerler geleceklerdir.»</p>

  <p>Kalabalıktan öfkeli bağrışmalar duyuldu.</p>

  <p>«Size kuzeyden esen sıcak rüzgârın bizler olduğumuzu söylüyorum, Umlimo kehanetinde bizden söz etti, otları yakacak olan biziz.»</p>

  <p>Bazo'yu susturan sesler ulusun nasıl ikiye bölündüğünü gösteriyordu, Tanase üzerine çöken umutsuzluk dalgasını eliyle tutabilirdi neredeyse. Gandang ayağa kalktı. Gelenek öylesine güçlüydü ki, en vahşi ve ateşli genç reis bile sustu. «Beyazlara kadınlarıyla gitme fırsatını tanımalıyız. Yolu onların çekip gitmeleri için açık bırakacağız, Umlimo'nun düşmanlarımızı silip süpüreceğini bildirdiği kuzeyin sıcak rüzgârını bekleyeceğiz sonra... »</p>

  <p>Bir tek Bazo oturmamıştı. Şimdi de hiç beklenmeyen bir şey yaparak babasının sözünü kesti.</p>

  <p>«Onlara yeteri kadar fırsat tanıdım. Khami'deki kadınla çocuklarını bıraksın gitsinler. Sana bir soru soracağım, babam, bu önerdiğin şey iyilik mi yoksa korkaklık mı?»</p>

  <p>Millet dilini yutmuş gibiydi. Bir oğul babasına karşı böyle konuşabiliyorsa, o zaman tanıdıkları ve anladıkları dünya tümüyle değişmiş demekti. Gandang, Bazo ile aralarındaki küçük açıklığa baktı. Bu, bir daha hiçbir köprü kuramayacakları derin bir uçurumdu artık. Hâlâ ayakta ve dimdik olmasına rağmen Gandang'ın gözlerinde kendisini çevrelerindeki granit tepeler kadar yaşlı gösteren bir keder görülüyordu.</p>

  <p>«Artık oğlum değilsin,» dedi.</p>

  <p>«Sen de babam değilsin artık.» Bazo topuğu üzerinde dönüp kulübeden çıktı. Önce Tanase, ardından sıra ile genç reisler kalkıp Bazo'yu izlediler.</p>

  <p>Bir devriye dörtnala gelip atını aniden durdurdu.</p>

  <p>«İlerde yolda büyük bir isyancı grubu var, efendim.»</p>

  <p>«Tamam.» Bulawayo B ve D birliklerine komuta eden Maurice Gifford eldivenli elini şapkasına değdirip askeri selamladı. «Yerine dön ve onları gözden kaçırma.» Sonra eyerinde döndü. «Yüzbaşı Dawson, arabaları şu ağaçların altında halka biçiminde toplayacağız, orada Maximlere iyi bir ateş alanı sağlayabiliriz. Ben de yanıma elli atlı alıp düşmana saldıracağım.»</p>

  <p>Bulawayo'ya bu kadar yakında bir düşman topluluğuna rastlamak inanılmaz bir talihti. Gifford ile 160 adamı haftalarca süren aramadan sonra ıssız köyler ve yerleşim alanlarından otuz kırk kişi ancak toplayabilmişler, ama bir kere bile Matabele’lerle yüzyüze gelememişlerdi. Dawson'u hazırlıklarla başbaşa bırakan Gifford elli adam alıp Bulawayo yolunda ilerlemeye başladı.</p>

  <p>Gifford bir kontun en küçük oğlu ve ünlü bir muhafız alayında küçük rütbeli bir subaydı. İznini Afrika'da avlanırken geçirmekteyken bu yerli isyanı boşa geçen günlerini renklendirmişti. Genel kanıya göre Sayın M. Gifford çok hevesli ve yürekli bir genç olup geleceği çok parlaktı.</p>

  <p>Gifford tepenin üstünde atının dizginlerini çekti, sağ elini Kaldırıp askerlerini durdurdu.</p>

  <p>«İşte oradalar efendim!» dedi devriye. «Dünyayı umursamaz bir halin var.»</p>

  <p>Sayın Maurice Gifford dürbünün camlarını sarı ipekli eşarbına iyice silip baktı.</p>

  <p>«Hepsi de atlı. Korkunç bir görünümleri var doğrusu.» Atlılar yarım mil uzaktaydılar, üzerlerinde savaş önlükleri ile başlıklar, ellerinde en ilkel ve en modern silahlar vardı.</p>

  <p>«Birlik sağa ve sola dönerek yayıl!» diye komut verdi Gifford. «Çavuş onlara saldırıp üzerimize çekeceğiz, sonra Maxim menziline sokmaya çalışacağız.»</p>

  <p>«Özür dilerim ama başlarındaki bir beyaz değil mi, efendim?»</p>

  <p>Gifford dürbünü kaldırıp baktı. «Gerçekten de öyle! Ama hafif kürkler tüyler falan giyinmiş.»</p>

  <p>İsyancıların başındaki adam onu görünce elini salladı. «Günaydın. Sen Maurice Gifford musun yoksa?»</p>

  <p>«Adım Maurice Gifford,» dedi Gifford buz gibi bir sesle. «Cesaretimi mazur görürseniz siz kimsiniz acaba?»</p>

  <p>«Ralph Ballantyne. Bu beyler de Ballantyne’ın İzcileri.» Maurice Gifford yüzünü buruşturarak baktı adamlara. Matabele’lere benzemek için yüzlerini öyle boyamışlardı ki, kökenlerini anlamak olanaksızdı. Yalnız bu Ballantyne denilen adam, herhalde kendisini tanıtmak için olacak yüzünün boyasını silmişti. İstediğini öğrendikten sonra hiç kuşkusuz yine kapkara olacaktı. İsteklerini belirtmekte de hiç duraksamıyordu.</p>

  <p>«Bir resmi emir, Bay Gifford.» Belindeki keseden katlı bir kâğıt çıkartıp uzattı.</p>

  <p>Gifford eldivenini dişleriyle çekti, kâğıdı alıp mühürü koparttı.</p>

  <p>«Maxim'imi size veremem,» dedi kâğıdı okuyunca. «Sivilleri korumakla görevliyim.»</p>

  <p>«Bulawayo'daki kamptan yalnızca dört mil uzaktasınız ve yol açık, yanınızdakilere hiçbir zarar gelmeyecektir.»</p>

  <p>«Ama... »</p>

  <p>«Kâğıt Bulawayo komutanı Albay William Napier tarafından imzalanmıştır. İsterseniz konuyu Bulawayo'ya varınca kendisiyle konuşursunuz.» Ralph hâlâ gülümsüyordu. «Bu arada bizim çok işimiz var. Sizi Maxim'den kurtarır kurtarmaz bir daha rahatsız etmeyiz.»</p>

  <p>Gifford elindeki notu buruşturdu, çaresizlikle Ralph'a baktı.</p>

  <p>«Siz ve adamlarınız düşman üniformasını giymişsiniz. Bu, savaş yasalarının ihlâlidir.»</p>

  <p>«Siz o yasaları reislere okuyun, Bay Gifford. Özellikle sivillere işkence edip öldürenlere.»</p>

  <p>«Bir İngiliz'in savaştığı vahşiler düzeyine inmesi gerekmez. Babanız Binbaşı Zuga Ballantyne ile tanışma onuruna sahip olmuştum. Tam bir beyefendi. Bu davranışınız hakkında ne derdi, bilemem.»</p>

  <p>«Babam ve arkadaşı olan fesatçılar, ki hepsi de İngiliz’dirler, şu anda dost bir hükümete karşı savaş açtıkları suçlamasıyla yargılanmaktalar. Ama ben yine de ilk fırsatta bu konudaki fikrini öğrenmeye çalışacağım. Şimdi siz Maxim'in bize verilmesi için çavuşunuzu gönderirseniz memnun olacağım, size iyi günler dilerim, Bay Gifford.»</p>

  <p>Maxim makineli tüfeğini arabasından indirdiler, ayakları ile cephane sandıklarını çıkartıp üç yük atının üstüne yüklediler. Harry Mellow yükü sıkıştırırken, «Napier'in değerli Maximlerinden birini vermeye nasıl razı edebildin?» diye sordu.</p>

  <p>«El çabukluğu. Kalemin gücü... »</p>

  <p>«Yani istek kâğıdına sahte imza mı attın? Seni kurşuna dizerler.»</p>

  <p>«Önce yakalasınlar da.» Ralph dönüp İzcilerine seslendi..</p>

  <p>«Birlik, at bin! İleri marş!»</p>
</body>
</html>
