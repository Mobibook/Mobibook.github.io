<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <h1>BİRİNCİ BÖLÜM</h1>

  <p>1895</p>

  <p>Üç atlı haftalarca süren yorucu ve sürekli arayışın bile körleştiremediği bir hevesle ormandan çıktılar.</p>

  <p>Dizginleri çekip atlarını mahmuz mahmuza getirerek yeni bir vadiye daha baktılar. Kuru kış otlarının tepelerinde soluk gül renkli pamuksu tohumları hafif rüzgârda danseder gibi iki yana sallanıyor, vadinin derinliklerinde otayan bir antilop sürüsü pembe sisler arasında bellerine kadar gömülüp yüzüyormuş gibi görünüyordu.</p>

  <p>İçlerinde bir tek erkek antilop vardı. Hayvan yaklaşık on dört karış yüksekliğindeydi, saten gibi sırtı ve omuzları bir panterinki gibi simsiyahtı, ancak karnında ve yüzünde inci beyazı lekeler vardı. Birer pala gibi kıvrık olan boynuzları sırtına uzanıyordu, boynu safkan bir Arap atıymış gibi gururla gerilmişti. Güneyde avlana avlana soyu tükenmiş olan bu soylu hayvanlar Ralph Ballantyne için Limpopo ile Zambezi nehirleri arasındaki vahşi ve güzel toprakların simgesiydi.</p>

  <p>Koca antilop tepenin üstündeki atlılara baktı, sonra başını geri attı, gür ve koyu renk yelesi uçarak, toynakları taşlı toprağı titreterek çukalata renkli dişilerini arkasına takıp karşı tepeye doğru uzaklaştı.</p>

  <p>Kendini ilk toplayan Ralph Ballantyne babasına döndü.</p>

  <p>«Baba, tanıdığın bir arazi işaretine rastladın mı?»</p>

  <p>«Aradan otuz yıl geçti,» diye Zuga Ballantyne mırıldandı. «Otuz yıl... ve sıtma nöbeti ile kıvranıyordum.» Sonra o eski günlerden beri arkadaşı ve uşağı olan ufak tefek Hotanto yerlisine döndü. «Sen ne diyorsun, Jan Cheroot?»</p>

  <p>Hotanto başındaki eski asker kasketini çıkartıp kafatasını kaplayan kıvırcık beyaz saçlarını karıştırdı. «Belki de...»</p>

  <p>«Belki hepsi de ateşin getirdiği bir düştü,» diye Ralph adamın sözünü kesti.</p>

  <p>Babasının yakışıklı yüz hatları birden kasıldı, kaşları çatıldı, yemeğindeki yara izi pembeleşti. Jan Cheroot ise heyecanla sırıtıyordu; bu ikisi bir araya geldiklerinde insan horoz dövüşünde olduğundan daha çok eğlenirdi.</p>

  <p>«Sen arabaların yanına gidip kadınlarla otursana!» diye kestirip attı Zuga. Cebinden ince bir zincir çıkartıp oğlunun yüzüne doğru salladı. «İşte, kanıtı burada!»</p>

  <p>Zincirin ucunda bir tomar anahtar, bir altın mühür, bir Aziz Christopher madalyonu ve olgun bir üzüm boyunda bir kuvartz parçası sallanıyordu. Taş mavi mermer gibi benekliydi ve ortasında kalın bir parça maden parıldıyordu.</p>

  <p>«Saf altın,» dedi Zuga. «Uzat elini topla!» Ralph babasına bakıp kışkırtıcı bir küstahlıkla sırıttı. Sıkılmıştı artık. Haftalarca boşuna dolaşmak onun hareketli yapısına uyan bir şey değildi.</p>

  <p>«Ben senin onu Cape Town pazarında bir satıcının önünden yürüttüğünden eminim, üstelik saf altın falan da değil.» Babasının yanağındaki yara izi mosmor kesilince Ralph kahkahadan kendinden geçip Zuga'nın omzunu tuttu.</p>

  <p>«Baba, buna gerçekten inanmış olsaydım haftalarımı burada boşu boşuna geçirir miydim hiç? Demiryolu yapımı ve diğer bir sürü iş arasında Johannesburg ya da Kimberley'de olmam gerekirken burada olur muydum?»</p>

  <p>Ralph artık alaycı gülmeyi bırakıp Zuga'nın omzunu tutmaya devam etti. «Altın burada... bunu ikimiz de biliyoruz. Belki de şu anda madenin üstündeyiz, ya da maden hemen karşı sırtın ardındadır.»</p>

  <p>Zuga'nın yara izi solmaya başladı. «Bütün iş onu bir kere daha bulmak,» diye Ralph sözünü sürdürdü. «Bir saat sonra da bulabiliriz, on yıl sonra da.»</p>

  <p>Babayla oğlu seyreden Jan Cheroot hafif bir düş kırıklığına uğramamış değildi. Onları bir kere dövüşürken görmüştü, ama çok zaman önceydi o. Ralph artık otuz yaşına gelmiş, nakliye şirketinde ve inşaat işlerinde çalıştırdığı yüzlerce kaba saba adamı gerek diliyle, gerekse tekme ve yumrukla yola getirmiş olgun bir insandı. İri yarı, sert ve dövüşken horoz gibi fiyakalıydı ama Jan Cheroot yaşlı adamın onu yere deviremeyeceğinden do pek emin değildi. Matabele halkı Zuga Ballantyne'a Bakela, yani Yumruk adını boşuna vermemişti. Hâlâ hızlı ve formundaydı. Evet, doğrusu seyretmeye değerdi ama ne yazık ki bu hevesini başka bir güne saklamak zorundaydı. İki adam öfkelerini bir yana bırakmışlar, yeniden sakin sakin, eyerlerinden birbirlerine doğru eğilerek konuşuyorlardı. Şimdi iki kardeş gibiydiler. Zuga, Ralph' in babası olacak yaşta değilmiş gibi görünüyordu. Teni temiz ve kırışıksız, bakışları canlıydı, sakalındaki gümüş teller şiddetli Afrika güneşinden de olabilirdi.</p>

  <p>«Güneşe bakıp yönünü saptasaydın bari,» diye Ralph söylendi. «Diğer gözlemlerin o kadar kesindi ki. O yıl sakladığın fildişi tomarlarının hepsini elimle koymuş gibi bulmuştum.»</p>

  <p>«O sırada artık yağmurlar başlamıştı.» Zuga başını salladı. «Ne yağmurdu o Allahım! Bir haftadır güneş yüzü görmemiştik, nehirler taşmak üzere olduğundan geçecek bir yer bulmak için dönüp duruyorduk...» Ama birden sözünü kesip dizginleri kavradı. «Bu hikâyeyi yüzlerce kez anlattım sana. Haydi, aramaya devam edelim.» Zuga atını vadiye doğru sürerken eğilip yerlere bakıyor, sonra başını kaldırıp uzaklardaki tepeleri, ağaçlıkları hatırlamaya çalışıyordu.</p>

  <p>«Tek emin olacağımız şey, Büyük Zimbabwe yıkıntıları,» diye mırıldandı. «Yıkıntılardan sonra sekiz gün batıya doğru yürümüştük.»</p>

  <p>«Dokuz gün,» diye Jan Cheroot efendisinin sözünü düzeltti. «Matthew öldüğünde bir gün kaybetmiştik. Sen ateşler içinde yanıyordun. Bir bebek gibi bakmak zorunda kaldım sana, bir de o lanet taş kuşu taşıyorduk.»</p>

  <p>Zuga onu dinlemeden, «Günde on milden fazla yol almış olmalıydık,» dedi. «Sekiz günlük yürüyüş... seksen milden fazla değildir.»</p>

  <p>«Büyük Zimbabwe orada. Doğumuzda.» Ralph çıktıkları sırtın üstünden dizginlerini çekti. «Bu Nöbetçi'dir.» Kayalık bir tepeyi işaret etti. «Yıkıntılar onun hemen arkasında. Bu görüntüyü hiç unutamam.»</p>

  <p>Yıkık kentin baba ve oğul için özel bir önemi vardı. O dev taş duvarlar ardında Zuga'yla Jan Cheroot kentin eski sakinleri tarafından terkedilmiş taştan kuşları bulmuşlardı. Kuzeydeki Zambezi Nehrinden başlattıkları seferin yorgunluğuna ve ateşten kırılmalarına rağmen Zuga heykellerden birini almakta ısrar etmişti.</p>

  <p>Aradan yıllar geçtikten sonra sıra Ralph'a gelmişti. Babasının günlüğü ve sekstant gözlemlerinin titizlikle tutulmuş olması sonunda o terkedilmiş kente gidebilmişti. Matabele kabilesinin kral Lobengula’nın sınır koruyucuları tarafından kovalanmasına rağmen kralın kutsal kente koyduğu tabuyu çiğnemiş ve geri kalan taş heykelleri alıp götürmüştü. Böylece üç adam da o ürkütücü hayaletlerle dolu yıkıntıları biliyorlardı ve kentin yerini belirten uzak tepelere bakarken anılarının etkisiyle susmuşlardı. Sonunda Ralph, «Zimbabwe'yi kimler kurdu acaba?» diye söylendi. «Ve bu insanların başlarına ne geldi?» Sesinde düşsel bir ton vardı, cevap da beklemiyordu zaten. «Saba Melikesinin madencileri miydi bunlar? Kutsal Kitap'ta sözü edilen Ofir miydi burası? Çıkardıkları altını Hazreti Süleyman'a mı taşıyorlardı?»</p>

  <p>«Bunu belki de hiç bilemeyeceğiz. Ama onların da altına bizim kadar değer verdiklerini biliyoruz. Büyük Zimbabwe'nin avlusunda altın varak ve altın külçeleri buldum. Belki de şimdi durduğumuz şu yerin birkaç mil ötesinde Jan Cheroot'la onların toprağın içinde açtıkları dehlizleri inceledik ve öğütülmek üzere yığılmış kayaları gördük.» Zuga ufak tefek Hotanto'ya baktı. «Tanıdık bir şey çarpıyor mu gözüne?»</p>

  <p>Jan Cheroot düşünmeye çalışırken yüzü kuru erik gibi buruştu. «Belki de bir sonraki sırttan,» dedi. Haftalardır gördükleri yüzlerce vadiye benzeyen bir yenisine indiler ağır ağır.</p>

  <p>Ralph diğerlerinden biraz ilerde gidiyordu, atını bir çalılığın kenarından aşırtırken birden dizginleri çekti, üzengilerde doğruldu, şapkasını başından çıkarıp sallamaya başladı. «Hey! Kaçıyorlar!»</p>

  <p>Zuga ilerdeki açıklıkta altın gibi parıltılı bir hareket gördü.</p>

  <p>«Üç aslan!» Ralph'ın heyecanı ve duyduğu nefret sesinden açıkça okunuyordu. «Jan Cheroot, sen sola geç! Baba, sen de onları dere yatağından geçerken çevir!»</p>

  <p>Ralph Ballantyne rahatlıkla emir veriyor, diğer iki adam da hiç düşünmeden ona uyuyorlardı. Bir an bile Ralph’ın çalılıktan kaçırdığı o şahane hayvanları yok etmenin yazık olacağı akıllarına bile gelmemişti. Ralph’ın her biri on altı öküzle çekilen iki yüz arabası vardı. Zuga’nın binlerce dönüm toprağında Matabele sürüleri ve Umut Burnu ile İngiltere'den getirtilmiş boğalar sürülerle dolaşırlardı.</p>

  <p>Baba ile oğul hayvancılık yaparlardı ve Limpopo ile Şasi nehirlerinin kuzeyindeki bu verimli topraklara musallat olan aslan sürülerinden artık bıkmışlardı. Geceleri değerli hayvanlarının acı böğürmelerini az duymamışlar, sabah kalkınca paramparça edilmiş iskeletlerini az bulmamışlardı. Aslan her ikisi için de hayvanların en kötüsüydü ve gün ortasında böyle bir sürüyle karşılaşmaktan mutluluk duyuyorlardı.</p>

  <p>Ralph sol bacağının altındaki deri kılıfından Winchester tüfeğini çekerken atını da dörtnala aslanların üzerine sürdü. İlk kaçan erkek aslan olmuştu. Ralph onun karnını sallayarak, yelesini korku ile savurarak koşmasını hayal meyal görmüştü. Yaşlı dişisi de onu ağır ağır izledi. Dişi aslan binlerce av sonunda zayıf ve yaralıydı, omuzları ve sırtı yaşlılıktan morarmıştı. O da bir an içinde gözden kayboldu. Ancak insanlara alışkın olmayan genç dişi, bir kedi kadar cesur ve meraklıydı. Çalılığın kıyısında durup ardından gelen atlılara hırladı. Tüylü pembe dilini dışarı çıkarmıştı, bıyıkları bir kirpinin dikenleri gibi beyaz ve dimdikti.</p>

  <p>Ralph dizginleri bıraktı. At, silah atılacağını anlamış gibi olduğu yerde kıpırdamadan durdu. Yalnız kulaklarının hareketi heyecanını belli ediyordu.</p>

  <p>Ralph silahı omzuna kaldırırken ateş etti. Genç dişi aslan kurşun omzundan kalbine girdiği anda böğürdü, havada bir takla attı, yere devrildikten sonra bir an kasıldı, öldü.</p>

  <p>Ralph silaha bir mermi daha sürüp dizginlen aldı. Atı hemen ileri sıçramıştı.</p>

  <p>Sağ tarafta Zuga dere yatağının kenarında giderken dişi aslan önündeki açıklıktan geçip ilerdeki çalılığa doğru koştu. Zuga atı dörtnala giderken ateş etti. Ralph hayvanın karnı altından bir toz bulutunun kalktığını gördü.</p>

  <p>«Çok aşağı ve sola. Babam yaşlanıyor artık.» Ralph atını durdurdu. Ancak o ateş edemeden Zuga bir el daha ateş etmişti. Aslan olduğu yere düştü ve sarı bir top gibi yuvarlandı taşlık toprakta. Kurşun kulağının hemen arkasına isabet etmişti.</p>

  <p>Ralph atını babasının yanına sürdü, iki hayvan dörtnala yokuş yukarı çıktılar.</p>

  <p>«Jan Cheroot nerede?» diye bağırdı Zuga. Cevap olarak soldan bir silah gelince ikisi de atlarını o yana çevirdiler. «Görüyor musun?» diye seslendi Ralph.</p>

  <p>Önlerindeki çalılar iyice şıklaşmıştı şimdi, dikenler bacaklarını dalıyordu. İkinci bir el ateş sesi duyuldu, ardından aslanın kulakları sağır eden gürlemesiyle «Jan Cheroot'un korku dolu çığlıkları.</p>

  <p>«Başı dertte,» diye bağıran Zuga atını çalılığın dışına sürdü.</p>

  <p>Önlerinde sırt boyunca yüksek akasya ağaçlarının altında geniş bir çimenlik uzanıyordu. Yüz metre kadar ilerde Jan Cheroot atını dörtnala sürerken korku ile arkasına bakmaktaydı. Gözleri irileşmiş, bembeyaz kesilmişti. Şapkasını ve tüfeğim kaybetmişti, hayvan tüm gücüyle koşmasına rağmen durmadan atını kamçılıyordu.</p>

  <p>Aslan on beş adım gerilerindeydi ve her an aradaki mesafeyi biraz daha kapatıyordu. Taze akan kanıyla boyanmıştı postu. Ancak barsaklarından aldığı yara hayvanı yavaşlatmamıştı. Tersine öfkeden çıldıracak duruma gelmiş, böğürtüsü gök gürlemesini andırıyordu.</p>

  <p>Ralph adamın yolunu kesmek için atını o yana sürerken ateş etmek için de bir fırsat kolluyordu. Ancak tam o anda hayvan bir sıçrayışta Cheroot'un atının üstüne atıldı ve pençesini savurarak hayvanın arkasından bir dizi paralel kanlı yara açtı.</p>

  <p>At kişneyerek arka ayaklarını geriye savurunca çiftesi aslanın göğsüne isabet etti ve hayvanın o öfkeli saldırısının hızını kes ti. Ama hemen kendini toparlayıp koşan hayvanın yanında koşmaya başladı. Üzerine atılmak için hazırlanırken gözleri sapsarı kesilmişti.</p>

  <p>«Atla, Cheroot!» diye bağırdı Ralph. Aslan ateş edilemeyecek kadar yakındı adama. «Atla be herif!» Ama Jan Cheroot onu duymamış gibiydi, çaresiz bir halde atının yelesine sarılmış, korkudan donup kalmıştı.</p>

  <p>Aslan bir sıçrayışta havalandı ve dev bir sarı kuş gibi atın sırtına inerek Jan Cheroot'u kanlı gövdesinin altına aldı. At, binicisi ve aslan bir anda toprağa gömülmüş gibiydiler, durdukları yerde şimdi yalnızca, bir toz bulutu görülüyordu. Ralph atını son hızla o yana sürerken öfkeli hayvanın kükremesi ve Jan Cheroot'un çığlıkları duyuluyordu.</p>

  <p>Winchester'i tek eliyle kavrayan Ralph bir sıçrayışta yere atladı ve düştüğü yerde yuvarlanarak dibinde boğuşan vücutların yattığı derin ve dik dere yatağının kenarına vardı.</p>

  <p>«Şeytan beni öldürüyor!» diye bağırıyordu Jan Cheroot. Ralph adamın atın altında kaldığını gördü. At düştüğünde boynunu kırmış olmalıydı ki, cansız bir yığın halinde yatıyor, aslan da Jan Cheroot'a erişmek için eyeri parçalamaya çalışıyordu</p>

  <p>«Sakın kıpırdama!» diye bağırdı Ralph. «Ateş ediyorum!»</p>

  <p>Ama aslan da duymuştu Ralph’ın sesini. Atı bırakıp bir ağaca tırmanan kedi rahatlığıyla dik sırta tırmanmaya başladı. Sapsarı gözlerini derin çukurun ağzında duran Ralph'dan bir an bile ayırmıyordu.</p>

  <p>Ralph ateş etmek için bir dizini yere dayadı, altın renkli geniş göğsüne nişan aldı. Hayvanın ağzı ardına kadar açıktı, dişlen bir insanın işaret parmağı kadar uzun ve cilalı fildişi kadar beyazdı. Ralph aslanın soluğunun çürümüş et kokusunu duyuyor, hayvanın sıcak tükürükleri yüzüne yağıyordu.</p>

  <p>Bir el ateş etti, namluya bir mermi sürüp bir el daha ateş etti. Aslan geriye doğru savruldu, bir an çukurun kenarına asılı durdu, sonra ölü atın üstüne devrildi.</p>

  <p>Çukurda hiçbir hareket yoktu. Sessizlik az önceki korkunç gürültüden daha beterdi.</p>

  <p>«Jan Cheroot, bir şeyin yok ya?»</p>

  <p>Atın ve aslanın leşleri altında kalan ufak tefek yerliden ses çıkmadı.</p>

  <p>«Jan Cheroot, beni duyuyor musun?»</p>

  <p>Ta derinlerden bir fısıltı duyuldu. «Ölüler işitmezler... her şey sona erdi, sonunda Jan Cheroot'u da ele geçirdiler.»</p>

  <p>Ralph’ın yanı başına gelen Zuga Ballantyne, «Çık oradan, Jan Cheroot!» diye bağırdı. «Maskaralık etmenin zamanı değil!»</p>

  <p>Ralph aşağıya bir kangal ip sarkıttı, Jan Cheroot ile eyeri yukarı çektiler.</p>

  <p>Jan Cheroot'un düştüğü yer çukur bir sırt boyunca kazılmış derin bir hendekti. Kimi yerlerde yedi sekiz metre derin olan hendek hiçbir zaman iki metreden geniş değildi. Genellikle sarmaşık ve çalılıklarla kaplı olmasına rağmen insan eli tarafından açıldığı kuşkusuzdu.</p>

  <p>Eski hendek boyunca yürürlerken Zuga. «Maden damarı bu çizgi boyunca sürüp gidiyor olmalı,» dedi. «Eski madenciler hendeği kazmışlar ve bir daha doldurmak zahmetine girmemişler.»</p>

  <p>«Peki, damarı nasıl ortaya çıkarmışlar?» diye sordu Ralph.</p>

  <p>«Burası gördüğün gibi yalnızca kayalık.»</p>

  <p>«Üzerinde ateş yakıp su dökmüşlerdir. Böylece kayalar soğurken çatlamıştır.»</p>

  <p>«Eh, bize bir gram altın bile bırakmamışlar.»</p>

  <p>Zuga başını salladı. «Önce bu bölümde çalışmışlar, damar sona erince daha ilerde deneme çukurları açıp ana damarın nereye doğru uzandığını öğrenmeye başlamışlardır.» Zuga, Jan Cheroot'a döndü. «Burasını tamdın mı, Jan Cheroot?» Hotanto duraksayınca yamacı işaret etti. «Şu vadideki bataklık, tik ağaçları...»</p>

  <p>«Evet evet.» Jan Cheroot ellerini çırptı. Gözleri neşeyle parlıyordu. «O erkek fili burada öldürmüştün. Hani dişlerini Kings Lynn malikânenizin kapısına diktiğimiz fil...»</p>

  <p>«Eski boşaltma yeri de şuralarda olacak.»</p>

  <p>Zuga alçak bir tepe oluşturan dökme toprağı otlarla örtülü buldu. Hemen eğilip otların arasından beyaz kuvartz zerrecikleri topladı, her birini dikkatle inceledi. Zaman zaman birini diliyle ıslatıp bir maden parıltısı görebilmek umuduyla güneşe tutuyordu.</p>

  <p>Sonunda kalkıp ellerini pantolonuna sildi.</p>

  <p>«Evet, kuvartz. Ama eski zamanların madencileri bu yığını tek tek elden geçirmiş olmalılar. Cevherde altına rastlamak istiyorsak eski kuyuları bulmamız gerek.»</p>

  <p>Zuga eski kaya artıklarının üstüne çıktı.</p>

  <p>«Fil şuraya düşmüştü.» Jan Cheroot gidip efendisinin gösterdiği yerden dev bir kalça kemiği bulup çıkardı. Otuz yıl sonra tebeşir beyazına dönüşen kemik toz olmaya başlamıştı.</p>

  <p>«Bütün fillerin babasıydı bu,» dedi Jan Cheroot saygı dolu bir sesle. «Onun gibi bir tane bir daha gelmeyecek. Bizi buraya getiren oydu. Sen onu vurduğun zaman bize bu yeri işaret etmek için burada düşüp öldü.»</p>

  <p>Zuga hafifçe dönüp elini uzattı. «Matthew'u gömdüğümüz eski maden kuyusu da şurada işte.»</p>

  <p>Ralph, babasının Bir Avcının Hikayesi adı altında yazdığı ünlü kitabındaki fil avı sahnesini hatırlıyordu. Karaderili tüfek, taşıyıcısı dev filin saldırısı karşısında ürkmemiş, kendi hayatını feda ederek sahibine ikinci silah doldurup vermişti. Ralph, Zuga silah taşıyıcısının gömüldüğü yeri işaretleyen taş yığını önünde diz çökünce, bir şey demeden bir süre bekledi. Zuga ayağa kalkıp dizlerinin tozunu sildi. «İyi bir insandı,» dedi.</p>

  <p>«İyi ama aptal,» dedi Jan Cheroot. «Akıllı olsaydı kaçardı.»</p>

  <p>«Akıllı bir adam kendine başka bir mezar seçerdi,» diye mırıldandı Ralph. «Adam altın madeninin ortasında yatıyor. Onu çıkartmamız gerekecek.»</p>

  <p>Zuga kaşlarını çattı. «Bırak yerinde yatsın. Yol boyunca 'başka kuyular da var.» Dönüp yürüyünce diğerleri de onu izlediler. Yüz metre kadar ilerde durdu Zuga. «İşte!» diye bağırdı.. «İkinci kuyu. Hepsi dört taneydi.»</p>

  <p>Bu kuyu da kayalarla doldurulmuştu. Ralph ceketini çıkardı, silahını en yakın ağacın gövdesine dayadı ve pek derin olmayan çöküntüye girip dar girişin önünde çömeldi.</p>

  <p>«Şimdi açarım.»</p>

  <p>Kayaları bir manivela olarak kullandıkları kaim bir dalla yerlerinden oynatarak yarım saat sonra madenin dörtgen girişim ortaya çıkarmışlardı. Delik ancak bir çocuğun geçebileceği kadar dardı. Eğilip içeri baktılar. İçersi karanlık olduğu ve yosunlu çürümüş şeyler ve yarasa koktuğu için ne kadar derin olduğunu kestiremiyorlardı.</p>

  <p>Ralph ile Zuga ürkek bir hayranlıkla bakıyorlardı deliğe.</p>

  <p>Zuga, «Eski zamanlarda madenlerde köle çocuklarını ya da Buşmen’leri çalıştırdıklarını söylerler,» dedi.</p>

  <p>«Altın damarının orada olup olmadığını öğrenmemiz gerek. Ama hiçbir yetişkin...» Ralph sustu, baba oğul birbirlerinin yüzüne baktılar, sonra ikisi birden Jan Cheroot'a döndüler.</p>

  <p>«Asla!» dedi ufak tefek Hotanto. «Ben yaşlı ve hasta bir insanım. Asla! Öldürseniz bile girmem oraya!»</p>

  <p>Ralph çantasında bir mum parçası buldu. Zuga atları bağlamak için kullandıkları üç kangal ipi birbirlerine ekledi. Jan Cheroot da onların bu hazırlıklarını idama mahkûm bir insanın darağacının kurulmasına bakarmış gibi seyrediyordu. «Doğduğum günden bu yana geçen yirmi dokuz yıl içinde bana cesaretinden söz edersin,» diye Ralph kolunu Jan Cheroot'un omuzlarına atıp adamcağızı maden ağzına doğru sürükledi.</p>

  <p>«Belki de biraz abartmalı konuşmuşumdur.»</p>

  <p>Zuga yaşlı karaderilinin koltukaltlarından geçirdi ipi, beline de bir çanta bağladı.</p>

  <p>«Vahşilerle savaşan, fil ve aslan avlayan sen... bu küçücük delikten mi korkacaksın? İçerde ne olabilir ki? Bir iki yılan, biraz karanlık, birkaç hayalet... hepsi o kadar.»</p>

  <p>Jan Cheroot, «Belki de çok abartmalı konuşmuş olabilirim,» diye kısık sesle fısıldadı.</p>

  <p>«Sen korkak mısın yoksa, Jan Cheroot?»</p>

  <p>«Evet!» diye Jan Cheroot başını salladı. «Korkağım elbette, burası da korkaklara göre bir yer değil.»</p>

  <p>Ralph, adamın oltaya takılmış bir balık gibi çırpınmasına aldırmadan yakaladığı gibi kuyuya indirdi. Bir yandan ipi koyverdikçe Jan Cheroot'un sesi de kesilmişti.</p>

  <p>Ralph ipi verirken bir yandan da kulaç kulaç ölçüyordu. Ufak tefek Hotanto aşağı ayak bastığında yirmi metre kadar &lt;ip boşalmıştı.</p>

  <p>«Jan Cheroot!» diye aşağıya seslendi Zuga.</p>

  <p>«Küçük bir mağara!» Jan Cheroot'un sesi dar duvarlarda yankılanıyordu. «Ancak ayakta durabiliyorum. İsten kapkara ortalık.»</p>

  <p>«Yemek ateşleri! Köleler oraya takılıp ölene kadar gün ışığını bir daha göremezlerdi,» diye söylendi Zuga. Sonra bağırdı. «Başka ne var?»</p>

  <p>«İp, sarmaşıklardan örülmüş ipler, kovalar, New Rush'ta kullandıklarımıza benzeyen deri kovalar... Hey, dokununca toz oluyor hepsi.» Jan Cheroot'un kaldırdığı tozun içinde aksırdığını duyuyorlardı. «Demir araç gereç ve...» Birden sesi titremeye başlamıştı. «Ölüler var burda, ölü kemikleri. Ben yukarı geliyorum, çekin beni buradan!»</p>

  <p>Ralph dar kuyuya eğildiğinde dipte titrek ışıkla yanan mumu ancak görebiliyordu.</p>

  <p>«Jan Cheroot, mağaradan herhangi bir yöne açılan bir tünel var mı?»</p>

  <p>«Beni yukarı çekin.»</p>

  <p>«Tüneli görebiliyor musun?»</p>

  <p>«Evet. Şimdi çekecek misiniz?»</p>

  <p>«Tünelin sonuna kadar gitmezsen, hayır.»</p>

  <p>«Çıldırdın mı sen? Bunun için emeklemem gerek.»</p>

  <p>«Demirlerden birini al da kayadan bir parça kopart.»</p>

  <p>«Hayır. Asla. Ölülerin nöbetçi durdukları bu yerde bir adım bile gitmem.»</p>

  <p>«Pekâlâ!» diye bağırdı Ralph delikten aşağı. «Öyleyse ben de ipin ucunu sana atıyorum.»</p>

  <p>«Bunu yapamazsın.»</p>

  <p>«Sonra da deliğin girişini kayalarla örteceğim.»</p>

  <p>«Peki gidiyorum.» Jan Cheroot'un sesi umutsuzluk doluydu, az sonra ipin yukardaki ucu yuvasına çöreklenen bir yılan gibi aşağı doğru kaymaya başladı.</p>

  <p>Ralph ile Zuga maden kuyusunun ağzında çömelmişler, son purolarını birlikte içerek sabırsızlıkla bekliyorlardı.</p>

  <p>«Bu madenleri terkettikleri zaman köleleri kuyuda bırakmış olmalılar. Köle çok değerli bir mal olduğundan, bu durum madenin hâlâ çalışır durumda olduğunu ve onu ani olarak terketmek zorunda kaldıklarını gösterir.» Zuga başını yana eğip dinledi. Ayaklarının altındaki topraktan demirin kayaya vurulmasından çıkan ses geliyordu. «Jan Cheroot madene erişti işte.»</p>

  <p>Kuyunun dibindeki titrek ışığı bir daha ancak birkaç dakika sonra görebildiler. Cheroot'un yalvaran sesi duyuldu.</p>

  <p>«Ne olur artık beni buradan çıkarın, efendim. İstediğinizi yaptım işte.»</p>

  <p>Ralph ayaklarını kuyunun iki yanına dayayıp ipi çekmeye başladı. İnce pamuklu gömleği altında kasları geriliyordu. Sonunda Hotanto ile yükünü yeryüzüne çıkardığında ne bir damla ter vardı yüzünde, ne de soluması zorlaşmıştı. «Neler buldun bakalım?»</p>

  <p>Jan Cheroot baştan aşağı ince bir toz tabakasıyla kaplanmıştı, yarasa pisliği ve uzun zamandır terkedilmiş mağaraların o garip mantar kokusu yükseliyordu üzerinden. Korku ve yorgunluktan hâlâ titreyen ellerle belindeki eyer torbasını açtı. «İşte bunu buldum.» Zuga kaya parçasını adamın elinden aldı.</p>

  <p>Kayanın buz gibi parıltılı kristalli bir yapısı vardı, içinde küçük küçük çizgiler görülüyordu. Ancak Jan Cheroot'un vurduğu demirle çatlayan bu pırıltılı kuvartz parçalan kayanın bütün çatlaklarını ve çiziklerini birbirine yapıştıran bir madde ile doluydu. Zuga dilinin ucuyla yaladığı zaman bu madde güneşte parıldıyordu.</p>

  <p>«Ralph, şuna bak!» Ralph kayayı babasının elinden kutsal ekmeğe gösterilen saygıyla aldı.</p>

  <p>«Altın!» Altın parçası yüzüne gülümsüyordu. İnsanlar arka ayakları üzerinde doğruldukları ilk günden beri kendisine köle eden o gülümseme.</p>

  <p>«Altın!» diye tekrarladı Ralph.</p>

  <p>Bu değerli madenin parıltısını görebilmek için baba oğlu yaklaşık bütün yaşamları boyunca mücadele etmişler, çok uzaklara gitmişler, başka altın avcılarının eşliğinde kanlı savaşlara girmişler, gururlu bir ulusun yok edilmesinde katkıda bulunmuşlardı.</p>

  <p>Hastalıklı bir kalbe ve akla hayale sığmayan düşlere sahip bir adamın ardından şimdi o adamın adını taşıyan Rodezya'yı ele geçirmişler, toprağın zenginliklerini teker teker çıkarmışlardı. Önce otlaklarına ve dünyanın en güzel dağlarına, zengin ormanlarına, sürü sürü hayvanlarına ve bir boğaz tokluğuna bunları işleyecek karaderili adamlarına sahip olmuşlardı. Ve şimdi de en son hazine ellerindeydi işte. «Altın!» dedi Ralph üçüncü kez.</p>

  <p>Akasya ağaçlarından baltalarıyla çubuklar kesip sert toprağa çakarak madenin kendilerine ait olduğunu belirlediler. Her parçanın köşelerine de üstüste yığdıkları taşlardan bir işaret direği koydular.</p>

  <p>Lobengula’nın askerlerine karşı gönüllü savaşa gittikleri zaman imzaladıkları Fort Victoria Anlaşmasına göre her birinin on ayrı altın madeninde hissesi olabilirdi. Bu yasa Jan Cheroot için geçerli değildi. Jameson'un ordusuyla Matabele ülkesine düzenlenen akınlara katılmış ve efendileri kadar kahramanlık göstermiş olmasına rağmen derisinin rengi yüzünden ganimette hiçbir hakkı olamazdı.</p>

  <p>Victoria Anlaşmasına göre Zuga ile Ralph hakkettikleri madenlerin dışında, Jameson'un fetih ordusu askerlerinin kimi zaman bir şişe viski fiyatına sattıkları toprak parçalarını da satın almışlardı. Bu yüzden ikisi birden yaklaşık olarak tüm sırta ve iki yanındaki vadi tabanlarına kendilerininmiş gözüyle bakıp kazıklarını çökebileceklerdi.</p>

  <p>İş ağır olmasına rağmen aceleydi, izlerinden gelen başka maden avcıları da olabilirdi. Öğle güneşinde ve gece ayışığında durup dinlenmeden çalışıp kazık çaktılar. Dördüncü gece tüm madene sahip olduklarından emin olarak bitkin bir halde yığıldılar. Çaktıkları kazıklar arasında herhangi bir madencinin 'burası benim' diye hak iddia edebileceği bir karış toprak bile bırakmadıklarından emindiler.</p>

  <p>«Jan Cheroot, yalnızca bir şişe viskimiz kaldı.» Zuga kalkıp gerindi. «Ama bu gece senin de içmene izin veriyorum.»</p>

  <p>Jan Cheroot'un ağzına kadar dolu kadehine son damlayı da doldurmasını gülerek seyrettiler. Adamın günlük içki tayınını belirleyen çizgi unutulmuştu o gece. Ralph şişeyi alıp babasıyla kendisine birer kadeh doldurmadan içindeki miktara dikkatle baktı.</p>

  <p>«Harkness Madeni'ne içelim,» dedi Zuga.</p>

  <p>Ralph, içkisini içip ağzını elinin tersiyle sildikten sonra, «Nemlen bu adı koydun?» diye sordu.</p>

  <p>«Beni buraya getiren haritayı Harkness vermişti.»</p>

  <p>«Daha iyi bir ad bulabilirdik.»</p>

  <p>«Belki, ama ben bunu istiyorum.»</p>

  <p>«Eh, altın yine de parlaklığından bir şey kaybetmeyecektir.» Ralph viski şişesini ufak tefek yerlinin uzanamayacağı kadar uzağa koydu. Jan Cheroot kendi maşrapasındakini bitirmişti bile. «Yine birlikte olarak bir şey yaptığımıza gerçekten çok memnunum, baba,» Ralph rahat bir hareketle eyerine yaslandı.</p>

  <p>«Öyle,» diye söylendi Zuga. «Yeni Rush’taki elmas madeninden bu yana ilk kez birlikte çalışacağız, çok zaman geçti aradan.»</p>

  <p>«Madeni bizim için işletmeye açacak birini tanıyorum,» dedi Ralph. «Witwatersrand altın madenlerinin en iyi ustası, yağmurlar başlamadan arabalarımla gerekli araç gereci de taşırım.»</p>

  <p>Anlaşmalarına göre Zuga, Harkness Madenini bulacak, Ralph da madeni işletecek insan gücünü, araç gereci ve parayı sağlayacaktı. Kimi insan onun daha şimdiden milyoner olduğunu söylerdi ama Zuga bu söylentilere pek inanmazdı. Yine de Ralph Lobengula'ya karşı açılan seferlerde ulaşım araçlarını «ağlamış ve Bay Rhodes'un İngiliz Güney Afrika Şirketinden nakit olarak değil de hisse senedi olarak büyük miktarlar almıştı. Zuga gibi o da c serüven düşkünü müsrif askerlerin ellerinden toprak üzerindeki haklarını almış, karşılığında adamlara kendi arabalarında taşıdığı viskiyi vermişti. Ralph'ın Rhodesia Emlak Şirketinin toprakları Zuga’nınkilerden çok fazlaydı.</p>

  <p>Ralph İngiliz Güney Afrika Şirketi hisseleriyle de spekülasyona girişmişti. Sefere katılan askerler Fort Salisbury'ye vardıklarında Bay Rhodes'un kendisine 1 sterlinden sattığı hisseleri Londra borsasında 3.5 sterline satmış, sonra umutlar sönüp de Rhodes ile Jameson Matabele kralına gizli bir savaş açmayı planladıkları zaman borsada iyice kaybetmiş olan hisseleri yarım sterlinden geri almıştı. Sefere katılan birlikler Lobengula'nın</p>

  <p>GuBulawayo'daki merkezini basıp da, Matabele krallığının bütün toprakları Şirketin mal varlığına katılınca hisseler sekizer sterline yükselmişti.</p>

  <p>Şimdi oğlunun bunca yorucu çalışmanın hiç köreltemediği bu bulaşıcı heyecanla konuşmasını dinlerken Zuga, Kimberley' den Fort Salisbury'ye uzanan telgraf direklerini Ralph'ın diktiği ve adamlarının o anda aynı insan ayağı değmemiş topraklardan Bulawayo'ya doğru tren hattı döşediklerini ve iki yüz arabasının Ralph'ın kendisinin Bechaunaland ile Matabeleland arasındaki yüzlerce dükkânına mal taşıdıklarını ve bugünden sonra da Witwatersrand'daki en ünlü madenler kadar zengin olması gereken bir medenin yarısına sahip olduğunu düşünüyordu.</p>

  <p>Zuga oğlunun konuşmasını dinlerken gülümsedi, «Belki de haklılardır, bu namussuz daha şimdiden milyoner olmuştur bile,» diye düşündü. Gururunda biraz da gıpta yok değildi. Ralph doğmadan çok önce Zuga çalışmış ve hayaller kurmuştu, şimdi düşündüğünde hâlâ vücudunu ürpertiler içinde bırakan fedakârlıklar yapmış, güçlüklere katlanmıştı ve bütün bunlara rağmen çok daha az şey elde etmişti. Bu yeni maden dışında bir yaşam boyu çalışmasına karşılık ancak King's Lynn ve Louise'i sayabilirdi. Bunu düşününce birden gülümsedi. Bu iki şeye sahip olmakla Bay Rhodes'un hiç aklına bile getiremeyeceği kadar zengin sayılırdı.</p>

  <p>Zuga içini çekerek şapkasını gözlerinin üstüne çekti, hayalinde Louise'nin sevimli yüzü olduğu halde derin bir uykuya daldı. Karşısında Ralph, babasından çok kendisiyle konuşuyor, servet ve güçlülük hayallerini genişletmeye çalışıyordu. Arabalara dönüş iki gün sürmüştü, kampa ancak yarım mil kala geldiklerini gören eşleri, uşaklar, çocuklar ve köpekler onları karşılamaya çıktılar.</p>

  <p>Ralph eyerin üzerinde eğilip Cathy'yi yakaladığı gibi atın üstüne kaldırdı ve dudaklarından özlemle öptü. Küçük Jonathan da atın çevresinde sabırsızlıkla sıçrıyor, «Beni de kaldır, Baba! Beni de kaldır!» diye bağırıyordu.</p>

  <p>Ralph sert kara bıyıklarını karısının kulağına dayayarak mırıldandı. «Çadıra girdiğimiz an Katie, senin o yeni şilteyi bir deneyeceğiz.»</p>

  <p>Karısının yüzü kıpkırmızı kesilmişti, kocasının yanağına şakacıktan bir tokat vurdu. Ralph kahkahalarla güldü, sonra tek eliyle Jonathan'ı kaptığı gibi eyerin arkasına oturttu.</p>

  <p>Çocuk kollarını babasının beline sardı. «Altın buldun mu Baba?»</p>

  <p>«Tonlarca hem de.»</p>

  <p>«Aslan öldürdün mü?»</p>

  <p>«Yüz tane.»</p>

  <p>«Matabele öldürdün mü?»</p>

  <p>«Onların avlanma mevsimi kapandı.» Ralph gülerek oğlunun saçlarını okşadı, ancak Cathy kızmıştı. «Seni kana susamış canavar seni, insan babasına böyle bir şey sorar mı hiç?»</p>

  <p>Louise genç kadınla çocuğun ardından ağır ağır yürüyordu. Geniş alnından geriye doğru taranmış saçları kalın bir örgü halinde beline kadar inmekteydi. Gözleri yine renk değiştirmişti. Zuga onun o iri ve çekik gözlerinin içinde bulunduğu ruhsal duruma göre renk değiştirmesini oldum olası şaşkınlıkla karşılardı. Şimdi yumuşak maviydiler, mutluluk rengi. Kadın atın önünde durdu, Zuga yere indi, şapkasını çıkardı, konuşmadan önce bir süre kadının yüzüne baktı.</p>

  <p>«Bu kadar kısa bir süre içinde bile senin ne kadar güzel olduğunu unutmuşum.»</p>

  <p>«Kısa bir süre değildi,» dedi kadın. «Senden uzak kaldığım her saat benim için sonsuzluk demektir.»</p>

  <p>Cathy ile Ralph'ın evleri olan bu kamp çok iyi döşenmişti. Çiftin başka evleri yoktu, çingeneler gibi ganimetin en çok olduğu yere göçer dururlardı. Nehir kıyısındaki kocaman yabani incir ağaçları altında dört araba duruyordu. Çadırlar bembeyaz branda bezindendi ve diğerlerinden ayrı kurulmuş olanının içinde insanın rahatça uzanabileceği demir bir banyo vardı. Uşaklardan birinin tek görevi çadırın ardında yanan ateşteki koca Kazana bakmak ve günün yirmi dört saatinde sıcak su sağlamaktı. Daha ilerdeki küçük bir çadırda Cathy'nin oturağına çiçek resimleri yaptığı bir hela ve bunun yanında da lükslerin en lüksü olan yumuşacık kokulu kâğıtlar vardı.</p>

  <p>Portatif yatakların üzerinde at kılından şilteler, yanlarında rahat brandadan koltuklar ve bir de yemek masası vardı. Yine brandadan şampanya ve limonata şişeleri için soğutucular, böcek geçirmeyen telli yiyecek dolapları ve otuz uşak bulunuyordu. Odun kesip ateş yakan, kadınların her gün elbise değişebilmeleri için çamaşır yıkayıp ütüleyen, yatakları yapıp çadırlar arasına dökülen yaprakları toplayan ve tozu yatıştırmak için toprağı sulayan uşaklar. Bir de Jonathan'ın özel uşağı vardı, onun görevi çocuğu yıkamak, yemek yedirmek, yaramazlık yapınca sırtına bindirip şarkı söylemekti. Ayrıca yemek hazırlayan, garsonluk yapan, fenerleri yakan, geceleri çadırların cibinliklerini indiren ve küçük çıngırak çalınca gidip elde boyanmış oturağı boşaltan uşaklar da vardı.</p>

  <p>Ralph kamp yerini geceleri aslan sürülerinden koruyan çalılardan yapılma yüksek duvarların arasındaki kapıdan girdi. Cathy eyerin üstünde önünde, oğlu arkasındaydı.</p>

  <p>Memnun olmuşçasına çevresine bakındı, sonra Cathy'nin belini sıktı. «Eve dönmek, sıcak bir banyo yapmak ne iyi. Sen de sırtını ovalarsın, Katie.» Birden susup bir şaşkınlık sesi çıkardı. «Allah belanı vermesin kadın! Hiç olmazsa beni uyarabilirdin.»</p>

  <p>«Bir fırsat vermedin ki.»</p>

  <p>Arabaların ardında yaylı tekerlekli, sıcağa karşı kaldırılabilen tik ağacından pancurlu bir araba duruyordu. Arabanın gövdesi yeşile boyanmıştı, kapılar ve tekerlekler yaldız kaplamaydı. İçi yeşil deriden olup perdelerinde sarı püsküller vardı. Arabanın üstünde deriden ve bakırdan sandıklar vardı ve daha ilerde duran hepsi aynı boydaki beyaz katırlar Ralph'ın uşaklarının nehir kenarından kestikleri taze otları yiyorlardı.</p>

  <p>Cathy'yi yere indiren Ralph, «Bizi nasıl bulmuş?» diye söylendi. Konuklarının kim olduğunu sormasına gerek yoktu, bu görkemli araba tüm kıtada iyi tanınırdı.</p>

  <p>«Güney yolundan yalnızca bir mil uzaktayız,» dedi Cathy. «Bizi görmemesi olanaksızdı.»</p>

  <p>«Görünüşe bakılırsa çetesini de birlikte getirmiş.» Beyaz kahırların yanında iki düzine safkan at vardı.</p>

  <p>«Kralın adamları ve atları,» dedi Cathy. Tam o anda Zuga kolunda Louis olduğu halde kapıdan içeri girdi. Ralph'ın konuğu için duyduğu huzursuzluğa karşılık o heyecanlıydı. «Louise onun özellikle benimle konuşmak için yolculuğuna ara verdiğini söylüyor.»</p>

  <p>«Öyleyse, onu bekletme, Baba.» Ralph gülümsedi. Binbaşı Zuga Ballantyne gibi soğukkanlı insanların bile konuğun büyüsüne kapılmaları inanılmaz bir şeydi. Ralph, zaman zaman belirli bir çabayı gerektirse de, kendisinin buna direnebilmesinden dolayı gurur duyardı.</p>

  <p>Zuga ardında Louise olduğu halde hızlı adımlarla arabaya doğru yürüyordu. Ralph ise isteyerek adımlarını ağırdan alıyor, Jonathan’ın çamurdan yaptığı hayvan heykelciklerine bakıyordu.</p>

  <p>«Çok güzel suaygırları, JanJan! Ne? Suaygırı değil mi? Ha, boynuzları düşmüş, öyle mi? Öyleyse bunlar bugüne kadar gördüğüm en şişman, en güzel boynuzsuz kudular.»</p>

  <p>Cathy kocasının kolunu çekiştirdi. «Seninle de konuşmak istediğini biliyorsun, Ralph. Ralph oğlunu omzuna kaldırdı, Cathy'nin koluna girdi ve kampın içine doğru yürüdü. Böyle bir aile görüntüsünün içerdeki adamı rahatsız edeceğini biliyordu.</p>

  <p>Çadırın bir yanı tente gibi kaldırılmış, altına çevresinde beş altı kişinin oturduğu uzun bir masa yerleştirilmişti. Grubun ortasında, kendisine pek de iyi gelmeyen İngiliz kumaşından ceketi boğazına kadar iliklenmiş iri yarı bir adam oturuyordu. Boyunbağının düğümü yana kaymış, kravatının Oriel Koleji' nin renkleri Kimberley'den buraya kadar olan yolculuk boyunca toz toprak içinde kalmıştı.</p>

  <p>Bu çirkin adama karşı duyguları epey kararsız olan Ralph bile son birkaç yılın adam üzerinde yarattığı değişikliklere şaşmaktan kendini alamadı. Yüzünün etleri sarkmıştı, rengi sağlıksızdı. Daha kırk yaşında olmasına rağmen bıyığı ve favorileri kızıldan beyaza dönüşmüştü. En az on beş yaş daha yaşlı gösteriyordu. Yalnızca soluk mavi gözlerinde o müthiş gücü ve hayalci parıltı seziliyordu.</p>

  <p>«Nasılsın, Ralph?» Sesi böylesine iri bir vücuttan beklenmeyecek kadar inceydi.</p>

  <p>«İyi günler, Bay Rhodes.» Ralph elinde olmadan oğlunu omzundan indirip yere bıraktı, çocuk bir anda kaçıp gözden kayboldu.</p>

  <p>«Sen burada keyif çatarken benim demiryolu inşaatım nasıl gidiyor?»</p>

  <p>«Programı aştık ve bütçenin altındayız.» Ralph adamın pek örtmeye gerek duymadığı azarlamasına karşılık verip çevresindeki adamlara baktı.</p>

  <p>Sağında, büyük adamın gölgesi olan ufak tefek, dar omuzlu ve efendisinin aksine çok titiz giyinmiş, dökük saçlarıyla bir okul müdürünü andıran, ancak gözlerindeki hırslı bakışla tüm görünümünü yalanlayan biri oturuyordu.</p>

  <p>«Jameson,» dedi Ralph, Doktor Leander Starr Jameson'un tam unvanını ya da dostlarının kullandığı 'Doctor Jim' lakabını kullanmadan.</p>

  <p>«Genç Ballantyne.» Jameson bu 'genç' sözcüğünü yarı alaylı, yarı küçültücü bir biçimde kullanmıştı. İlk tanıştıkları andan beri düşmanlıkları karşılıklı ve güdüseldi.</p>

  <p>Rhodes'un solundaki geniş omuzlu, temiz yüzlü genççe biri beyaz dişlerini göstererek gülümsedi.</p>

  <p>«Merhaba, Ralph.» El sıkışı sert ve kuruydu.</p>

  <p>«Harry, daha bu sabah senden söz ediyordum.» Ralph babasına baktı. «Baba, Harry Mellow bu işte, Afrika'nın en iyi maden mühendisi.»</p>

  <p>Zuga başını salladı. «Daha önce tanışmıştık.» Baba ile oğul bakıştılar.</p>

  <p>Ralph Harkness Madenini geliştirmek ve işletmek için bu genç Amerikalıyı seçmişti. Birçok genç bekâr gibi Harry Mellows'un Cecil John Rhodes hesabına çalışıyor olması Ralph için bir sorun değildi. Onu Rhodes'u n ağından kurtaracak olan yemi bulacağından hiç kuşkusu yoktu.</p>

  <p>«Seninle daha sonra konuşacağız Harry,» diye mırıldanarak masanın öteki ucunda oturan başka bir gence döndü. «Jordan! Seni gördüğüme gerçekten sevindim.»</p>

  <p>İki kardeş birbirlerine sarıldılar. Ralph sevgisini saklamaya gerek duymuyordu, ama Jordan'ı herkes severdi zaten. Yalnız güzelliği ve davranışları yüzünden değil de, sahip olduğu pek çok yetenek ve herkese karşı duyduğu iyi duygulardan.</p>

  <p>«Ralph, sana anlatacak o kadar çok şey var ki!» Jordan da bu buluşmaya en az Ralph kadar sevinmişti.</p>

  <p>«Daha sonra Jordan,» diye Bay Rhodes araya girdi. Sözünün kesilmesinden hoşlanmadığı için Jordan'a yerine oturmasını işaret etti. Jordan hemen denileni yaptı. On dokuz yaşından beri Bay Rhodes'un özel sekreteriydi ve efendisinin en küçük bir kaprisine boyun eğmek artık tabiatının bir parçası olmuştu.</p>

  <p>Rhodes Cathy ile Louise'e baktı. «Bayanlar, hiç kuşkum yok ki konuşacaklarımız size sıkıcı gelecektir ve herhalde sizlerin de bir an önce yapmanız gereken işleriniz vardır.»</p>

  <p>Cathy kocasına bakınca, Ralph'ın, Bay Rhodes'ın kampı bir anda ele geçirmesindeki bu kabalığa kızmış olduğunu farketti. Kimseye göstermeden kocasının elini sıktı, Ralph'ın az da olsa rahatladığını hissetti. Ralph'ın karşı koymasının da bir sınırı vardı. Rhodes'un emrinde çalışmıyordu ama demiryolu inşaatı ve yüzlerce araba yolu bu adamın iki dudağı arasındaydı. Cathy Louis'e bakınca kadının bu davranışa fena içerlemiş olduğunu farketti. Louise'in gözlerinde mavi bir parıltı, yanaklarında ki çillerin altında hafif bir kızartı vardı. «Haklısınız Bay Rhodes, izninizle...»</p>

  <p>Bay Rhodes'un kadınların yanında huzursuz olduğu herkes tarafından bilinen bir gerçekti. Kadın hizmetçisi yoktu ve Umut Burnundaki Groote Cshuur'daki evinde hiçbir kadın resmi ya da tablosu yoktu. Evli bir erkeği yanına almaz, en güvenilir bir adamı evlendiği takdirde hemen işten çıkarırdı. «Hem bir kadının kaprislerine boyun eğip, hem de bana hizmet edemezsin,» derdi böylelerine.</p>

  <p>Rhodes, Ralph'a dönüp, «Şuraya otur,» diye işaret etti. Sonra Zuga'ya dönüp birbiri ardından sorular yağdırmaya başladı. Soruları birer kamçı darbesi gibi şaklıyordu, ancak dikkatle dinlemesi de Zuga Ballantyne'a olan saygısının kanıtıydı. İlişkileri sonradan Kimberley adını alan Colesberg Kopje'deki elmas madenlerinin ilk işletme günlerine dayanırdı. Zuga hak sahibi olduğu o topraklardan ünlü 'Ballantyne Elması'nı çıkarmıştı, ama şimdi tüm topraklarda olduğu gibi orada da hak sahibi olan Rhodes'tu. O zamandan beri Rhodes Zuga'yı, dillerini çok iyi konuştuğu için, Matabele Kralı Lobengula'nın yanında ajanı olarak görevlendirmişti. Doktor Jameson krala karşı sefere çıktığında Zuga GuBulawayo'nun köyüne ilk girenlerden biri olmuştu.</p>

  <p>Lobengula’nın ölümünden sonra Rhodes Zuga'yı 'Düşman Topraklarının Sorumlusu' olarak atamıştı. Zuga'nın görevi Matabele hayvan sürülerini toplamak ve bunları Jameson'un gönüllüleri arasında ganimet olarak paylaştırmaktı.</p>

  <p>Zuga bu görevi yerine getirdikten sonra Rhodes onu Yerli Başmüfettişi olarak atayacaktı, ama Zuga King's Lynn'deki malikânesine yeni karısıyla yerleşmeyi yeğlemiş ve görev de General Mungo St. John'a verilmişti. Ancak Zuga hâlâ İngiliz Güney Afrika Şirketinin yönetim kurulundaydı ve Rhodes kendisine pek az insana güvendiği kadar güvenirdi. «Matabeleland gelişiyor Bay Rhodes,» dedi Zuga, «Bulawayo okulu ve hastanesiyle bir kent sayılır artık. Matabeleland' da altı yüzden fazla beyaz kadın olması buranın artık kesin olarak iskân edildiğini gösteriyor. Çiftliklerin çoğu da işletilmeye başlandı. Umut Burnundan getirtilen damızlık hayvanlar da yerel koşullara uyum gösterdiler.»</p>

  <p>«Ya madenler ne durumda, Ballantyne?»</p>

  <p>«On binden fazla hak iddiası var. Çok zengin yerler de gördüm.» Zuga oğluna baktı, sonra yine Rhodes'a döndü. «Bu bir iki gün içinde oğlumla birlikte ilk kez 1860'larda bir rastlantı sonucu bulduğum eski madenleri yeniden bulduk.»</p>

  <p>«Harkness Madeni.» diye Rhodes başını salladı. Ralph bile adamın belleğine şaşmıştı. «Bir Avcının Hikâyesi adlı kitabımdaki özgün anlatımını hatırlıyorum. Madenden örnek aldın mı?»</p>

  <p>Zuga cevap yerine cebinden çıkardığı sekiz on kuvartz parçasını masanın üstüne koydu. Altın öylesine parlıyordu ki, masanın çevresindekiler kendilerinden geçmiş bir halde öne eğildiler. Bay Rhodes taşlardan bir ikisini iri kemikli elinde evirip çevirdikten sonra Amerikalı mühendise uzattı.</p>

  <p>«Bunlara ne dersin. Harry?»</p>

  <p>«Tonunda elli ons çıkar, Nome ya da Klondike gibi çok zengin olabilir.» Amerikalı Ralph'a baktı. «Maden yatağının kalınlığı ne kadar?»</p>

  <p>Ralph başını salladı. «Bilmiyorum, kuyular çok dar.»</p>

  <p>Harry Mellow, «Bu kuvartz,» diye mırıldandı. «Witwatersland'daki gibi saf değil.»</p>

  <p>Witwatersland'daki maden yatağı elindeki kuvartz parçası kadar zengin değildi altın yönünden, ancak eski zamanların artık toprak altına gömülü olan nehir yataklarını kapsadığından bir zamanın o gölleri kadar genişti ve yüz yıl boyunca verimliliğinde hiçbir eksilme olmadan altın çıkartılabilirdi.</p>

  <p>Kuvartz toprağını elinde evirip çeviren Harry Mellow, «Çok zengin,» diye mırıldandı. «Bunun üç beş santimden daha kalın olacağını sanmam.»</p>

  <p>«Ya öyleyse?» diye sordu Bay Rhodes.</p>

  <p>Amerikalı gülümsedi. «O zaman dünyanın yaklaşık olarak tüm elmaslarının yanı sıra altınını da denetim altına alacaksınız. Bay Rhodes.»</p>

  <p>Adamın sözleri Ralph'a Matabeleland'da çıkartılan her ons altının yüzde elli hissesinin İngiliz Güney Afrika Şirketine ait olduğu konusunda bir uyarıydı. Ralph öfkeye kapılmaktan kendini alamadı. Rhodes ile şirketi kendi çapında olmayan tüm insanların çabalarını ve servetlerini ezip boğan dev bir ahtapottu sanki.</p>

  <p>«Bay Rhodes, Harry'yi madeni görebilmesi için birkaç günlüğüne bana verebilir misiniz?» Ralph’ın sesi isteğinden daha sert çıktığından Rhodes'un iri kafası birden kalktı, soluk mavi gözleriyle Ralph’ın içini okurmuş gibi baktı, sonra başını sallayarak altın konusunu kapatıp Zuga'ya döndü. «Matabele yerlilerinin davranışları nasıl?» Bu kere Zuga duraksadı. «Şikâyetleri var, Bay Rhodes.»</p>

  <p>«Öyle mi?» Adamın şiş hatlı yüzü asılmıştı.</p>

  <p>«Başlıca çatışma konusu sığır sürüleri...» Rhodes adamın sözünü kesti. «125.000'den az hayvan ele geçirdik ve bunun 40.000'ini de kabileye geri verdik.»</p>

  <p>Zuga bu geri verme işleminin kendi kızkardeşi Robyn St. John tarafından sağlandığını hatırlamadı. Robyn Khami Misyoner Merkezinde doktordu ve bir zamanlar Lobengula’nın en yakın dostu ve danışmanıydı.</p>

  <p>«40.000 baş hayvan, Ballantyne! Şirketin eliaçıklığını gösteren bir davranış!» Rhodes, bu yapılmamış olsaydı Robyn'in yenilgiye uğramış Matabele halkının açlıktan kırılacağını ve bu durumun da Whitehall'deki imparatorluk hükümetinin müdahalesini getireceğini söylemiş olduğunu sözlerine ekledi. Rhodes'un Şirketi bu hükümetin kararıyla var olduğundan bu hiç de öyle övünülecek bir eliaçıklık değildi.</p>

  <p>«Yerlilere o hayvanları verdikten sonra bize ancak 85.000 hayvan kaldı ki, bu da savaşın giderlerini karşılamaya bile yetmedi.»</p>

  <p>«Yine de yerliler kendilerine zayıf ve yaşlı ineklerle işe yaramayan boğaların verildiklerinden şikâyetçiler.»</p>

  <p>«Ballantyne, gönüllüler sürülerin en iyi hayvanlarını seçme hakkına sahiptiler. Doğal olarak da en iyilerini seçtiler.» Parmağını tabanca namlusu gibi Zuga'nın kalbine doğrulttu. «Ele geçirilen sürülerden oluşan sürülerimizin Matabeleland'ın en iyi hayvanları olduğu söyleniyor.»</p>

  <p>«Yerliler bunu anlamıyorlar ama.»</p>

  <p>«Eh, hiç olmazsa fethedilmiş bir ülke olduklarını anlamadılar. Onların refahı fatihlerin iyi niyetine kalmış bir şeydir. Kendileri kıta boyunca başka kabileleri egemenlikleri altına aldıklarında böyle düşünmemişlerdi. Mzilikazi Limpopo'nun güneyindeki ülkeleri yağma ettiğinde bir milyon savunmasız insanı öldürdü, oğlu Lobengula da kendisininki dışındaki kabileleri köpekler olarak niteledi. Şimdi yenilginin acı tadını tattılar diye şikâyet etmemeliler.»</p>

  <p>Masanın öteki ucundaki Jordan bile buna başını sallayarak katıldı. GuBulawayo'ya yürümemizin başlıca amacı Mashona kabilelerini Lobengula'dan korumaktı,» diye mırıldandı.</p>

  <p>«Ben onların şikâyetleri olduğunu söyledim,» dedi Zuga. «Haklı olduklarını söylemedim.»</p>

  <p>«O halde neden şikâyet ediyorlar?» diye Rhodes sordu.</p>

  <p>«Şirket polisinden. General St. John'un silahaltına aldığı genç Matabele yerlileri köylerinde horozlanıyorlar, yaşlıların sözlerini dinlemiyorlar, genç kızları... »</p>

  <p>Rhodes Zuga'nın sözünü kesti. «Yaşlıların emrindeki savaşçılardan daha iyi böylesi. Babiaan, Gandang ve Bazo'nun emrinde yirmi bin savaşçı ne demek, düşünebiliyor musun? St. John yaşlıların gücünü parçalamakla doğru bir iş yaptı. Yerli Müfettişi olarak görevi Matabele savaşçı geleneğinin dirilmesini önlemektir.»</p>

  <p>«Hele şimdi bulunduğumuz yerin güneyindeki olaylar gözönüne alındığında,» dedi Doktor Leanderr Starr Jameson. Rhodes adama döndü.</p>

  <p>«Bundan söz etmek için çok erken sanırım, Doktor Jim.»</p>

  <p>«Neden erken olsun? Buradaki herkes güvenilir ve ağzı sıkı insanlardır. Hepimiz İmparatorluk amacına kendimizi adamış bulunuyoruz ve kimsenin bizi duymasına olanak yok. Şirket polisinin daha da güçlendirilmesi, daha iyi silahlarla donatılması ve her an savaşa hazır duruma getirilmesini konuşmak için bundan uygun zaman ve yer bulamayız.»</p>

  <p>Rhodes Ralph Ballantyne'a baktı, Ralph alaycı bir ifadeyle kaşını kaldırınca Rhodes kararını verdi.</p>

  <p>«Hayır, Doktor Jim. Bunu başka zaman konuşuruz.» Jameson omuzlarını silkince de Jordan'a döndü. «Güneş batıyor.» Jordan kalkıp kadehleri doldurmaya gitti. Limpopo’nun kuzeyindeki bu ülkede gün geleneksel olarak birer kadeh viskiyle uğurlanırdı.</p>

  <p>Ralph çadırına doğru yürürken sendeliyordu. Aslında içkiye dayanıklılığı babasından almıştı, o yüzden şu anda başını döndüren şey alkol değil, yeni fikirlerdi.</p>

  <p>Karanlık çadırın kapısını açıp yatağının kenarına oturdu. Cathy'nin yanağını okşadı.</p>

  <p>«Uyumadım,» dedi karısı. «Saat kaç?»</p>

  <p>«Gece yarısını geçti.»</p>

  <p>«Neden bu kadar geç kaldın?» Jonathan branda perdenin öte yanında uyuduğundan kadın alçak sesle konuşuyordu.</p>

  <p>«Güç ve başarıdan sarhoş olan insanların düşleri ve böbürlenmeleri.» Ralph karanlıkta gülümseyerek çizmelerini çıkardı. «Tanrı tanığım olsun, ben de payıma düşen kadar böbürlendim.» Kalkıp pantolonunu çıkardı. «Harry Mellow hakkında ne düşünüyorsun?»</p>

  <p>«Amerikalı mı? Şey... tam bir erkek ve iyi huylu sanırım.»</p>

  <p>«Yakışıklı mı?» diye ısrar etti Ralph. «Genç bir kadın dayanılmaz mı bulur?»</p>

  <p>«Benim böyle şeyler düşünmediğimi bilirsin.»</p>

  <p>«Öyle bir düşünürsün ki.» Ralph bir eliyle kadının göğsünü okşarken, eğilip dudaklarından öptü. İncecik pamuklu geceliğin altında göğsü olgunlaşmaya yüz tutmuş bir kavun gibiydi. Kadın bir süre erkeğin ellerinden kurtulmak için çabaladıysa da, sonra pes edip kollarını boynunda kavuşturdu.</p>

  <p>«Puro ve viski kokuyorsun.»</p>

  <p>«Özür dilerim.»</p>

  <p>«Özür dilemene gerek yok, çok hoş.»</p>

  <p>«Dur, gömleğimi çıkartayım.»</p>

  <p>«Hayır, ben çıkartırım.»</p>

  <p>Daha sonraları Ralph sırtüstü yatağa uzandığında Cathy yanına sokuldu.</p>

  <p>«Kızkardeşlerinin Khami'den buraya gelmelerini ister misin?» diye ansızın sordu Ralph. «Kamp yaşamını sevenler, annenden de kurtulacaklarına sevinirler.»</p>

  <p>Cathy uykulu bir sesle, «İkizleri çağırmak isteyen bendim,» dedi. «Onların huzursuzluk yaratacağını da söyleyen sensin.»</p>

  <p>«Ben aslında onların çok gürültücü ve yaramaz olduklarını söylemiştim.»</p>

  <p>«Demek birden fikrin değişti...» Cathy öylesine yüksek sesle konuşmuştu ki, perdenin öte yanında Jonathan'ın yatağında kıpırdandığını duydular. «Amerikalı... Benim kızkardeşlerimi kullanacaksın, değil mi?»</p>

  <p>Ralph karısının başını yine göğsüne yasladı. «Artık büyüdü ikisi de. Kaç yaşına geldiler?»</p>

  <p>«On sekiz. Ama Ralph... »</p>

  <p>«Evde kaldılar bile.»</p>

  <p>«Benim kızkardeşlerimi kullanamazsın.»</p>

  <p>«Khami'de eli yüzü düzgün bir erkeğe rastlamayacaklar nasıl olsa. Annen bütün isteklileri korkutup kaçırıyor.»</p>

  <p>«Çok korkunç bir insansın, Ralph Ballantyne.»</p>

  <p>«Ne kadar korkunç olduğumu göstermemi ister misin?»</p>

  <p>Cathy bir an düşündü. «Evet lütfen,» diye mırıldandı sonra.</p>

  <p>«Bir gün ben de seninle ata bineceğim, değil mi baba?»</p>

  <p>«Hem de çok yakında,» diyen Ralph oğlanın kıvırcık saçlarını okşadı. «Şimdi ben yokken annene iyi bakmanı istiyorum, Jan Jan.»</p>

  <p>Jonathan soluk yüzü asık, gözlerinde yaş pırıltıları, başını yere eğdi.</p>

  <p>«Söz mü?» Ralph kucağındaki küçük vücudu sıktı, sonra oturduğu eyerden eğilip oğlanı Cathy'nin yanına bıraktı. Jonathan annesinin beline kadar gelmemesine rağmen onu korumak istermiş gibi elini avucu içine aldı. «Söz veriyorum, baba.»</p>

  <p>Ralph parmaklarının ucuyla Cathy'nin yanağına dokundu. «Seni seviyorum,» dedi karısı.</p>

  <p>«Güzel Katie’ın.» Bu gerçekti, güneşin ilk sarı ışıkları bir hâle gibi parıldıyordu saçlarının çevresinde, karısı aşklarının derinliğinde bir madonna kadar sakindi.</p>

  <p>Ralph atını mahmuzlarken Harry Mellow da ardından yürüyüp ona yetişti. Ormanın ucunda iki adam dönüp baktılar. Kadınla çocuk hâlâ avlunun kapısı önündeydiler. «Talihli bir insansın,» dedi Harry.</p>

  <p>«İyi bir kadının yoksa bugünün yoktur, oğlun yoksa da yarının.»</p>

  <p>Aslanların kemikleri sıyrılmış ve kayalıklar arasında dağılmıştı ama ağaçların üzerinde hâlâ akbabalar vardı. Kuşlar yeniden uçmaya başlamadan önce şiş karınlarındaki yiyeceği hazmetmek zorundaydılar. Harry ile Ralph son birkaç mili onları izleyerek aldılar.</p>

  <p>Kamp ateşi yanına çöktüklerinde Harry, «Umut verici,» dedi. «Kayalık madenle birleşiyor. İki mil boyunca uzandığını saptadık, çok derine de iniyor olabilir. Yarın deneme kuyularını nerede açman gerektiğini işaretleyeceğim.»</p>

  <p>«Maden cevheri bu topraklar boyunca yayılmış durumda,» dedi Ralph. «Witwatersrand, Pilgrims Rest ve Tati altın madenlerinin hilal biçimindeki uzantısı buraya kadar uzuyor...» Birden sustu. «Ama senin özel bir yeteneğin varmış, altının kokusunu elli mil öteden alırmışsın diyorlar.»</p>

  <p>Harry kahve maşrapasını boşver sen o lafları der gibi sallarken Ralph sözünü sürdürdü. «Bir altın arama işini destekleyecek arabalarım ve param var, bulunan altını işletmeye de yeter. Senden hoşlanıyorum, Harry. Birlikte çalışabileceğimizi sanıyorum. Belki önce Harkness Madeninde, ondan sonra da kimbilir bütün ülkede.»</p>

  <p>Harry konuşacakken Ralph elini adamın koluna koyarak onu susturdu.</p>

  <p>«Bu kıta bir hazine sandığıdır. Kimberley elmas yatakları. Witwatersrand altın madenleri yanyana... tüm elmaslar ve altın bir kova içinde... inanılır bir şey değil bu.»</p>

  <p>«Ralph, ben Bay Rhodes’la çalışıyorum.»</p>

  <p>Ralph içini çekerek uzun bir süre alevlere baktı. Sonra sönmüş olan purosunu yaktı ve dilinin döndüğü kadarıyla adamı kandırmaya çalıştı. Bir saat sonra battaniyesini açarken önerisini tekrarladı.</p>

  <p>«Rhodes'un yanında hiçbir zaman başına buyruk olamayacaksın. Hep onun hizmetkârı olacaksın.»</p>

  <p>«Sen de Bay Rhodes hesabına çalışıyorsun, Ralph.»</p>

  <p>«Ben ona taahhüt işi yapıyorum, kâr ya da zarar benimdir. Ruhuma sahibim hâlâ.»</p>

  <p>«Ve ben değilim,» diye güldü Harry.</p>

  <p>«Benimle ortak ol, Harry. Kendi kâğıdını oynamanın, kendi rizikolarını hesaplamanın emir alma yerine emir vermenin ne demek olduğunu öğren. Yaşam bir oyundur, Harry ve bunu oynamanın bir tek yolu vardır.»</p>

  <p>«Ben Rhodes'un adamıyım.»</p>

  <p>«Zamanı gelince yine konuşacağız.» Ralph battaniyeyi başından yukarı çekti, bir dakika sonra uyumuştu.</p>

  <p>Harry sabah erkenden kuyu kazılacak yerleri taş yığarak belirledi. Öğlene doğru işi bitip de atlarına binerlerken Ralph Cathy'nin ikiz kızkardeşlerinin kampa gelmelerinin daha iki gün süreceğini hesapladı.</p>

  <p>«Madem buraya kadar geldik, bari geri dönmeden önce şöyle bir doğuya uzanalım,» dedi. «Belki de daha çok altın ve elmas buluruz.» Harry duraksadı. «Bay Rhodes Bulawayo'ya gitmiştir,» dedi Ralph. «Bir ay kadar falan orada kalır artık, senin yokluğunu farketmeyecektir bile.»</p>

  <p>Harry bir an düşündü, meyva bahçesini yağmalamak için okulu asan haşarı bir çocuk gibi gülümsedi. «Peki, gidelim.»</p>

  <p>Ağır ağır yol alıyorlar, her nehir kıyısında durup durgun yeşil suların dibinden aldıkları taş parçalarını inceliyorlardı. Kayaların toprağın üzerine çıktıkları yerlerde de birer parça koparmaktaydılar. Üçüncü gün Harry, «Sekiz on yer bulduk,» dedi. «Ben özellikle o berilyum kristallerini beğendim, orada zümrüt yatağı olabilir.»</p>

  <p>Harry ileri doğru gittikçe daha çok heyecanlanıyordu, ancak Ralph artık geri dönme zamanının geldiğini hesaplamıştı. Kamptan ayrılalı beş gün olmuş, kahve, şeker ve yiyecekleri suyunu çekmişti. Üstelik Cathy de meraklanmaya başlamış olmalıydı. Bir süre keşfedilmeden bekleyecek olan araziye son kez baktılar.</p>

  <p>«Şahane bir yer,» diye mırıldandı Harry. «Hiç böylesini görmemiştim. Şu sıra tepelerin adı ne?»</p>

  <p>«Onlar Matopos dağlarının güney ucudur.»</p>

  <p>«Bay Rhodes'un onlardan söz ettiğini duymuş. Matabele’lerin kutsal tepeleri değil mi bunlar?»</p>

  <p>Ralph başını salladı. «Büyücülüğe inansaydım...» Sonra sözünü kesip güldü. «O tepelerde garip bir şey vardır.»</p>

  <p>Batıda günbatımının ilk pembe renkleri o uzak kayalıkları; pembe mermerlere çevirmişti, üzerlerinde beyaz bulutlar vardı. «Orada eskiden yaşayan kabilelerin başkanı olan bir büyücü gizli bir mağarada yaşar. Babam Lobengula’ya karşı savaşta bir birliğin başına geçip büyücü kadını ortadan kaldırdı.»</p>

  <p>«Bu hikâyeyi duymuştum, bizim başlıca efsanelerimizden biridir.»</p>

  <p>«Efsane değil gerçektir...» Ralph susup düşünceli bakışlarla tepelere baktı. «Onlar bulut değil, Harry. Duman bu. Ama Matopo'da yaşayan yoktur ki. Orman yangını olabilir. Ama o da olamaz, yeteri kadar geniş değil çünkü.»</p>

  <p>«Öyleyse duman nerden çıkıyor?»</p>

  <p>«İşte biz de şimdi bunu öğreneceğiz.» Harry ağzını açmaya fırsat bulamadan Ralph atını mahmuzladı ve ufku kesen çıplak granitten duvara doğru dörtnala gitmeye başladı.</p>

  <p>Bir Matabele savaşçı toprak ocaklara bakan adamlardan biraz uzakta, bir ağacın altında oturuyordu. Kaburgalarının kemikleri sayılacak kadar zayıftı. Güneşten yanık teni abanoz rengini almış ve safkan bir yarış atı gibi sağlıkla parıldıyordu. Göğsünde ve sırtında mermi izleri göze çarpmaktaydı.</p>

  <p>Üzerinde deriden bir eteklik dışında, ne başında tüyleri, ne savaş işaretleri, ne de başka bir süsü vardı. Silahsızdı; beyazlar uzun deriden kalkanlarını yakmışlar, gümüş mızraklarını arabalara yükleyip götürmüşlerdi. Şirketin Kral Lobengula'ya topraklarının altındaki tüm maden zenginliği karşısında ödediği Martini-Henry tüfeklerini de almışlardı. Savaşçının başında çamsakızıyla kilden yapılmış ve taş gibi sert olup saçıyla kaynaşmış bir bant vardı. Bu rütbe işareti tüm dünyaya bu adamın bir zamanlar Matabele’lerin son kralı olan Lobengula’nın danışmanı olduğunu ilan ediyordu. Bu basit halka Kumalo kabilesinden Zanzi ailesinden geldiğinin ve bin mil güneyde yaşayan Zulu’lardan bir soylu olduğunun kanıtıydı.</p>

  <p>Bu adamın büyükbabası Mzilikazi'ydi... zorba Çaka'ya karşı çıkan ve halkı kuzeye göçe zorlayan, bu yürüyüş boyunca bir milyondan fazla insan öldüren ve sonunda Çaka kadar güçlü ve zalim bir imparator olan Mzilikazi. Büyükbabası sonunda ulusunu bu zengin ve güzel ülkeye getirmiş, bu tılsımlı tepelere ayak basan ilk insan olmuş, Matopo dağlarının büyücüsü ve kâhini olan Umlimo'nun seslerini dinlemişti.</p>

  <p>Yaşlı kralın ölümünden sonra Matabele kabilesinin reisi olan Mzilikazi’nin oğlu Lobengula genç savaşının amcasıydı. Ona bu baş halkasını veren ve seçkin savaşçıların başına getiren Lobengula'ydı. Ama şimdi Lobengula ölmüştü ve genç savaşçının askerleri Şangani nehri kıyısında Maxim tüfekleriyle kırılmışlar, aynı tüfeklerden çıkan kurşunlar vücudunda yaralar açmıştı.</p>

  <p>Savaşçının adı 'balta' anlamına gelen Bazo'ydu, ancak şimdi kendisinden daha çok 'Gezgin' diye söz ediliyordu. Bütün gün o ağacın altında oturur, demirci ustalarının törenlerini izlerdi. Demirciler Matabele değildiler, hepsi daha eski bir kabilenin; üyeleriydi; kökenleri Büyük Zimbabwe'nin artık yıkılmış taş duvarlarına kadar uzanırdı.</p>

  <p>Yeni beyaz efendiler ve onların denizlerin ardındaki kraliçeleri Matabele’lerin köleleri olamayacağını söylemişlerse de bu Rozwi demircileri hâlâ Matabele kabilesinin köpekleriydi ve sanatlarını savaşçı efendilerinin istekleri üzerine sürdürüyorlardı.</p>

  <p>Rozwi demircilerinin en yaşlı ve akıllılarından on kadarı madenden demir cevherini kendileri titizlikle seçmişlerdi. Demirin ağırlığı, rengi, içindeki maddenin saflığı göz önünde tutularak seçmişler, sonra kayadan örsler üzerinde istenilen boya indirilene kadar kırmışlardı. Bunlar büyük bir dikkatle çalışırken çırakları da ağaç gövdelerini kesip yakıyorlar, yanına sırasında odunu kömür haline dönüştürmek için üzerine kil ve su döküyorlardı. Diğer bir grup çırak da kireç kuyularından kireç getiriyorlardı. Ustalar kömürü ve kirecin kalitesinden tatmin oldukları zaman da toprak fırınlar yapılmaya başlanıyordu.</p>

  <p>Her fırın hamile bir kadının karnını andırıyordu. İçine kat kat demir cevheri, odun kömürü ve kireç yerleştirilecekti. Fırının alt tarafında iki bacağın birleştiği açıklıktan içeri meşin körüğün ucu sokulacaktı.</p>

  <p>Her şey hazır olunca baş demirci kurbanlık horozun kafasını kesti, fırınlara hayvanın sıcak kanını sürerek demir ruhuna dualara başladı.</p>

  <p>Bazo, kör inançlara dayanan korkuyla ürpererek ateşin fırınlara o cinsel delikten sokulmasını ve döllenmenin demirciler tarafından sevinç çığlıklarıyla karşılanmasını heyecanla seyrediyordu. Genç çıraklar dinsel bir kendinden geçmişlikle körüklere yaslanıp hem demiri eritmeyi, hem de körüklerin iyi çalışmasını sağlayacak dualara başladılar. Biri yorgunluktan yere yığılıp kalınca bir diğeri onun yerine geçip işi sürdürüyordu.</p>

  <p>Çalışma alanının üstüne durgun bir yaz gününün denizdeki sisi gibi hafif bir bulut oturmuştu. Duman tepelerin çıplak doruklarına yükseliyordu. Şimdi artık erimiş madeni çıkarma zamanı gelmişti. Baş demirci ustası ilk fırından kil kapağı çekip de fırının içinden erimiş maden dışarı akınca kalabalıktan bir şükran çığlığı yükseldi.</p>

  <p>Bazo, tıpkı oğlunun bu dağların birinde bir mağarada doğduğu zaman olduğu gibi, heyecana kapılmış, titriyordu. «Bıçakların doğuşu,» diye mırıldandı. Hayalinde madeni döven çekiçlerin sesini, bıçağın ucunu keskinleştirecek, mızrakların ucunu sivrileştirecek cızırtıyı duyabiliyordu.</p>

  <p>Omzuna dokunan bir el havailerini dağıttı, başını kaldırınca yanında duran kadını gördü, güldü. Kadının üstünde evli kadınların giydiği deri etek vardı ama düzgün kol ve bacaklarında bilezikler yoktu.</p>

  <p>Vücudu dümdüz ve sert, çıplak göğüsleri kusursuzdu. Şimdiye kadar bir oğul emzirmesine rağmen göğüsleri sarkmamıştı. Karnı bir tazınınki gibi gergin ve içe dönüktü. Boynu uzun ve zarif, burnu düz ve dar, gözleri çekikti. Çok eskiden ölmüş bir firavunun mezarından çıkarılmış bir heykelciği andırıyordu.</p>

  <p>«Tanase, bin bıçak daha,» dedi Bazo. Sonra kadının yüzündeki ifadeyi farketti. «Ne var?»</p>

  <p>«İki atlı. Güney ormanlarından gelen iki beyaz.»</p>

  <p>Bazo avcıların yaklaştığını hisseden bir leopar gibi sıçradı. Yanındaki demircilerden en az bir baş daha uzundu. Boynuna kayışla bağlı düdüğü bir kere öttürdü. Fırınlar arasındaki koşuşturma birden durdu, demirci ustası koşarak yanına geldi. «Erimiş madeni çıkarıp fırınları yıkmak için ne kadar zaman gerek?» diye sordu Bazo.</p>

  <p>«İki gün efendimiz.» Adamın gözleri kan çanağına dönmüş, beyaz saçları sararmıştı.</p>

  <p>«Yarın şafağa kadar zamanın var...»</p>

  <p>«Efendimiz!»</p>

  <p>«Bütün gece çalışın ama ateşin ovadan görülmemesini sağlayın.» Bazo dönüp tepenin granit doruğu altındaki yamaçta kendini bekleyen yirmi adamın yanına gitti.</p>

  <p>Bazo gibi onlar da basit deri önlükler giymişlerdi ve silahsızdılar. Ancak vücutları savaş ve eğitim sonucunda sırım gibiydi; başkanlarını karşılamak için ayağa kalkarlarken kendilerinde bir savaşçı küstahlığı seziliyordu. Bunların Matabele oldukları açıkça belliydi.</p>

  <p>«Arkamdan gelin!» diye bağırdı Bazo. Tepe aşağı koşmaya başladılar. Yamacın altında dar bir mağara ağzı vardı. Bazo bunu örten sarmaşıkları yana itip içeri girdi. Mağara on adım boyundaydı ve iri kayalarla son buluyordu.</p>

  <p>Bazo'nun işareti üzerine iki adamı mağaranın ucuna gidip kayaları yana çektiler. Arkadaki boşlukta uyuyan bir yılanın pullarını andıran parlak madenler vardı. Bazo kapının önünde kenara çekilirken güneş mağaraya girip gizli silah deposunu aydınlattı, içerde onar onar meşin iplerle bağlı mızraklar vardı.</p>

  <p>İki savaşçı bir bağı çıkarıp meşin ipleri çözdüler, silahları elden ele geçirdiler. Az sonra hepsi silahlanmışlardı. Bazo mızrağını elinde şöyle bir tarttı. Mızrağın gövdesi kanağacından yapılmıştı .kıpkırmızıydı. Ucundaki demir elde dövülmüş olup Bazo'nun avuç içi kadar enli ve kolu kadar uzundu. Keskin ucuyla elinin üstündeki kılları traş edebilirdi.</p>

  <p>O ana kadar kendini çıplak hissediyordu ama çimdi elindeki bu alışkın olduğu ağırlıkla birden bir erkek oluvermişti yine. Adamlarına kayaları yerine yuvarlamalarını işaret edip başlarına geçti ve geri döndüler. Tanase ovayı gören bir tümseğe çıkmış kendilerini bekliyordu. «İşte oradalar!»</p>

  <p>Rahvan ilerleyen iki at tepelerin eteğine varmış, rahat bir yol arayarak ilerliyorlardı. Biniciler kayalara ve tutunacak tek bir yer olmayan granit duvarlara bakıyorlardı.</p>

  <p>Demirciler vadisine iki yoldan girilirdi. İkisi de dar ve dikti, kolayca savunulacak yerleri vardı. Bazo dönüp arkasına baktı. Ocaklardan çıkan duman iyice azalmıştı şimdi. Sabaha kadar meraklı bir yabancıyı gizli yere götürecek hiçbir iz kalmayacaktı. Ancak gecenin çökmesine kadar daha bir saat aydınlık vardı. «Karanlık basmadan onları oyalamalıyım, gizli geçidi bulmamalılar,» dedi Bazo.</p>

  <p>«Ya geri dönmezlerse?» Bazo cevap olarak elindeki mızrağı sıkıca kavradı ve tam o anda atlılardan biri dürbünü ile tepeleri taradığından Tanase'yi kenara çekti.</p>

  <p>«Oğlum nerede?»</p>

  <p>«Mağarada.»</p>

  <p>«Ne yapılması gerektiğini biliyorsun, eğer...» Sözünü tamamlamasına gerek yoktu. Tanase başını salladı.</p>

  <p>«Biliyorum.» Bazo dönüp yirmi silahlı adamıyla dik yoldan aşağı indi.</p>

  <p>Bazo daha önce işaretlediği yerde durdu, konuşmasına gerek yoktu, adamları dar patikadan ayrılıp iki yanda duvar gibi yükselen kayaların arasına girdiler. Bir saniye sonra izleri bile kalmamıştı Bazo kenardaki cüce ağaçlardan birinden bir dal kopartıp pusuyu belli eden ayak izlerini sildi. Sonra mızrağını yüksek bir yere yerleştirip üstünü yeşil bir dalla örttü.</p>

  <p>«Ben onları döndürmeye çalışacağım, başaramazsam, buraya kadar gelmelerini bekleyin, sonra elinizi çabuk tutun.» Adamları yolun iki yüz metre yanlarına kadar dağılmışlardı. İyi bir pusu derin olmalıydı, böylece avlar: ilk saldıranlardan kurtulduğu takdirde ikinci bir safla karşılaşırdı. Burası iyi bir pusu yeriydi, toprak dar ve taşlıklı olduğu için atlar dört nala gidemez, kolay kolay geri dönemezdi. Bazo tatmin olmuşçasına başını salladı, ondan sonra silahsız olarak ovaya doğru inmeye başladı.</p>

  <p>«Yarım saat sonra hava kararacak, kamp kuracak bir yer bulalım,» dedi Harry Mellow.</p>

  <p>Ralph şapkasını alnına itmiş, yumruğunu beline dayamış, önden gidiyordu. Vahşi yamaca bakarak, «Bir yol olmalı,» dedi. «Orada ne bulmayı umuyorsun?»</p>

  <p>«Bilmiyorum.» Ralph omzu üzerinden bakıp gülümsedi. Hazırlıksız olduğundan atı birden şaha kalkınca dengesini kaybetti, düşecekken hayvanın yelesine sarıldı. Aynı anda da Harry'ye, «Beni koru!» diye bağırdı.</p>

  <p>Serbest eliyle de bacağının altındaki kılıfından tüfeğini çekmeye çalıştı. Hayvan arka ayaklan üstünde doğrulmaya çalıştığından silahı yerinden çıkaramıyordu, Harry'nin atış alanını da kapattığının farkındaydı. Böylece birkaç saniye savunmasız kalmıştı ve her an kayaların arasından eli mızraklı yerlilerin çıkmasını bekliyordu.</p>

  <p>Sonra karşısında bir tek adamın bulunduğunu, onun da silahsız olduğunu gördü. Arkasında Amerikalının: silahını doldurduğunu duyunca bu kez, «Sakın ateş etme! Dur!» diye bağırdı.</p>

  <p>Atı bir kare daha arka ayakları üzerinde doğruldu, ama Ralph bu kez hayvanı kontrol altına alarak granit duvarlar arasından sessizce çıkmış olan uzun boylu yerliye baktı.</p>

  <p>«Kimsin sen? Az daha vuruyordum seni!» Ralph birden kendini toplayıp Matabele dilinde sordu. «Kimsin sen?»</p>

  <p>Uzun boylu yerli hafifçe başını yana eğdi, elleri iki yanında sarkıyordu.</p>

  <p>«Kardeş kardeşe böyle soru sorar mı?»</p>

  <p>Ralph yerliye dikkatle baktı. Zayıf yüzüne, başındaki banda, yüzündeki ancak uzun acı dolu yılların oluşturduğu kırışlara baktı. O yüzde, o kara ateşli gözlerde, o boğuk seste çok iyi tanıdığı ama yine de tanıyamayacağı kadar değişmiş olan bir şey vardı.</p>

  <p>Adam Ralph Ballantyne'ın Matabele dilindeki lâkabını söyleyerek, «Henshaw,» dedi. «Beni tanımadın mı, Şahin? Bu birkaç yıl bizi bu kadar mı değiştirdi?»</p>

  <p>Ralph inanmayarak başını salladı, «Bazo, sen misin yoksa? Sen Şangani’de savaşçılarınla ölmemiş miydin?» Ralph yere atladı. «Bazo!» Koşup Matabele’yi kucakladı. «Kardeşim, kara kardeşim benimi»</p>

  <p>Bazo ellerini kaldırmadan beyaz adamın kucaklamasına katlandı. Ralph bir adım geriledi.</p>

  <p>«Şangani’de silahlar sustuğunda arabaları bırakıp ovaya çıktım. Adamların oradaydı, ormanın dökülmüş yaprakları gibi... Ölüleri sırtüstü çevirip seni aradım, ama öylesine çoktular ki.»</p>

  <p>«Evet çoktular.» Bazo'nun yalnızca gözleri yansıtıyordu duygularını.</p>

  <p>«Seni arayacak pek zamanım yoktu,» diye Ralph devam etti «Adamlarından bazıları fanisa fila yaptıkları için çok dikkatli olmak zorundaydım.» Zulular savaş alanında ölü taklidi yaparlar, düşmanın gelip ölüleri saymalarını beklerlerdi. «Sırtımdan bir mızrak yemek istemiyordum. Sonra arabalar yola çıkınca ben de oradan ayrıldım.»</p>

  <p>«Ben oradaydım.» Bazo deri pelerinini çekti. Ralph adamın göğsündeki çirkin yara izlerine baktı, Bazo göğsünü kapatana kadar bakışlarını yere indirdi. «Ölülerin arasında yatıyordum.»</p>

  <p>«Peki, şimdi burada ne işin var?»</p>

  <p>«Savaşı sona eren askerlerinin elinden silahları alınan, kralı ölmüş olan bir savaşçı ne yapar?» Bazo omuzlarını silkti. «Şimdi bal avcılığı yapıyorum.» Tepede hafif tüten ateşin dumanına baktı. «Sen geldiğinde arıları kovalamak için ateş yakmıştım.»</p>

  <p>«Zaten duman bizi sana getirdi, dostum.»</p>

  <p>«Talihiniz varmış öyleyse, kardeşim Henshaw.»</p>

  <p>«Bana hâlâ kardeş diyorsun demek? O kurşunlar benim silahımdan çıkmış olabilirdi...» Sözünü yarım bırakarak Bazo'nun göğsüne baktı.</p>

  <p>«Savaş çılgınlığında yaptıklarından kimse sorumlu tutulamaz. O gün arabalara erişebilseydim yara izleri taşıyan sen olabilirdin.»</p>

  <p>«Bazo!» Ralph Harry'nin yanlarına gelmesini işaret etti, «Bu, Harry Mellow, yerin esrarını anlayan, aradığımız altın ve demiri bulan insan.»</p>

  <p>«Sizi gördüm, Nkosi!» Bazo adama 'Efendi' diye hitap etmiş, öfkesini bir an bile açığa vurmamıştı. Beyaz adamların o lanetlias sarı madene olan tutkuları yüzünden kralı ölmüş, ulusu darmadağın olmuştu.</p>

  <p>«Bazo ile Kimberley elmas madenlerinde birlikte büyüdük, hayatta ondan iyi dostum yoktu.»Ralph yine Bazo'ya döndü.</p>

  <p>«Az bir şey yiyeceğimiz var Bazo, bizimle paylaşırsan memnun olurum.» Bazo'nun gözlerindeki bakısı farketti. «Bizimle kamp kurarsın,» dedi. «Konuşacak çok şey var.»</p>

  <p>«Kadınım ve oğlum da benimle. Şimdi tepelerde beni bekliyorlar.»</p>

  <p>«Getir onları,» dedi Ralph. «Karanlık basmadan git getir haydi.»</p>

  <p>Bazo kuş gibi ses çıkararak adamlarını uyardı. İçlerinden biri yanına geldi. «Ben beyazları bu gece tepenin altında tutacağım,» dedi Bazo. «Belki de vadiyi aramaya kalkışmadan onları geri gönderebilirim. Sen demircilere fırınların sabah şafak sökene kadar söndürebilmesini ve duman izi kalmamasını söyle.»</p>

  <p>Bazo sonra emirlerini yağdırdı: Yeni silahlar ve erimiş maden saklanacak, yerlerdeki izler silinecek, demirciler gizli yollardan tepelerin içlerine çekileceklerdi. «Beyazlar gidince ben de arkanızdan gelirim. Beni Kör Maymun tepesinde bekleyin.»</p>

  <p>«Nkosi!» Adamları Bazo'yu selamlayıp leopar gibi sessizce karanlıkta kayboldular, Bazo bir yana sapıp tepenin taşlık doruğuna tırmandı, ama oraya varınca seslenmesine gerek yoktu. Tanase kalçası üstünde taşıdığı oğluyla kendisini bekliyordu, döşekleri başının üstünde, yiyecek torbaları sırtındaydı.</p>

  <p>«Henshaw gelmiş,» dedi Bazo. Karısının yılan gibi tıslamasını hissetti. Yüzündeki ifadeyi görmemesine karşılık onu çok iyi anlıyordu.</p>

  <p>«Kutsal yerleri kirleten beyaz köpeğin dölü...»</p>

  <p>«Benim dostum,» dedi Bazo.</p>

  <p>«Sen yemin ettin, bir beyazla nasıl dost olabilirsin?»</p>

  <p>«Dostumdu, öyleyse.»</p>

  <p>«Bu adamın babası benden kehanet gücünü kopartıp almadan gördüğüm hayali hatırlıyor musun?»</p>

  <p>«Tanase, onun yanına gitmeliyiz. Karımla oğlumun yanında olduğunu görürsen hiçbir şeyden kuşkulanmaz. Bizim gerçekten bal toplamaya çıktığımızı sanır. Haydi, yürü.» Bazo dönüp aşağı inmeye başladı. Tanase de ardından yürüdü. Bir yandan da mırıldanır gibi konuşuyordu.</p>

  <p>«Gördüğüm hayali hatırlıyor musun, Bazo? Şahin dediğin bu adama ilk rastladığım gün seni uyarmıştım. Oğlun doğmadan, bakirelik perdem daha yırtılmadan, beyaz atlılar üç ayaklı tüfekleriyle gelmeden önce. Ona henüz 'kardeşim' ve 'dostum' dediğin; günlerde uyarmıştım seni.»</p>

  <p>«Hatırlıyorum.» Bazo da&gt; fısıltıyla konuşuyordu artık. «Hayalimde seni bir ağacın yüksekliklerinde gördüm, Bazo.» Bozo arkasına bakmadan yürürken, «Evet,» dedi. Karısı bir zamanlar çılgın büyücü Pemba'nın çırağıydı. Bazo savaşçılarıyla birlikte büyücünün dağdaki mağarasını basmış, Pemba'nın kafasını kesmiş, Tanase'yi ganimet olarak almıştı. Ama sonra ruhlar kızı geri almışlardı.</p>

  <p>Bazo'nun bakire Tanase'yle evleneceği gece yaşlı bir kâhin Matopo tepelerinden inip kızı götürmüştü. Bazo onu durdurmak için hiçbir şey yapmamıştı. O, karanlıkların kızıydı ve yazgısına bu tepelerde kavuşmuştu.</p>

  <p>«Hayal o kadar gerçekti ki kendimi tutamayıp ağlamıştım,» dedi Tanase. Bazo ürperdi.</p>

  <p>Matopo tepelerindeki o gizli mağarada Tanase ruhların gücüne kavuşmuş, Umlimo, yani kâhin olmuştu. Lobengula'ya yazgısı konusunda uyarılarda bulunan, ruhların sesiyle konuşan Tanase'ydi. Geceyi gündüze çeviren makinalarıyla, tepelerde yıldızlar gibi parlayan ve uzaklara haberler ileten küçük aynalarıyla beyazların geleceğini önceden bildiren de oydu. Tanase'nin bir zamanlar geleceği görme duyusunun olduğunu ve Matabele ulusunun karanlık geleceğini görebildiğini kimse tartışamazdı.</p>

  <p>Bu gücü bakireliğinin yırtılmamasına bağlıydı. Bu konuda Bazo'yu uyarmış, bakireliğini bozmasını ve bu korkunç gücü elinden almasını istemişti. Böylece gelenek ve göreneklerle eli kolu bağlı olan Bazo, ta ki büyücüler gelip kızı alana kadar hiçbir şey yapmamıştı.</p>

  <p>Savaşın başında beyazlardan bir grup esas ordudan ayrılmıştı. Bu en zalim ve en sert adamların başında Bakela, (Yumruk) vardı. Bunlar hızla bu tepelere akıp gelmişlerdi. Bakela yirmi beş yıl önce Umlimo'nun mağarasına giden gizli yolu öğrenmişti. Bakela kehanetin değerini, kâhinin ne demek olduğunu biliyor, onu yok ettiği takdirde Matabele ulusunu umutsuzluğa sürükleyeceğini hesaplıyordu. Bakela'nın adamları mağaranın nöbetçilerini öldürmüşler, ateş ede ede içeri girmişlerdi, içlerinden ikisi çıplak Tanase'yi bulmuşlar, ırzına geçmişler, kızın bir zamanlar Bazo'ya sevgiyle sunduğu bakireliğini parçalamışlardı. Kızın kanı yeri sulamış, çığlıkları Bakela'yı oraya çekmişti.</p>

  <p>Bakela durumu görünce adamlarını sille tokat oradan kovalamıştı. Yalnız kalınca ayaklan dibinde güçsüz ve kanlar içinde yatan Tanase'ye bakmıştı. Sonra bu vahşi adam inanılmaz bir acımaya kapılmış, bu tehlikeli yolculuğu Umlimo'yu yok etmek için yaptığı halde, askerlerinin hayvanca davranışları bu isteğini zayıflatmış, pişmanlık yükünü omuzlamıştı.</p>

  <p>Bakela bakireliği ile gücünün de gittiğini bildiğinden kıza 'Umlimo olan sen artık Umlimo değilsin' demişti. Onun yıkımını silah ya da kılıç kullanmadan sağlamış, bakireliğine karşı hayatını bağışlayarak o karanlık mağaradan çıkıp gitmişti.</p>

  <p>Tanase bu hikâyeyi çok anlatmıştı Bazo'ya. Bazo artık zamanın sislerinin kızın gözlerini bulandırdığını ve geleceği ondan sakladığını biliyordu. Ancak kimse onun bir zamanlar geleceği görme duyusuna sahip olmadığını inkâr edemezdi.</p>

  <p>Tanase boğuk sesle anlatmaya devam ederken Bazo boynundaki tüylerin kabardığını hissediyordu.</p>

  <p>«Seni o ağacın tepesinde görünce ağladım, Bazo ve ben ağlarken senin Şahin Henshaw dediğin bu adam da sana bakıp gülüyordu.»</p>

  <p>Soğuk konserve eti elden ele geçirerek yediler. Kahveleri yoktu. Onun yerine güneşten ısınmış mataralarındaki suyla yetindiler. Ralph kalan bir iki purosunu Harry Mellow ve Bazo'yla paylaştı. Yanan ateşin alevlerinden yaktıkları puroları içerken uzun bir süre hiç konuşmadılar.</p>

  <p>Tanase kucağında çocuğuyla ateşin kenarında erkeklerden, uzakta oturuyordu. Erkekler de onun farkında değilmiş gibi davranmaktaydılar. Kadına gereksiz ilgi göstermek Bazo'ya hakaret sayılırdı. Ralph kadına baktı.</p>

  <p>«Oğlunun adı ne?» diye sordu Bazo'ya. Bazo'nun yüreği bir an duracak gibi oldu. «Tungata Zebiwe.» Ralph kaşlarını çattı, ama dilinin ucuna gelenleri yuttu.</p>

  <p>«Güzel bir oğlan,» dedi.</p>

  <p>Bazo elini oğlana uzattı, Tanase çocuğa daha sıkı sarıldı, «Bırak gelsin bana.» dedi Bazo. Tanase uykulu çocuğun babasının kolları arasına sokulmasını seyretti.</p>

  <p>«Tungata Zebiwe,» diye Ralph çocuğun adını tekrarladı, sonra uzanıp saçlarını okşadı. Çocuk geri çekilmemiş, herhangi bir korku belirtisi göstermemişti, ancak gölgeler içinde Tanase’nin içini çektiği, çocuğu almak istermiş gibi elini uzattığı seziliyordu.</p>

  <p>Ralph oğlanın adını çevirdi. «Çalınanı Arayan.» Annesinin kara gözlerinin içine baktı. «Adalet Arayan... bu kadar küçük bir çocuğa yüklenen büyük bir sorumluluk. Doğumundan önce yapılan bir haksızlığın intikamının alınmasını mı isteyeceksiniz ondan?»</p>

  <p>Sonra konuyu değiştirdi.</p>

  <p>«Bazo, ilk tanıştığınız günü hatırlıyor musun? Baban ve kral amcan seni elmas madenine çalışmaya göndermişti. Ben senden daha küçük ve acemiydim. Babam seni ovada bulup başka bir madenci seni damgalayamadan üç yıllık kontrat imzalamıştı.»</p>

  <p>Bazo gülümserken yüzündeki acı kırışları düzeliyor gibiydi, bir an yine o eski dertsiz tasasız genç oluvermişti. «Lobengula'nın seni ve senin gibi binlerce genci yollamasının tek nedeninin en iri elmasları evinize getirmek olduğum çok sonraları öğrendim.» İkisi de güldüler.</p>

  <p>«Lobengula bir yere esaslı bir servet saklamış olmalı. Jameson GuBulawayo'yu ele geçirdiğinde o elmasları bulamadı..»</p>

  <p>«Avcı şahini Scipio'yu hatırlıyor musun?» diye Bazo sordu.</p>

  <p>«Ve Kimberley örümcek güreşlerinde bize ilk altın liralarımızı kazandıran dev örümceği.» İki eski arkadaş büyük elmas madeninde omuz omuza nasıl çalıştıklarını, o korkunç yorucu işin tekdüzeliğinden kurtulmak için nasıl çılgınlıklar yaptıklarını konuştular.</p>

  <p>Harry Mellow konuşulanları anlamadığı için battaniyesine sarınmış, ucuyla başını örtmüştü. Tanase bir fildişi heykel gibi oturuyor, erkekler gülünce gülmüyor, ama bakışlarını onların dudaklarından ayırmıyordu.</p>

  <p>Ralph birden konuyu bir daha değiştirdi. «Benim de bir oğlum var. Savaştan önce doğdu, seninkinden bir iki yaş büyük demek.»</p>

  <p>Kahkahalar birden kesildi. «Bizim gibi onlar da dost olabilirler,» dedi Ralph. Tanase korumak istermiş gibi oğluna baktı, ama Bazo cevap vermedi.</p>

  <p>«Biz yine omuz omuza çalışırız,» dedi Ralph. «Yakınlarda şuradaki ormanlarda zengin bir altın madenim olacak. Çalıştıracağım yüzlerce insan için bir işçi başı gerek bana.</p>

  <p>«Ben savaşçıyım, maden işçiliği yapmıyorum artık,»</p>

  <p>«Dünya değişiyor, Bazo. Matabeleland'da savaşçı yok artık. Kalkanlar yakıldı, mızraklar kırıldı. Gözler artık kırmızı değil Bazo, savaşlar sona erdi. Gözler beyaz şimdi ve bu topraklarda bin vıl barış olacak.»</p>

  <p>Bazo cevap vermedi.</p>

  <p>«Benimle gel, Bazo. Oğluna beyaz adamın ustalıklarını öğretelim. Günün birinde okuryazar, önemli bir adam olur, dağ tepe bal peşinde koşmaz. Ona verdiğin bu acı dolu adı unut, bir başkasına ver. Neşeli bir ad ver ona, gelsin benim oğlumla tanışsın. Birlikte bu güzel ülkenin keyfini çıkarsınlar ve bizim gibi kardeş olsunlar.»</p>

  <p>Bazo içini çekti. «Belki de haklısın, Henshaw. Dediğin gibi savaşçılar yok artık. Bir zamanlar savaşçı olanlar şimdi Lodzi' nin yaptığı yollarda çalışıyorlar.» Matabele’ler 'R' harfini söylemekte güçlük çektiklerinden Rhodes onların dilinde Lodzi'ydi. «İnsan ille de çalışacaksa saygı duyduğu birinin yanında önemli bir işte çalışmalı. Senin altını aramaya ne zaman başlayacaksın, Henshaw?»</p>

  <p>«Yağmurlardan sonra, Bazo. Ama sen şimdiden gel benimle. Karını ve çocuğunu da getir...»</p>

  <p>Bazo elini kaldırdı. «Yağmurlardan sonra, büyük fırtınalardan sonra bir daha konuşacağız Henshaw.» Tanase başını eğdi ve ilk kez gülümsedi. Bazo Henshaw'ı uzun vadeli sözlerle uyutmakla iyi ediyordu. Tanase, yeşil gözleri ve açık gülümsemesiyle bu genç beyazın babası Bakela'dan daha tehlikeli olduğunu seziyordu.</p>

  <p>«Büyük fırtınalardan sonra,» demişti Bazo, bunun gizli bir anlamı vardı. Büyük fırtına planlamakta oldukları bir olaydı. «Önce yapmam gereken bazı şeyler var,» dedi Bazo. «Onları tamamlayınca gelip seni bulurum.»</p>

  <p>Bazo granit tepelerinin arasındaki dar ve dik yoldan ilerliyor, Tanase de on adım gerisinden geliyordu. Döşeğini ve tenceresini başında taşımaktaydı, oğlu ise çocukça bir hava tutturmuş yanında yürüyordu. Bu karanlık vadinin kötülük dolu havasından etkilenmeyen bir oydu içlerinde Patikanım iki yanında sipsivri dikenli çalılıklar vardı. Ağır bir sessizlik içindeydiler, ne bir kuş ötüyor, ne dallar arasında küçük bir hayvan koşuşturuyordu.</p>

  <p>Bazo yollarını kesen sığ bir derenin ortasında durup Tanase'nin oğluna ovucundan su içirmesini seyretti. Sonra yine yollarına devam ettiler.</p>

  <p>Patika granitten bir yamaçla son bulmuştu. Bazo durup elindeki hafif mızrağa yaslandı. Bulawayo’daki beyaz yönetici yerlilerin bu vahşi ormanlarda yaşayan hayvanlardan kendilerini ve ailelerini korumak için yalnızca bu mızrağı taşımalarına izin veriyordu. İncecik bir sopaydı bu, savaşta kullanılan geniş mızrakla ilgisi yoktu.</p>

  <p>Bazo önünde yükselen yamaca baktı. Tepenin hemen altında bir nöbetçi kulübesi vardı. Birden yaşlı bir adam sesi duyunca.</p>

  <p>«Gizli geçitten geçmek isteyen kim?» Bazo başını kaldırıp: yamaçlardan yankılanan bir sesle bağırdı.</p>

  <p>«Gandang’ın oğlu Bazo. Kumalo soylularından.»</p>

  <p>Sonra cevap beklemeden granitlerin arasındaki geçide girdi.</p>

  <p>Geçit iki adamın omuz omuza ancak geçebilecekleri genişlikteydi, yerler çıplak ayakların altında şeker gibi çatırdayan parlak mika parçalarıyla döşenmişti. Geçit döne döne gittikten sonra birden Bazo'nun oturduğu yerden fışkıran bir ırmakla ikiye ayrılan yemyeşil bir vadiye açılıyordu. Vadi dimdik yamaçlarla çevrili bir iki mil eninde bir araziydi. Tam ortasında damları sazla kaplı kulübelerden bir köy vardı. Tanase geçitten çıkıp da Bazo'nun yanında durduğunda köye değil de vadinin karşı tarafına baktılar.</p>

  <p>Yamacın altında alçak ve açık bir mağara girişi dişsiz bir ağız gibi açılmıştı. Kutsal mağaraya bakarken ikisi de konuşmadılar. Tanase o mağarada kendisini Umlimo'ya dönüştüren: korkunç törenleri, yine aynı mağaranın taşlık zemininde tüm gücünü sıyırıp alan ve kendisini bir kez daha sıradan bir kadın yapan vahşeti yaşamıştı.</p>

  <p>Şimdi içerde ulusun ruhsal başkam olan bir başkası vardı kendi yerinde. Umlimo'nun gücü hiç ölmez, bir insandan diğerine geçerdi, ataları Zimbabwe'nin büyük taşlarını diktiklerinden: bu yana.</p>

  <p>«Hazır mısın?» diye sordu Bazo.</p>

  <p>«Hazırım.» Köye inmeye başladılar. Daha aşağıya varmadan bir kısmı dört ayak üstünde koşan ve hayvanlar gibi sesler çıkaran bir sürü yaratık karşıladı, kendilerini. Bunlar boş memeleri karınlarına çarpan yaşlı kadınlar, gonca memeli ve donuk bakışlı gençlerdi. Hepsi de büyücü giysileri, aslan ve timsah sidik torbaları, yılan derileri, insan ve hayvan kafatasları ve dişleriyle süslenmişlerdi. Hepsi de Bazo ile Tanase'nin çevresinde halka oluverdiler. Bazo tiksinerek yüzünü buruşturup oğlunu onların uzanan ellerinden korumak için omzuna kaldırdı.</p>

  <p>Tanase durumu yadırgamamıştı, bu garip kalabalık bir zamanlar kendi maiyetiydi. Korkunç cadılardan biri emekleyerek yanına gelip ayakları üstüne ağzından köpükler saçarak kapanınca dahi yerinden kıpırdamadı. Umlimo'nun koruyucuları şarkılar söyleyip danslar ederek iki gezgini köye soktular ve sonra kulübelerine girip gözden kayboldular.</p>

  <p>Ancak Bazo ile Tanase yalnız değillerdi. Köyün ortasında beyaz direkler üstüne oturtulmuş saz damlı ve kenarları açık bir kulübe vardı. Burada bekleyen erkekler çifti köyün girişinde karşılayan kalabalığa hiç benzemiyorlardı.</p>

  <p>Her biri alçak bir tabureye oturmuştu. Kimi çok şişman, kimi de kambur ve zayıftı, ancak hepsinde hissedilebilen bir otorite havası vardı. Bazıları beyaz saçlı sakallı, kırışık yüzlüydüler, bazıları da gençti ama hepsinin de başında kil ve çamsakızından yapılma halkalar vardı.</p>

  <p>Umlimo gizli vadisinde Matabele ulusunun liderlerinden kalanlar savaşçılarının başında yürüyen kişilerdi. İçlerinde bazıları atlı Boer’ler tarafından güneyden göçe zorlanmalarını hatırlıyorlardı. Büyük Mzilikazi komutasında genç birer savaşçı olarak savaşmışlardı ve onun verdiği tüyleri hâlâ şerefle taşıyorlardı.</p>

  <p>Hepsi büyük Mzilikazi’nin oğlu Kral Lobengula'nın konseylerinde bulunmuşlardı. Kralın toplanmış alaylarının başında bulunup da yüzünü doğuya, Matabele ülkesine giren beyaz askerlere çevirdiği gün yanındaydılar.</p>

  <p>Bu seçkin topluluğun ortasında üç kişi oturuyordu — Mzilikazi’nin üç oğlu. Soldaki Somabula en yaşlılarıydı, yüz savaştan başarıyla çıkmıştı, Somabula ormanları onun adını taşıyordu. Sağda akıllı ve cesur Babiaan vardı. Onun da yüzü ve vücudu onurlu yara izleriyle kaplıydı. Ancak titizlikle oyulmuş abanoz ağacından taburesinden kalkıp güneşe çıkan ortadaki adam oldu.</p>

  <p>«Gandang, babam, seni gördüm ve sevindim,» dedi Bazo. «Seni gördüm, oğlum.» Gandang'ın yakışıklı yüzü oğlunu görme sevinciyle daha da güzelleşmiş, aydınlanmıştı. Bazo önünde eğilince başını dokunup onu kutsadı, sonra kendi eliyle tutup ayağa kaldırdı.</p>

  <p>«Baba!» Tanase ellerini saygıyla yüzünün önünde kavuşturdu. Gandang başını eğince sessizce en yakın kulübeye çekildi. Orada ince saz duvarın ardından konuşulanları dinleyecekti. Bir kadın ulusunun yüksek konseylerine katılamazdı. Krallar zamanında böyle bir şeye kalkışan sıradan bir kadın hemen mızraklanıp öldürülürdü. Ancak Tanase bir zamanlar Umlimo'ydu ve hâlâ seçilmiş olanın sözcüsüydü. Üstelik dünya değişiyordu, krallarla birlikte gelenekler de ölüyordu. Bu kadın orada toplanmış reislerin en güçlüsü kadar güçlüydü artık. Ama Tanase yine de eski göreneklerin anısını lekelememek için kapalı bir kulübeye girmişti.</p>

  <p>Gandang ellerini çırptı, köleler Bazo'ya bir tabure ve bir maşrapa bira getirdiler. Bazo içkisini içtikten sonra reisleri kıdemlilik sırasına göre selamlamaya başladı. Bunu yaparken ne kadar az kaldıklarını düşünüyordu, yalnızca yirmi altı kişi vardı toplantıda.</p>

  <p>«Kamuza, kuzenim.» Reislerden en kıdemsizi olan yirmi altıncısına baktı. «Sevgili dostum, seni görüyorum.»</p>

  <p>Bazo bundan sonra daha önce hiç yapılmamış bir şey yaptı, ayağa kalktı, toplanan reislerin başları üzerinden geriye baktı ve selamlamasına devam etti.</p>

  <p>«Seni selamlıyorum cesur Manonda! Seni mkusi ağacının dalında asılı görüyorum. Beyaz adamların kölesi olarak yaşamaktansa kendi elinle ölmeyi yeğledin.»</p>

  <p>Reisler kör inanç dolu bir korkuyla arkalarına baktılar.</p>

  <p>«Sen misin o, Ntabene? Yaşarken sana Dağ derlerdi. Şangani kıyılarına da bir dağ gibi düştün. Seni selamlıyorum, cesur ruh.»</p>

  <p>Reisler o zaman durumu anlamışlardı. Bazo şeref yoklaması yapıyordu. Hepsi bir ağızdan cevap verdiler. «Sakubona, Ntabene.»</p>

  <p>«Seni görüyorum. Tambo. Bombesi nehri senin kanınla kızıla boyanmış.»</p>

  <p>«Sakubano, Tambo!»</p>

  <p>Bazo cübbesini atıp dans etmeye başladı. Bu sallanan vücuduna şehevi bir görüntü veren bir danstı, derisi bir anda terle parıldatmış, göğsündeki kurşun yarası izleri koyu renk mücevherlere bezenmişti. Ölmüş olan her reisin adını andığında, sağ dizini göğsüne kadar kaldırıyor, sonra çıplak ayağını yeri sarsan bir şiddetle toprağa vuruyordu. Aynı anda topluluk da ölü kahramanın adını tekrarlıyordu.</p>

  <p>Bazo sonunda taburesine oturduğunda ortalığa savaş heyecanını andıran bir sessizlik çökmüştü. Bütün başlar teker teker en yaşlılara olan Somabula'ya döndü. Yaşlı reis kalkıp topluluğun karşısına geçti. Matabele ulusunun tarihini anlatmaya başladı. Hepsi de bunu çocukluklarından beri binlerce kez dinlemiş 'Olmalarına rağmen bir anda tüm dikkatlerini ona verdiler. Yazıları yoktu, bu tarihi saklayacak bir arşivleri yoktu, çocuklarına iletmek için ancak kelimesi kelimesine ezberleyebilirlerdi.</p>

  <p>Hikâye binlerce mil güneydeki Zululand'da başlıyordu. Genç savaşçı Mzilikazi çılgın despot Çaka'ya meydan okuyor ve kendine bağlı bir savaşçı birliğiyle kuzeye kaçıyordu. Hikâye Çaka'nın onu izlemekle görevlendirdiği birliklerle savaşlarını, önüne çıkan kabilelerle olan çatışmalarını dile getiriyordu. Mzilikazi yendiği kabilelerin savaşçılarını kendisininkiler arasına katıyor, genç kadınlarını da kendi savaşçılarına veriyordu. Mzilikazi bir kaçak ve isyancıyken zamanla bir reis, sonra büyük bir savaşçı reisi ve en sonunda kudretli bir kral oluyordu.</p>

  <p>Somabulo, Mzilikazi Orange Nehri ile Limpopo arasındaki toprakları talan ettiği zaman öldürülen bir milyon kişiyi de anlattıktan sonra sıra beyaz adamların gelişine ve yeni savaş yöntemlerine geliyordu. Sırtlarında sakallı adamlar taşıyan atlar dörtnala savaşçılara yaklaşıyorlar, adamlar silahlarını ateşliyor ve savaşçılar onlara kılıç vuracak zaman bulamadan yine hızla dönüp tüfeklerini bir daha dolduruyorlardı. Savaşçılar daha sonraları yürüyen kalelerle karşılaşmışlardı. Bunlar kalın zincirlerle 'birbirlerine bağlı, bir dörtgen oluşturacak biçimde dizilmiş ve bütün boş kalan yerlere dikenli çalılar yerleştirilmiş arabalardı.</p>

  <p>Matabele savaşçıları saf saf kırılmışlardı bu tahta ve diken engeller karşısında.</p>

  <p>Sakallı adamların saldırılarıyla daha kuzeye yeni bir göç başlamıştı. Bu korkunç yürüyüş sırasında zayıflar ve çocuklar hep ölmüşlerdi. Sonra Limpopo ve Shashi nehirlerinin açılmasıyla keşfedilen bu güzel ve verimli toprakların görünmesine sıra gelince Somabula'nın sesi coşkuyla yükseliyordu.</p>

  <p>Somabula’nın sesi kısılınca yerine oturup birasını içiyor, sözü üvey kardeşi Babiaan alıyordu. Babiaan zafer dolu günleri, çevredeki kabilelerin tutsak edilişlerini, Matabele sürülerinin çoğalmalarını, 'rüzgâr gibi esen' Lobengula'nın krallığa gelişini, savaşçıların sınırların yüzlerce mil ötesine akınlar düzenleyip ülkeye ganimet ve köle getirmelerini anlatıyordu. Kürkler ve tüylerle süslü alaylar, kocaman ve rengârenk savaş kalkanlarını taşıyarak büyük Zambezi nehri gibi akıp giderlerdi krallarının önünde. Çıplak göğüslü, parlak kırmızı kille boyanmış vücutlu, çiçekler ve boncuklarla süslü genç kızlar İlk Meyve Bayramında dansederlerdi. Lobengula'nın karıları kralın şişman vücuduna kat kat yağ sürerler, sonra beyaz adamların güneyde açtıkları büyük çukurdan genç yerlilerin çaldıkları elmasları yapıştırırlardı.</p>

  <p>Reisler bunları dinlerlerken kralın vücudundaki yontulmamış elmasların kralın şişman vücudunda efsanevi bir canavarın pulları gibi parıldamasını hatırlarlardı. O günlerde kral ne kadar büyük, sürüleri nasıl da sayılmayacak kadar çok, delikanlılar ne kadar savaşçı ve kızlar ne kadar güzeldiler.</p>

  <p>Babiaan'dan sonra Gandang çıktı. O da uzun boylu ve güçlü, iktidarının son günlerini yaşayan, soylu, cesareti en az yüz kere denenmiş bir insandı.</p>

  <p>Gandang beyazların güneyden gelişlerini anlatmaya başladı. İlk başlarda küçük şeyler isteyen birkaç kişiydiler. Bir iki fil avlamak, yerlilerin bakır ve fildişlerine karşılık boncuk ve şişe vermek gibi. Sonra bunların sayıları artmış, istekleri çoğalmış ve sıkıcı olmuştu. Üç başlı garip bir tanrıya inanılmasını istiyorlar, toprakta kuyular açıp sarı maden ve parlak taşlar aramak istiyorlardı. Lobengula Matopos dağlarındaki bu yere gelmişti bunun üzerine. Umlimo kutsal taş heykellerinin Büyük Zimbabwe yıkıntılarından uçmalarının ardından ülkede bir daha barış olmayacağı konusunda uyarmıştı kendisini.</p>

  <p>«Taş şahinler kutsal yerlerden çalındı,» diye hatırlattı Gandang. «Ve Lobengula, tıpkı babası Mzilikazi gibi beyazlara karşı koyamayacağını anladı.»</p>

  <p>Bu yüzden kral beyazların en güçlüsünü elmas madenlerini yutmuş olan ve denizlerin ötesindeki beyaz kraliçenin reisi olan mavi gözlü 'Lodzi’yi seçmişti. Onu müttefiki olarak kazanmak isteyerek onunla anlaşma yapmış, altın para ve silah karşılığında kendisinin doğu topraklarında kazılar yapma iznini vermişti.</p>

  <p>Ancak Lodzi Selous ve Bakela gibi savaşçıların başkanlığında arabalar dolusu beyaz adam gönderip Anlaşma topraklarını istila etmişti. Gandang acı dolu bir sesle bunun üzerine çıkan olayları, verilen sözlerin bozulmasını, daha sonra Maxim makineli tüfeklerinin çatırtısı altında kralın Bulawayo'daki köyüne girilmesini ve Lobengula'nın kuzeye kaçmasını anlattı. Sonra da Lobengula'nın ölümünü hikâye etti. Kalbi kırılmış ve hasta olan kral, zehir içmişti. Gandang onun kutsal cesedini Zambezi vadisine bakan gizli bir mağaraya kendi elleriyle yerleştirmiş, bütün malını da çevresine yaymıştı. Taburesi, fildişinden yastığı, döşeği ve kürkü, bira maşrapaları, yemek kapları, tüfekleri, savaş kalkanı, savaş baltası ve miğferi ve son olarak da parlak elmaslarla dolu küçük kilden kapları. Bunları yerleştirdikten sonra mağaranın girişini örttürmüş ve bu işi yapan köleleri öldürmüştü. Sonra da artık dağılmış olan ulusunu güneye tutsaklığa getirmişti.</p>

  <p>Gandang'ın sözleri bitince elleri iki yanına düştü, çenesi adaleli ve yara izleri dolu göğsüne yaslandı, köy sessizliğe büründü. Reislerden kıdemli olan ikincisi söze başladı bir süre sonra. Üst çenesinde tek dişi bile kalmamış yaşlı bir adamdı bu. Sulu gözlerinin alt kapakları düşüyor, pembe etleri görünüyordu, sesi kısık ve kesik kesikti.</p>

  <p>«Yeni bir kral seçelim,» diye söze başladığında Bazo araya girdi,</p>

  <p>«Kölelerden bir kral mı?» Alay edercesine güldü. «Ulus yeniden doğmadan kral olamaz.»</p>

  <p>Yaşlı reis arkasına yaslanıp dişsiz ağzını kapattı, gözlerini kırpıştırıp çevresine bakındı. «Sürülerimiz,» diye mırıldandı. «Bütün hayvanlarımızı aldılar.»</p>

  <p>Diğerleri de öfkeli homurtularla ona katıldılar. Gerçek servet hayvandı; altın ve elmas beyaz adamlar içindi, bir ulusun refahı ise hayvanla ölçülürdü.</p>

  <p>«Tek Parlak Göz bizim gençlerimizi köylere görevli gönderiyor...» diye bir başkası yakındı. Tek Parlak Göz' Matabele’lerin, Matabeleland Baş Müfettişi General Mungo St. John'a taktıkları addı.</p>

  <p>«Bu Şirket polislerinin silahları var ve gelenek ve yasalarımızı hiçe sayıyorlar. Reislere ve kabile büyüklerine gülüyorlar, genç kızları ormana kaldırıyorlar... »</p>

  <p>«Tek Parlak Göz Zanzi kanından olan soylularımızı, saygın savaşçılarımızı ve savaşçılarımızın babalarını pislik yiyen köleler gibi çalıştırıyor, bunlara yollarını yaptırıyor...»</p>

  <p>Hayal ve gerçek, uğradıkları haksızlıklar öfkeli reisler tarafından yeniden dile getirilirken Somabula, Babiaan, Gandang ve Bazo sessizce oturdular.</p>

  <p>«Lodzi kalkanlarımızı yaktı, mızraklarımızın uçlarını kırdı. Gençlerimize Mashona'lara geleneksel saldırı hakkımızı çok gördüler, oysa bütün dünya Mashona'ların bizim köpeklerimiz olduklarını ve onları öldürüp yaşatma hakkımız olduğunu bilir.</p>

  <p>«Tek Parlak Göz savaşçıları dağıttı, şimdi kimse nasıl evlenilir, hangi tarla hangi köye aittir bilemiyor ve millet Lodzi'nin bize verdiği üç beş cılız hayvan için birbirine düşüyor.»</p>

  <p>«Ne yapalım?» diye bağırdı biri. O anda hiç beklenmedik garip bir şey oldu. Somabula da içlerinde olmak üzere hepsi gezici diye adlandırdıkları uzun boylu adama baktılar ve ne olduğunu bilmedikleri bir şeyi beklediler.</p>

  <p>Bazo eliyle bir işaret yapınca Tanase saz kulübeden çıktı. Üzerinde yalnızca kısacık deri önlüğü vardı, dimdik yürüyordu, Bazo'nun önüne gelince yere çömeldi ve getirdiği döşeği kocasının ayakları dibinde açtı.</p>

  <p>Döşekte bulunan şeyi gören en yakın reisler heyecanla hoşurdandılar. Bazo döşeğin içindeki şeyi alıp havaya kaldırdı, vurunca hepsinin soluğu kesilmişti. Bıçak deseni Kral Çaka'nındı, maden Rozwi demircileri tarafından dövüle dövüle gümüş rengini almıştı, kanağacından sopasına bakır tel ve fil kuyruğuyla bağlıydı.</p>

  <p>«Cii!» diye reislerden biri savaşçıların çığlığını savurdu. Diğerleri de ona uyarak bağırmaya başladılar. Çağrının etkisiyle iki yana sallanıyorlar, savaş çılgınlığıyla yüzleri parıldıyordu. Gandang birden ayağa kalkınca gürültü kesildi. «Bir mızrak bir ulusun silahlanması demek değildir. Bir bıçak Lodzi'nin üç bacaklı tüfeklerine karşı hiçbir şey yapamaz.» Bazo kalkıp babasının karşısına çıktı. «Baba, al şunu tut,» dedi. Ama Gandang başını öfkeyle salladı, bir yandan da gözlerini silahtan ayıramıyordu.</p>

  <p>«Al şunu da yalnız ağırlığının bile bir köleyi bir erkek yapabildiğini hisset,» diye ısrar etti Bazo. Gandang sağ elini uzattı. Parmakları titriyordu, avuçları heyecandan bembeyaz kesilmişti. «Yine de bir tek mızrak,» dedi. Ama silahın çekiciliğine dayanamamış havaya savurur gibi bir iki hareket yapmıştı. «Bunun gibi bin tane var,» diye fısıldadı Bazo. «Nerede?» diye Somabula bağırdı. «Nerede?» diye diğer reisler bağırdılar. «İlk yağmurlar başladığında beş bin tane daha olacak. Demirciler elli ayrı yerde çalışıyorlar.»</p>

  <p>«Nerede?»</p>

  <p>«Bu tepelerdeki mağaralarda.»:</p>

  <p>«Neden bize bir şey söylenmedi? »diye sordu Babiaan. «Bunun başarılacağından kuşku duyacaklar, ileri sürecekleri fikirlerle işi geciktirecekler vardı. Konuşma ile kaybedecek zamanımız yoktu.».</p>

  <p>Gandang başını eğdi. «Haklı olduğunu biliyoruz, yenilgi bizi dedikoducu kocakarılara döndürdü. Ama şimdi...» Elindeki mızrağı yanındaki adama uzattı. «Tut şunu hele!»</p>

  <p>Mızrağı elinde çeviren diğeri, «Savaşçıları nasıl toplayacağız?» diye sordu. «Hepsi dağınık ye hayâl, kırıklığı içindeler.»</p>

  <p>«İşte size düşen görev de bu; Savaşçıları yeniden yaratmak, mızraklar hazır oluncaya kadar onları da hazırlamak.»</p>

  <p>«Mızraklar bize nasıl gelecek?»</p>

  <p>«Kadınlar, döşekler içinde, sazlar içinde getirirler.»</p>

  <p>«Ne zaman saldıracağız? Beyazların GuBulawayo'da yaptıkları büyük köye mi saldıracağız?»</p>

  <p>Bazo'nun sesi yükseldi. «Hayır! Bizi daha önce mahveden tou tür bir çılgınlıktı. Öfkeye kapılınca Çaka ve Mzilikazi’yi unutup düşmanın en güçlü olduğu yere saldırdık, tüfeklerin bizi bekledikleri arabalara yüklendik.» Bazo birden susup kıdemli reislere doğru başını eğdi. «Baba, bağışla beni, bir encik köpek havlamadan sesini çıkarmamalıdır. Sıramı beklemeden konuştum, bağışla beni baba.»</p>

  <p>«Sen encik değilsin, Bazo!» diye homurdandı Somabula. «Konuş!»</p>

  <p>«Biz sinek olmalıyız,» dedi Bazo. «Beyaz adamın giysileri içinde saklanıp onu çıldırtana kadar yumuşak yerlerinden sokmalıyız. Kaşındığı takdirde başka bir yumuşak köşesine kaçıveririz.»</p>

  <p>«Karanlıklarda gizlenmeli, sabah şafak sökerken saldırmalıyız, onu kötü arazide bekleyip yandan ve arkadan saldırmalıyız.» Bazo alçak sesle konuşuyordu. «Köy duvarlarına doğru saldırmamalıyız, üç ayaklı tüfekleri kocakarılar gibi gülmeye başlayınca güneşin ilk ışıklarıyla karşılaşan sabah sisi gibi eriyip yok olmalıyız.»</p>

  <p>«Ama bu savaş değil ki,» diye itiraz etti Babiaan.</p>

  <p>«Bu savaştır, Baba. Yeni bir tür savaş, kazanabileceğimiz tek savaş.»</p>

  <p>«Haklı,» diye reislerden biri bağırdı. «Dediği gibi yapmalıyız.»</p>

  <p>Sıra ile konuşanlardan hiçbiri Bazo'nun düşüncesine karşı çıkmadı, son söz yine Babiaan'daydı.</p>

  <p>«Kardeşim Somabula gerçeği söyledi, sen encik değilsin, Bazo. Bize bir şey daha söyle. Ne zaman?»</p>

  <p>«Bunu size ben söyleyemem.»</p>

  <p>«Kim söyler peki?»</p>

  <p>Bazo hâlâ dizleri dibinde çömelmiş duran Tanase'ye baktı.</p>

  <p>«Bu vadide iyi bir nedenle toplanmış bulunuyoruz. Eğer hepiniz kabul ediyorsanız Umlimo'nun yakını olan kadınım, kutsal mağaraya gidip kehaneti öğrenir.»</p>

  <p>«Hemen gitsin.»</p>

  <p>«Olmaz, Baba.» Tanase'nin başı hâlâ saygıyla öne eğikti. «Umlimo bizi çağırtana kadar beklemeliyiz.»</p>
</body>
</html>
