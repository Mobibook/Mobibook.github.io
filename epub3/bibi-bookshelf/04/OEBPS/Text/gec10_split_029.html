<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>gec10</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="baslik2" id="calibre_toc_19">16<br class="chapter"/>
  Geç Kapitalizm Çağında İdeoloji</h1>

  <p class="default"><span>Yükselen kapitalizmin zafer yürüyüşüne nasıl ki rekabetin her şeye kadir ve hayırlı olduğuna dair bir inanç eşlik ettiyse, gerileyen kapitalizmin artçı eylemine de örgütlenmenin yararlarının genelleşmiş bir ilanı eşlik eder.<a href="../Text/gec10_split_036.html#footnote-525-1002" id="footnote-525-1002-backlink">[1002]</a> Bu “organizasyon inancı”nın en bariz ifadesi, herkes kendi yerine sahip olur (ve korurken), görünür (ve görünmez) regülatörlerin ekonominin istikrarlı ve sürekli büyümesini sağladığı, bu büyümenin meyvelerini bütün toplumsal sınıflar arasında az çok “eşit” bölüştürdüğü ve ekonomik ve toplumsal sistemin gittikçe daha sektörüyle “saf” bir piyasa ekonomisinin etkileri arasında tampon görevi gördüğü bir geç kapitalist “nizami toplum” idealidir. “Güçlü bireyci sanayi öncüsü”nün yerini “uzmanlar ekibi”<a href="../Text/gec10_split_036.html#footnote-525-1003" id="footnote-525-1003-backlink">[1003]</a> ve “mali devler”in yerini de anonim yönetim kurulları alır (bürokratlar ve hatta bazen sendika liderleri ile simbiyoz içinde).</span> <span class="ideitalik">Teknolojinin her şeye kadir olduğuna dair inanç burjuva ideolojisinin geç kapitalizmdeki özgül biçimidir</span><span>. Bu ideoloji, mevcut toplumsal düzenin, bütün çelişkilerine teknik bir çözüm bulmak, isyan eden toplumsal sınıfları entegre etmek ve siyasal patlamalardan kaçınmak için bütün bunalım olasılıklarını tedricen yok etmeye kadir olduğunu ilan eder. Toplumsal yapısına “işlevsel rasyonellik” normlarının egemen olduğu varsayılan bir “sanayi sonrası toplum”<a href="../Text/gec10_split_036.html#footnote-525-1004" id="footnote-525-1004-backlink">[1004]</a> kavramı aynı ideolojik eğilime tekabül eder. Bu eğilim “daha yüksek” entelektüel çevrelerde, Hegel’den bütünlük kavramını miras alan fakat hareket kavramını almayan ve diyalektik materyalizmden bütün toplumsal formasyonların organik yeniden üretimi kategorisini alan fakat bunların kaçınılmaz çözülüşünü almayan statik bir yapısalcılıkta bulur ifadesini. Mayıs 1968 olaylarının Fransa’da bu türden teorilere mahvedici bir darbe indirmiş olması tesadüf değildir, nitekim bu darbeden sonra bir daha toparlanamadılar.</span></p>

  <p class="default"><span>Bu ideolojinin birçok versiyonu olmakla birlikte, Kofler saydığı aşağıdaki tezler, “teknolojik rasyonalite” savunucularının hepsinin değilse bile çoğunun ortak özelliğidir:</span></p>

  <p class="default"><span>1. “Bilimsel ve teknik gelişme yoğunlaşarak özerk yenilmez bir güce dönüşmüştür.</span></p>

  <p class="default"><span>2. İşlevsel düşünce ve eylem alemlerinin ötesinde “değer sistemleri” oluşturan geleneksel dünya, insan ve tarih görüşleri kamu bilincinde anlamsız diye bastırılmakta veya artık önemli bir rol oynamamaktadır. Bu ‘de-ideolojizasyon’ süreci Weber’in ‘dünyanın hayal kırıklığı” paradigmasında öngördüğü teknolojik rasyonalizasyonun bir sonucudur.</span></p>

  <p class="default"><span>3. Mevcut toplumsal sisteme teknik rasyonalizasyonundan dolayı meydan okunamaz; ortaya çıkan sorunlar ancak spesiyalist işlevsel muamele ile çözülebilir; bu nedenle kitleler gönüllü olarak mevcut toplumsal düzene uyarlar.</span></p>

  <p class="default"><span>4. Üretim ve tüketimin teknik mekanizmaları tarafından gereksinimlerin ilerleyen bir biçimde tatmini sisteme dahil olmaya ve tabi olmaya rızayı artırır.</span></p>

  <p class="default"><span>5. Geleneksel sınıf iktidarının yerini teknolojinin anonim iktidarı ya da en azından guruplar veya sınıflar arasında tarafsız olan ve teknik ilkeler üzerinde örgütlenmiş bir bürokratik devlet almıştır; parti politikaları yüzeysel gölge dövüşü haline gelmektedir, bu tezi özellikle Schelsky vurgulamaktadır.”<a href="../Text/gec10_split_036.html#footnote-525-1005" id="footnote-525-1005-backlink">[1005]</a></span></p>

  <p class="default"><span>Örgüt ideolojisi geç kapitalizmin doğrudan bir yansımasıdır, çünkü geç kapitalizmde burjuva toplumu devletin regüle edici işlevi olmaksızın yaşayamaz. Fakat bu ideoloji daha derin –ve daha dolaylı– bir düzeyde daha önce çözümlenmiş olan üstyapısal etkinliklerin sınaileşmesine yönelik eğilimde de kök salmıştır.<a href="../Text/gec10_split_036.html#footnote-525-1006" id="footnote-525-1006-backlink">[1006]</a> Bu etkinliklerin birçoğu bugün çoktan sınai tarzda örgütlenmiştir: pazar için üretirler ve kâr maksimizasyonunu hedeflerler. Pop-sanat, televizyon filmleri ve müzik sanayisi bu bakımdan geç kapitalist kültürün tipik görüngüleridir.</span></p>

  <p class="default"><span>Yalnızca (19’uncu yüzyılda olduğu gibi) üretim alanında değil, fakat tüketim, eğlence, kültür, sanat, eğitim ve kişisel ilişkiler alanında da bütün hayatı piyasa yasalarına tabi kılınmış olan tutsak bireye toplumsal hapishaneden çıkmak olanaksız görünür. “Günlük yaşantı” geç kapitalist düzenin değişmez doğasına ilişkin yeni-kaderci ideolojiyi pekiştirir ve içselleştirir. Geriye kalan tek şey kaçış düşüdür – seks ve uyuşturucu yoluyla, ki bunlar da hızla sınaileştirilir. Tek boyutlu insanın kaderi tümüyle önceden belirlenmiş gibi görünür.<a href="../Text/gec10_split_036.html#footnote-525-1007" id="footnote-525-1007-backlink">[1007]</a> Ancak gerçekte geç kapitalizm hiç de öyle tamamen örgütlenmiş bir toplum değildir. Sadece örgütlülük (organizasyon) ve anarşinin melez ve piçleşmiş bir</span> <span class="ideitalik">kombinasyonudur</span><span>. Mübadele değeri ve kapitalist rekabet hiçbir şekilde ortadan kaldırılmış değildir. Ekonomi hiçbir anlamda insanlığın gereksinimleri için kullanım değerlerinin planlı üretimine dayalı değildir. Kâr ve sermaye valorizasyonu arayışı, kaçınılmaz olarak ürettikleri bütün çözülmemiş çelişkileri ile birlikte bütün ekonomik sürecin motoru olarak kalır. Bu özel kapitalist ekonomik düzen çerçevesinde ekonominin devlet tarafından yönlendirilmesi ve yönetimi ancak çatlakları yamamak ve patlamaları ertelemek için alınmış eğreti önlemlerdir. Fakat ön cephenin gerisinde çürüme yayılıyor.</span></p>

  <p class="default"><span>Bütün çelişkilerin ortadan kaldırılması, uzlaştırılması ya da bastırılması tezinin kendisi –bütün ideolojilerin sonu<a href="../Text/gec10_split_036.html#footnote-525-1008" id="footnote-525-1008-backlink">[1008]</a>– sadece bir ideoloji ya da yanlış bilinçtir. Nesnel işlevi basitçe yabancılaşmış emeğin kurbanlarını ona karşı isyan etmenin anlamsız olduğuna ikna etmektir. Dolayısıyla periyodik yeni isyan alevlerini yuvarlak psikolojik laflar dışında açıklamaktan doğal olarak uzaktır. Ancak her ideoloji gibi bu basitçe bir “aldatma” değildir, mistifiye ettiği gerçekliğin özgül ve toplumsal olarak belirlenmiş bir yansımasıdır.</span></p>

  <p class="default"><span>“Teknolojik rasyonalizm” ideolojisi toplumsal gerçekliği ve onun çelişkilerini dört ardışık düzeyde gizleyen bir mistifikasyon olarak açımlanabilir.</span> <span class="ideitalik">Birincisi</span><span>, Kofler’in yorumladığı gibi tipik bir şeyleştirme örneğini temsil eder. Teknolojinin her şeye kadirliğini savunan bütün burjuva teorisyenleri ve birçok sözde Marksist teorisyen onu bir doğa yasası gibi otomatik bir tarzda sınıf yapısı ve sınıf iktidarından bağımsız yürüyen, bütün insani hedefler ve kararlardan tamamen bağımsız bir mekanizma düzeyine yükseltirler.<a href="../Text/gec10_split_036.html#footnote-525-1009" id="footnote-525-1009-backlink">[1009]</a> Tarihsel materyalizme esas olan doğa ve insan tarihi arasındaki ayrım ortadan kaybolur. Böylece emek araçlarının insanın yetersiz fiziksel kapasitesini tamamladığına dair Gehlen’in tezini onaylayan Habermas şu yanlış sonuca varıyor: “insan doğasının organizasyonu değişmediği ve varlığımızı toplumsal emekle ve emek ikameleri olan aletlerle sürdürmek zorunda olduğumuz sürece, teknolojiyi, gerçekten teknolojimizi atıp, nitel olarak farklı bir teknolojiyi nasıl alabileceğimizi anlamak mümkün değildir”.<a href="../Text/gec10_split_036.html#footnote-525-1010" id="footnote-525-1010-backlink">[1010]</a> Bu duygunun arkasında sadece kapitalizmin geliştirdiği teknolojinin basit kol emeğinin yetersizliğini aşabileceğine dair naif ya da özürcü inanç yatmaktadır. Geç kapitalizmin yaygın israfı böyle bir görüşle alay eder ve Habermas doğal olarak herhangi bir kanıt gösteremez. Mekanik emekten gittikçe daha çok kurtulan ve yaratıcı kapasitelerini ilerleyen oranda geliştiren, farklı toplumsal koşullar altındaki kadınlar ve erkeklerin bir “zengin bireyselliğin” gereksinimlerine cevap veren bir teknolojiyi neden geliştiremeyecekleri bir sır olarak kalmaktadır. Habermas’ın tersine Commoner kimyasal gübrelerin yanlış kullanımı, deterjanların yayılması ve hava kirliliği örneklerinden çevreye yönelik tehditlerin herhangi bir “teknik gereklilik”ten değil, özel çıkarlarca belirlenmiş, zararlı –insanlığın çıkarları açısından zararlı– teknolojik kararlar yüzünden olduğunu ikna edici bir biçimde göstermiştir. Commoner şu sonuca varıyor: “Yeryüzü ne insanoğlu özellikle pis bir tür hayvan olduğu için, ne de sayımız çok fazla olduğu için kirleniyor. Hata insan toplumunda – gezegenin kaynaklarından insan emeği ile çıkarılan zenginliği toplumun kazanmak, dağıtmak ve kullanmak için seçtiği yollarda. Bunalımın toplumsal kökenleri bir kez açıklığa kavuşunca onu çözmek için uygun toplumsal eylemleri tasarlamaya başlayabiliriz.”<a href="../Text/gec10_split_036.html#footnote-525-1011" id="footnote-525-1011-backlink">[1011]</a></span> <span class="ideitalik">Mevcut</span> <span>toplumsal düzenin sınıf çıkarları ve ekonomik gelişme yasaları (rekabet yasaları dahil, bu yasaların “kaza”larının toplamı belirli bir pazarda herhangi belirli bir anda en güçlü rakibi yaratır) bugün temel teknolojik kararları yönetmektedir. Burada bunların işleyişinin bir örneği daha yeterli olacaktır.</span></p>

  <p class="default"><span>Sanayi devriminden bu yana kentsel gelişimin kaba deformasyonu toplumsal koşulların şaşmaz bir ürünü olmuştur: özel toprak mülkiyeti; gayrimenkul spekülasyonu; şehir planlamacılığının sistematik olarak özel sanayinin “büyüme sektörleri”ne tabi kılınması; toplumsallaşmış hizmetlerin genel azgelişmişliği. Herhangi bir teknik mantık tarafından askıya alınmak ya da nötralize edilmekten uzak olan bu toplum koşulları, sırası gelince teknolojik azgelişmişliği –örneğin, inşaat sanayisindeki sınai yöntemlerin geriliği– ve sapkın gelişmeyi (yüksek bloklar, yatakhane şehirler, vs) belirledi.<a href="../Text/gec10_split_036.html#footnote-525-1012" id="footnote-525-1012-backlink">[1012]</a></span></p>

  <p class="default"><span class="ideitalik">İkincisi</span><span>, “teknolojik rasyonellik” ideolojisi eksiktir ve dolayısıyla içsel olarak tutarsızdır. Geç kapitalizmde “teknolojik rasyonelliğin” iddia edilen zaferine eşlik eden irrasyonalizmin yayılmasını ve batıl inançlara, mistisizme ve misantropiye doğru gerilemeyi açıklamakta tamamen başarısızdır.<a href="../Text/gec10_split_036.html#footnote-525-1013" id="footnote-525-1013-backlink">[1013]</a> Bir yandan işçi sınıfının kitlesinin artmış olan beceri ve kültürü ile öte yandan fabrika, ekonomi ve devletteki taşlaşmış hiyerarşik komuta yapısı arasındaki çelişki, “uzmanlar”ın idealizasyonu ile “eğitim” ve “kültür”e karşı şüpheciliği birleştiren pragmatik ve özürcü bir ideoloji yaratır. Bu ideoloji 18’inci ve 19’uncu yüzyılların yükselen burjuvazisinde karakteristik olan insanın mükemmelleşebilirliğine dair naif inancın yerine insanın iflah olmaz biçimde kötü ve saldırgan olan “doğa”sının “kesinliği”ni koyar. Kaba yeni-Darwincilik (Lorenz), derin kültür ve uygarlık kötümserliği, kökten misantropi “teknolojik rasyonellik” ideolojisinin mevcut toplumsal düzeni genel meşrulaştırmasında yardımcı destek sunar.<a href="../Text/gec10_split_036.html#footnote-525-1014" id="footnote-525-1014-backlink">[1014]</a></span></p>

  <p class="default"><span>İlk olarak tekelci kapitalist ya da emperyalist çağın başında ortaya çıkan “aklın tahribi”nin tohumları meyvelerini iki dünya savaşı arası dönemin faşist ya da gizli faşist ideolojilerinde verdi.<a href="../Text/gec10_split_036.html#footnote-525-1015" id="footnote-525-1015-backlink">[1015]</a></span></p>

  <p class="default"><span>Doğa bilimlerinin çağdaş gözdeliğine, uzmanların prestijine ve uzay yolculuğu kültüne rağmen, İkinci Dünya Savaşı’ndan beri irrasyonalizm farklı biçimlerde yeşermeye devam etti. Düşündürücü bir biçimde şimdi Anglo Sakson ülkelerine de yayılmıştır ki buraları İkinci Dünya Savaşı’ndan önce hala büyük ölçüde burjuva- rasyonalist pragmatizmin egemenliği altındaydı. Ticari astroloji, falcılık ve narkotizmin geniş yaygınlaşması gibi “daha düşük” ideolojik görüngüler aynı ışık altında incelenmelidir.<a href="../Text/gec10_split_036.html#footnote-525-1016" id="footnote-525-1016-backlink">[1016]</a> Geç kapitalist toplumsal yapı ve ideoloji ayrıca zorlayıcı başarı çabası ve “teknolojik otorite”ye mekanik teslimiyet aşılar ki bu da sık sık nevrotik stres yaratır. Eleştirel düşünceyi ya da vicdanı yok eden ve körü körüne uyum ve itaati öğreten böylesi davranış tarzları potansiyel olarak rahatlık ya da alışkanlıktan dolayı insanlık dışı emirleri yarı faşistçe kabul etmenin tehlikeli önkoşullarını yaratır.<a href="../Text/gec10_split_036.html#footnote-525-1017" id="footnote-525-1017-backlink">[1017]</a></span></p>

  <p class="default"><span class="ideitalik">Üçüncü olarak</span><span>, “teknolojik rasyonellik” ideolojisi, sistemin kapitalist üretim tarzının bütün temel sosyo-ekonomik çelişkilerini yenebileceğini iddia etmek suretiyle geç kapitalizm gerçekliğini mistifiye eder. Bu çalışma geç kapitalizmin bunu başarmamış olduğunu ve başaramayacağını göstermeye çalıştı. Gerçekten işçi sınıfının geç kapitalist toplum içine iddia edilen “entegrasyon”u aşılmaz bir engelle kaçınılmaz olarak karşılaştı – sermayenin işçiyi üretici olarak iş yerinde “entegre” edemeyişi ve ona “öz-gerçekleştirme” aracı olarak yabancılaşmış emek yerine yaratıcı emek sunamayışı. Mayıs 1968 Fransız isyanından beri Avrupa ve dışındaki olaylar bunu yeterince göstermiştir.<a href="../Text/gec10_split_036.html#footnote-525-1018" id="footnote-525-1018-backlink">[1018]</a> Kapitalizme içten ve derinden düşman olan düşünürler emperyalist ülkelerdeki proletaryanın mevcut toplumsal düzene meydan okumaktaki güçsüzlüğünü ilan ettikleri zaman, kendi trajik yanlış yargıları onları ister istemez egemen sınıfın işçi sınıfını toplumu değiştirmekte çaresiz olduğuna inandırmak gibi hayati bir amaç için kurduğu geniş ideolojik makinenin dişlileri haline getirir. Bu yanlış yargının kaynağı geç kapitalizmin “başarılar”ından ziyade ilk muzaffer sosyalist devrimlerin bürokratik yozlaşmasında<a href="../Text/gec10_split_036.html#footnote-525-1019" id="footnote-525-1019-backlink">[1019]</a> ve proleter sınıf bilincinin gerilemesinin konjonktürel ve geçici karakterinin yanlış tahminlerinde yatar. Adorno şunları yazdığında olguları trajik bir biçimde yanlış okuyordu: “Sahte devrimci jest, Jürgen von Kempski’nin yıllar önce belirtmiş olduğu gibi, kendiliğinden bir devrimin teknik askeri olanaksızlığının tamamlayıcısıdır. Bombayı kontrol edenlere karşı barikatlar gülünçtür; bu nedenle insan barikatlarda oynar ve efendiler geçici olarak oyunculara izin verir.”<a href="../Text/gec10_split_036.html#footnote-525-1020" id="footnote-525-1020-backlink">[1020]</a> Adorno “askeri teknoloji”nin toplumsal etkinlik içindeki canlı insanlardan bağımsız olarak uygulanamayacağını anlayamadı. Son tahlilde Auschwitz ve Hiroşima teknolojinin ürünleri değildi, toplumsal güçler ilişkilerinin bir ürünü idi – başka bir deyişle uluslararası proletaryanın 1917’den sonraki büyük tarihsel yenilgilerinin (geçici) son durağı idi. İkinci Dünya Savaşı’ndan sonra tüm bir tarihsel çağ için biçimde öylesine toptan ve ölçekte öylesine geniş bir imha mümkün olmaktan çıktı. Vietnam Savaşı gösterdi ki “efendiler”in kullanabileceği silah tiplerine sınır getirmiş olan “askeri teknoloji” değil, fakat Amerikan halkının savaşa karşı büyüyen direnişidir. Aynı zamanda, Mayıs 1968’de Fransız öğrencilerinin üzerinde “oynadıkları” iddia edilen barikatlar, 10 milyon işçi, memur ve teknisyenin kitlesel grevini başlattı ve gösterdi ki belli bir siyasal ve toplumsal güçler dengesinde artık sokaklarda öldürücü baskı araçları kullanmak olanaksız ya da işlemez hale gelir. Bu deneyimlerden sonra, yönetilenlerin kitlesel direnişi ya da isyanının ancak yönetenlerin geçici hoşgörüsü sayesinde olabileceğini ileri sürmek yönetenlerin iktidarını tarihsel olmayan bir biçimde mutlaklaştırmak değildir sadece: yönetenlerin yönetilenleri çaresiz olduklarına ve dolayısıyla radikal isyanın boşuna olduğuna inandırmasına nesnel olarak yardım eder. Sermayenin elindeki en etkili egemenlik altına alma aracı bugün kitlesel imha silahlarından ziyade bu kanaattir.<a href="../Text/gec10_split_036.html#footnote-525-1021" id="footnote-525-1021-backlink">[1021]</a></span></p>

  <p class="default"><span>Teknoloji fetişizmine kurban düşen ve geç kapitalizmin kitleleri entegre etme yeteneğini abartan filozoflar, mevcut toplumsal düzene karşı halk isyanının çaresizliğini kanıtlamaya çalıştıkları zaman, kullanım değeri ile mübadele değeri arasında olup kapitalizmi parçalayan temel çelişkiyi tipik olarak unuturlar. Sermayenin, Marksist literatür dahil olmak üzere “her şeyi” metaya çevirmeyi başarmasından büyük bir olay yaratırlar. Metalarının özgül kullanım değerine karşı “duyarsız” olan yayıncıların geniş bir kitlenin Marksist literatüre artan ilgisinde iyi bir ticaret fırsatı gördükleri kuşkusuz doğrudur. Ancak, bu görüngüyü Marksizmin “metalar alemine” bir “entegrasyonu” olarak gören kişi, burjuva toplumsal düzeninin ve bireysel tüketicinin, “Marksist literatür”ün özgül kullanım değerine karşı asla “değerden arınmış” ya da “tarafsız” bir tavır içinde olmadığını görmeyi reddediyor demektir. Marksist literatürün kitlesel dağılımı –pazar aracılığıyla olsa bile– nihai olarak anti-kapitalist bilincin kitlesel oluşumu (ya da yükselmesi) demektir. Bu şekilde bir meta haline gelen ideolojik üretim, satılan kullanım değerinin doğasından dolayı kapitalist üretim tarzını konsolide etmekten ibaret olan nesnel işlevini yitirme tehlikesi altındadır.</span></p>

  <p class="default"><span>“İdeolojik entegrasyon süreci”nin çelişkili doğasının çok yeni bir örneğini emperyalist ülkelerdeki sanayinin çevreye karşı tehlikelerinin hızla artan bilincidir. Meta ve değer üretimi açısından bu gelişme kuşkusuz geç kapitalist ekonomi için yeni pazarlar açabilir: tüm bir “ekoloji sanayisi” şimdi ortaya çıkma sürecindedir.<a href="../Text/gec10_split_036.html#footnote-525-1022" id="footnote-525-1022-backlink">[1022]</a> Fakat sorunun sadece bu doğrudan yönünü görmek ve bizzat kapitalist üretim tarzının kendi içinde aşılamayacak bir etkisi olarak çevreye karşı tehdidin doğasının sistematik açıklamasının kapitalizme karşı güçlü bir silah olabileceğini de görmemek (yalnızca “soyut teori” alanında değil, fakat aynı zamanda bir “eylem uyarıcısı” ve kitlesel seferlikler olarak) geç kapitalizmin toplumsal bunalımının karmaşıklığının karşısında kör olmaktır.</span></p>

  <p class="default"><span>Bu bizi, “teknolojik rasyonellik” ideolojisinin bir mistifikasyon olduğunun gösterilebileceği</span> <span class="ideitalik">dördüncü</span> <span>ve en önemli düzeye getirir. Lukacs’ın Weber’i izleyerek geliştirdiği kapitalist rasyonellik kavramı<a href="../Text/gec10_split_036.html#footnote-525-1023" id="footnote-525-1023-backlink">[1023]</a> aslında</span> <span class="ideitalik">kısmi rasyonellik ile genel irrasyonelliğin çelişkili bir kombinasyonu</span><span>dur.<a href="../Text/gec10_split_036.html#footnote-525-1024" id="footnote-525-1024-backlink">[1024]</a> Çünkü meta üretiminin evrenselleşmesinin yarattığı, ekonomik süreçlerin kesin olarak hesaplanması ve nicelleştirilmesi baskısı, kapitalist özel mülkiyetin, rekabetin ve bunun sonuncunda, üretilen metalarda fiilen içerilen</span> <span class="ideitalik">toplumsal olarak gerekli emek miktarlarının kesin olarak belirlenmesinin olanaksızlığının</span> <span>aşılmaz engellerine takılır.</span></p>

  <p class="default"><span>Bu çelişki, girişimcilerin “rasyonel hesaplar” temelinde aldıkları mikro-ekonomik önlemlerin kaçınılmaz olarak onlarla çatışan makro-ekonomik sonuçlara yol açması olgusunda ifadesini bulur. Her yatırım canlanması aşırı kapasiteye ve aşırı üretime yol açar. Sermaye birikiminde her hızlanma nihai olarak sermayenin devalorizasyonuna yol açar. Bir girişimcinin üretim maliyetlerini aşağıya çekerek “kendi” kâr oranını artırmaya yönelik her girişimi eninde sonunda ortalama kâr oranında bir düşüşe yol açar. Ekonomik rasyonellik nihayetinde emek zamanı ekonomisi<a href="../Text/gec10_split_036.html#footnote-525-1025" id="footnote-525-1025-backlink">[1025]</a> olarak –insan emeğinden tasarruf olarak– görülürse, o zaman kısmi rasyonellik ile genel irrasyonellik arasındaki kapitalizme içkin olan çelişki, fabrikada ya da şirkette maksimum miktarda insan emeği</span> <span class="ideitalik">tasarruf etme</span> <span>çabasının bir bütün olarak toplumda insan emeğinin artan bir</span> <span class="ideitalik">israfına</span> <span>yol açması paradoksunda yeniden ortaya çıkar. Dolayısıyla geç kapitalizmin gerçek idolü her türlü genel bağlama karşı kör olan “uzman”dır; bu türden teknik uzmanlığın felsefi eşdeğeri yeni-pozitivizmdir.</span></p>

  <p class="default"><span>Godelier, Lange ve başka yazarları, Weber’den türetilmiş “ekonomik rasyonellik” kavramını mutlaklaştırmaktan dolayı ve ekonomi ve toplumun somut yapısından soyutlanmış, evrensel olarak geçerli “rasyonel davranış” kuralları postüle etmekten dolayı eleştirmekte kesinlikle haklıdır.<a href="../Text/gec10_split_036.html#footnote-525-1026" id="footnote-525-1026-backlink">[1026]</a> Bununla birlikte o, tüm ekonomik rasyonellik probleminden onu –her toplumsal düzende ayrı olan ve özgül yapısı tarafından belirlenen– “genel toplumsal rasyonellik” kavramı yerine koyarak kaçınmakta hatalıdır.<a href="../Text/gec10_split_036.html#footnote-525-1027" id="footnote-525-1027-backlink">[1027]</a> Rasyonel insan ihtiyaçlarının tatmini ve bireylerin optimal öz-gelişimi ile ilgili olan emek üretkenliği ölçütü farklı toplumsal sistemleri karşılaştırmak için mükemmel derecede yeterli bir terazi sunar, gerçekten de onsuz insani ilerleme kavramı her türlü maddi temelini yitirir. Nihai olarak kapitalizmin kısmi rasyonelliği ile genel irrasyonelliği arasındaki çelişki sermayenin maksimum valorizasyonu ile kadın ve erkeklerin optimum öz-gerçekleştirmesi arasındaki çelişkiyi yansıtır. Marx’ın</span> <span class="ideitalik">Grundrisse</span><span>’de ustaca geliştirdiği bu çelişki, teleolojik bir boyuta kuşkusuz sahiptir, çünkü insan eylemi daima bir hedefe yöneliktir.<a href="../Text/gec10_split_036.html#footnote-525-1028" id="footnote-525-1028-backlink">[1028]</a> Kısmi rasyonellik ile genel irrasyonellik arasındaki karşıtlık iki tür hesap arasındaki çelişkide demirlidir – araçların maksimum ekonomisi hesabı ile optimum amaçların başarılması hesabı. Araçların –mübadele değerlerinin– şeyleşmiş özerkliği bugün muzafferdir. Kısmi rasyonellik bireysel firmanın kârlılığı için ödenmiş ekonomik kaynakların en iyi kombinasyonundan oluşur daima. Bu nedenle “hiçbir fiyatı olmayan (ya da çok düşük bir fiyatı olan)” her şeyi dışlar. Salt ekonomik anlamda bile elbette o “maliyetler” ve “getiriler”in toplumsal bir “küreselleşme”sinden çok aşağıdadır.<a href="../Text/gec10_split_036.html#footnote-525-1029" id="footnote-525-1029-backlink">[1029]</a> Geç kapitalizmdeki kısmi rasyonellik ile genel irrasyonellik arasındaki çelişkinin, Amerikan silah üretimindeki “artan ekonomik ve silah verimliliği” kavramından daha dramatik bir ifadesi yoktur – başka bir deyişle, insanlığın kolektif nükleer intiharını mümkün olan en büyük “insan emeği ekonomisi” ile örgütleme çabası. Kendisine bu görev verilen bir Amerikan ekonomisti, Frederic Scherer, şu patolojik itirafı yaptı: “Benim derdim bu kitabın temel bir politika önermesi ile daha doğrudan ilgili: verimliliğin ileri silahlar gelişimi ve üretim programları icrasında arzu edilir bir hedef olduğu önermesi. Bunun doğru olduğu kesinlikle belli değil. Silah edinme süreci ilerlemesi şimdiden fazlasıyla verimli olabilir. Kuşkusuz büyük verimsizlikler var. Fakat onlara rağmen süreç insanlığa kendi imhası için çok fazla güç verdi... Bu silahlanma yarışını sürdürmenin zaten ciddi olan nükleer savaş riskini azaltmayacağına ve kaza, tırmanma, yanlış hesaplama ya da çılgınlık yüzünden muhtemelen artıracağına inanıyorum... Silah edinimi sürecinin verimliliğini artırmak belli ki çare olmayacak ve silah programlarının gerektirdiği ekonomik özverilere karşı dikkatimizi köreltmek yoluyla karar vericiler ve ortalama yurttaşlar arasında daha uzak görüşlü bir perspektifin gelişimini zayıflatabilir.”<a href="../Text/gec10_split_036.html#footnote-525-1030" id="footnote-525-1030-backlink">[1030]</a> Bunu dedikten sonra aynı yazar devam ederek kitle imha silahlarının üretim ve tedarikinde “ekonomik verimlilik” hakkında dört yüz sayfa yazıyor.</span></p>

  <p class="default"><span>Teknik fetişim ideolojileri tanım gereği geç kapitalizmin artan genel toplumsal irrasyonelliğine karşı çıkamaz. Geç kapitalizme tipik olan piyasa anarşisi ile devlet müdahaleciliğinin melez kombinasyonu gerçekte geleneksel burjuva ideolojisinin bazı temellerini yerlerine karşılaştırılabilir güçte herhangi bir temel koymaksızın bozma eğilimindedir. Özel meta mülkiyeti ve mübadelesine dayalı bir toplum eşitler arasındaki ekonomik sözleşmeyi tüm hukuksal sisteminin merkezi yaptı.<a href="../Text/gec10_split_036.html#footnote-525-1031" id="footnote-525-1031-backlink">[1031]</a> Sözleşmenin formel eşitliğinden türetilmiş siyasal ve kültürel kavrayışlar burjuva ve küçük burjuva ideolojisinin her alanını etkiledi. Özel meta sahipleri arasındaki ekonomik sözleşmelerce regüle edilen ilişkiler de kapitalizm öncesi sınıflı toplumlardan (feodal ya da Asyatik üretim tarzlarından) türemiş statüye bağımlı ilişkilerle birleşti. Kapitalizm öncesi toplumlara tekabül eden ideolojiler formel eşitlikten ziyade özel insan gurupları için “özel haklar” ilkesine dayalı idi. Emperyalist sömürgecilik “saf” kapitalist meta ilişkileri ile kapitalizm öncesi efendi-hizmetçi ilişkilerini karakteristik olarak yan yana koydu: kötü şöhretli bir örnek, Güney Afrikalı</span> <span class="ideitalik">Nederlandse Hervormde Kerk</span><span>’in Protestan öğretilerini</span> <span class="ideitalik">Apartheid</span><span>’ın sağladığı maddi sömürü sistemi ile uyum içinde, beyazlar için başlı başına bir “özel haklar” ideolojisine dönüştürmesi idi.</span></p>

  <p class="default"><span>Geç kapitalizmde, burjuva devleti ve tekellerin ekonomik yaşama müdahalelerinin ölçeği meta sahiplerinin formel eşitliğinin içini giderek daha çok boşaltır. Özel mülkiyet sahipleri gurupları için “özel haklar”, sözleşmelerle güvenceye alınarak ya da pratikte hoş görülerek böylece yasal statüye kavuşur.<a href="../Text/gec10_split_036.html#footnote-525-1032" id="footnote-525-1032-backlink">[1032]</a> Devlet sübvansiyonları ve kâr garantileri sistemi işçi sınıfının mücadele ile kazandığı refah önlemlerine formel ve kısmi bir analoji görünümünü alır. Geleneksel olarak burjuva toplumunun karakteristiği olan hukuksal normlar böylece tedricen tersine çevrilmiştir. 19. yüzyılda ortalama kapitalist barışın, asayişin ve kendi işinin çıkarları gereği hukuka doğal bir olgu olarak saygı duyarken 20. yüzyılın ortalama kapitalisti fiilen yasalara aykırı olmadığı durumlarda giderek daha çok yasaların kıyısında yaşıyor. Şimdi bu durumun değiştirilemez olduğuna inanılıyor.<a href="../Text/gec10_split_036.html#footnote-525-1033" id="footnote-525-1033-backlink">[1033]</a> Ekonomideki yasal düzenlemelerin sayısındaki nicel artış bu evrimi neredeyse kaçınılmaz kılmıştır.<a href="../Text/gec10_split_036.html#footnote-525-1034" id="footnote-525-1034-backlink">[1034]</a></span></p>

  <p class="default"><span>Geç kapitalist devletin şişkinliği bugün bireysel yurttaş (bireysel meta sahibi) üzerinde ağır bir vergi yüküne yol açmaktadır, bu yurttaş için “brüt gelir” kategorisi her türlü pratik anlamını yitirmektedir. Kapitalistlerin ya da kapitalist firmaların vergi olarak ödedikleri bu kapitalistler tarafından sermaye olarak doğrudan biriktirilemez, devletin mali gelirinin önemli bir kısmı “nihai olarak” devlet sözleşmeleri ya da sübvansiyonlar biçiminde onlara geri dönse ve böylece verdiklerinden daha fazlasını geri verse bile. Vergiden kaçınma ve vergi kaçırma kapitalist şirketler için güzel sanatlar haline gelir. Artık akademik iktisatçılar vergiden kaçınmayı bir “hak” olarak kabul etmektedir: Kamu finansmanı üzerine akademik yazılar aşırı doğrudan vergilendirme oranlarının, vergi kaçırma oranlarında az çok otomatik artışlarla nötralize edildiğinden dolayı ters teptiğini iddia edip dururlar.<a href="../Text/gec10_split_036.html#footnote-525-1035" id="footnote-525-1035-backlink">[1035]</a> Piyasa anarşisi ve devlet müdahaleciliğinin kendine özgü kombinasyonu böylece geç kapitalist şirketlerin pratiklerinde sadık bir biçimde yansıtılır: bu şirketler hem kendi vergilerini mümkün olduğunca düşük tutmaya çalışırlar hem de devletin daha çok ihale (sözleşme), sübvansiyon ve garanti kârlar sunmasını beklerler oysa bunlar devlet gelirlerinde hızlı bir büyümeyi öngörür. Devlete karşı bu karışık duygularla dolu tavır geç kapitalist toplumun bütününe nüfuz eder. Aşırı olgunlaşmış bir meta üretimi toplumunda sermaye valorizasyonunu desteklemek için kapitalizm öncesi ya da erken kapitalist toplumda tipik olan davranış, düşünce ve ahlak biçimlerini yeniden üretir. Çeşitli ekonomik güçleri olan meta sahiplerinin hem zihinsel kavrayışlarında hem de pratik ilişkilerinde, klasik burjuva ideolojisinin yeni çağa ayak uydurmak için geçirdiği değişimleri ifşa eden, formel hukuksal bir eşitlik ile pratik eşitsizliğin (statüye bağlı ayrıcalıkların) bir karışımı gelişir. Watergate ve Tanaka olaylarının ifşa ettiği gibi, en ileri sanayi ülkelerindeki en tepedeki politikacılar arasındaki aşırı yolsuzluk biçimlerinin yeni yayılan genelleşmesi –bir zamanlar kapitalizmin erken çağları ile ya da “az gelişmiş ülkeler” ile ilişkilendirilen görüngüler– bu dönüşümün açık kanıtlarını sunar. Hatta bu yolsuzluğun çoğuna bürokrasi tarafından kaçınılmaz ya da meşru sayılarak izin verilir. Örneğin, ABD İç Gelirler İdaresi şirketlerin yabancı devlet memurlarına ödedikleri rüşvetleri “olağan ve gerekli bir iş masrafı” olarak vergi matrahından düşmelerine izin vermiştir.<a href="../Text/gec10_split_036.html#footnote-525-1036" id="footnote-525-1036-backlink">[1036]</a></span></p>

  <p class="default"><span>Geç kapitalist ideolojinin temel özellikleri uygun bir biçimde geç kapitalist altyapının belli özelliklerinden çıkarsanabilir. Bu ideolojilerin köken ve özgüllüğü entelektüel tarihte yadsınmamalıdır. Fakat bu ideolojiler keşfedildiği zaman, bu ideolojilerin geç kapitalizm çağında liberal 19. yüzyıl kapitalizmi ya da bir ölçüde “klasik” emperyalizm çağında bile olmayan bir önemi niçin kazanmış oldukları hala açıklanmayı bekler.</span></p>

  <p class="default"><span>Algısı en güçlü burjuva yazarları gibi, sözde “devlet tekelci kapitalizm” teorisinin çeşitli temsilcileri geç kapitalizmin</span> <span class="ideitalik">bir bütün olarak</span> <span>dinamiğini anlayamazlar. Bu nedenle benzer şekilde geç kapitalizmin iç çelişkilerinin azaldığı şeklinde yanlış bir sonuca varırlar. Baran ve Sweezy’nin durumunda olduğundan daha fazla olarak, bu okulun yazarları için bu durum basit bir teorik hatadan ziyade bir ideolojik operasyon meselesidir. Çünkü hepsi de “resmi” Komünist Parti’lere bağlı olan bu teorisyenlerin temel niyeti, çağdaş dünyada temel çelişkinin sermaye ve emek arasındaki (sermaye ve bütün anti-kapitalist güçler arasındaki) çelişki değil, “kapitalizm” ve “sosyalizm”in “dünya kampları” arasındaki çelişki olduğu tezini savunmaktır. Bu “başlıca çelişki”nin işlevi, “sosyalist kamp”ın ortalama emek üretkenliğinin (ya da ortalama geçim standardı ya da kişi başına üretiminin) “kapitalist kamp”ınkini geçeceği ve bu başarının etkisi altında Batı’nın halk kitlelerinin sosyalizme döneceği büyük gün gelinceye kadar, (tekelci sermayeyi “kendini uyarlamaya” zorlayarak) “kapitalist dünya kampının” iç çelişkilerini zayıflatmaktır.<a href="../Text/gec10_split_036.html#footnote-525-1037" id="footnote-525-1037-backlink">[1037]</a></span></p>

  <p class="default"><span>Bu kavrayışın ideolojik kökenini bulmak zor değildir: bu tek ülkede sosyalizm teorisidir, Lenin’in sosyalist dünya devrimi ile yalıtılmış ülkelerde sosyalist bir ekonomi inşasının başlangıçları arasındaki ilişkiyi kavrayışının yadsınmasıdır.<a href="../Text/gec10_split_036.html#footnote-525-1038" id="footnote-525-1038-backlink">[1038]</a> Bu kavrayışın ideolojik işlevi eşit ölçüde basittir: emperyalist devletlerdeki işçi sınıfı mücadelesini Sovyet bürokrasisinin diplomatik manevralarına tabi kılmayı meşrulaştırmak ve anti-kapitalist geçiş talepleri mücadelesinin yerine bir “anti-tekelci ittifak”ın demokratik taleplerle sınırlı mücadelesini koymak için tasarlanmıştır.<a href="../Text/gec10_split_036.html#footnote-525-1039" id="footnote-525-1039-backlink">[1039]</a> Lenin’e göre sosyalist bir devrim için “aşırı olgunlaşmış” olan emperyalizm çağında, böyle bir politika için tek haklılaştırma bu “aşırı olgunluğun” yerini o zamandan beri “devlet tekelci kapitalizm”in kendi çelişkilerini tedricen</span> <span class="ideitalik">parçalama</span> <span>yeteneği aldığı olurdu. “Devlet tekelci kapitalizm” teorisinin işlevi bunun böyle olduğunu kanıtlamaktır.</span></p>

  <p class="default"><span>Formülün kendisi Lenin’den kaynaklanır ve onun tarafından 1917-18 yıllarında bir dizi yazıda esas olarak Alman İmparatorluğu’nun savaş ekonomisini tanımlamak için kullanıldı. Lenin’in zamanında Rusya Komünist Partisi (Bolşevik) 1919 Programı’na ilişkin ikinci taslağında yer alsa da Komünist Enternasyonal’in programatik belgelerinde kullanılmadı.<a href="../Text/gec10_split_036.html#footnote-525-1040" id="footnote-525-1040-backlink">[1040]</a> Buna itirazlar iki türdür. Birincisi, Lenin tarafından ilk başta 1914-19 yıllarındaki tekelci kapitalizmi tanımlamak için icat edilen bu kavramın çağdaş kullanımı kapitalist üretim tarzının gelişiminde o zamandan beri hiçbir yeni aşama olmadığını ima eder. Fakat açıklanması gereken tam da bu İkinci Dünya Savaşı’ndan sonraki (ya da en erken 1929-32 Büyük Depresyonu’ndan sonraki) yeni gelişme aşamasıdır. İkincisi, “devlet tekelci kapitalizmi” formülü devletin göreli özerkliğine abartılı bir vurgu yapar, oysa kapitalist üretim tarzının şimdiki gelişme aşamasının temel özelliği devletin rolünden ziyade sermayenin kendisinin iç mantığı ile açıklanmalıdır.</span></p>

  <p class="default"><span>“Devlet tekelci kapitalizmi” formülü geç kapitalist gelişme eğilimlerinin doğru Marksist bir çözümlemesi ile desteklenmiş olsaydı bu itirazlar elbette tali mahiyette olacaktı. Temel içerikleri aynı olsaydı farklı formüller üzerinde tartışmak anlamsız olurdu. “Devlet tekelci kapitalizmi” teorisini eleştirmek burada adından dolayı değil, içeriğinden dolayı gereklidir. Bu teorinin çok sayıda varyantının olması böyle bir eleştiriyi kolaylaştırmaz. Burada kendimizi bunlardan üçüyle sınırlayacağız: son Sovyet, Alman ve Fransız versiyonları ile.<a href="../Text/gec10_split_036.html#footnote-525-1041" id="footnote-525-1041-backlink">[1041]</a></span></p>

  <p class="default"><span>Viktor Çeprakov’un kitabı</span> <span class="ideitalik">Devlet Tekelci Kapitalizm</span> <span>SSCB’de 1950’lerden beri üretilen uzun resmi araştırmalar dizisinin sadece son kitabıdır ve özgün olarak Varga’dan türetilmiş bir konudan esinlenir.<a href="../Text/gec10_split_036.html#footnote-525-1042" id="footnote-525-1042-backlink">[1042]</a> Bu kitabın bilimsel netlikten yoksunluğu ve teorik bulanıklığı onun maddeci diyalektiği hepten terk etmesinin bedelidir. Çeprakov serbestçe her eğilimin kendi karşı eğilimini doğurduğunu ilan ediyor fakat aynı zamanda söz konusu sürecin çelişkilerinin iç mantığı tarafından belirlenen, herhangi bir</span> <span class="ideitalik">temel gelişme yönünün</span> <span>varlığını tamamen göz ardı ediyor. Böylece Çeprakov bir yandan devlet tekelci kapitalizmi kapitalist üretim tarzının içkin çelişkilerinin bir ürünü olarak görür, öte yandan, onu tekelci kapitalizmin bir “yeni güç ilişkisi”ne (burjuvazinin uluslararası ve yurt içi zayıflaması ve anti-kapitalist güçlerin güçlenmesi) tepkisi olarak görür.<a href="../Text/gec10_split_036.html#footnote-525-1043" id="footnote-525-1043-backlink">[1043]</a> Benzer şekilde, bir yandan tekelci kapitalizm, devlet aygıtı ile tekeller arasında organik bir füzyon anlamına gelir, ama öte yandan, bu aynı aygıtın “belli bir derecede özerkliğe” sahip olduğu ve onunla tekelci kapitalistler gurupları arasında “çelişkiler” olduğu da yadsınmamalıdır.<a href="../Text/gec10_split_036.html#footnote-525-1044" id="footnote-525-1044-backlink">[1044]</a> Bazen, “bir yandan – öte yandan”ın basirane eklektizmi tek bir cümle içinde bulunabilir: “Devlet tekelci kapitalizm, tekellerin ve devletin füzyonunun tekelci sermayenin genişletilmiş yeniden üretimi için ve dolayısıyla yeni tekelci artı-kârlar elde etmek için gerekli hale gelmiş olduğu zamanki genel bunalım ve çöküş çağındaki emperyalist kapitalizmdir”.<a href="../Text/gec10_split_036.html#footnote-525-1045" id="footnote-525-1045-backlink">[1045]</a> İfadesini kendi</span> <span class="ideitalik">genişletilmiş</span> <span>yeniden üretiminde ve</span> <span class="ideitalik">yeni artı-kârlar</span> <span>elde edilmesinde bulan emperyalizmin</span> <span class="ideitalik">çöküşü</span><span>, küçük çapta bir safsata şaheseridir.</span></p>

  <p class="default"><span>Çeprakov’un devlet tekelci kapitalizm çağında devletin birikim ya da genişletilmiş yeniden üretim işlevini üstlendiği tezi,<a href="../Text/gec10_split_036.html#footnote-525-1046" id="footnote-525-1046-backlink">[1046]</a> kendisinin tekeller arasındaki rekabetin “her zamankinden daha büyük” olduğuna dair geçerken yaptığı çok sayıda yorumla içeriği boşaltılmaksızın uzlaşamaz. Bu tez son tahlilde burjuva iktisatçılarının, devlet müdahalesi ve planlamanın geç kapitalizmde rekabeti “büyük ölçüde” ortadan kaldırdığı iddiasının sözde Marksist terminolojinin kılığına bürünmüş bir tekrarından başka bir şey değildir. Geç kapitalist devletin büyük tekelci şirketlerin özel birikimi için gittikçe daha çok vazgeçilmez olan bir araç (hızlandırıcı) olduğunu kaydetmek ile sermaye birikiminin esas işlevini fiilen yerine getirenin bu tekellerden ziyade devletin kendisi olduğunu iddia etmek arasında dünya kadar fark vardır.</span></p>

  <p class="default"><span>Çeprakov’un eklektizmi, devlet tekelci kapitalizmi çözümlemesinden çıkardığı sonuçlarda damıtılmış ifadesini bulur. Bir yandan Çeprakov beyan ediyor ki: “Çağdaş emperyalizm proletaryanın büyük kitlesinin karşısına yalnızca yalıtılmış girişimciler ile değil fakat giderek daha çok kapitalist sınıf ve bir bütün olarak onun devlet aygıtı ile çıkıyor; işçi sınıfı tekellerin politikasını uygulayan devlet aygıtı ile doğrudan çatışmaya giriyor”.<a href="../Text/gec10_split_036.html#footnote-525-1047" id="footnote-525-1047-backlink">[1047]</a> Ancak başka bir yerde sakin sakin şöyle yazıyor: “Tekelci kapitalizmin devlet tekelci kapitalizme dönüşmesi, tekellerin burjuvazinin tekelleşmemiş katmanlarından giderek daha çok yalıtılmasına yol açar”.<a href="../Text/gec10_split_036.html#footnote-525-1048" id="footnote-525-1048-backlink">[1048]</a> Ayrıca: “Demokratik güçler kendi önlerine (ekonominin) yönetimini, devlet regülasyonunun kaldıraçlarını tekellerin elinden alma ve bunları dönüştürdükten sonra tekellere karşı kullanma görevini koyarlar.”<a href="../Text/gec10_split_036.html#footnote-525-1049" id="footnote-525-1049-backlink">[1049]</a> Çeprakov’un argümanı nihayet şu duygulandırıcı çağrı ile doruğa ulaşır: “Demokratik programlar tekelci sermayenin üretim araçları üzerindeki serbestçe tasarruf hakkını sınırlamak (!) ve işletmelerin yönetiminde işçi sınıfının katılımını (!) sağlamak için devlet müdahalesini talep ederler.”<a href="../Text/gec10_split_036.html#footnote-525-1050" id="footnote-525-1050-backlink">[1050]</a></span></p>

  <p class="default"><span>Çeprakov’un revizyonizmi burada hiçbir kuşkuya meydan vermeyecek biçimde telaffuz edilmiştir. Tekellerle “kaynaştığı” (füzyona girdiği) iddia edilen burjuva devlet aygıtı birden bire nasıl “tekellerin gücünü ellerinden al”abilir? Amacı tekelci artı-kârları garanti etmek olan ekonomideki devlet regülasyonu, kapitalistlerin üretim araçları üzerindeki tasarruf gücünü nasıl “sınırla”yabilir? Bir ekonomi aynı anda hem gereksinimlerin tatmini hem de kâr dürtüsü ile nasıl “yönlendirilebilir”? Kendi özel kâr arayışlarından feragat etmeye hazır, “tekelleşmemiş” burjuvazinin gizemli katmanları nerededir?<a href="../Text/gec10_split_036.html#footnote-525-1051" id="footnote-525-1051-backlink">[1051]</a> Yoksa amaç işçi sınıfını “birleşik anti-tekelci ittifak” bahanesi ile “iyi” kapitalistlerin kâr edişine tabi kılmak olmasın?</span></p>

  <p class="default"><span>Birtakım orta malı lafları yankılayan Çeprakov’un aksine, Doğru Alman yazarlar Gündel, Heininger, Hess ve Zieschang,</span> <span class="ideitalik">Zur Theorie des staatsmonopolistischen Kapitalismus</span> <span>adlı eserlerinde bir miktar değerli olgusal bilgi verirler. Başka şeyler arasında, bu yazarlar (Çeprakov’un sermayenin</span> <span class="ideitalik">birikimi</span> <span>ve</span> <span class="ideitalik">valorizasyonu</span> <span>ile karıştırdığı) çağımızda devletin kullandığı sermaye</span> <span class="ideitalik">seferberliği</span> <span>biçimlerini ve daimi silahlanma ve ekonomik programlamanın rekabet ve kâr oranı üzerindeki etkilerini ele alıyorlar. Fakat aynı zamanda “devlet tekelci kapitalizm” teorisinin revizyonist eğilimi bu yazarlar tarafından Çeprakov’dan daha açıkça geliştirilmiş ve daha basitçe ifade edilmiştir. Bunu göstermek için üç pasaj alıntılamak yeterli olacaktır:</span></p>

  <p class="default"><span>“Anti-tekelci güçler için, devlet harcamalarının aldığı biçim üzerindeki etki tekellerin ekonomik ve siyasal amaçlarına (?) karşı mücadelede en önemli hedeflerinden biridir. Devlet harcamaları tekellerin iktidarlarını sürdürmelerine yardım etmesine rağmen gerçeklik aynı zamanda gösteriyor ki bu harcamanın büyümesi onları kendi çağırdığı sonunda ruhlardan kurtulamayan Goethe’nin büyücü çırağının konumuna itebilir”.<a href="../Text/gec10_split_036.html#footnote-525-1052" id="footnote-525-1052-backlink">[1052]</a> Dahası: “Mali oligarşinin gücünün devlet tarafından bu pekiştirilmesi aynı zamanda anti-tekelci güçlere üretim (!), bölüşüm ve ekonomik iktidarı etkilemek için yeni olanaklar verir... Devlet, örneğin bir tekel gibi, sermayeye bağlı ve onun yönettiği bir organ değildir basitçe – ve mali oligarşinin tekelleşmesinin bu yeni biçiminin zayıflığı burada yatar. Toplumun siyasal üstyapısının aracı olarak, emperyalist devlet genel toplumsal yönleri de içerir (üretimin toplumsallaşması geliştikçe zorunlu olarak bunların daha çok dikkat (</span><span class="ideitalik">sic</span><span>) çekmeleri gerekir) ve böylece basitçe ve münhasıran tekellerin iktidarının bir organı değildir. Farklı çıkarların, siyasal ve ekonomik güç guruplarının onun etkinliğinde ifadesini bulması gibi ... devlet tekelci kapitalizmi de anti-tekelci güçler için devletin tekeller politikasını etkilemek için yeni olanaklar yaratır”. Nihayet: “Aynı zamanda, devlet harcamaları dev devlet sermayesini (?) ya da toplumsal sermayenin en yüksek ve nihai biçimini temsil ettiği için, çok sayıda müttefiği ve örgütleri ile birlikte işçi sınıfı devlet harcamalarını ve aldığı biçimi kendi açısından etkilemek için gerçek ve nesnel fırsatlara sahiptir.”<a href="../Text/gec10_split_036.html#footnote-525-1053" id="footnote-525-1053-backlink">[1053]</a></span></p>

  <p class="default"><span>Devlet harcamalarının</span> <span class="ideitalik">tamamen</span> <span>sermaye olarak (elbette devlet sermayesi olarak da) tanımlanamayacağı gerçeği kanıt gerektirmeyecek kadar açıktır. Devlet özel girişimcilerin zararlarını karşılarsa ya da onlara tekel kârları elde etme fırsatı verirse, o zaman herhangi bir “devlet sermayesi”ni valorize etmiş olmaz, fakat gelirlerinin bir kısmını özel sermayeyi valorize etmek için harcamış olur. Toplam devlet harcamalarını sermaye olarak sunmak (oysa gerçekte bunlar çoğunlukla yeniden dağıtılmış artı-değerdir, bu artı-değerin önemsiz olmayan bir kısmı gelir olarak harcanır) Baran ve Sweezy’nin “artı(k)”larını hesaplarken yaptıkları hataya benzer bir hatadır. Fakat işçi sınıfı “sermaye”nin (bu devlet sermayesi olsa bile) “aldığı biçim” üzerinde “kendi bakış açısından” bir etkiye nasıl sahip olabilir? Bu bakış açısı zaten artı-değer oranını aşağıya doğru zorlayarak sermayenin valorizasyonunu zorlaştırmaktan ibaret değil midir? Kapitalist bir ekonominin sermaye valorizasyonunun yasalarına uygun olmayan bir tarzda işlemesi mümkün müdür? Hem tekellerin kârlarını garantilemek için devlet müdahalesini talep ettiği hem de işçi sınıfının yine de aynı devlet-tekelci regülasyonunu (aynı devlet aygıtı ile, yani önceden onu parçalayıp yerine bir işçi devleti koymaksızın) tekelci kârlara taban tabana zıt hedefler için kullanabileceği bir arada nasıl söylenebilir? Kapitalist üretim tarzının ve kapitalist üretim ilişkilerinin tüm yapısı bu teoride kaybolup gidiyor – tıpkı “vulgar” reformistlerin teorisinde olduğu gibi.</span></p>

  <p class="default"><span>Bu Doğu Alman yazarlar kitaplarının son bölümünde çözülmesi gereken merkezi problemi oldukça doğru bir biçimde formüle ediyorlar: “Buradan hemen doğan sorun, bu araştırmalarda betimlenen yeni ekonomik ilişkilerin, yeni görünümler ve bağlantıların kapitalizmin ekonomik yasalarının işleyişi ve çelişkilerinin gelişimi üzerindeki etkisidir. Bu soruyu sormak doğal olarak bir dizi problemi gündeme getirmektir, bunların en temel olanı çağdaş kapitalizmin genel sisteminin doğası ve onun işleyiş biçimidir.”<a href="../Text/gec10_split_036.html#footnote-525-1054" id="footnote-525-1054-backlink">[1054]</a> Fakat soruyu doğru sorduktan sonra, herhangi bir yanıt vermekte başarısız oluyorlar. Gerçekten, kapitalist üretim tarzının iç çelişkilerinin “gelişimi”nin onları şiddetlendiriyor olabileceği sonucuna varma riskine bile girmiyorlar. Bu buluş Çeprakov’un herhangi bir kanıt göstermeksizin tekrar tekrar ilan ettiği bir şeydir. Zaten söz konusu yazarlar kendilerini şöylesi izlenimci yorumlar yapmakla sınırlarken böyle bir sonuca nasıl varabilirlerdi ki? “Her şeyden önce, teknik devrimin gelişimi ile birlikte, ulusal gelirde görece hızlı bir artış bekleyebiliriz”.<a href="../Text/gec10_split_036.html#footnote-525-1055" id="footnote-525-1055-backlink">[1055]</a> (Uzun vadede? Sonsuza dek? Valorizasyon ve realizasyon zorluklarından bağımsız olarak?). Alfred Lemnitz, bir başka Doğu Alman iktisatçısı, hatta daha açık yazıyor: “Devlet tekel regülasyonunun büyümesi ile birlikte,</span> <span class="ideitalik">ekonomik yasaların işleyişinde belli değişimlerin olması eğilimi vardır (örneğin değer yasası)</span><span>.”<a href="../Text/gec10_split_036.html#footnote-525-1056" id="footnote-525-1056-backlink">[1056]</a> Lemnitz ekliyor: “Başlıca amacı kapitalist sistemi içerden stabilize etmek olan devlet tekelci regülasyon (hızlı genişletilmiş yeniden üretimi garanti edip yüksek bir istihdam düzeyi sağlayarak ve aynı zamanda teknik devrim sürecinde ortaya çıkan rekabetin artan şiddetinin gerekli kıldığı ekonomide yapısal değişimleri hızlandırarak) bireysel ülkeler arasındaki artan eşitsizlikte önemli bir etken haline gelir.”<a href="../Text/gec10_split_036.html#footnote-525-1057" id="footnote-525-1057-backlink">[1057]</a> Fakat bütün sorun da zaten tam da devletin –“devlet tekelci regülasyon”un–</span> <span class="ideitalik">uzun vadede</span> <span>yüksek bir istihdam düzeyi garanti</span> <span class="ideitalik">edip edemeyeceği</span> <span>ve ekonomide yapısal değişimleri hızlandırıp hızlandıramayacağıdır. Bu soruya bir yanıt verilmemiştir.</span></p>

  <p class="default"><span>Paul Boccara’nın editörlüğü altında bazı Fransız Komünist iktisatçıların yazdığı</span> <span class="ideitalik">Le Capitalisme Monopoliste d’Etat</span> <span>başlıklı makaleler cildi, bu konuya ayrılmış eserlerin yalnızca en kapsamlısı değil, aynı zamanda açık farkla teorik olarak en rafine ve ciddi olanıdır.<a href="../Text/gec10_split_036.html#footnote-525-1058" id="footnote-525-1058-backlink">[1058]</a> Aynı zamanda “devlet tekelci kapitalizm” teorisinin özürcü işlevi bu Fransız cildinde Doğu Alman ya da Rus eşdeğerlerinde olduğundan daha da bariz hale gelir: burada FKP’nin politikasını meşrulaştırmak için tasarlanmıştır, FKP’nin politikası ise kapitalizmin nihai evresi ile sosyalist devrim arasında bir “ileri demokrasi” geçiş aşamasını savunmaktadır.<a href="../Text/gec10_split_036.html#footnote-525-1059" id="footnote-525-1059-backlink">[1059]</a></span></p>

  <p class="default"><span>Bu cildin Fransız Komünist yazarları başka şeyler arasında otomasyon, aşırı birikim, enflasyon, planlama tekniklerinin ideolojik anlamları ve üretici güçlerin uluslararasılaşması hakkında birçok ilginç çözümlemeler sunuyorlar. Fakat geç kapitalizmin merkezi özelliğini tamamen ihmal ediyorlar kapitalist üretim tarzında içkin olan bütün çelişkilerin gelişiminin serbest bıraktığı</span> <span class="ideitalik">kapitalist üretim ilişkilerinin bunalımı</span><span>. Yazarlar “devlet tekelci kapitalizm”i üretim ilişkilerinin üretim güçlerinin sürmekte olan ilerlemesine “nesnel bir uyarlama” olarak gördükleri için<a href="../Text/gec10_split_036.html#footnote-525-1060" id="footnote-525-1060-backlink">[1060]</a> ve bu “uyarlama”yı “ileri demokrasi” evresinde işçi sınıfının lehine çevirmeyi umdukları için, emek gücünün sömürüsünün tam da bu üretim ilişkilerinde</span> <span class="ideitalik">kök salmış</span> <span>olduğunun bilincini yitiriyorlar.<a href="../Text/gec10_split_036.html#footnote-525-1061" id="footnote-525-1061-backlink">[1061]</a> Bizzat kapitalist üretim ilişkilerini ilga etmeksizin bu sömürünün nasıl bir büyücülükle yok edileceği bir sır olarak kalmaktadır.<a href="../Text/gec10_split_036.html#footnote-525-1062" id="footnote-525-1062-backlink">[1062]</a></span></p>

  <p class="default"><span>Boccara ve arkadaşlarının Marx’ın değer ve artı-değer teorisinin tüm temelini, yani kapitalizmin (ister “liberal” ister “tekelci”, erken ya da geç kapitalizm olsun)</span> <span class="ideitalik">genelleşmiş meta üretimine</span> <span>dayandığını gözden yitirdikleri de vurgulanmalıdır. Bu kalın makaleler cildinde meta üretiminin çelişkileri tamamen ikincil bir rol oynar: “Tekelleri Gücünden Yoksun Bırakmak” konulu bölümde adı bile geçmez.<a href="../Text/gec10_split_036.html#footnote-525-1063" id="footnote-525-1063-backlink">[1063]</a> Bu bir rastlantı değildir, çünkü “ileri demokrasi” evresi tamamen kapitalist üretim tarzının sınırları dahilinde kalır. Üstelik, meta üretiminin adam akıllı bir Marksist eleştirisi her halde FKP yazarlarında pek uyumsuz kalırdı, çünkü “sosyalist meta üretimi” kavramı elbette Sovyet bürokrasisinin özürcü dayanaklarından biri haline yüceltilmiştir.</span></p>
</body>
</html>
