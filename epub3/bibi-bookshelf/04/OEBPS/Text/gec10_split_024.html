<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>gec10</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="baslik2" id="calibre_toc_14">11<br class="chapter"/>
  Yeni Sömürgecilik ve Eşitsiz Mübadele</h1>

  <p class="default"><span>Uluslararası sermaye hareketleri, modern kapitalizm tarihinin bir karakteristiği olan uluslararası üretkenlik farklılığını sürekli yeniden üretip genişletir ve bu farklılık tarafından bizzat daha da çok belirlenir. 19. yüzyılın son onyıllarında henüz artı değer üretimine katılmamış kullanılmamış hammadde ve emek gücü rezervleri hâlâ büyük miktarda mevcuttu. Metropol ülkelerden sömürge ve yarı sömürgelere doğru artan bir sermaye ihracı yaratmak için en erken sanayileşmiş ülkelerdeki ciddi sermaye fazlalığıyla bu rezervler birleşmişti. Klasik emperyalist dönemde artı-kârların ana biçimi metropol ülkeler ile sömürgelerdeki kâr oranları arasındaki farklardan doğmuştu.</span></p>

  <p class="default"><span>Bölüm 2’de tartıştığımız metropol ülkeler ve sömürgelere yatırılan sermayeden elde edilen kâr oranlarındaki büyük farkların kaynaklarını şöyle bir tekrar hatırlayalım.</span></p>

  <p class="default"><span>1. Sömürge madenlerindekiyle birlikte hammadde, gıda ve lüks mallar üreten sömürge plantasyonlarındaki sermayenin ortalama organik bileşimi metropol ülkelerinin hafif ve ağır sanayilerinin organik bileşiminden büyük ölçüde daha küçüktü.</span></p>

  <p class="default"><span>2. Bilhassa sömürge topraklarındaki</span> <span class="ideitalik">mutlak</span> <span>artı değer üretimi metropol ülkelerde mümkün olan sınırların ötesine geçebildiği için sömürgelerdeki ortalama artı değer oranı aynı biçimde metropol ülkelerdekini çoğu zaman aşıyordu. (Elbette göreli artı değer üretimi metropol bölgelerindekinden çok geride kalmış olmasına rağmen). Üstelik sömürgelerdeki emek gücü değeri yalnızca göreli olarak düşmedi, ayrıca uzun vadede mutlak olarak da düştü, tıpkı 18. yüzyılın ortası ve 19. yüzyıl ortası arasındaki Batı örneğinde bir zamanlar olduğu gibi.</span></p>

  <p class="default"><span>3. Devasa yedek sanayi ordusunun varlığı, emek gücü metasının değerinin sömürgelerde daha da aşağıya düşmesine izin veriyordu. Metropol ülkelerdeki ücretler 19. yüzyılın ikinci yarısından bu yana ekonomik refah dönemlerinde yükselmiş ve hatta bunalım dönemlerinde bile önceki bunalım ya da önceki canlanma dönemlerindeki düzeyin altına hiç düşmemişken, sömürgelerdeki ücretler bunalımın her aşamasında, sonraki canlanma dönemlerinde tekrar bunalım öncesi düzeylerine ulaşmaksızın, sistematik olarak azalıyordu (çoğu zaman yukarı salınım dönemlerinde hiç artmıyordu bile).<a href="../Text/gec10_split_035.html#footnote-525-662" id="footnote-525-662-backlink">[662]</a></span></p>

  <p class="default"><span>4. Sömürge sistemi, metropollerde üretilen artı değerden finanse edilmek zorunda olan ve dolayısıyla üretken sermayenin ortalama kârını düşüren, kapitalist üretim tarzının genel toplumsal işleyişinin dolaylı maliyetlerinin bir kısmını sömürgelerdeki kapitalizm öncesi artı ürüne transfer ediyordu (büyük toprak sahipleri, köylüler, zanaatkarlar ve tüccarlar gibi yerli toplumsal sınıfların geliri).</span> <span>Örneğin yerel vergiler, sömürge yönetiminin masraflarını ve altyapı harcamalarının bir kısmını karşılıyordu.<a href="../Text/gec10_split_035.html#footnote-525-663" id="footnote-525-663-backlink">[663]</a> Bu durum üretken olarak yatırılmış sermayeden elde edilen net kâr oranında genellikle önemli miktardaki bir artışı mümkün kılıyordu.</span></p>

  <p class="default"><span>Klasik emperyalizm döneminde sömürge ve metropol ülkeler arasındaki ortalama kâr oranındaki bu büyük fark sömürgelerdeki sermaye birikimini hızlandırmıyor, fakat yavaşlatıyordu, çünkü bu ülkelerde kapitalist tarzda üretilen artı değerin (sadece artı-kârların değil fakat tüm kârların) ciddi bir kısmı buralardan gerisin geri metropol ülkelerine hortumlanıyordu, metropollerde ise bunlar ya birikimi teşvik için kullanılıyor ya da artı gelir olarak dağıtılıyordu.</span></p>

  <p class="default"><span>Bu artı-kârlara, sömürge ve yarı sömürgelerin metropol devletler tarafından sömürülmesinin bir mekanizması daha eklenmiştir, yani emperyalist dönemin başlangıcından sonra genel bir kural haline gelmiş olan eşitsiz mübadele (yalnızca iki dünya savaşı ve Kore Savaşı dönemlerinde, 1914-1918 ve 1940-1953’de kesintiye uğramıştır). Bu eşitsiz mübadele, sömürge ve yarı sömürgelerin, gittikçe artan miktardaki yerli emeği (ya da emek ürünlerini), sabit miktardaki bir metropol emeği ile (ya da emek ürünleriyle) mübadele etmeleri eğilimi anlamına geliyordu.</span> <span class="ideitalik">Ticaret hadlerinin</span> <span>uzun vadeli gelişimi bu eğilimin bir ölçüsü idi, her ne kadar başka etkenler de var idiyse de: başka şeyler arasında, metropol ülkelerden büyük emperyalist şirketlerin hammadde pazarları üzerindeki tekeli ve bu hammaddelerin sömürgelerden çıktısı v.b.</span></p>

  <p class="default"><span>İstatiksel hesaplar yapmak zor olmasına rağmen, hem Birinci Dünya Savaşı öncesi hem de iki dünya savaşı arası dönemde, eşitsiz mübadelenin, nicel olarak, sömürge artı-kârlarının doğrudan üretimi ve transferinden daha az önemli olduğu gayet aşikardır. Bu yüzden o zamanlar sömürge artı-kârları Üçüncü Dünya’nın metropol ülkelerce sömürülmesinin</span> <span class="ideitalik">ana biçimi</span> <span>iken, eşitsiz mübadele sadece</span> <span class="ideitalik">ikincil bir biçim idi</span><span>. Burada tahminde bulunmak hiç kolay değildir; bunlar en çok yaklaşık değerleri verebilir. Birinci Dünya Savaşı arefesinde dünyanın en geniş ticaret hacmine sahip olan Büyük Britanya’nın sadece sömürge ve yarı sömürgelerdeki değil ayrıca ABD gibi pek çok sanayileşmiş ülkelerdeki yabancı sermaye yatırımlarından yılda yaklaşık 200 milyon sterlin kazanmasından başlayabiliriz. Bu rakam aşağıdaki verilerle karşılaştırılabilir: 1910-13’de Britanya’nın dış ticaret hadleri 1871-74’dekiyle hemen hemen aynıydı. Birleşik Krallık’a en önemli avantajlar sadece 1880’lerde gelmesine rağmen, İngiltere 1873-93 “Büyük Depresyon”undan önceki dönemden daha avantajlı konumunu çeyrek yüzyıl boyunca korumuştur; bu tarihten sonra ticaret hadlerinin gelişimi Büyük Britanya için avantajlı olmaktan çıkmıştır.<a href="../Text/gec10_split_035.html#footnote-525-664" id="footnote-525-664-backlink">[664]</a></span> <span>1880 ile 1914 arası</span> <span>Britanya dış ticaretinin yüzde 50’sinden azı İngiliz İmparatorluğu ve Latin Amerika’nın sömürge ve yarı sömürge ülkeleriyle yapılıyordu (kuşkusuz buna Doğu Avrupa rakamlarını eklemeliyiz)<a href="../Text/gec10_split_035.html#footnote-525-665" id="footnote-525-665-backlink">[665]</a></span> <span>ve 1913’te dış ticaretin toplam hacmi 1.3 milyar sterlin idi. Eşitsiz mübadeleden gelen kârların dönemin ticaret hadleri üzerinden yüzde 20’yi aşamadığını varsayabiliriz (ihracat “ulusal” değerin yüzde 10 üstünde ve ithalat “sömürge” değerinin yüzde 10 altında). Bu varsayım bize 200 milyon sterlinlik bir sermaye gelirine kıyasla yaklaşık 130 milyon sterlinlik bir kâr verir.</span></p>

  <p class="default"><span>Geç kapitalist çağda bu oranlar değişti. Artık eşitsiz mübadele sömürgelerin temel sömürü biçimi olurken sömürgelerdeki artı-kârların doğrudan üretimi ikincil bir rol oynamaya başladı. Samir Amin’in hesaplarına göre sömürge ve yarı sömürge ülkelerin “eşitsiz mübadele”nin bir sonucu olarak uğradıkları kayıpların hacmi 1960’ların ortalarında yıllık yaklaşık 22 milyar dolardır.<a href="../Text/gec10_split_035.html#footnote-525-666" id="footnote-525-666-backlink">[666]</a> Bu miktar 1964’te özel yabancı sermaye yatırımlarından gelen 12 milyar dolarlık toplam brüt gelirle karşılaştırılabilir.<a href="../Text/gec10_split_035.html#footnote-525-667" id="footnote-525-667-backlink">[667]</a> Birinci Dünya Savaşı öncesindeki durumla olan tezat aşikardır. (Unutulmamalıdır ki 1920’lerden bu yana sömürge ve yarı sömürgelerin ürünlerinin ticaret hadlerinde çok ciddi bir kötüleşme olmuştur, oysa Birinci Dünya Savaşı öncesinde emperyalizmin yükseliş döneminde bu olgu daha az önemli idi)<a href="../Text/gec10_split_035.html#footnote-525-668" id="footnote-525-668-backlink">[668]</a></span></p>

  <p class="default"><span>Anahatlarını daha önce çizdiğimiz dünya kapitalist ekonomisinin bir dizi yapısal dönüşümleri ve uluslararası sermaye hareketleri bu değişimle yakından bağlantılıdır. Sermaye ihracatının ana akışı artık metropol ülkelerden sömürgelere olmayıp, aksine metropol devletler arasındadır. Az gelişmiş ülkelerdeki yabancı yatırımlarının ağırlığı salt hammadde üretiminden tüketim malları imalatına kaymaktadır. Yerel anti-emperyalist hareketler sömürge ve yarı sömürgeleri kâr ve temettülerin metropol ülkelerine transferlerini zorlaştıracak önlemler alınmasına yöneltmiştir. Sömürge burjuvazileri, bu işçiler ve yoksul köylülerin ürettiği artı değerin, emperyalist şirketler ve devletlerden ziyade kendilerine (sömürge burjuvazilerine) aktarılan kısmını artırmaya çalıştı ve başarısız da olmadı. Siyasal bağımsızlığın genelleştirilmesi ile birlikte emperyalizmin az gelişmiş ülkelerde doğrudan yönetimden dolaylı yönetime geçişi, yerli egemen sınıfların artı değer üretiminin dolaylı maliyetlerinin en azından bir kısmını bizzat artı değerden finanse etmesini mümkün kıldı, oysa bu maliyetler daha önceleri bu sınıfların kendilerine mal ettikleri kapitalist olmayan artı üründen karşılanmak durumunda idi – başka bir deyişle, bu maliyetlerin bir kısmı emperyalist sermayeye transfer edilmiştir.<a href="../Text/gec10_split_035.html#footnote-525-669" id="footnote-525-669-backlink">[669]</a></span></p>

  <p class="default"><span>Çokuluslu şirketlerin gelişmesi ve emperyalizm içinde ağırlığın makine, teçhizat ve taşıt ihracatına doğru kayması bu eğilimi daha da kuvvetlendirmektedir, dolayısıyla bu eğilim sömürge ve yarı sömürgelerdeki kurtuluş hareketlerine karşı sadece “taktik” bir yanıt sayılamaz. Bu aynı zamanda geç kapitalizmin kendi gelişiminin “organik” bir sonucu olarak görülmelidir.<a href="../Text/gec10_split_035.html#footnote-525-670" id="footnote-525-670-backlink">[670]</a> Büyük çokuluslu firmaların dünya çapındaki stratejisi, yarı sömürgelerin sınırlı ancak yavaşça büyüyen iç pazarlarında egemen olmayı da kesinlikle içermektedir, sadece</span> <span class="ideitalik">gelecekte</span> <span>buraları elinde tutabilmek için olsa dahi. Bu süreç sözde “ulusal” burjuvaziyi imalat sanayisindeki egemenliğinden yoksun bırakma eğilimindedir, bu sanayide yerli, yabancı, özel ve kamu sermayelerini birleştiren</span> <span class="ideitalik">ortak girişimler</span> <span>emperyalizmin geç kapitalist ya da yeni sömürgeci döneminin en önemli özelliklerinden biri haline gelmektedir.<a href="../Text/gec10_split_035.html#footnote-525-671" id="footnote-525-671-backlink">[671]</a></span></p>

  <p class="default"><span>1948’den Mart 1967’ye kadar Hindistan’daki bütün yabancı şirketler net aktiflerde 860 milyon rupilik bir büyüme kaydederek toplam aktifler 2.5 milyar rupi olduğu halde, sadece imalat sanayisinde 1956 ve 1964 arasında kurulmuş ortak girişimler, 2 milyar rupiden çok başlangıç sermayesini temsil ediyorlardı; bunun da 800 milyonluk kısmı daha büyük aktiflerlerle birlikte yabancıların kontrolündeydi. 1967’de Amerikan çokuluslu şirketleri Latin Amerika’da 550’den fazla ortak girişime katılmıştı. Ancak bu alanın gerçekten büyük ölçekli öncüleri otomobil, kimya, elektirikli makineler ve çelik sanayisindeki Avrupalı çokuluslu şirketler olmuştur. Afrika’da Unilever ve onun yerel iştiraki Nijerya gibi ülkelerde giderek artan sayıda ortak girişimler kurdular. Çokuluslu Japon şirketleri bugün Doğu ve Güney Doğu Asya’da, Ordadoğu’da, Afrika ve Latin Amerika’da yaygın olarak bu modeli taklit etmektedir. Bunun bir örneği, yılda 300,000 ton etilen üretimi için Singapur hükümetiyle 200 milyar yen’lik petrokimya tesisi inşa eden Sumitomo’nun ortak girişimidir. Suudi Arabistan’da Al Jubayl’de 800 milyon dolarlık devasa çelik kompleksi projesi için oluşturulan uluslararası ortak girişim örneğindeki sermaye yapısı şöyleydi: yüzde 50 Petromin (Suudi Arabistan devlet şirketi), yüzde 20 Marcona (Utah International adlı ABD şirketinin kontrolünde), yüzde 12.5 Hoogovens Ijmuiden-Hoesch-Dortmund Hörder-Hutten Union (Hollandalı-Alman çelik şirketi) ve yüzde 12.5 Nippon Çelik ve Nippon Kokan (Japon Şirketi).<a href="../Text/gec10_split_035.html#footnote-525-672" id="footnote-525-672-backlink">[672]</a></span></p>

  <p class="default"><span>Tüm bu sebeplerden dolayı, azgelişmiş ülkelerde doğrudan üretilerek sömürgelerden gelen artı-kârlar, Britanya emperyalizminin özgün durumunda mutlak anlamda çok ciddi miktarını korumasına rağmen,<a href="../Text/gec10_split_035.html#footnote-525-673" id="footnote-525-673-backlink">[673]</a> İkinci Dünya Savaşı’nın sonundan beri istikrarlı bir biçimde başlıca emperyalist şirketlerin toplam kârlarına göre önemini yitirmektedir. Ancak bu bağlantıyı gösteren rakamlar üç yoldan yorumlanmalıdır: Birincisi, emperyalist şirketler, yarı sömürge ve sömürge ülkelerde doğrudan üretilen kârların bir kısmını metropol devletlerde oluşturulmuş gibi gösterip gizlemeyi sıklıkla başarır. Azgelişmiş ülkelerden işlenmemiş olarak sanayide kullanmak üzere metropol bölgelere ihraç edilen hammaddelerin kullanıldığı petrol sanayisi, boksit ve demir dışı metaller sanayisi bu tip operasyonların en bilinen örnekleridir. Söz konusu yarı sömürge ülkelerden yapılan ihracatın fiyatını yapay olarak düşürmek suretiyle, bu alanlardaki emperyalist şirketler buralarda üretilen artı değerin bir kısmını muhasebe oyunlarıyla buharlaştırıverip işlenmiş petrol, alüminyum, bakır, kalay vb’nin satış fiyatlarına yansıtmaktadır.<a href="../Text/gec10_split_035.html#footnote-525-674" id="footnote-525-674-backlink">[674]</a> Söz konusu şirketler hammaddelerin çıkarılmasından imalat sanayisine satışına kadar üretim ve dağıtımın bütün aşamalarını kontrol eden entegre tekeller olduğu için, bu kârın hammaddeyi çıkartan kendi firmalarına, nakliye ya da gemicilik şirketlerine ya da rafinerilerine ait olmasının hiç bir önemi yoktur. Emperyalist ülkelerin istatistiklerinin iç pazardaki büyük hammadde şirketlerinin kârı olarak gösterdiği bu değerin bir kısmı bu yüzden aslında metropol işçilerin değil de yarı sömürgelerdeki üreticilerin yarattığı artı değerdir.<a href="../Text/gec10_split_035.html#footnote-525-675" id="footnote-525-675-backlink">[675]</a></span></p>

  <p class="default"><span>Aynı çokuluslu şirketin yan kuruluşları arasındaki operasyonlar söz konusu olduğunda, herhangi bir ayrı “kâr maksimizasyonu”ndan bağımsız olarak “transfer fiyatları” ortaya çıkar, bu da açıkça kârların gizlenmesini kolaylaştırır. Örneğin Kolombiya’da çokuluslu kozmetik firmalarının yan kuruluşları ana şirketlerinden ithal ettikleri mallar için normal ihracat fiyatından yüzde 155 daha fazla para ödediği örnekleri mevcuttur. Kauçuk sanayisinde transfer ücretlerinin normal ihracat fiyatlarından yüzde 40 ve elektronik sektöründeyse yüzde 258 daha yüksek olduğu bildirilmiştir. Bunun gibi çokuluslu şirketlerin yarı sömürgelerdeki yan şirketlerinin ihracatları çok “düşük fiyatlandırılmış” olabilir. Meksika, Brezilya, Arjantin ve Venezüella’daki bu tür pratiklere ilişkin bir araştırma, incelenen yan şirketlerin yaklaşık yüzde 75’inin kendi ihracat ürünleri için benzer ürünleri satan yerel firmaların fiyatlarına oranla yüzde 50 daha aşağıda fiyatlandırdığını göstermektedir.<a href="../Text/gec10_split_035.html#footnote-525-676" id="footnote-525-676-backlink">[676]</a></span></p>

  <p class="default"><span>İkinci olarak, eşitsiz mübadeleden türeyen artı-kârların kendisi çoğu zaman doğrudan sömürgelerde üretilen artı-kârların kılık değiştirmiş biçimidir. Dikey olarak entegre olmuş tröstlerin sümürgelerden hammaddeyi metropol ülkelere ihraç edip sonra da bu hammaddelerle üretilmiş nihai malları metropol ülkelerden yarı sömürgelere geri yollamaları bahsedilen duruma örnektir.<a href="../Text/gec10_split_035.html#footnote-525-677" id="footnote-525-677-backlink">[677]</a></span> <span>Ayrıca yarı sömürge ve metropol ülkeler arasında aynı uluslararası şirketin ürettiği metalar için büyük bir uluslararası fiyat farklılığı bulunduğu gösterilebilirse, metropol devlette ihracat kârı olarak kılık değiştirmiş olan yarı sömürgedeki artı-kârın doğrudan üretimi de pekala olabilir.</span></p>

  <p class="default"><span>Üçüncü olarak, yarı sömürgelerde rezerv olarak gizlenen ve böylece emperyalist şirketlerin bilançolarına kâr olarak girmeyen yeni birikmiş artı değer miktarları da benzer şekilde sömürge kârları ve artı-kârlarının toplamına eklenmelidir.<a href="../Text/gec10_split_035.html#footnote-525-678" id="footnote-525-678-backlink">[678]</a></span></p>

  <p class="default"><span>Fakat bütün bu düzeltmelerden sonra bile, kuşkusuz sömürgelerde doğrudan üretilen artı-kârın toplam hacmi bugün Üçüncü Dünya’nın emperyalist bir sömürü biçimi olarak eşitsiz mübadeleden daha az önemlidir. Latin Amerika verileri bunu gayet net açıklar: Orada kıtanın ihracat gelirlerindeki kayıp, 1951-66 döneminde yabancı şirketlerin kârları aracılığı ile olan sermaye kaçağını fersah fersah aşmıştı.<a href="../Text/gec10_split_035.html#footnote-525-679" id="footnote-525-679-backlink">[679]</a></span></p>

  <p class="default"><span>O halde eşitsiz mübadelenin altında yatan değer kaybı ya da kazancı nereden gelir? Marx’ın bu soruya verdiği net yanıt, genel emek değer teorisinin uluslararası ticarete bir uygulanmasını temsil eder.<a href="../Text/gec10_split_035.html#footnote-525-680" id="footnote-525-680-backlink">[680]</a> Kapitalizm çağında,<a href="../Text/gec10_split_035.html#footnote-525-681" id="footnote-525-681-backlink">[681]</a></span> <span>eşitsiz mübadele nihai olarak</span> <span class="ideitalik">eşitsiz</span> <span>emek miktarlarının mübadelesinden doğar.</span></p>

  <p class="default"><span>Kapitalist dünya ekonomisi çerçevesinde temel olarak iki eşitsiz mübadele kaynağı bulunur:</span></p>

  <p class="default"><span>1. Sanayileşmiş ülkelerin emeğinin dünya pazarlarında azgelişmiş ülkelerin emeğinden daha yoğun (dolayısıyla daha çok değer üretici) olması (ya da, aynı anlama gelmek üzere, ulusal bir pazarın içindeki durumun aksine, daha az yoğun ve üretken emek ortalama değer yaratır, dolayısıyla daha yoğun ve üretken emek daha fazla değer yaratır).</span></p>

  <p class="default"><span>2. Farklı ulusal üretim fiyatlarının (ortalama kâr oranlarının) yan yana olduğu ve Bölüm 2 anlatıldığı tarzda birbirleriyle eklemlendiği dünya pazarlarındaki kâr oranlarında</span> <span class="ideitalik">hiçbir</span> <span>eşitlenme olmaması.<a href="../Text/gec10_split_035.html#footnote-525-682" id="footnote-525-682-backlink">[682]</a></span></p>

  <p class="default"><span>Bu sorun Marx’ın değer ve artı değer teorisi bağlamında gayet tatmin edici ve doğrudan bir şekilde çözülebilmesine rağmen, Arghiri Emmanuel ve Samir Amin, ilk olarak Raul Prebisch’in<a href="../Text/gec10_split_035.html#footnote-525-683" id="footnote-525-683-backlink">[683]</a> öne sürdüğü tezlerden başlayarak, sorunu Marx ve Ricardo’yu birleştirren ve ücret maliyetleri üzerinde gereksiz yere dolanan<a href="../Text/gec10_split_035.html#footnote-525-684" id="footnote-525-684-backlink">[684]</a> eklektik bir teori yardımı ile açıklamaya çalıştılar.</span> <span>Bu suretle pek çok çelişkiye düştüler, bunların bazılarını burada ele alacağız. Her iki yazar da emek gücünün uluslararası hareketsizliği ve sermayenin uluslararası hareketliliği bulunduğu hipotezinden yola çıkar. Bunun mantıksal sonucu kâr oranlarının uluslararası eşitlenmesidir,<a href="../Text/gec10_split_035.html#footnote-525-685" id="footnote-525-685-backlink">[685]</a> bir başka deyişle, dünya ölçeğinde tek tip üretim fiyatlarının oluşmasıdır.</span> <span>Ancak bu koşullar altında sermaye, normal olarak ücretlerin en düşük olduğu ülkelere akardı. Yapısal az gelişmişliği açıklayamamanın ötesinde, klasik Ricardo iktisadı açısından, bu hipotez</span> <span class="ideitalik">az gelişmişliğin imkansızlığını</span> <span>ima eder; az gelişmiş ülkeler nispeten küçük bir sanayiye sahip oldukları halde ücretlerin yüksek olduğu ülkelerin neden sanayileştiklerini bu hipotez açıklayamaz.<a href="../Text/gec10_split_035.html#footnote-525-686" id="footnote-525-686-backlink">[686]</a> Kâr oranlarının uluslararası eşitlenme hipotezini teorik ya da deneysel olarak doğrulamak mümkün değildir. Teorik olarak bu, sermayenin mükemmel bir uluslararası hareketliliğe sahip olduğunu varsayar – aslında dünya ölçeğinde modern kapitalizmin gelişimi için elverişli bütün ekonomik, toplumsal ve siyasal koşulların eşitlendiğini varsayar. Ancak böyle bir eşitlenme, bu gelişme üzerinde egemen olan eşitsiz ve bileşik gelişim yasası ile tamamen çelişkiye düşer. Kapitalist üretim tarzı için eşitsiz gelişme koşulları iç pazarların eşitsiz büyüklüğünü ve sermaye birikiminin düz olmayan ritmini de belirler.<a href="../Text/gec10_split_035.html#footnote-525-687" id="footnote-525-687-backlink">[687]</a> Bu anlamda, Arghiri Emmanuel’in haklı olarak vurguladığı emek gücü metasının fiyatı ve değerindeki uluslararası derin farklar, kapitalist</span> <span class="ideitalik">üretim tarzının</span> <span>ya da dünyadaki emek üretkenliğinin eşitsiz gelişiminin</span> <span class="ideitalik">nedenleri değil, bilakis sonuçlarıdır</span><span>. Zira normal olarak sermayenin mantığı onu en yüksek değerlenme (valorizasyon) beklentisi olan bölgelere yöneltir. Bu nedenle, Emmanuel ve Amin’in azgelişmişliğin köken ve doğasına ilişkin soruya verdikleri yanıt, bu kez bir bilmece ortaya çıkarır: nasıl oluyor da ücretlerin en düşük olduğu yerler sermaye değerlenme olasılığının en avantajlı olduğu yerler</span> <span class="ideitalik">olmuyor</span> <span>ve sermaye yüz yıldır ücretlerin yüksek olduğu ülkelerden düşük olduğu ülkelere doğru kitlesel ölçekte kaç</span><span class="ideitalik">ma</span><span>mıştır? Bu sorunun yanıtı bizi “iç pazar” problemlerine, sermaye birikiminin yabancılaşmasına, artı değer transferine ve</span> <span class="ideitalik">mevcut toplumsal yapının</span> <span>“dahili” sermaye birikimi üzerine uyguladığı dar kısıtlamalara geri götürür.<a href="../Text/gec10_split_035.html#footnote-525-688" id="footnote-525-688-backlink">[688]</a> Devasa yedek sanayi ordusu ve muazzam istihdam azlığından kaynaklanan düşük ücretler bundan dolayı sermaye birikiminin bastırılmasının bir fonksiyonudur ve ancak uluslararası kapitalist sistemin işleyişi ile açıklanabilir.<a href="../Text/gec10_split_035.html#footnote-525-689" id="footnote-525-689-backlink">[689]</a> Bununla birlikte, bütün bu olgular sermayenin uluslararası genel hareketliliğinden ziyade tam da kısıtlı bir hareketliliğini varsayar. Ampirik olarak, kapitalist dünya ekonomisinin çeşitli bölgelerindeki kâr oranlarında büyük farklar olduğuna ilişkin kanıtlar göstermek kolaydır. Resmi Amerikan kurumlarının ABD şirketlerinin yabancı sermaye yatırımlarının kâr oranlarına dair yaptığı hesaplamalar, bu hesaplamaların dayandığı kâr oranları kavramı doğal olarak Marx’ın kendi kavramı ile bağdaşmamasına rağmen, Marx’ın esas olarak sermayenin farklı organik bileşimlerinin bir işlevi saydığı farklı uluslararası kâr oranlarına ilişkin klasik tezini çarpıcı bir biçimde doğrular. 1967’de bu yatırımların getirdiği kazanç Avrupa’da yüzde 7.4, Latin Amerika’da yüzde 12.3, Asya’da yüzde 14, Afrika’da yüzde 19.7 idi.</span></p>

  <p class="default"><span>1970, 1971 ve 1972 yıllarında, ABD yabancı yatırımlarının resmi kâr oranları yarı sömürgelerde sırası ile yüzde 20.1, yüzde 21.8 ve yüzde 22.3 ve emperyalist ülkelerde yüzde 13, yüzde 13.5 ve yüzde 15 idi.<a href="../Text/gec10_split_035.html#footnote-525-690" id="footnote-525-690-backlink">[690]</a> Bu istatistikler beyan edilen kârlara dayanmaktadır ve</span> <span>kârların gizlenmesi yarı sömürge ülkelerinde emperyalist ülkelerinden daha çok olduğundan dolayı, sömürgelere ait bu açıklanan kâr oranları gerçek rakamların çok aşağısındadır. Kolombiya’da kozmetik firmalarının yüzde 6.7 kâr açıklamasına rağmen gerçek kârlarının yüzde 136 olduğunu Muller aktarmıştır.</span></p>

  <p class="default"><span>Emmanuel’in hipotezinden kaynaklanan çelişkiler onun verdiği sayısal örneklerde bariz bir biçimde ortaya çıkar, Emmanuel bu örneklerde, birkaç istisna<a href="../Text/gec10_split_035.html#footnote-525-691" id="footnote-525-691-backlink">[691]</a> dışında, sermayenin organik bileşiminin sömürgelerde metropol ülkelerden daha yüksek olduğunu varsayar.<a href="../Text/gec10_split_035.html#footnote-525-692" id="footnote-525-692-backlink">[692]</a> Marx’ın</span> <span class="ideitalik">Kapital</span><span>’inin ruhuna uygun olan bir çalışma varsayımından dahi bahsetmez, yani azgelişmiş ülkelerde çok daha küçük bir sermaye kitlesinin, çok daha düşük bir sermayenin organik bileşiminin ve düşük bir artı değer oranının olduğundan<a href="../Text/gec10_split_035.html#footnote-525-693" id="footnote-525-693-backlink">[693]</a> – bu sonuncu sermayenin düşük organik bileşiminin etkisini asla nötralize etmez. Ayrıca bu hipotez son yüzyıl boyunca uluslararası sermayenin fiili gelişimine tamı tamına uyar. Aşağıda A harfi ile gelişmiş ülkenin, B ile de azgelişmiş ülkenin gösterildiği formülde bu şöyle özetlenebilir:</span></p>

  <p class="default"><span>A tarafından ihraç edilen mal paketinin değeri:</span></p>

  <p class="default"><span>5,000</span> <span class="ideitalik">c</span> <span>+ 4,000</span> <span class="ideitalik">v</span> <span>+ 4,000</span> <span class="ideitalik">s</span> <span>= 13,000; kâr oranı yüzde 44.</span></p>

  <p class="default"><span>B tarafından ihraç edilen mal paketinin değeri:</span></p>

  <p class="default"><span>200</span> <span class="ideitalik">c</span> <span>+ 2,000</span> <span class="ideitalik">v</span> <span>+ 1,800</span> <span class="ideitalik">s</span> <span>= 4,000; kâr oranı yüzde 82.</span></p>

  <p class="default"><span>Eğer kâr oranlarında bir eşitlenme olsaydı, B’de üretilen artı değerin bir kısmı A’ya gerçekten transfer edilirdi. İki ihraç paketinin “uluslararası üretim fiyatları” o zaman şöyle yapılanırdı:</span></p>

  <p class="default"><span>A: 5,000</span> <span class="ideitalik">c</span> <span>+ 4,000</span> <span class="ideitalik">v</span> <span>+ 4,680</span> <span class="ideitalik">pr</span> <span>= 13,680 üretim fiyatı,</span></p>

  <p class="default"><span>B: 200</span> <span class="ideitalik">c</span> <span>+ 2,000</span> <span class="ideitalik">v</span> <span>+ 1,120</span> <span class="ideitalik">pr</span> <span>= 3,320 üretim fiyatı,</span></p>

  <p class="default"><span>“Uluslararası ortalama kâr” ± yüzde 52 olurdu. Metropol sermaye için nispeten az bir ek kâr olurdu, fakat sömürge sermayesinin artı değer kaybı çok önemli olurdu.<a href="../Text/gec10_split_035.html#footnote-525-694" id="footnote-525-694-backlink">[694]</a> Aslında bu ampirik örnekle de örtüşmektedir. Ancak bu eşitlenme için gereken</span> <span class="ideitalik">önkoşul</span> <span>A’dan B’ye sürekli ve büyük bir sermaye</span> <span class="ideitalik">göçü</span><span>, A’nın ihraç ettiği ürünlere olan talepte nispi bir düşüş ve B’nin ürettiği ürünlere olan talepte hızlı bir artış olurdu. Böyle hareketler olmazsa, “kâr oranlarının uluslararası eşitlenmesi” olmayacak, nispeten az bir sermaye B’ye akacak ve “eşitsiz mübadelenin” sonucu olarak A’nın yararına B’nin maruz kaldığı değer kaybı B’deki üretken sermaye birikimini yavaşlatacaktır.</span> <span class="ideitalik">O zaman tam da üretken sermaye birikiminin bu daha yavaş ritmi B’deki eksik istihdamın büyümesini açıklar</span> <span>– başka bir deyişle, Emmanuel’in argümanı için çıkış noktası olarak aldığı düşük ücretleri.<a href="../Text/gec10_split_035.html#footnote-525-695" id="footnote-525-695-backlink">[695]</a></span></p>

  <p class="default"><span>Benzer şekilde, eklektik bir değer teorisi ve makroekonomik agregatların eleştirel olmayan bir manipülasyonunu kullanan Emmanuel, Birinci Dünya Savaşı öncesinde emperyalist ülkelerden sömürge ve yarı sömürgelere akan sömürge artı-kârlarının peşindeki artan bir sermaye ihracının bizatihi varlığını reddederek tüm Leninist emperyalizm teorisini sorgulamaya çalışmıştır.<a href="../Text/gec10_split_035.html#footnote-525-696" id="footnote-525-696-backlink">[696]</a></span> <span>Emmanuel’in hesabına göre, sömürgelerden metropol ülkelere büyük ölçekli gelir akışına bakarsak ortada hiçbir net sermaye ihracatı yoktur ve bunu bir kenara koysak dahi, dağıtılmamış kârların düzenli yeniden yatırımına dayanan yabancı yatırımların gerçek büyümesi yılda sadece yüzde 3’lük bir net kâr gösterir. Emmanuel burada böyle zeki bir iktisatçı için şaşırtıcı olan iki analitik hata işlemiştir. İlk olarak, uzun vadeli sermaye akışları ile kısa vadeli gelir akışlarını birleştirir – oysa bütün ciddi ödemeler dengesi analizleri bunları ayrı tutar. ABD demiryolları hisselerinden ve Hindistan borçlanma senetlerinden gelen yıllık 100 milyon sterlinlik faiz ve temettüleri rantiyelerin çocukları ve torunları tekrar kendi ülkelerine getirdiğinde, bu miktar Britanya’lı girişimcilerin ve finansçıların Güney Afrika altın madenlerine, Malezya kauçuk tesislerine ya da İran petrol sahalarına yeni yatırdıkları 100 milyon sterlinlik miktarı “götür”ebilir. Fakat bu denklem bu yeni işletmelerin iktisadi varlığını yok etmez, aşırı basitleştirilmiş istatistiklerde görünmeseler dahi. Sorun şudur: Neden bu kapitalistler Britanya yerine Güney Afrika’ya, Malezya’ya ya da İran’a yatırım yapıyorlar? Emmanuel soruya yanıt vermek yerine onu el çabukluğuyla yok etmektedir.<a href="../Text/gec10_split_035.html#footnote-525-697" id="footnote-525-697-backlink">[697]</a> İkinci olarak, Emmanuel, Britanya’ya akan dış gelirlerin, yeniden yatırılmış kârların üstüne deniz aşırı yatırımlardan gelen ek gelirleri temsil ettiğini unutmaktadır. Bu iki kategoriye sömürge ve yarı sömürgelerde İngiliz kapitalistlerin ve yerli işbirlikçilerin harcayıp tükettiği kârları eklersek ve Imlah’ın klasik tahminlerini koruyarak Emmanuel’in hafif hatalı rakamlarını düzeltirsek, o zaman 1880-1914 döneminde İngiliz dış yatırımlarının yıllık kâr oranı Emmanuel’in işaret ettiği yüzde 3’lük cılız miktardan ziyade yüzde 10’a daha yakın olur. İlk aşamada bu yabancı yatırımların niçin meydana geldiğini ve emperyalizmin neden ibaret olduğunu açıklayan budur.</span></p>

  <p class="default"><span>Christian Palloix, Emmanuel’in argümanlarının bazı zayıf yanlarını doğru şekilde görmüştür,<a href="../Text/gec10_split_035.html#footnote-525-698" id="footnote-525-698-backlink">[698]</a> fakat o da başka şeyler arasında eklektik değer teorisi yüzünden eşitsiz mübadele sorununu çözememiştir.<a href="../Text/gec10_split_035.html#footnote-525-699" id="footnote-525-699-backlink">[699]</a> Büyük ölçüde Sovyet bürokrasisinin dış ticaret politikasının bir apolojisi olan Çekoslovak Marksist Pavel’in</span> <span>analizlerini<a href="../Text/gec10_split_035.html#footnote-525-700" id="footnote-525-700-backlink">[700]</a> inceleyen Palloix “uluslararası değerleri” sanayileşmiş ülkelerin “daha düşük değerleri” ile sömürge ve yarı sömürgelerin “daha yüksek değerleri”nin bir ortalamaları<a href="../Text/gec10_split_035.html#footnote-525-701" id="footnote-525-701-backlink">[701]</a> olarak tanımlar ve buradan aşağıdaki formüle ulaşır. Formülde</span> <span class="ideitalik">v</span> <span>değeri,</span> <span class="ideitalik">a</span> <span>bir ihracatı,</span> <span class="ideitalik">b</span> <span>bir ithalatı,</span> <span class="ideitalik">1</span> <span>azgelişmiş bir ülkeyi,</span> <span class="ideitalik">2</span> <span>sanayileşmiş bir ülkeyi ve</span> <span class="ideitalik">v’</span> <span>“uluslararası değeri” gösterir.</span></p>

  <p class="default"><span class="ideitalik">v1a</span> <span>&gt;</span> <span class="ideitalik">v’a</span> <span>&gt;</span> <span class="ideitalik">v2a</span></p>

  <p class="default"><span class="ideitalik">v1b</span> <span>&gt;</span> <span class="ideitalik">v’b</span> <span>&gt;</span> <span class="ideitalik">v2b</span></p>

  <p class="default"><span>Palloix buradan şu sonuca varır: “Pavel’in unuttuğu şey şudur ki</span> <span class="ideitalik">a</span> <span>üretimini bırakmış olan gelişmiş ülke,</span> <span class="ideitalik">2,</span> <span>bu ürünün ithalatında uğradığı kayıp (</span><span class="ideitalik">v’a</span> <span>–</span> <span class="ideitalik">v2a</span> <span>farkı) tamı tamına diğerinden olan kazanca (</span><span class="ideitalik">v’b</span> <span>–</span> <span class="ideitalik">v2b</span> <span>farkı) eşittir. Aynı mantık azgelişmiş ülke</span> <span class="ideitalik">1</span><span>’e de uygulanabilir. Uluslararası uzmanlaşmadan doğan kazanç ya da artının dağılımı herkesin hayrınadır. Transfer yoktur.”<a href="../Text/gec10_split_035.html#footnote-525-702" id="footnote-525-702-backlink">[702]</a></span></p>

  <p class="default"><span>Öncelikle matematiksel açıdan bile bu formülden çıkarılan sonuç hatalıdır: Ancak (</span><span class="ideitalik">v’a</span> <span>–</span> <span class="ideitalik">v2a</span><span>) farkı ile (</span><span class="ideitalik">v’b</span> <span>–</span> <span class="ideitalik">v2b</span><span>) farkı</span> <span class="ideitalik">özdeş</span> <span>olsaydı doğru olurdu, fakat bu formülden asla otomatik olarak böyle bir sonuç çıkmaz. İkinci olarak, bu sonuç Ricardo’nun “uyum” hipotezini akla getirir, buna göre ana ülkenin sermayeleri, metropol ülkelerde zaten mevcut olan üretimi daha fazla kâr için tüm dünyaya nasıl yeniden dağıtmaları gerektiğini “halleder”. Gerçek tarihsel süreçte ise elbette bunun tersi meydana gelir: Bu sermayeler ülke içindeki artı değer üretimi ve sermaye valorizasyonunun</span> <span class="ideitalik">gereksinimlerine</span> <span>uygun bir biçimde uluslararası olarak yayılmaya çalışır. Pamuğun ABD, Hindistan ve Mısır’da daha “kârlı” üretilebileceğinden dolayı Britanya pamuk sanayisinin o ülkelere “transfer edilmesi” fikri saçmadır. Bu ülkelerdeki pamuk üretimi Britanya tekstil sanayinin genişlemesiyle</span> <span class="ideitalik">yaratıldı</span><span>. Ancak, bu suretle, şimdi ithal ettiği metaları şimdi ihraç ettiği metalar kadar ucuza üretebilecek olan ana ülkenin iddia edilen “kaybı” ortadan kalkar. Üçüncü olarak, her iki ülkenin dış ticaretten elde edebileceği “göreli avantaj” hiç bir değer transferi olmadığının bir kanıtı olarak sunulur; ancak Marx, Ricardo’ya karşı polemiğinde tam da şunların</span> <span class="ideitalik">her ikisinin de eşzamanlı olarak var olabileceğini</span> <span>vurgulamıştı: Her iki ülkenin “göreli avantajı” artı bir değer transferi.<a href="../Text/gec10_split_035.html#footnote-525-703" id="footnote-525-703-backlink">[703]</a></span></p>

  <p class="default"><span>Bu yüzden Palloix’in formülünün içeriği düzeltilirse şöyle olmalıdır:</span></p>

  <p class="default"><span class="ideitalik">v’a</span> <span>=</span> <span class="ideitalik">v’b</span> <span>eğer</span></p>

  <p class="default"><span class="ideitalik">v1a</span> <span>&gt;</span> <span class="ideitalik">v’a</span> <span>ve</span></p>

  <p class="default"><span class="ideitalik">v’b</span> <span>&gt;</span> <span class="ideitalik">v2b</span></p>

  <p class="default"><span>O zaman bir değer transferinin, yani farklı emek miktarlarının bir mübadelesinin gerçekten meydana geldiği hemen görülebilir.</span></p>

  <p class="default"><span>Emmanuel’i eleştirirken kullandığımız sayısal örneğin yardımıyla şimdi “eşitsiz mübadele”nin içeriğini daha kesin olarak tanımlayabiliriz. İhracat üretiminin değer yapısının emperyalist ülkede 5,000</span> <span class="ideitalik">c</span> <span>+ 4,000</span> <span class="ideitalik">v</span> <span>+ 4,000</span> <span class="ideitalik">s</span> <span>= 13,000 ve azgelişmiş ülkedeyse 200</span> <span class="ideitalik">c</span> <span>+ 2,000</span> <span class="ideitalik">v</span> <span>+ 1,800</span> <span class="ideitalik">s</span> <span>= 4,000 olduğunu bir kez daha varsayalım. Argümanda gereksiz karışıklıklardan kaçınmak için ilaveten üç tane basitleştirici hipotezi ileri süreceğiz:</span></p>

  <p class="default"><span>1. Bu “değerler” tamı tamına uluslararası değerlere, yani dünya pazarı değerlerine tekabül eder.</span></p>

  <p class="default"><span>2. Azgelişmiş ülke, bütün ihracat paketini emperyalist ülkeye gönderir.</span></p>

  <p class="default"><span>3. İki ülke arasındaki ticaret dengesi dengededir ve yarı sömürgeden metropol ülkeye olan değer transferine eklenen tüm ödemeler dengesi kalemleri incelememizin dışında kalır.</span></p>

  <p class="default"><span>Böylece yarı sömürge ülke 4,000 milyon frank değerinde emtiayı emperyalist metropol ülkenin aynı değerdeki emtia ile mübadele eder. Uluslararası değerlerin eşitliği (dünya pazarı değerleri) dünya pazarında aşağıdaki biçimi alacaktır:</span></p>

  <p class="default"><span>1,538</span> <span class="ideitalik">cA</span><span>+1,231</span> <span class="ideitalik">vA</span><span>+1,231</span> <span class="ideitalik">sA</span> <span>= 200</span> <span class="ideitalik">cB</span><span>+2,000</span> <span class="ideitalik">vB</span><span>+1,800</span> <span class="ideitalik">sB</span></p>

  <p class="default"><span>Eşit uluslararası değerler eşit uluslararası değerler ile mübadele edilmektedir. O halde “eşitsiz mübadele” bu eşitliğin altında nerede gizlice yatmaktadır? Bu eşit uluslararası değerlerin</span> <span class="ideitalik">eşit olmayan emek miktarlarını</span> <span>temsil etmesinde yatmaktadır. Metropol ülkeden ihraç edilen meta paketinde diyelim yaklaşık 300 milyon iş saati olsun; yarı sömürgeden ihraç edilen meta paketindeyse diyelim yaklaşık 1,200 milyon iş saati bulunsun.</span></p>

  <p class="default"><span>Bu iki emek miktarı arasındaki fark sadece bir</span> <span class="ideitalik">ücret</span> <span>farkını yansıt</span><span class="ideitalik">maz</span> <span>(böyle bir teori bizi Marx ve hatta Ricardo’nun ötesine Adam Smith’in ilkel emek değer teorisinin çelişkilerine kadar geri götürürdü). Varsayalım ki ortalama iş günü her iki ülkede aynı uzunlukta ve yarı sömürgedeki 1,200 milyon iş saati, metropol ülkedeki 300 milyon iş saati için gereken işçi sayısından (bu örnekte 150,000) dört kat daha fazla işçi tarafından (yaklaşık 600,000) çalışılmakta. Bu durumda parasal ücretler (işçi başına düşen değişken sermaye) A’da 8,207 frank, B’de ise 3,333 frank olacaktır. Bu 1 : 2.5 oranı 300 milyon ve 1,200 milyon iş saati arasındaki orandan farklı olacaktır. Ancak kendi içinde bu da her iki durumda da</span> <span class="ideitalik">reel ücretler</span> <span>hakkında hiçbir şey söylemeyecekti.</span></p>

  <p class="default"><span>Eşitsiz mübadele, 300 milyon iş saatlik ürünün 1,200 milyon saatlik ürünle mübadale edilmesinden ibarettir, başka bir deyişle, dünya pazarında gelişmiş ülkenin iş saatinin geri ulusunkinden daha üretken ve yoğun sayılmasından ibarettir. Eşit olmayan emek miktarları içeren, eşdeğer uluslararası meta değerlerinin bu mübadelesi, uluslararası bir değer transferi anlamına gelir mi? İlk bakışta bu soru salt semantik diye bir kenara atılabilir. İstatistiksel ve yalıtılmış olarak bakıldığında dünya pazarının mı yoksa ulusal pazarın mı değerin belirleyicisi sayılayacağı büyük ölçüde önemsiz gibi görülebilir. (Teorik olarak, Marx için bunlardan ikincisi doğru çerçevedir). Birinci durumda, sözcüğün gerçek anlamında hiçbir</span> <span class="ideitalik">değer</span> <span>transferi yoktur, çünkü pazarda karşılığı verilmemiş ya da kabul edilmemiş emek, yani toplumsal olarak çarçur edilmiş emek hiç değer yaratmaz. İkinci durumdaysa, ulusal ölçekte toplumsal olarak gerekli emek (toplumsal ortalama emek üretkenliği koşullarında harcanan bu emek) uluslararası olarak daha az kabul edilir fakat hâlâ tamamen değer yaratıcıdır.</span></p>

  <p class="default"><span>Bununla birlikte, eğer statik bir bakış açısı yerine dinamik bir açıyla bakarsak (değer ve artı değer teorisinin katı bir şekilde uygulanmasıyla uyumlu olan yegane bakış açısıdır bu), o zaman tablo tamamıyla değişir. A ülkesi, kesin sınırlara tabi olan bir emek potansiyeli üzerinde tasarruf eder: üretim, tüketim ve birikim (genişletilmiş yeniden üretim) toplam çalışılan iş saatleri tarafından sıkı sıkıya belirlenir. Varsayalım ki A’daki toplam yıllık üretim 50,000 milyon frank ve yeni yaratılmış değer de 30,800 milyon frank olsun, böylece ihracat paketi yıllık üretimin yaklaşık yüzde 26’sını temsil eder ve yarı sömürgeden gelen metalar ile mübadele edilmiş ihracat paketi de yeni yaratılmış değerin yaklaşık yüzde 11.55’ini içerir (örneği karışık hale getirmekten kaçınmak için yıllık ürün, ihracat paketi ve yarı sömürgeye ihraç edilen metaların aynı değer yapısına sahip olduğunu farzediyoruz). A ülkesinin elindeki canlı, değer yaratan emek saatlerinin toplam sayısı yaklaşık 2.6 milyar olsun (yılda 50 hafta ve haftada 40 saat çalışan 1.3 milyon üretken işçi).</span></p>

  <p class="default"><span>Şimdi eğer hiç eşitsiz mübadele olmasaydı, A ülkesi, yarı sömürgeden ithal edilen meta paketi için 300 milyon değil, 1,200 milyon iş saati ödemek zorunda kalacaktı. Bu durumda bu ihracatın ancak küçük bir kısmını realize edebilecekti. En azından tüketim ve birikim kaynaklarında önemli bir düşüş olurdu.<a href="../Text/gec10_split_035.html#footnote-525-704" id="footnote-525-704-backlink">[704]</a></span> <span>Ekonomik büyüme yavaşlardı.</span> <span class="ideitalik">Bu anlamda</span> <span>“uluslararası değer transferi”nin formülü kesinlikle somut bir önemi haiz olurdu. Uluslararası değer transferi (emek miktarları transferi) aracılığıyla yapılan bu “eşitsiz mübadele”, artı değerin, B’de biriken ancak metropol ülkelerin kapitalistlerine ait olan ve onların hortumladıkları kısmı tarafından ve B’nin üzerindeki “uluslararası hizmetler” için (nakliye ve sigorta masrafları, vb) ödemeler biçimindeki ciddi azgelişmişlik yükü tarafından daha da büyütülmelidir.<a href="../Text/gec10_split_035.html#footnote-525-705" id="footnote-525-705-backlink">[705]</a> Dolayısıyla eşitsiz mübadele, değer yasasının aksine değil, fakat onun sonucu olan bir değer transferine (emek miktarları, yani ekonomik kaynaklar transferine) yol açar – kâr oranlarının bir uluslararası eşitlenmesinden dolayı değil, fakat böyle bir eşitlenmenin yokluğuna rağmen.</span></p>

  <p class="default"><span>Eşitsiz mübadele kaynaklarının bu analizinin hem Marx’ın değer teorisi hem de gerçek tarihsel süreçle uyum içinde olduğu kanısındayız. Bu analiz azgelişmiş ülkelerdeki yüksek kâr oranları ile düşük ücretlerin ve sermaye birikimi ile emek üretkenliğinin nasıl yan yana var olduğunu ve metropol ülkelerin dünya pazarında eşitsiz miktarda emek miktarlarının mübadelesinden kaynaklanan değer transferleri aracılığıyla sömürge ve yarı sömürgelerin aleyhine göreli zenginleşmesini anlamamızı mümkün kılar. Emmanuel’in kitabının ilavesi gibi görünen Bettelheim ile yapılan tartışmanın, Marx’ın değer ve artı değer teorisine dayanan eleştirel bir incelemesi metropol ülkeler ile sömürge ve yarı sömürgelerin gelişmeleri arasındaki farkın derinlikli açıklamasına daha çok ışık tutar. Emmanuel kapitalizmde ücretleri ekonomik kalkınmanın “bağımsız değişeni”olarak görür.<a href="../Text/gec10_split_035.html#footnote-525-706" id="footnote-525-706-backlink">[706]</a></span> <span>Azgelişmiş ülkelerdeki düşük ücretler buradaki ve metropol ülkeler arasındaki üretkenlik farkını artıran “emek yoğun” yatırımlara yol açtı.<a href="../Text/gec10_split_035.html#footnote-525-707" id="footnote-525-707-backlink">[707]</a></span> <span>19.Yüzyıl sonunda metropol ülkelerdeki sendikal örgütlenmenin büyümesi (iş gücü metasının arzındaki tekelleşme) gerçek ücretlerde tarihsel bir artışı mümkün kıldı.<a href="../Text/gec10_split_035.html#footnote-525-708" id="footnote-525-708-backlink">[708]</a> Bu da o zaman metropol ülkelerde sermaye yoğun büyümeye yönelik bir baskı yarattı. Üretkenlikteki farklar böylece ücretlerdeki farkların nedeninden ziyade sonucudur.</span></p>

  <p class="default"><span>Bettelheim bu teze karşı olup bizim gibi bunu Marksist değer teorisinin bir revizyonu olarak görmektedir. Ona göre eşitsiz mübadelenin temelinde yatan emek üretkenliğinin eşitsiz gelişimi ve yarı sömürgelere has üretim ilişkileridir. Yarı sömürgelerde ise, başka şeyler arasında, ihracat sektöründeki pek çok üretici, tarımda kıt kanaat kazandıklarına ek gelir sağlamak için ücretli emekçi olmuş yarı proletarya tabakasından gelmektedir, bundan dolayı ücretler bu yarı proleteryanın gerçek yaşam koşullarını zorunlu olarak belirlemeksizin asgari geçim çizgisinin çok altına düşebilir. Emmanuel’in ücretlerin ve ihtiyaçların göreli özerkliği tezini reddeden Bettelheim, tüketim ve ücret alanındaki gelişmenin nihai olarak daima üretim alanındaki gelişme tarafından belirlendiğini ısrarla dile getiren Marx’ı hatırlatır.<a href="../Text/gec10_split_035.html#footnote-525-709" id="footnote-525-709-backlink">[709]</a></span></p>

  <p class="default"><span>Bu tartışmadaki her iki taraf da kapitalist dünya ekonomisinin karmaşık ve bütünleşik gelişimini birbirinden bağımsız çeşitli mantıksal dizilere yapay olarak ayrıştırmaya çalışma hatasını işlemektedir. 19. yüzyıl ortalarından bu yana ücretlerin azgelişmiş ve metropol ülkelerde farklı gelişme eğilimlerine tabi olduğu kuşkusuz bir gerçektir ve bu sapma kuşkusuz uluslararası ekonomik gelişmede üzerinde önemli bir etkide bulunmuştur. Fakat ücret farkları, kapitalist üretim tarzının gelişim yasalarından bağımsız olarak dünya ekonomisinin bütün yapısını belirleyebilecek bir</span> <span class="ideitalik">deus ex machina</span> <span>oluşturmaktan çok uzaktır. Aksine, ücret düzeylerinde artan sapmaların kendisi kapitalist dünya ekonomisinin gelişiminin genel eğilimlerinin bir nedeni olmayıp bir sonucudur. Ücretlerin uzun vadeli gelişmesi, yedek sanayi ordusunun uzun vadeli eğilimine ve tüketim sektörüyle tarımdaki emek üretkenliğinin uzun vadeli eğilimine bağlıdır. Bunlar da iki etken tarafından belirlenir: emek gücünün arz ve talebi için</span> <span class="ideitalik">başlangıç noktası</span> <span>ve</span> <span class="ideitalik">sermaye birikiminin</span> <span>tarihsel eğilimi. Birinci etken, ABD, Avusturalya, Kanada ve Yeni Zelanda’daki sözde “boş” yerleşim kolonilerindeki (başka şeyler arasında, buraların asıl sakinlerinin sistematik olarak yok edilmesinden dolayı boş) ücretlerin tâ başından beri neden daha yüksek olduğunu açıklar. İkinci etken, Batı Avrupa ülkelerindeki ücretlerin 18. yüzyıl ortası ile 19. yüzyıl ortası arasında niçin uzun vadeli bir düşme eğilimi gösterdiğini ve bu eğilimin 19. yüzyılın ikinci yarısından itibaren neden tersine döndüğünü açıklar.</span></p>

  <p class="default"><span>Sermaye birikimi, esas olarak iç pazardaki kapitalizm öncesi süreçler ve toplumsal sınıfları parçalayarak ilerlediği sürece, yarattığı istihdamdan daha fazlasını yok ediyordu, dolayısıyla yedek sanayi ordusu büyüme eğiliminde idi ve bunun sonucunda işçiler güçlü bir sendikal hareket inşa edemiyorlardı – başka bir deyişle, emek gücü metası pazarında göreli bir arz tekeli kurmayı ve yeni ihtiyaçların tatminini toplumsal olarak kabul edilmiş bir geçim standardına (emek gücü değerine) entegre etmeyi başaramıyorlardı. Bu yüzden reel ücretler uzun vadede düşüyordu. Ancak sermaye birikimi esas olarak iç pazardaki kapitalizm öncesi sınıfların yerini alarak ilerlemeyi bırakıp bunun yerine dış pazarlara yöneldikçe metropol ülkelerde yok ettiğinden daha çok istihdam yaratmaya başladı,</span> <span class="ideitalik">çünkü bundan sonra yok ettiği istihdam azgelişmiş ülkelere aitti</span><span>.<a href="../Text/gec10_split_035.html#footnote-525-710" id="footnote-525-710-backlink">[710]</a> Tarihsel eğilimin artık metropol ülkelerdeki yedek sanayi ordusunun tedrici bir azalması ve azgelişmiş ülkelerdeki yedek sanayi ordusunun tedricen şişmesi haline gelmesini açıklayan budur ve bu da dünyanın iki kısmındaki reel ücretler arasındaki giderek artan farkı açıklar. Bağımsız değişkenler olmaktan uzak olarak, yarı sömürge ve metropol ülkelerdeki iki ayrı ücret çizgisi ortak biçimde belirlenmiştir. Zira onlar dünya çapında, tek bir sermaye birikiminin birbirini tamamlayan iki hareketini ya da bu sürecin sermayenin pençesindeki insanlığın toplumsal ve ekonomik gelişimi üzerinde yaptığı etkinin iki temel yönünü temsil eder. Kapitalist periferinin azgelişmişliği ve kapitalist merkezin gelişmişliğine dair çeşitli yazarların kullandığı formül buraya mükemmel olarak uymaktadır.<a href="../Text/gec10_split_035.html#footnote-525-711" id="footnote-525-711-backlink">[711]</a></span></p>

  <p class="default"><span>Emmanuel’in tezine kanıt olarak sunduğu, Avusturalya ve Yeni Zelanda gibi tarımsal üretimde uznanlaşmış yüksek ücretli ülkeler ile Cezayir ve Portekiz gibi, dünya pazarıyla bütünleşmelerine ve tarımsal ihracattaki benzer uzmanlaşmasına rağmen, düşük ücretli azgelişmiş ülkeler olarak kalan ülkeler arasındaki sapma,<a href="../Text/gec10_split_035.html#footnote-525-712" id="footnote-525-712-backlink">[712]</a> Emmanuel’in, azgelişmiş ülkelerde yaşamak için gerekli asgari fizyolojik oranda ihtiyaçların, dolayısıyla da emek gücü metasının değerinin “bloke edilmesi” gibi totolojik dolambaçlı yolundan çok daha akılcı bir biçimde bizim tezimiz tarafından açıklanabilir. Avusturalya ve Yeni Zelanda “boş” ülkelerinde bütün nüfus başından beri kapitalist meta üretimine dahil idi. Bu nüfus esas olarak bizzat kendi üretim araçlarına sahip olup bağımsız meta üreticilerinden (bol miktarda son derece ucuz ya da bedava toprakların sahiplerinden) oluşuyordu, dolayısıyla bunlar en başından beri yüksek bir asgari yaşam düzeyini garantilemişlerdi ve emek gücü metasının fiyatı ücretli emeğin oluşmasını sağlamak için bu düzeyle rekabet etmek zorunda idi. Aksine, Portekiz ve Cezayir’de ise nüfusun büyük bir çoğunluğu kapitalist meta üretimi aleminin dışında bulunuyordu. Kapitalizm öncesi üretim ilişkilerinin yavaşça yer değiştirmesi toprak kirası, tefecilik ve vergilerin daha da acımasızlaşan yükünün en azından bir kısmını taşıyabilmek için emek güçlerini daha ucuza satmaya razı olan yerli nüfusun giderek daha fazla yoksullaşmasına yol açtı. Yerel el sanatlarının yok edilmesi ve köylülerin tarla ve topraklarından ayrılmasına, bu yüzden uzun vadede yedek sanayi ordusunun tarihsel büyümesi eşlik etti, bu da aksiyomatik olarak sadece buradan ilerlemek yerine ücret ve ihtiyaçların bloke edilmesini</span> <span class="ideitalik">açıklar</span><span>.</span></p>

  <p class="default"><span>Emmanuel’in aksine Bettelheim yarı sömürge ve metropol ülkelerdeki temelden farklı yönde giden gelişme eğilimlerinin kökeni olarak üretim ilişkilerini ve üretkenlikteki göreli farkları başlangıç noktası almakta yöntemsel olarak haklıdır. Ancak o metropol ülkelerin yarı sömürgeler üzerindeki etkilerinin somut biçimlerini yeterince ele almaz,</span> <span class="ideitalik">bu etkiler üretkenlik farkını durdurmuş ya da sürekli genişletmiştir</span><span>. Sanayileşmenin ilk olarak neden Çin, Hindistan ya da Latin Amerika’da değil de Batı Avrupa’da başladığını gösteren tarihsel verileri sunmak yeterli değildir.</span> <span class="ideitalik">Marxist Economic Theory</span> <span>adlı kitabımızda kapsamlı biçimde incelediğimiz bu veriler yalnızca başlangıç farkını açıklar. Ancak bu fark, örneğin İngiltere’den yüz yıl sonra sanayileşmiş olan Japonya vakasında olduğu gibi, uzun vadede daralabilirdi: Bugün Japonya’da ortalama emek üretkenliği Büyük Britanya düzeyine ulaşmıştır, hatta belki de geçmiştir.</span></p>

  <p class="default"><span>Bu yüzden başlangıçtaki üretkenlik açığı,</span> <span class="ideitalik">günümüzdeki</span> <span>uçurumu açıklamakta yetersizdir. 200 yıldır dünya ekonomisinin bu farkı kapatacak ya da genişletecek tarzda işlev görmesi de buna eklenmelidir. Bu bağlamda Bettelheim, merkez ve periferinin üretici güçlerinin eşitsiz gelişmesinden bahseder, bu onların eşitsiz emek üretkenliği düzeylerini belirler. Ancak, kapitalizmde üretici güçlerin gelişimi, asgari geçim düzeyinden daha bağımsız bir değişken olmadığı ama nihai olarak üretken sermaye birikiminin belirli bir ritminin sonucunu ve sermayenin belirli bir organik bileşimini ancak temsil etmesinden dolayı, Bettelheim’ın argümanının ortaya attığı merkezi sorun, yani</span> <span class="ideitalik">kapitalizmden önce gelmeyen, ancak onun tarafından üretilen üretkenlik farkı (diferansiyeli)</span><span>, bizi dünya ölçeğinde sermaye birikimi sorununa geri götürür. Metropol ülkelerdeki sanayi sermayesi birikiminin Üçüncü Dünya denen yerdeki sanayi sermayesi birikimine belirleyici bir fren koymasını sağlayan şeyin, özellikle emperyalizm çağında fakat kısmen ondan önce de, kapitalist ekonominin özgül yapısı olduğu görülmeden bu sorun çözülemez.</span></p>

  <p class="default"><span>“Eşitsiz mübadele” sorunu eninde sonunda azgelişmiş ülkelerin farklı toplumsal yapısı sorununa kadar gider.</span> <span class="ideitalik">Bu bakımdan</span> <span>Emmanuel, Palloix ve Amin ile tamamen anlaşıyoruz; bu yazarlardan çok önce biz, bu ülkelerdeki sermaye birikimi için dezavantajlı koşulların, emperyalizmin etkisiyle iyice katılaşmış olan</span> <span class="ideitalik">toplumsal</span> <span>nedenlere atfedilmesi gerektiğine işaret etmiştik.<a href="../Text/gec10_split_035.html#footnote-525-713" id="footnote-525-713-backlink">[713]</a> Bu bakımdan André Gunder Frank’ın temel teziyle de mutabıkız: Bizzat kapitalizmin gelişmesi, metropol ülkelerdeki “aşırı gelişme”</span> <span class="ideitalik">ile</span> <span>sömürge ve yarı sömürgelerdeki “azgelişme” nin yan yana olmasını sağlar. Frank ile aramızdaki farklar, onun sömürge ve yarı sömürgelerde bağımlılığa izin veren mekanizmalara dair analizinden kaynaklanır: O bunları bu sömürge ve yarı sömürgelerin ekonomisinin doğasında görür (bunu kapitalist dünya pazarına tabi olmakla karıştırır); biz ise bunları sözkonusu ülkelerin toplumsal yapısını karakterize eden kapitalizm öncesi, yarı kapitalist ve kapitalist üretim ilişkilerinin özgül kombinasyonunda görürüz.<a href="../Text/gec10_split_035.html#footnote-525-714" id="footnote-525-714-backlink">[714]</a> Daha sonraki yapıtlarında, özellikle hala yayınlanmamış olan</span> <span class="ideitalik">Toward a Theory of Capitalist Underdevelopment</span><span>’de Frank, önceki yapıtlarıyla ilgili yapılmış haklı eleştirileri dikkate almayı kısmen de olsa denemiştir. O şimdi sömürge ve yarı sömürgelerin belirli bölgelerinde dünya pazarına entegrasyonun toprak ve emek gücünün yıkıcı sömürüsü üzerinde yaptığı etkileri vurgulamaktadır.<a href="../Text/gec10_split_035.html#footnote-525-715" id="footnote-525-715-backlink">[715]</a> Frank’ın örnekleri kuşkusuz inandırıcıdır. Ama “üretim tarzı” kavramını kullanışı muğlaktır. Aslında onun bundan anladığı</span> <span class="ideitalik">toplumsal</span> <span>üretim ilişkileri değil, üretim “teknikleri” ya da “örgütlenmesi”dir.<a href="../Text/gec10_split_035.html#footnote-525-716" id="footnote-525-716-backlink">[716]</a></span> <span>Ancak kapitalizm öncesi ve yarı kapitalist üretim ilişkilerinin parçalanmasını tam da dünya pazarıyla entegrasyonlarının özgül biçimi ile</span> <span class="ideitalik">bloke eden</span> <span>“azgelişmişliğin gelişimi” mekanizmalarını kavramak için onun analizine dahil edilmesi gereken şey işte tam da bu üretim ilişkileridir.<a href="../Text/gec10_split_035.html#footnote-525-717" id="footnote-525-717-backlink">[717]</a> Ancak Frank, toplumsal üretim ilişkilerini hesaba katmadığı için, sömürge ve yarı sömürgelerdeki ihracat için meta üretimindeki genişlemenin,</span> <span class="ideitalik">Rusya’da Kapitalizmin Gelişmesi</span> <span>adlı yapıtında Lenin’in ustaca analiz etmiş olduğu, emperyalist ülkeler (Rusya dahil) ve Beyaz Dominyonlar’da olduğu gibi, sermaye birikimi ve kapitalist üretimin aynı kümülatif sürecini neden harekete geçirmemiş olduğunu açıklayamaz. Bu sorunun yanıtı sömürge ve yarı sömürgelerde, toplumsal artı ürünün aslan payının üretken amaçlarla kullanılmamasını sağlayan üretim ilişkileri ve toplumsal yapıda yatar. Bir başka deyişle, sermaye birikimi vardı, ama bu, sanayi sermayesinden ziyade, genellikle üretken olmayan biçimde kullanılan, (1) yabancı sermayeden ve (2) para sermayeden meydana gelmişti.<a href="../Text/gec10_split_035.html#footnote-525-718" id="footnote-525-718-backlink">[718]</a></span></p>

  <p class="default"><span>Aynı mantık, Kuzey ve Güney Amerika’nın, pek çok iktisat tarihçisini şaşırtan, 19. yüzyıldaki birbirine zıt gelişimini de açıklar.<a href="../Text/gec10_split_035.html#footnote-525-719" id="footnote-525-719-backlink">[719]</a> Doğal olarak bu, ırk ya da iklimle açıklanamaz. Bu durum Güney Amerika’daki doğal-ekonomik kızılderili</span> <span class="ideitalik">communidades</span> <span>kombinasyonuyla birlikte olan ya da olmayan büyük tarımsal</span> <span class="ideitalik">hacienda</span><span>’ların egemenliğinin aksine Kuzey Amerikan ekonomisinde küçük ve bağımsız meta işletmelerinin egemenliğinden kaynaklanır. Kuzey Amerika’da sermaye birikimi, küçük çiftçinin inatçı yeniden canlanışı tarafından uzun bir süre geciktirildi. Bu durum, başka şeyler arasında, devasa doğal kaynaklarına rağmen 19. yüzyılda ABD’nin neden dünyanın önde gelen sanayileşmiş ülkesi olmadığını da açıklar.<a href="../Text/gec10_split_035.html#footnote-525-720" id="footnote-525-720-backlink">[720]</a> Kuzey Amerika’lı çiftçinin göreli yüksek asgari geçim düzeyi tarafından belirlenen yüksek reel ücretler ve kronik emek gücü kıtlığı, tâ başından beri daha fazla mekanizasyona ve uzun vadede daha fazla sanayileşme potansiyeline yol açmıştı. Bununla birlikte, sınırın ortadan kalkması, küçük çiftçinin rekabet tehdidiyle karşılaştığında boş topraklara kaçmasını engelleyene kadar ve Avrupa yedek sanayi ordusunun kitlesel göçü, bu hızlı sanayileşme için gereken ilave emek gücünü yaratana kadar yukarıdaki durum gerçekleşmemişti.</span></p>

  <p class="default"><span>Latin Amerika’nın belli tarımsal yapısı, aksine, başından itibaren çok daha düşük bir ücret düzeyini ve çok daha sınırlı bir iç pazarı belirledi. İlk aşamada, bu yapı, dünya pazarı için ürünler (örneğin Küba şeker sanayisi) ya da yerli yönetici sınıflar için lüks mallar (örneğin Güney Amerika’daki bazı dokuma imalatları) için diyelim ki Kanada’nın erken sanayileşmesine eşdeğer ölçekte bir erken sanayileşmesi için yeterli olabilirdi. Fakat tam bir sanayileşmeye doğru ilerleyemedi, çünkü</span> <span class="ideitalik">hacienda</span><span>’da tarım ve el sanatlarının ayrılması henüz çok yavaş olurken, yerli nüfusun kitlesi meta dolaşımının genişleyen sürecinin içine çekilmedi. Yeni sömürgecilik ya da yeni emperyalizm, tıpkı “eşitsiz mübadele”yi bertaraf etmediği gibi, bu gelişmişlik ya da üretkenlik farkında da hiçbir değişiklik getirmez. Aksine, yarı sömürgelerin metropol ülkelerce emperyalist sömürüsünün kaynakları bugün her zamankinden daha bol akmaktadır. Sadece bir çift biçim değişikliği vardır: Birincisi, sömürge artı-kârlarının payı, “eşitsiz mübadele” yoluyla değer transferine oranla bir gerileme yaşadı; ikinci olarak, uluslararası işbölümü sınai tüketim mallarının gıda ve hammaddelerle olan “klasik” eşitsiz mübadelesine ilaveten, hafif sanayi mallarının makine, teçhizat ve araçlarla (taşıtlarla) mübadelesine doğru yavaşça hareket etmektedir. Ancak nihai olarak, değer transferi, ne maddi üretimin belli bir tipine, ne de belirli bir sanayileşme derecesine bağlı olup, ancak sermaye birikimi, emek üretkenliği ve artı değer oranını düzeylerindeki bir farka bağlıdır. Kapitalist üretimin dünya ölçeğinde</span> <span class="ideitalik">genel bir türdeşleşmesi</span> <span>olsaydı ancak o zaman artı-kâr kaynakları kururdu. Böyle bir homojenizasyon gerçekleşmezse tüm değişiklik azgelişmenin</span> <span class="ideitalik">içeriğinde</span> <span>değil,</span> <span class="ideitalik">biçiminde</span> <span>olur.</span></p>

  <p class="default"><span>Bugün yarı sömürgelerde görülebilen artan sermaye birikimi, birikimin özgül bir türüdür. Bu birikim, hammadde alanından imalat sanayisine doğru kayan fakat metropol ülkelerde hâkim olan sanayileşme teknolojisi ya da tipinin ortalama bir ya da iki aşama gerisinde kalan bir sanayi sermayesi birikimidir. Daha önce açıkladığımız gibi bu, dar iç pazarın, muazzam yedek sanayi ordusunun ve eskimekte olan makinelerle sanayileşmenin (yani sabit sermayenin hızla eskimesinden dolayı Batı sanayisinin hurdaya çıkartığı “döküntüler”le sanayileşmenin), hatta özellikle bu sanayi için üretilmiş eskimiş teçhizata dayanan sanayileşmenin doğal bir sonucudur yönelmenin (bu pazarın kendisi tarafından, yani en modern ekipman için gereken sermaye değerlenmesine ulaşamayan küçük üretim zinciri tarafından belirlenen) zorunlu sonucudur.<a href="../Text/gec10_split_035.html#footnote-525-721" id="footnote-525-721-backlink">[721]</a></span></p>

  <p class="default"><span>Vernon’a göre, “bazı işletmelerin daha ileri pazarlarda daha çok büyümüş bir ürün ya da prosesin kullanımında geri kaldığı bilinmektedir”. Vernon çeşitli araştırmalardan alıntılar yaparak ekler: “ABD işletmelerinin Meksika ve Puerto Riko’daki yan kuruluşlarının ikinci el ekipman kullanma eğilimi 1960’ların başlarında oldukça güçlü idi”. Subrahamaniam aynı kesinlikte iddia etmektedir: “Yabancı ülkelerde hurdaya çıkmış teknolojinin Hindistan’a ithal edilmesi örneğine rastlamıştık. Transistörler için silikon teknoloji yerine germenyum kullanılması söz konusu örneklerden biridir. Japonya ve Almanya 10-15 yıl önce germenyumu terketmişti... Benzer şekilde bir dökümhanenin yabancı teknisyenleri sürekli dökümün savaş sonrasında kabul görmüş bir gelişme olduğunu, vakumlu kalıp ve vakumlu-döküm yöntemlerininse modern teknikler olduğunu ifade etmişti. Ancak işletmelerin çok azı bunu seçmişti.”<a href="../Text/gec10_split_035.html#footnote-525-722" id="footnote-525-722-backlink">[722]</a></span></p>

  <p class="default"><span>Bağımsızlık öncesi Kongo sanayisine ait veriler kullanan Jacques Gouverneur, iç pazarın küçüklüğü ve (yedek sanayi ordusu tarafından belirlenen) düşük yerel ücret düzeyinin, zamanla tedricen iyileşse bile, kapitalist firmaları optimum altı teknoloji kullanmaya</span> <span class="ideitalik">zorladığını</span><span>, teorik ve ampirik olarak göstermişti.<a href="../Text/gec10_split_035.html#footnote-525-723" id="footnote-525-723-backlink">[723]</a> Optimum teknolojinin yine de kullandığı yerlerde (bu örneğin Arjantin gibi yarı sömürgelerde istisnai durumlarda olur ancak) bu çok düşük bir kapasite kullanımına yol açar: Arjantin’de 1961-64 döneminde ortalama kapasite kullanımı, metal işleme sanayisinde (makine sanayisi hariç) yüzde 50.1 ve makine ile elektrikli araçlar sanayisinde ise yüzde 47.7 idi.<a href="../Text/gec10_split_035.html#footnote-525-724" id="footnote-525-724-backlink">[724]</a></span></p>

  <p class="default"><span>Yarı sömürgelerdeki sanayileşme söz konusu olduğunda, emperyalist ve uluslararası sermayeye karşı çelişkili suçlamalar sık yapılıyor gibi görünebilir. Zira aynı zamanda hem ömrünü doldurmuş teknolojiyi, hem de istihdamı geliştirmeyip, optimum altında kapasite kullandığından dolayı yoğun tekelci aşırı fiyatlandırma uygulayan hiper-modern, “sermaye-yoğun” fabrikalar kullanmaktan dolayı mahkûm edilirler. Fakat ahlaki öfkenin yerine ekonomik analiz geçtiğinde görünürdeki çelişki ortadan kaybolur. Yarı sömürge ekonomilerde dengeli büyümenin çıkarlarını dikkate almadığı için çokuluslu şirketleri kınamanın hiçbir anlamı yoktur. Çünkü yarı sömürgelerdeki egemen sosyoekonomik yapı bakımından, yabancı şirketlerin yar sömürgelerdeki operasyonlarında her iki şerrin kombinasyonunu sağlayan kapitalist üretim tarzına içkin olan rekabet dürtüsüdür.</span></p>

  <p class="default"><span>Buradan iki önemli sonuç çıkar: Birincisi, eski teknoloji ile üretilen malların dünya pazarında metropol ülkelerde üretilen sanayi mallarına karşı ciddi anlamda rekabet edemedikleridir. Bu yüzden yarı sömürgelerde ihracat bir bütün olarak yerli üretimden daha çok hammadde sektöründe yoğunlaşmayı sürdürmektedir.<a href="../Text/gec10_split_035.html#footnote-525-725" id="footnote-525-725-backlink">[725]</a> Ancak bu hammadde sektörü “klasik” emperyalizm çağında bir zamanlar sahip olduğu dünya pazarındaki nispi tekel konumunu yitirdiğinden dolayı<a href="../Text/gec10_split_035.html#footnote-525-726" id="footnote-525-726-backlink">[726]</a></span> <span>yarı sömürgelerin ihraç ettiği ve imalatçılar ya da erken sanayi teknikleriyle üretilmiş hammaddelerin fiyatı, metropol ülkelerde en modern teknolojiyle üretilmiş hammaddelerin üretim fiyatına doğru düşme eğilimindedir. Bu durum yarı sömürgeleri, sanayileşmelerini geliştirebilmek için metropol ülkelerden artan miktarda pahalı makineleri ve bunların daha da pahalı yedek parçalarını ithal etmek zorunda bırakır.<a href="../Text/gec10_split_035.html#footnote-525-727" id="footnote-525-727-backlink">[727]</a> Dünya pazarında metropol ülkeler şimdi makine ve teçhizat mallarının tekelci satıcıları olarak çalışırken, yarı sömürgeler hammadde satışındaki tekelci konumlarını kaybetmişlerdir.<a href="../Text/gec10_split_035.html#footnote-525-728" id="footnote-525-728-backlink">[728]</a></span> <span>Yarı sömürgelerdeki ticaret hadlerinin bozulmasıyla böylece bir bölgeden diğerine sabit bir değer transferi gerçekleşmektedir.</span></p>

  <p class="default"><span>Bununla birlikte, 1972’den bu yana, birincil emtia fiyatlarında yeni bir yükseliş olmuştur – bu yükseliş kısmen 1972-73 yıllarının kısa vadeli spekülatif ve enflasyonist canlanması tarafından belirlenmiştir, fakat aynı zamanda bir önceki uzun vadeli dönem sırasında birincil üretici sektördeki sermaye yatırımlarının imalat sektöründen daha düşük oranda olmasının sebep olduğu reel göreli kıtlıkları yansıtır.<a href="../Text/gec10_split_035.html#footnote-525-729" id="footnote-525-729-backlink">[729]</a> Fiyatlardaki bu yeni yukarı salınım, 1974-75 dünya resesyonu tarafından tamamen iptal edilemeyecektir; yarı sömürge burjuvazilerinin, sadece siyasal olarak değil, ayrıca mali ve ekonomik olarak emperyalizmin küçük ortakları konumlarını iyileştirmesini mümkün kılacaktır. ABD emperyalizminin bir dizi hammadde ithalat zincirine giderek artan bağımlılığı<a href="../Text/gec10_split_035.html#footnote-525-730" id="footnote-525-730-backlink">[730]</a> geçmişte olduğundan (ABD’nin kendisinin birincil ürünlerin başlıca dünya ihracatcısı olduğu zamanlardan) daha çok bu en büyük emperyalist gücü böyle değişikliklere karşı daha kırılgan yapar ve yeni büyük asgari çatışmaları kışkırtabilir.</span></p>

  <p class="default"><span>İkinci olarak, dünya pazarı bir sifon olarak da işlev görmeyi sürdürür, yarı sömürgelerden metropol ülkelere doğru yalnızca sürekli artı değer değil, ayrıca sermayeleşmiş artı değer, yani sermaye de transfer eder. Yarı sömürgelerin yeni başlayan sanayileşmelerine eşlik eden ödemeler dengesindeki kronik açık sözde “kalkınma yardımlarıyla” telafi edilir, fakat bu yardım, böylece emperyalist ülkelerden makine ihraç eden tekellere devlet yardımı olma niteliğini de gözler önüne serer.<a href="../Text/gec10_split_035.html#footnote-525-731" id="footnote-525-731-backlink">[731]</a></span> <span>Çünkü bu çeşit yardımlar büyüyen bir borç yüküne yol açar, böylece yarı sömürgelerin ihracatlarından gelen toplam kazancın giderek artan bir kısmı yeniden metropol ülkelere ihraç edilmek üzere faize dönüşmesi gerekir. 1972 sonunda yarı sömürgelerin ödenmemiş toplam borcu 100 milyar dolara ulaşmıştı. Borç ödemeleri şimdiden Birleşik Arap Cumhuriyeti’nin ihracat gelirlerinin yüzde 31.5’unu, Uruguay’ınkilerin yüzde 37.5’unu, Pakistan’ınkilerin yüzde 25’ini, Hindistan’ınkilerin yüzde 24.1’ini, Arjantin’inkilerin yüzde 22.2’sini, Afganistan’ınkilerin yüzde 20.4’ünü ve Türkiye’ninkilerin yüzde 18.8’ini yutuyordu. Aynı zamanda emperyalist sermayenin yarı sömürgelerin imalat sanayilerine nüfuzu ve sözde “ulusal burjuvazinin” yerli sermayesiyle daha fazla birleşmesi, bu ülkelerdeki sermaye sahipliğinin gittikçe artan oranda emperyalist şirketlerin eline geçmesi demektir (bu sıklıkla devlet, ulusal ya da uluslararası kurumlarla birlikte yerel işbirlikçiler ya da çeşitli ortak girişim biçimleriyle kamufle edilse bile). Bu süreç, uluslararası uzman ve teknisyenlere ödenen yüksek ücretler biçiminde kılık değiştirmiş bir sermaye çıkışıyla birlikte el ele gider. İmalat sanayisi, yabanca teknolojiye hammadde üretiminden daha çok bağımlı olduğundan dolayı bu tip uzman ve teknisyenlerin önemi yerel sanayileşme ile birlikte artar.<a href="../Text/gec10_split_035.html#footnote-525-732" id="footnote-525-732-backlink">[732]</a></span></p>

  <p class="default"><span>Aşağıda istatistikler yarı sömürgelerdeki kitlesel yoksulluk ve toplumsal eşitsizliğin derecesini tablo olarak göstermektedir:<a href="../Text/gec10_split_035.html#footnote-525-733" id="footnote-525-733-backlink">[733]</a></span></p>

  <p class="default"><span>Gerçek gelir farklılıkları bu istatistiklerin ifade ettiklerinden daha yüksektir, zira nüfusun yüzde 1 ya da yüzde 2’lik en üst kısmı, yüzde 20’lik orta sınıfın gelirinden, bizzat bu orta sınıfın gelirinin yoksulların gelirinden farkı kadar fazla bir gelire sahiptir. Bunun sonucu, kendi kendini yeniden üretmeye eğilimli, kompartmanlaşmış bir “iç pazarlar” sistemidir.</span></p>

  <table border="1" class="calibre2" width="100%">
    <tbody class="calibre3">
      <tr class="calibre4">
        <td class="calibre5"/>

        <td class="calibre5">
          <p class="table-contents"><span>Kişi başına yıllık</span></p>

          <p class="table-contents"><span>GSMH</span></p>

          <p class="table-contents"><span>(ABD doları)</span></p>
        </td>

        <td class="calibre5">
          <p class="table-contents"><span>En yoksul</span></p>

          <p class="table-contents"><span>% 40’ın GSMH’den aldığı Pay</span></p>
        </td>

        <td class="calibre5">
          <p class="table-contents"><span>En yoksul</span></p>

          <p class="table-contents"><span>% 40’ın yıllık kişi başına geliri</span></p>
        </td>

        <td class="calibre5">
          <p class="table-contents"><span>En zengin</span></p>

          <p class="table-contents"><span>% 20’nin yıllık kişi başına geliri</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Kenya (1969)</span></p>
        </td>

        <td class="calibre5">
          <p class="table-contents"><span>136</span></p>
        </td>

        <td class="calibre5">
          <p class="table-contents"><span>% 10</span></p>
        </td>

        <td class="calibre5">
          <p class="table-contents"><span>34</span></p>
        </td>

        <td class="calibre5">
          <p class="table-contents"><span>462.4</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Sierra Leone (1968)</span></p>
        </td>

        <td class="calibre5">
          <p class="table-contents"><span>159</span></p>
        </td>

        <td class="calibre5">
          <p class="table-contents"><span>% 9.6</span></p>
        </td>

        <td class="calibre5">
          <p class="table-contents"><span>38.8</span></p>
        </td>

        <td class="calibre5">
          <p class="table-contents"><span>540.6</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Filipinler (1971)</span></p>
        </td>

        <td class="calibre5">
          <p class="table-contents"><span>239</span></p>
        </td>

        <td class="calibre5">
          <p class="table-contents"><span>% 11.6</span></p>
        </td>

        <td class="calibre5">
          <p class="table-contents"><span>65.1</span></p>
        </td>

        <td class="calibre5">
          <p class="table-contents"><span>642.6</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Tunus (1970)</span></p>
        </td>

        <td class="calibre5">
          <p class="table-contents"><span>239</span></p>
        </td>

        <td class="calibre5">
          <p class="table-contents"><span>% 11.4</span></p>
        </td>

        <td class="calibre5">
          <p class="table-contents"><span>70.1</span></p>
        </td>

        <td class="calibre5">
          <p class="table-contents"><span>675.8</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Ekvador (1970)</span></p>
        </td>

        <td class="calibre5">
          <p class="table-contents"><span>277</span></p>
        </td>

        <td class="calibre5">
          <p class="table-contents"><span>% 6.5</span></p>
        </td>

        <td class="calibre5">
          <p class="table-contents"><span>46.2</span></p>
        </td>

        <td class="calibre5">
          <p class="table-contents"><span>1018</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Malezya (1970)</span></p>
        </td>

        <td class="calibre5">
          <p class="table-contents"><span>330</span></p>
        </td>

        <td class="calibre5">
          <p class="table-contents"><span>% 11.6</span></p>
        </td>

        <td class="calibre5">
          <p class="table-contents"><span>91.2</span></p>
        </td>

        <td class="calibre5">
          <p class="table-contents"><span>924</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Türkiye (1968)</span></p>
        </td>

        <td class="calibre5">
          <p class="table-contents"><span>282</span></p>
        </td>

        <td class="calibre5">
          <p class="table-contents"><span>% 9.3</span></p>
        </td>

        <td class="calibre5">
          <p class="table-contents"><span>70.0</span></p>
        </td>

        <td class="calibre5">
          <p class="table-contents"><span>857.3</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Brezilya (1970)</span></p>
        </td>

        <td class="calibre5">
          <p class="table-contents"><span>390</span></p>
        </td>

        <td class="calibre5">
          <p class="table-contents"><span>% 10.0</span></p>
        </td>

        <td class="calibre5">
          <p class="table-contents"><span>97.5</span></p>
        </td>

        <td class="calibre5">
          <p class="table-contents"><span>1200</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Peru (1971)</span></p>
        </td>

        <td class="calibre5">
          <p class="table-contents"><span>480</span></p>
        </td>

        <td class="calibre5">
          <p class="table-contents"><span>% 6.5</span></p>
        </td>

        <td class="calibre5">
          <p class="table-contents"><span>79</span></p>
        </td>

        <td class="calibre5">
          <p class="table-contents"><span>1440</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>G. Afrika (1965)</span></p>
        </td>

        <td class="calibre5">
          <p class="table-contents"><span>669</span></p>
        </td>

        <td class="calibre5">
          <p class="table-contents"><span>% 5.5</span></p>
        </td>

        <td class="calibre5">
          <p class="table-contents"><span>104.8</span></p>
        </td>

        <td class="calibre5">
          <p class="table-contents"><span>1940</span></p>
        </td>
      </tr>
    </tbody>
  </table>

  <p class="default"><span>Bir sektörde buna karşı bir eğilimin olduğunun vurgulanması gereklidir: Nispeten ucuz makine teçhizatıyla işleyebilen mamül mallar üreten emek-yoğun sanayiler. Böyle durumlarda yarı sömürgelerde yeterli bir altyapı ve sermaye sahiplerinin çıkarına bir “toplumsal normalizasyon”la birlikte ucuz emek gücünün varlığı, dünya çapında rekabet edebilecek hafif sanayi ihraç mamül mallarını üreten bir sanayinin yükselmesine izin verir. Başlangıç aşamasında büyümeye engel olabilecek tek kısıtlama nakliye masraflarıdır. Bu durum ABD pazarı için transistör aygıtlarının Güney Kore, Hong Kong ve Tayvan’da üretimine, Kuzey Amerika ve Batı Avrupa pazarları için Asya’da tekstil ve Afrika’da konserve gıdaları üretimine ve saat sanayisinin yarı sömürgelere göçüne yol açtı.<a href="../Text/gec10_split_035.html#footnote-525-734" id="footnote-525-734-backlink">[734]</a></span> <span>Yeni bir olgu olan uluslararası taşeronluk ortaya çıkmaktadır: İsviçre saat yapımcıları Mauritius’ta sipariş yaptırırken, Singer şirketinin Uzak Doğu’da, ürünlerinin parçalarını imal eden ya da monte eden 120 tesisi vardır. Bu örneklerde ücret farklılıkları metropol ülkelerde yatırılanlardan ziyade yarı sömürgelerde yatırılan sermayenin artı-kârı anlamına gelir. Yine de bu eğilimin genişlemesinin önünde bazı engeller vardır. Emek-yoğun sanayi dalları bugün sermaye yoğun, otomasyonlu ya da yarı otomasyonlu dallara kıyasla genel ekonomik önemi azalmaktadır, tekelci sermayenin bu sermaye-yoğun dalları yarı sömürgelere transfer etmek için özendirici bir sebebi de yoktur. Metropoliten tekelci sermaye, yarı sömürgelerdeki modern, emek-yoğun üretim dalları üzerindeki kontrolü kısmen ya da tamamen ele geçirmiştir. Ücret avantajlarından dolayı dünya pazarında bazı yarı sömürgelerin elde ettiği artı-kârlar böylece her halükarda metropol ülkelerin tekelci sermayesinin cebine girmektedir. Bundan dolayı, genelde olan şey, emperyalist şirketlerin kendi yörüngesi içinde gerçekleşen telafi edici işlemlerdir, yani azgelişmiş ülkelerin “ulusal burjuvazi”sinin yararına gerçek bir yeniden dağıtımdan ziyade, yeni ihracat işine girmeyen şirketler pahasına buna girişen tekelci şirketlerin lehine artı-kârın bir yeniden dağıtımı. Hafif sanayi dallarının ucuz emek gücü olan ülkelere transfer eğilimi ne kadar çok gelişirse, bu dallara girmiş ya da doğrudan bunlardan etkilenen metropol kapitalistleri arasındaki rekabetçi mücadele de o kadar çok keskinleşecektir. Bu mücadele artan rasyonalizasyon ve otomasyon halini alacak ve şimdi azgelişmiş ülkelere avantaj sağlayan ücret düzeylerindeki farklardan kaynaklanan üretim maliyetlerindeki geçici farkı böylece ortadan kaldıracak, başka bir deyişle, o zamana kadar bu ülkelerde kazanılan artı-kârları bertaraf edecektir.</span></p>

  <p class="default"><span>Brezilya (yabancı sermaye kaynaklı) ya da İran (petrol geliriyle finanse edilmiş) gibi ülkelerin sanayileşmelerindeki</span> <span class="ideitalik">göreli</span> <span>ilerleme inkâr edilemez. Ne var ki siyasi ya da askeri açıdan yakın ilişkide bulunduğu Batı emperyalizminden bir miktar bağımsız olarak sadece ulusal değil, aynı zamanda uluslararası olarak da aktif olan, bu ülkelerdeki özerk finans sermayesinin yaratılması bu ilerlemenin momentini sona erdirdi. Bu olgu, tipik biçiminde ağır sanayide (çelik, petrokimya) bazı gelişmelerle birlikte seyreder. Ancak bu durumlarda bir “alt-emperyalizm”den söz etmek doğru değildir. Finans sermayesinin doğuşu, doğru düzgün bir emperyalist yapının var olması için bulunması gereken pek çok nitelikten sadece biridir. İran’ı saymazsak bu öteki öğelerin çoğu Brezilya’da basitçe yoktur ve iç pazarın daralması, yerli tarım sektörünün geriliği, finansörler, sanayiciler ve teknokratların çıkarlarının toprak sahipleri, teferciler, kompradorlar ve yabancı şirketlerin çıkarlarıyla iç içe girmesinden dolayı bu ülkeler kapitalist kaldıkları sürece onlar da öyle kalacaktır.<a href="../Text/gec10_split_035.html#footnote-525-735" id="footnote-525-735-backlink">[735]</a></span></p>

  <p class="default"><span>Uluslararası emperyalist sistemin kontrolündeki yarı sömürgelerin kaderi, bu ülkelerde giderek artan kötü beslenme söz konusu olduğundan en trajik biçimine bürünür. Bu ülkeler 1930’larda hâlâ yıllık 14 milyon ton hububat ihraç edebilmekteydiler. 1960’lardaysa yılda 10 milyon ton hububatı ithal etmek zorundaydılar ve bu ithalatın hacmi 70’li yılların ikinci yarısında giderek daha çok büyümesi riskini taşımaktaydı. Bunun sebebi ne nüfus patlaması, ne de uzak görüşlülükten yoksunluktur; sadece emperyalizmin dayattığı sosyo-ekonomik yapılardır. Gittikçe artan toprak alanları, yerel nüfusa değil de metropol ülkelerin ihtiyaçlarına hizmet eden ihracat ürünlerine ayrılıyor. Sadece Afrika’da kahve üretimi 1959 ve 1967 arasında yüzde 300 arttı. Artan sınıf ayrışması ve “orta sınıfların” altındaki durgun bir iç pazar, üretken kaynakların akıl almaz israfına neden olur. Çevreye olan sonuçları düşünülmeden çoğu zaman sorumsuzca uygulanan bu ithal teknolojiye artan bağımlılık toplumsal ve ekolojik felaketlere yol açar.<a href="../Text/gec10_split_035.html#footnote-525-736" id="footnote-525-736-backlink">[736]</a></span> <span>Emperyalist gıda ihracatına gittikçe artan bağımlılık, gerektiğinde yapay kıtlıklar teşvik edilerek yüksek fiyatlar aracılığıyla kapitalist dünya pazarında paraya çevrilir. 1973-74 kıtlığı, 1960’ların sonunda 1970’lerin başında belli başlı hububat ihracatçılarının ürünü</span> <span class="ideitalik">kısıtlama</span> <span>kararlarıyla doğrudan ilgiliydi. Tıpkı “klasik” emperyalizm çağındaki gibi geç kapitalizm ve yeni sömürgecilik çağında da azgelişmiş bir ülkenin dünya pazarı çerçevesinde tam olarak sanayileşmesinin imkansızlığı değişmez bir gerçek olmaya devam etmektedir.<a href="../Text/gec10_split_035.html#footnote-525-737" id="footnote-525-737-backlink">[737]</a> Gelişme, sanayileşme ve üretkenlikte bölgeler arası farklar sürekli artmaktadır. Böyle koşullarda yarı sömürgelerde daimi bir toplumsal bunalım durumunu sürdüren bütün mekanizmalar işlemeye devam edecek; bu ülkelerin çalışan kesimleri sömürge devrimini, temel üretim araçlarının ve toplumsal artı ürünün toplumsallaşmasıyla birlikte kapitalist dünya pazarından kurtuluşun tarım sorununu çözmeyi ve tam ölçekli sanayileşmeyi başlatmayı mümkün kılacak noktaya doğru itmek zorunda kalacaklardır. Bizzat sosyalist bir ekonominin kurulması ise elbette ancak dünya ölçeğinde tamamlanabilir.</span></p>
</body>
</html>
