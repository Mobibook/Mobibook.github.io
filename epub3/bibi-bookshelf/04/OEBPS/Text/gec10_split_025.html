<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>gec10</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="baslik2" id="calibre_toc_15">12<br class="chapter"/>
  Hizmet Sektörünün Genişlemesi,<br class="chapter"/>
  “Tüketici Toplumu” ve Artı-Değerin<br class="chapter"/>
  Realizasyonu</h1>

  <p class="default"><span>Genelleşmiş meta üretimi olarak kapitalist üretim tarzı, toplumsal iş bölümünün sürekli bir gelişimi demektir.<a href="../Text/gec10_split_035.html#footnote-525-738" id="footnote-525-738-backlink">[738]</a> Bu bakımdan göze çarpan tarihsel görüngü, tarım ve zanaatların, kır ve kentin, artan biçimde birbirinden ayrılması idi ve bu nihai olarak tüketici malları (Departman II) ile üretim araçlarının (Departman I) karşı karşıya gelmesi şeklinde evrimleşti. Fakat sonunda iş bölümünün kesintisiz ilerlemesi de ekonominin iki temel sektörünün bu kesin ayrımını tedricen ortadan kaldırır. Çünkü kapitalist üretim tarzı tarım ve zanaatların birliğini sonsuza dek yok ettiği gibi, kapitalizm öncesi toplumlarda var olmuş olan çeşitli üretim alanları arasındaki bir dizi başka bağları da çözmüş ve kapitalizm öncesi toplumdan burjuva toplumuna kalmış olan basit meta üretimi ve saf kullanım değerleri üretimi adalarına sürekli nüfuz etmiştir.</span></p>

  <p class="default"><span>Bu ilerleyen iş bölümü serbest rekabet kapitalizmi çağındaki sanayinin kendisi için özellikle karakteristik idiyse, ikinci teknolojik devrimden itibaren tarım üzerinde doğrudan bir etki yapmaya da başladı. Sanayide tarımsal hammaddeye ve şehirlerde et ürünlerine geniş bir talebin ortaya çıkışından beri tarımsal işletmelerin artan bir uzmanlaşması olmuştu.<a href="../Text/gec10_split_035.html#footnote-525-739" id="footnote-525-739-backlink">[739]</a> Bu uzmanlaşmanın yanısıra şimdi –özellikle deniz ötesinden artan ucuz tarım ürünleri ithalatından dolayı rekabetin artması ile birlikte Orta ve Batı Avrupa’da 19’uncu yüzyılın 80’leri ve 90’larının büyük tarımsal bunalımından sonra– toprak işleme ve hayvancılığın genelleşmiş ayrımı ve hayvancılığın kendisinin uzmanlaşması meydana çıktı.</span></p>

  <p class="default"><span>Ancak genelde bu uzmanlaşma ve iş bölümü süreci İkinci Dünya Savaşı’nın arefesine kadar tarımda sanayide olduğundan daha yavaş gelişti. Tarımın makineleşmesi ve tarımsal emeğin üretkenliğin-deki artış, başka nedenler arasında toprak rantı böyle bir makineleşme için gereken sermayenin önemli bir kısmını götürdüğü için, sanayinin çok gerisinde kaldı. Fakat Marx’ın yüzyıl önceden tahmin etmiş olduğu gibi,<a href="../Text/gec10_split_035.html#footnote-525-740" id="footnote-525-740-backlink">[740]</a> makinelerin ve kimyasalların tam gücü geç kalarak da olsa gerçekten tarıma değdi, özellikle de (tarımda biraz daha erken başlamış olan) 1929-32’nin Büyük Bunalım’ının etkisi altında.<a href="../Text/gec10_split_035.html#footnote-525-741" id="footnote-525-741-backlink">[741]</a></span> <span class="ideitalik">Geç kapitalizm çağı</span><span>, en azından ilk “genişleme tonlu uzun dalga”sında,</span> <span class="ideitalik">tarımda sanayide olduğundan daha büyük bir emek üretkenliği artışı ile karakterize olmuştur</span><span>.</span></p>

  <p class="default"><span>Batı Almanya’da 1950-70 döneminde tarımdaki brüt emek üretkenliğinde (emek birimi başına brüt hasıla), net emek üretkenliğinde (emek birimi başına net hasıla) ve “efektif emek üretkenliği”nde (emek birimi başına değer yaratımı) dört kat bir artış vardı.<a href="../Text/gec10_split_035.html#footnote-525-742" id="footnote-525-742-backlink">[742]</a> Bu büyüme oranı sanayidekinden çok daha yüksek idi. ABD’de 1937-48 döneminde tarımda emek birimi başına üretimde yıllık yüzde 3.8 oranında bir büyüme vardı (tarım dışındaki yüzde 1.9’a karşılık), 1949-57 döneminde (tarım dışındaki yüzde 2.6’ya karşılık) yüzde 5.7’lik bir büyüme ve 1955-70 döneminde de yüzde 6 büyüme vardı. Kapitalist üretim ilişkileri altında tarımdaki emek üretkenliğinin tırmanması tarımsal işletmelerin giderek saf kapitalist işletmelere dönüşmesi biçimini alır – başka bir deyişle, kullanım değerleri üreten basit meta üretimi ya da bireysel küçük çiftçi işletmeleri alanlarının radikal bir biçimde küçülmesi. Tarımın büyük sermaye tarafından kapsamlı fethi de kendi payına şimdi serbest rekabet kapitalizmi ya da klasik emperyalizm çağlarında olduğundan nitel olarak daha yüksek bir aşamaya ulaşan tarımda toplumsal iş bölümünü hızlandırır. Çağdaş tarımdaki bu karmaşık dönüşüm sürecinin tüm özellikleri –artan emek üretkenliği; büyük sermayenin nüfuzu; büyük ölçekli işletmeler; hızlandırıl-mış iş bölümü–</span> <span class="ideitalik">tarımın artan sınaileşmesi</span> <span>başlığı altında toplanabilir.</span></p>

  <p class="default"><span>Bu görüngünün önemi iki türlüdür. İlk olarak, tarımda artan oranda makine ve kimyasal kullanımı, tarımsal üretim sürecinin her yönden sınai üretim sürecine benzeyen bir sürece dönüşümü anlamına gelir.<a href="../Text/gec10_split_035.html#footnote-525-743" id="footnote-525-743-backlink">[743]</a> Burada rekabet baskısı altında sürekli üretim maliyetlerini düşürme çabası canlı emeğin işten çıkarılmasında ve yerine makinelerin konmasında ve üretimin önkoşullarını oluşturan emek örgüt-lenmesi ve makineler ve kimyasalların geliştirilmesinde ifadesini bulur.<a href="../Text/gec10_split_035.html#footnote-525-744" id="footnote-525-744-backlink">[744]</a> Böylece tarım hızlandırılmış teknolojik yeniliğin<a href="../Text/gec10_split_035.html#footnote-525-745" id="footnote-525-745-backlink">[745]</a> ve tarımsal makinelere harcanan sabit sermayenin indirilmiş devir süresinin girdabına çekilmiştir. Örneğin Japon Tarımsal Makineler Enstitüsü geçenlerde “pirinç ekmekten ayrık otu ayıklamaya, böcek ilaçlamaya, biçmeye ve dövmeye kadar herşeyi yapan” otomatik bir “eker-biçer”geliştirdi. Normalde hektar başına 300 adam-saat gerektiren bu iş şimdi bu makine ile 16 saatte tamamlanabilir.<a href="../Text/gec10_split_035.html#footnote-525-746" id="footnote-525-746-backlink">[746]</a> Böyle yenilikler bir yandan değişmeyen sermayenin sabit (ve dolaşımdaki) bileşeninin çevrimi ile öte yandan arsa satın alımı için harcanan bileşeninin çevrimi arasında yeni çelişkiler yaratır. Arsa alımı ise geç kapitalizm çağında arsa spekülasyonunun özgül yasalarına tabi hale gelir.</span></p>

  <p class="default"><span>Ancak ikinci olarak tarımın artan sınaileşmesi tamı tamına üretim alanlarının fiili tarımdan ayrılması ve gıda sanayisinde saf sınai sektörlerine dönüşmesi anlamına da gelir.<a href="../Text/gec10_split_035.html#footnote-525-747" id="footnote-525-747-backlink">[747]</a> Sınai tarzda örgütlenmiş piliç üretimi hala geçici bir biçim olarak görülebilirse de süt ve et işleyen ve muhafaza eden, meyve ve sebze ambalajlayan ve donmuş veya kurutulmuş gıdalar üreten fabrikalar, çorap ya da mobilya üreten büyük ölçekli işletmelerle tam olarak örtüşürler.</span></p>

  <p class="default"><span>Bazı üretim alanlarının tümüyle fiili tarımdan bu şekilde ayrılması tarımın çalışan nüfus içindeki payının gıdanın ortalama tüketim içindeki payından neden çok daha fazla düştüğünü açıklar. İkincisi en ileri sanayi ülkelerinde hala yüzde 20 ile yüzde 30 arasında dalgalanırken, tarımla meşgul olanların oranı çoğu durumda çalışan nüfusun yüzde 10’unun altına ve Büyük Britanya ya da ABD gibi bazı ülkelerde yüzde 5 ve daha da altına kadar düşmüştür. Ancak “tarım”la meşgul olanlara tüm sanayi ülkelerinde en önemli sanayilerden biri olan gıda sanayisinde çalışanları da dahil edecek olursak bu yüzde oranı iki kattan da fazlasına çıkar.<a href="../Text/gec10_split_035.html#footnote-525-748" id="footnote-525-748-backlink">[748]</a></span></p>

  <p class="default"><span class="ideitalik">Toplam Sivil İstihdamın Yüzdesi Olarak Tarımda Faal Olan Kişiler</span></p>

  <table border="1" class="calibre2" width="100%">
    <tbody class="calibre3">
      <tr class="calibre4">
        <td class="calibre5"/>

        <td class="calibre5">
          <p class="table-contents"><span>1950</span></p>
        </td>

        <td class="calibre5">
          <p class="table-contents"><span>1960</span></p>
        </td>

        <td class="calibre5">
          <p class="table-contents"><span>1970</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>ABD</span></p>
        </td>

        <td class="calibre5">
          <p class="table-contents"><span>% 13.5</span></p>
        </td>

        <td class="calibre5">
          <p class="table-contents"><span>% 8.3</span></p>
        </td>

        <td class="calibre5">
          <p class="table-contents"><span>% 4.4</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Japonya</span></p>
        </td>

        <td class="calibre5">
          <p class="table-contents"><span>% 46.7</span></p>
        </td>

        <td class="calibre5">
          <p class="table-contents"><span>% 30.2</span></p>
        </td>

        <td class="calibre5">
          <p class="table-contents"><span>% 17.4</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>İngiltere</span></p>
        </td>

        <td class="calibre5">
          <p class="table-contents"><span>% 5.6</span></p>
        </td>

        <td class="calibre5">
          <p class="table-contents"><span>% 4.1</span></p>
        </td>

        <td class="calibre5">
          <p class="table-contents"><span>% 2.9</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Batı Almanya</span></p>
        </td>

        <td class="calibre5">
          <p class="table-contents"><span>% 24.7</span></p>
        </td>

        <td class="calibre5">
          <p class="table-contents"><span>% 14.0</span></p>
        </td>

        <td class="calibre5">
          <p class="table-contents"><span>% 9.0</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>Fransa</span><span class="idebold">*</span></p>
        </td>

        <td class="calibre5">
          <p class="table-contents"><span>% 36.0**</span></p>
        </td>

        <td class="calibre5">
          <p class="table-contents"><span>% 22.4</span></p>
        </td>

        <td class="calibre5">
          <p class="table-contents"><span>% 14.0</span></p>
        </td>
      </tr>
    </tbody>
  </table>

  <p class="saggggg"><span>* 1946’da Fransa için bkz. Commission Economique pour l’Europe des Nations Unies,</span></p>

  <p class="ortabaslik"><span class="ideitalik">Etude sur la Situation Economique de l’Europe en 1954</span><span>, Cenevre, 1955, s. 207.</span></p>

  <p class="saggggg"><span>**1946</span></p>

  <p class="default"><span>Tarımdaki emek üretkenliğinin hızlı büyümesi, besin maddelerinin tüketimindeki çok daha yavaş bir büyüme ve belli demirbaş maddelerin negatif talep esnekliği ile birleşince göreli tarımsal fiyatlarda hızlı bir düşüşe yol açmıştır, bu da emperyalist ülkelerde bu metaların klasik değer ve fiyat yapılarını radikal bir biçimde altüst etmiştir. Uluslararası rekabet sürdürülseydi, Batı Avrupa’nın büyük bir bölümündeki tarımsal toprağın hem mutlak hem de diferansiyel toprak rantı kaybolurdu, tıpkı Kuzey Amerikan tarım topraklarının önemsiz olmayan bir bölümünde şimdiden meydana gelmiş olduğu gibi.<a href="../Text/gec10_split_035.html#footnote-525-749" id="footnote-525-749-backlink">[749]</a></span></p>

  <p class="default"><span>Dünya pazarında sık sık büyük çaplı fiyat dalgalanmaları olması stokların salınımını ve belli başlı metalarda aniden ortaya çıkabilen kıtlıkları yansıtır. Değer açısından, bu dalgalanmalar, Kuzey Amerika, Avustralya veya Arjantin’deki daha az verimli toprakların oluşturduğu büyük alanların üretim fiyatlarının aniden piyasa fiyatını belirleyip belirlemeyeceğini belirlerler. Üretim bu ani dalgalanmalara hemen ayak uyduramayacağı için ve çiftçiler kronik fazla üretim korkusuyla yaşadıkları için, emperyalist ülkelerde devlet müdahalesi hasılayı artırmaktan ziyade sınırlamaya prim verirken, üretim gerçekte bu daha az verimli yörelere hızla uzatılmaz ve daha verimli topraklar da (doğal verimlilikten ya da daha fazla sermaye yatırımdan olsun ya da bu ikisinin birleşiminden olsun) ancak istisnai durumlarda sahibine gerçek bir toprak rantı kazandırır.<a href="../Text/gec10_split_035.html#footnote-525-750" id="footnote-525-750-backlink">[750]</a> ABD gibi ülkelerde büyük bir kapitalist ölçekte doğrudan ekim kısıtının egemen oluş sebebi budur, çünkü çağdaş kapitalist tarımda artık ortalama kârın üstünde bir artı-kâr yoktur (ortalama kâr aynı zamanda tekelleşmemiş<a href="../Text/gec10_split_035.html#footnote-525-751" id="footnote-525-751-backlink">[751]</a> sektörlerin ortalama kârıdır). Öte yandan bu ortalama kâr bile ancak yüksek bir değişmeyen sermaye istihdamı ile elde edilebilir. Bu büyük kapitalist tarımsal işletmelerin birçoğunda sermayenin organik bileşiminin ortalama sanayininkine eşit ya da yakın olması benzer şekilde kapitalist toprak rantının ortadan kaybolma eğilimini açıklar. İlginçtir, bu eğilime zorunlu olarak toprak fiyatlarında bir düşüş eşlik etmez (nüfusu azalmış köyler ya da çayıra çevrilmiş tarlalar hariç). Birincisi, toprak tarımsal üretim sürecinde temel bir öğe olmayı sürdürmektedir ve özel mülk ise mukabil bir fiyatı vardır – böylece rant tümüyle yok olmaz. İkincisi, toprak fiyatları tarımsal amaçlı alanların iskan veya yol yapımı amaçlarına çevrilmesi ölçüsünde yükselir, bu dairesel biçimde böylece arsa spekülasyonuna çekilir, bu da sürekil enflasyonun hem bir sonucu hem de bir motorudur.</span></p>

  <p class="default"><span>Bununla birlikte, göreli tarımsal fiyatların düşüşü otomatik olarak küçük çiftçinin ortadan kaybolmasına yol açmaz. Geç kapitalizmde bile yüksek işsizlik ya da gıda kıtlığı dönemlerinde bir “toprağa dönüş” geçici olarak mümkündür. Öte yandan, çiftçilerin göreli gelirinde hızlı bir düşüş şehirlerde artan bir emek-gücü talebine ve tarımsal ve sınai fiyatlar arasında ve köylülerin geliri ile sınai</span> <span class="ideitalik">ücretlilerin<a href="../Text/gec10_split_035.html#footnote-525-752" id="footnote-525-752-backlink">[752]</a></span> <span>geliri arasında artan bir farka denk gelirse, topraktan kaçış çok büyük oranlara ulaşacaktır, tıpkı Batı Avrupa ve Kuzey Amerika’da 1945-48’den 1965’e dek süren “genişleme tonlu uzun dalga” sırasında olduğu gibi.</span></p>

  <p class="default"><span>Emeğin artan nesnel toplumsallaşması ve bununla birlikte genelleşmiş meta üretimi koşullarında, büyüyen bir iş bölümü ancak merkezileşme eğilimleri atomizasyon eğilimlerine üstün gelirse gerçekleşebilir. Kapitalizmde bu merkezileşme süreci ikili bir karakter taşır: hem teknik hem de ekonomik.</span> <span class="ideitalik">Teknik olarak</span><span>, büyüyen bir iş bölümü ancak</span> <span class="ideitalik">ara işlevlerin</span> <span>genişlemesi yoluyla emek sürecinin büyüyen nesnel toplumsallaşması ile birlikte gidebilir: buradan da ticaret, ulaşım ve genelde hizmetler sektörlerinin görülmemiş genişlemesi ortaya çıkar.<a href="../Text/gec10_split_035.html#footnote-525-753" id="footnote-525-753-backlink">[753]</a></span> <span class="ideitalik">Ekonomik olarak</span><span>, merkezileşme süreci ancak başka şeyler arasında büyük şirketlerin, çokuluslu firmaların ve konglomeratların dikey entegrasyonu biçiminde büyüyen bir sermaye merkezileşmesinde ifadesini bulabilir.</span></p>

  <p class="default"><span>Daha önceden birleşmiş olan üretken etkinliklerin birbirinden ayrılması ara işlevlerin genişlemesini kaçınılmaz yapar. Zanaatlar tarımdan ayrılırsa, köylüler daha önceleri elle yaptıkları iş aletleri ve tüketici mallarının temini garantisine sahip olmalıdırlar ve zanaatkarlar da daha önceleri kendileri ürettikleri besin maddelerinin ticaret yoluyla temini güvencesine sahip olmalıdırlar. Bu ara işlevlerin genişlemesi onların</span> <span class="ideitalik">artan bağımsızlığına</span> <span>yol açma eğilimindedir. Tarım ve zanaatların birbirinden ayrılması nihai olarak ikisinin arasına bağımsız ticaretin girmesine yol açar. Meta üretimi ne kadar genelleşmiş ve iş bölümü ne kadar ilerlemiş olursa, sürekli üretim ve sürekli satışı sağlamak için bu ara işlevler de o kadar sistematize ve rasyonalize edilmelidir. Kapitalist üretim tarzına içkin olan sermayenin azaltılmış bir devir zamanı yönündeki eğilimi ancak sermaye (ticaret ve para sermayesi) giderek artan bir şekilde bu ara işlevlerin üstesinden gelirse bir gerçeklik olabilir.</span></p>

  <p class="default"><span>Serbest rekabet kapitalizmi ve klasik emperyalizm çağlarında sermayenin ara alanlara böyle bir nüfuzu esas olarak dolaşım süreci ile sınırlı idi: ticaret, ulaşım ve banka sermayesi Departman I ve Departman II arasındaki (hammaddeler ve makinelerin tüketici malları sanayisine ve tarıma teslimi), Departman I’deki farklı işletmeler ve sanayi dalları arasındaki (üretim araçları imal eden sanayiye hammadde ve makinelerin karşılıklı arzı) ve Departman II ile tüketiciler kitlesi arasındaki mübadeleye (ücretlilere ve kapitalistlere gıda maddeleri, sınai tüketici malları ve lüks mallar satışı) aracılık etti ve onu kısalttı.<a href="../Text/gec10_split_035.html#footnote-525-754" id="footnote-525-754-backlink">[754]</a> Uluslararası iş bölümü ve emeğin nesnel uluslararası toplumsallaşması ilerledikçe, ulaşım sistemi ve uluslararası ticaret ve uluslararası kredi sistemi alanındaki ara işlevlerin önemi de o denli büyüdü. Kapitalizmin bu her iki çağında kredi sisteminin fiili özel tüketim alanına nüfuzu sefalet durumları (emanetçilik, tefecilik) ile sınırlı idi; ciddi olarak ancak kendi çağımızın 20’li yıllarında ABD’de dayanıklı tüketim malları satın alımları için peşinatlara uzanmıştı (Avrupa ve Japonya’da kredi sisteminin özel tüketim alanına bu yeni uzantısı geç kapitalizmin gelişinden önce tipik hale gelmedi).<a href="../Text/gec10_split_035.html#footnote-525-755" id="footnote-525-755-backlink">[755]</a></span></p>

  <p class="default"><span>Geç kapitalizm çağında kapitalizasyon süreci ve dolayısıyla iş bölümü bu aracılık alanında da yeni bir boyut kazanır. Burada da tarımdakinden oldukça geç olarak, makineleşmenin zaferi herşeyden önce elektronik ve kibernetik tarafından teşvik edildi. Elektronik hesaplama ve muhasebe makineleri bankalar ve sigorta şirketlerinde çok sayıda büro çalışanı, sekreter ve muhasebecinin yerini almaktadır. Self-servis mağazaları ve otomatik satış makineleri satıcılar ve tezgahtar kızların yerini almaktadır. Bağımsız genel pratisyen doktorun yerini bağlı uzmanları olan bir poliklinik veya büyük şirketlerde işyeri doktorları almaktadır, bağımsız avukatın yerini bankalar, işletmeler ve kamu idarelerinin avukatlık veya hukuki danışmanlık firmaları almaktadır. 19’uncu yüzyılda hala yaygın olan ve Marx tarafından derinlemesine çözümlenmiş<a href="../Text/gec10_split_035.html#footnote-525-756" id="footnote-525-756-backlink">[756]</a> olan özgül niteliklere sahip emek gücünün satıcısı ile özel gelirlerin harcayıcısı arasındaki</span> <span class="ideitalik">özel</span> <span>ilişki gittikçe artan bir biçimde bir</span> <span class="ideitalik">kapitaliste</span> <span>dönüşür fakat aynı zamanda nesnel olarak toplumsallaşmış bir hizmet işi haline gelir. Özel terzinin yerini hazır giyim sanayisi alır, tamircinin yerini büyük departman mağazalarının, ayakkabı mağazalarının ve fabrikaların onarım bölümü, aşçının yerini self-servis restoranlardaki pişirilmiş yemeklerin kitlesel üretimi ya da onlarda uzmanlaşan sanayi dalı, ev temizlikçisi kadının yerini elektirikli süpürge, çamaşır makinesi, bulaşık makinesi, vs almaktadır.</span></p>

  <p class="default"><span>Hizmetlerin bu nesnel toplumsallaşması, yüksek sabit maliyetler ve inşaat masraflarının bir sonucu olarak alyapıda bir rasyonalizasyonun gerekli olduğu her yerde özelikle göze çarpar. 19’uncu yüzyılın ortalarında kısa mesafeli ulaşım, hanelerin ısıtılması, aydınlatma, su ve genel güç kaynakları hala tamamen özel idi. Hatta bunlar, teknik olarak geri sömürge bölgelerinde, sömürgeci efendilerine özel hizmetler vermek zorunda olan yerlilerin despotik bir biçimde tabi kılınmalarının ana kaynaklarından birini de oluşturuyordu. Bu efendiler “odun kesiciler ve su taşıyıcılar” üzerinde Romalı köle sahiplerine çok benzeyen bir biçimde tasarrufta bulunuyorlardı. Sermayenin bu alana herşeyden önce elektrifikasyon yoluyla nüfuzu sabit sermaye üzerinde muazzam harcamalar ve özel girişimlerin kârlılığında buna mukabil bir düşüş anlamına geliyordu; bu değişiklik gitgide devlet trenlerine ve banliyö demiryollarına, santrallara ve gaz ve su şebekelerine yol açtı ki bugün bunlar emperyalist ülkelerin çoğunda kuraldır. Kişisel ve canlı ev kölesinin yerini toplumsallaşmış ve ölü mekanik köle aldı.</span></p>

  <p class="default"><span>Bu gelişme elbette abartılmamalıdır. Mülk edinme güdüsünü iliklerine çekmiş, meta üreten bir toplumda o ikincil bir akım olarak sürekli kendi yadsımasını yaratır. Kömür ve odun ticareti yapan binlerce küçük işletmenin yerini daha az sayıda çokuluslu petrol ve doğal gaz şirketleri alıyor. Fakat yüzmilyonlarca tüketiciye ulaşabilmek için bu şirketler de sayısız benzin istasyonu ve garajın kurulmasını teşvik etmelidirler. Devlet fabrikaları şeklinde merkezileşmiş ve yeniden organize edilmiş elektirik ve su ve gaz hizmetleri milyonlarca tüketiciye doğrudan hizmet verir. Fakat bu enerji kaynaklarını nihai tüketiciye ulaştıran sayısız aygıtlar da kendi işlevlerini yerine getirmek için bireysel tamirciler, muslukçular, elektirikçiler ve esnafa gereksinim duyar. Meta ne kadar ucuz olursa, yani üretiminde geçen emek zamanı ne kadar kısa olursa, gözetim ve onarım maliyetleri de üretim maliyetlerine kıyasla o kadar büyük olur ve bu işlevi yerine getirmek için gereken nitelikli emek gücü de o kadar görece pahalı olur.<a href="../Text/gec10_split_035.html#footnote-525-757" id="footnote-525-757-backlink">[757]</a> Ancak bu yadsıma ikincil bir karakterde kalmalıdır çünkü muazzam merkezileşme sürecinde herhangi bir ciddi boşluk “kârlı” hale gelir gelmez, hemen sermayeyi kendine çekecektir ki bu sermaye en azından oradaki ortalama kârı elde etmeye çalışacaktır ve giderek küçük özel işletmeleri eleyebilir. Büyük tamir işletmeleri bireysel muslukçunun yerini alma eğilimindedir, tıpkı büyük mağazaların küçük bakkalı ve büyük bankaların özel sarrafları pazarın dışına ittikleri gibi. Ara halkaların ve nesnel merkezileşme sürecinin aktörlerinin de böylece merkezileşme sırası gelir.</span></p>

  <p class="default"><span>Geç kapitalizm böylece bir “sanayi sonrası toplumu”nu temsil etmekten uzak, tarihte ilk kez</span> <span class="ideitalik">genelleşmiş evrensel sanayileşmeyi</span> <span>oluşturur. Geçmişte fiili sanayide yalnızca meta üretimi alemini belirleyen makineleşme, standardizasyon, aşırı uzmanlaşma ve emeğin parselleşmesi şimdi toplumsal yaşamın tüm sektörlerine nüfuz etmektedir.<a href="../Text/gec10_split_035.html#footnote-525-758" id="footnote-525-758-backlink">[758]</a> Tarımın adım adım tıpkı sanayi gibi sanayileşmesi geç kapitalizmin karakteristik özelliğidir,<a href="../Text/gec10_split_035.html#footnote-525-759" id="footnote-525-759-backlink">[759]</a> dolaşım alanı da tıpkı üretim alanı gibi ve dinlenme tıpkı işin örgütlenmesi gibi. Yeniden üretim alanının sanayileşmesi bu gelişmenin doruğunu oluşturur. Bilgisayarlar özel kapitalist rantiye için “ideal” hisse paketini ve büyük şirketin yeni fabrikası için “ideal” yeri hesaplar. Televizyon okulu, yani emek gücü metasının yeniden üretimini mekanize eder.<a href="../Text/gec10_split_035.html#footnote-525-760" id="footnote-525-760-backlink">[760]</a> Televizyon filmleri ve belgeseller kitapların ve gazetelerin yerini alır. Üniversitelerin, müzik akademilerinin ve müzelerin “kârlılığı” tuğla işleri ya da vida fabrikalarınınki ile aynı biçimde hesaplanmaktadır.<a href="../Text/gec10_split_035.html#footnote-525-761" id="footnote-525-761-backlink">[761]</a></span></p>

  <p class="default"><span>Son tahlilde bütün bu eğilimler geç kapitalizmin temel belirtisine denk düşerler: kâr oranındaki büyük düşüş tarafından harekete geçirilen ve tekelci kapitalizme geçişi hızlandıran</span> <span class="ideitalik">aşırı kapitalizasyon</span> <span>ya da yatırıma dönüşmeyen fazla sermaye görüngüsü. “Sermaye” görece kıt olduğu sürece normalde meta üretiminin geleneksel alanlarında doğrudan artı-değer üretiminde yoğunlaştı. Fakat sermaye giderek artan oranda birikip bollaşırsa ve toplumsal sermayenin önemli bir bölümü artık hiç valorizasyon elde etmezse, o zaman yeni sermaye kitlesi artı-değer üretmedikleri için üretken olmayan alanlara giderek daha çok nüfuz edecektir. Burada o tıpkı 200 ya da 100 yıl önce sınai üretimde yaptığı gibi özel emeği ve küçük işletmeyi dışlayacaktır.</span></p>

  <p class="default"><span>Sermayenin dolaşım, hizmetler ve yeniden üretim alanlarına bu geniş nüfuzu artı-değer kitlesinde şu şekilde bir artışa yol açabilir:</span></p>

  <p class="default"><span>1. Normal sınai sermayenin üretken işlevlerini kısmen devralarak, örneğin ulaşım sektöründe olduğu gibi;<a href="../Text/gec10_split_035.html#footnote-525-762" id="footnote-525-762-backlink">[762]</a></span></p>

  <p class="default"><span>2. Üretken sermayenin devir zamanını hızlandırarak, ticaret ve kredi örneğinde olduğu gibi;</span></p>

  <p class="default"><span>3. Dolaylı üretim maliyetlerini düşürerek, altyapıda olduğu gibi;<a href="../Text/gec10_split_035.html#footnote-525-763" id="footnote-525-763-backlink">[763]</a></span></p>

  <p class="default"><span>4. Meta üretiminin sınırlarını genişleterek, başka bir deyişle, bireysel hizmetler ile özel gelirlerin mübadelesi yerine artı-değer içeren metaların satışını koyarak.</span></p>

  <p class="default"><span>Ev hizmetçisi kadın, özel aşçı ve özel terzi artı-değer üretmezler, fakat elektirikli süpürgeler, merkezi ısıtma sistemleri, özel tüketim için elektirik ve sınai olarak üretilmiş pişmiş hazır yemek üretimi doğrudan kapitalist meta ve artı-değer üretiminin bir biçimidir, tıpkı öteki her tüden kapitalist sınai üretim gibi. Dolayısıyla tekelci sermaye sermayenin hizmet sektörüne nüfuzuna hiçbir şekilde karşı değildir, hatta bu durum, artmış bir artı-değer kitlesinin daha da fazla artmış bir yatırıma dönüştürülmüş toplumsal sermaye kitlesi arasında bölüşülmesi gerekeceği için ortalama kâr oranını kuşkusuz düşürmesine rağmen böyledir. Ayrıca, istikrarlı bir biçimde büyüyen bir atıl sermaye kitlesi birikimi dev şirketleri uzun vadede bu sermayenin artık ortalama faiz ile yetinmeyip bir kez daha tekelleşmiş sektörlere dalmaya çalışabileceği ve böylece rekabeti yeniden canlandırıp tekellerin artı-kârlarını tehdit edebilceği olasılığı ile korkutmaktadır. Fazla sermayenin hizmet sektörüne yönelmesi bu değişimden kaçınmaya yardım eder.</span></p>

  <p class="default"><span>Son olarak, tekelci sermayenin yoğun kapitalizayon ve toplumun bütün sektörlerinin sanayileşmesi biçimindeki tüm gelişmelere düşman olmak için hiçbir nedeni yoktur, çünkü kendisi de bu sürece katılmaktadır – en azından “yeni” sermaye yatırıma yeni alanlar açmak ve yeni ürünler denemek şeklindeki tarihsel rolünü başarıyla oynadığı ve böylece bu yeni alanların kârlılığı garanti edildiği zaman. Beslenme ve dağıtım alanlarında sermaye yoğunlaşması ve merkezileşmesi çelik ya da elektirik tröstlerine (Unilever, Nestle, General Food) denk büyük şirketlerin ortaya çıkmasını sağlar. Büyük şirketler dağıtım birimlerini devralırlar (bira fabrikalarının otelleri, petrol tröstlerinin benzin istasyonlarını alması vb) ya da mağazacılık ya da ulaşım sistemleri (havayolu şirketleri, gemicilik şirketleri, tatil sektörü) alanlarında büyük ölçekli girişimlerde bulunurlar. Konglomeralar mümkün olan en büyük sermaye hacmi için ortalama kâr oranını garantilemek için, uzmanlaşmış yatırım risklerini en aza indirmek için ve hatta, rasyonel yönetim ve marjinal spekülasyon için artan olanakları kullanarak bu konglomera sermayesinin tamamı için artı-kârlar elde etmek için, çelik üretimi, havayolları, margarin üretimi, elektirikli makine üretimi, sigorta şirketleri, arsa spekülasyonu ve büyük departman mağazalarını ayrım gözetmeksizin bir araya getirirler.<a href="../Text/gec10_split_035.html#footnote-525-764" id="footnote-525-764-backlink">[764]</a></span></p>

  <p class="default"><span>Normal sanayide artık değerlenemeyecek olan büyük miktarlarda sermayenin varlığı hizmet sektörünün genişlemesi için bir önkoşul ise tüketimin ve özellikle ücretlilerin ve işçi sınıfının tüketiminin ileri bir farklılaşması (çeşitlileşmesi) de sermaye birikiminin bu yeni biçimleri ve alanları için tamamlayıcı bir önkoşuldur. Bu eğilim daha serbest rekabet kapitalizmi çağında rüşeym halinde farkediliyordu ve Marx onu</span> <span class="ideitalik">Grundrisse</span><span>’de şöyle tanımladı: “Sermayeye dayalı üretimde tüketime her noktada mübadele aracılık eder ve emek çalışanlar için hiçbir zaman doğrudan bir kullanım değerine sahip değildir. Onun tüm temeli mübadele değeri ve mübadele değerinin yaratımı olarak emektir. Köleden farklı olarak ücretlinin kendisi bağımsız bir dolaşım merkezi, mübadele yapan, mübadele değeri varsayan ve mübadele yoluyla mübadele değeri tutan biridir. Birincisi: sermayenin ücret olarak ayrılmış kısmı ile canlı emek kapasitesi arasındaki mübadelede sermayenin bu kısmının mübadele değeri hemen, sermaye üretim sürecinden çıkıp tekrar dolaşıma girmeden önce konur, ya da bunun kendisi hala bir dolaşım işlemi olarak kavranabilir. İkincisi: her kapitaliste, kendi işçileri hariç toplam işçiler kitlesi işçiler olarak değil, fakat tüketiciler olarak, kendi malı ile mübadele ettikleri mübadele değerleri (ücret), para sahipleri olarak görünürler. Onların her biri kendileriyle mübadele işlemi başlayan ve kendileri tarafından sermayenin mübadele değeri korunan dolaşım merkezleridir. Tüm tüketicilerin oransal olarak çok büyük bir kısmını oluştururlar – gerçi sınai işçiye odaklanırsak genel olarak sanıldığı kadar büyük bir kısmını değil. Sayıları –sınai nüfusun sayısı– ve ellerindeki para kitlesi ne kadar büyük olursa, sermaye için mübadele alanı o kadar büyük olur.”<a href="../Text/gec10_split_035.html#footnote-525-765" id="footnote-525-765-backlink">[765]</a></span></p>

  <p class="default"><span>Marx burada sanki “tüketim toplumu”nu öngörüyordu. Tarihsel olarak, kapitalist üretim tarzının yayılması para ücretlerin büyük bir genişlemesi ve bizzat sermaye birikiminin meydana getirdiği sınai tüketici malları için “iç pazar” denilen şeyin aynı ölçüde büyük genişlemesi anlamına gelir. O zaman, proletaryanın ihtiyaçları (geçim standardı) ve sermayenin valorizasyon ve realizasyon sorunları açısından meta dolaşımı alanının ücretlilerin kendilerini de kapsayacak şekildeki bu genişlemesini ne olarak görmeliyiz? Batıdaki yedek sanayi ordusunun tarihsel bir ölçekte gerilemeye başladığı 19’uncu yüzyılın ortasından beri yavaş yavaş gelişmiş olan, sanayileşmiş ülkelerdeki proletaryanın parasal olarak efektif olan talebindeki farklılaşma (çeşitlenme) şu ana kaynaklardan beslenir:</span></p>

  <p class="default"><span>1. İşçi sınıfının reel ücretlerindeki “saf” geçim araçlarının tarihsel önemdeki gerilemesi. Bu durum Marx’ın belirtmiş olduğu, emek-gücü metasında saf fizyolojik bir belirlenimi olan bileşenin yanındaki yerini tarihsel ve toplumsal olarak almaya kararlı bir değer bileşenine tekabül eder. Bu eğilim hızlandığı zaman –özellikle İkinci Dünya Savaşı’ndan sonra olduğu gibi– işçilerin tüketimindeki artan çeşitlenmeye tarımdaki daimi bir bunalım eşlik eder. Tarımsal mallara olan talep doymuş gibi görünür, hatta bazı gıda maddeleri için negatif talep esnekliği bile vardır. İşçilerin gıdadan başka metaları tüketimindeki artışa tarımsal istihdamda hızlı bir gerileme ve küçük çiftçi işletmesinin mahvolması eşlik eder.<a href="../Text/gec10_split_035.html#footnote-525-766" id="footnote-525-766-backlink">[766]</a></span></p>

  <p class="default"><span>2. Bir üretim birimi olarak proleter ailesinin giderek yerini kaybetmesi ve hatta bir tüketim birimi olarak bile kaybetmesi eğilimi. Hazır yemeklerin ve konserve yiyeceklerin, hazır giyimin ve elektirikli süpürgelerin büyüyen pazarı ve her türden elektirikli ev aletlerine karşı artan talep, daha önceleri işçinin karısı, annesi ya da kızı tarafından yapılan, aile içi doğrudan kullanım değerleri üretimindeki hızlı düşüşe tekabül eder: yemekler, elbiseler ve tüm haneye doğrudan hizmetler, yani ısıtma, temizleme, yıkama, vb’deki. Emek-gücü metasının yeniden üretimi giderek daha çok kapitalistçe üretilmiş metalar ve kapitalistçe örgütlenmiş ve sunulmuş hizmetler yoluyla sağlandığı için, bireysel ailenin maddi temeli tüketim alanında da kaybolmaktadır.<a href="../Text/gec10_split_035.html#footnote-525-767" id="footnote-525-767-backlink">[767]</a></span></p>

  <p class="default"><span>Bu gelişme de ekonomik bir kısıta tekabül eder: yani bir yandan kadınların artan mesleki etkinliği (geç kapitalizmde uzun vadeli eğilim budur, ancak orta vadede başka şeyler arasında fiili iş çevriminin salınımlarına tekabül eden farklı dalgalanmalar ayırdetmek mümkündür), öte yandan işçi sınıfının artan okula gitme süresi (emek niteliklerini yeniden üretmenin toplumsal süreci). Bu ekonomik zorunluluk kapitalist gelişmenin çelişkili iç mantığına işaret eder. Bir yandan, sermaye meta üretimini sürekli genişleterek ve artan makineleşme yoluyla bireysel metaların değerini düşürmek zorundadır, bunun için bu metaların kitlesel üretimi ve satışı gerekir. Dolayısıyla sermaye işçi sınıfı dahil nüfusun sürekli yeni tüketim ihtiyaçlarını teşvik eder. Öte yandan, artı-değer üretimi, kâr realizasyonu ve sermaye birikimi tüm çabalarının nihai hedefleri olarak kalır; dolayısıyla sürekli ücretleri sınırlama ve onları kapitalist üretimin kendisinin yarattığı tüm yeni tüketim gereksinimlerini karşılamak için gereken düzeyin altında tutma zorunluluğu. Aile tüketiminin gereksinimleri ile bireysel erkek işçinin ücretleri arasındaki artan fark, evli kadınların artan istihdamına yol açar ve böylece ücretli emeğin genel bir genişlemesini garantiler.<a href="../Text/gec10_split_035.html#footnote-525-768" id="footnote-525-768-backlink">[768]</a></span></p>

  <p class="default"><span>Sermayenin ataerkil çekirdek aileyi burjuva toplumuna entegre etmekte bariz bir çıkarı olsa da uzun vadeli gelişiminin evli kadınları ücretli emek gücüne katarak ve evde kadınların yaptıkları görevleri kapitalistçe örgütlenmiş hizmetlere dönüştürerek ya da onların yerine kapitalistçe üretilmiş metalar koyarak bu tür aileyi ayrıştırma eğiliminde olduğu da söylenebilir. Proleter ev kadınları uzun bir süre işçinin emek-gücünün yeniden üretimi için vazgeçilmez olan ücretsiz emek harcarlar. Fakat bu ücretsiz emek sermaye ile değiş tokuş edilmez ve doğrudan artı-değer üretmez. İşçinin emek-gücünü satması karşılığında aldığı ücretin bir kısmı tarafından telafi edilen</span> <span class="ideitalik">ayni</span> <span>bir girdi biçimini alır.<a href="../Text/gec10_split_035.html#footnote-525-769" id="footnote-525-769-backlink">[769]</a> En aşırı uçtan örnek verirsek, proleter ev kadınının ücretsiz emeği aniden ve tamamen ortadan kaybolacak olsaydı, toplumsal artı-değer muhtemelen azalırdı, çünkü emek-gücünün yeniden üretimi için gerekli minimum ücretin o zaman artması gerekirdi. Daha fazla metalar ücretle satın alınmak zorunda olurdu ve işçi tarafından ev dışında daha fazla hizmet satın alınırdı. Fakat eski ev kadını ücretli emekçiler kitlesine katıldığı zaman üretilmiş toplumsal artı-değer kitlesini artırır ve dolayısıyla meta üretimi ve sermaye birikimi alanını genişletir. Bu ek olarak üretilmiş metaların bir kısmı, bu ev kadınının daha önce evde verdiği ücretsiz emek hizmetlerinin yerini almak üzere onun şimdiki ek ücreti ile satın alınırsa bu tamamen kapitalizmin avantajınadır, çünkü bu durum kâr realizasyonunu ve genişletilmiş yeniden üretimi kolaylaştırır.</span></p>

  <p class="default"><span>3. Modern işçi sınıfının yükselişi ve mücadelesinin kültürel kazanımları (kitaplar, kağıtlar, kendi kendine eğitim, spor, örgütlenme, vs) klasik emperyalizm çağında (özellikle 1890-1933 döneminde Almanya’da belirgin olarak) onları tanımlayan gönüllü öz etkinlik ve kapitalist meta üretimi ve dolaşım süreçlerinden özerklik özelliklerini yitirir ve giderek artan bir oranda kapitalist üretim ve dolaşımın içine çekilir. Kitaplar işçi kooperatifleri yerine ticari yayıncılar tarafından yayınlanır; burjuva basını ve televizyon sosyalist basının yerini alır; ticarileşmiş tatiller, geziler ve spor, işçi gençlik dernekleri tarafından örgütlenen eğlence ve dinlenme etkinliklerinin yerini alır, vb. Proletaryanın kazanımları olan kültürel ihtiyaçların kapitalist meta üretimi ve dolşaım süreçlerine yeniden sokulması geniş çaplı olarak işçi sınıfının</span> <span class="ideitalik">dinlenme ve eğlence alanının bir yeniden özelleştirilmesine</span> <span>yol açar.<a href="../Text/gec10_split_035.html#footnote-525-770" id="footnote-525-770-backlink">[770]</a> Bu durum serbest rekabet kapitalizmi ve klasik emperyalizm çağlarında tipik olan kollektif eylem ve proletaryanın dayanışması alanlarının sürekli genişlemesi yönündeki eğilimle keskin bir kopuşu temsil eder.</span></p>

  <p class="default"><span>4. Belli birtakım ek metalar ve hizmetleri satın almaya yönelik doğrudan ekonomik zorlama. Bu metalar ve hizmetler olmaksızın emek-gücü metasını satmak ve onun yeniden üretimi için gereken araçları satın almak fiziksel olarak olanaksız hale gelir (bu örneğin reklam gibi toplumsal olarak manipülatif dolaylı zorlamalardan kesin olarak ayırdedilmelidir). Böylece bugün ortalama ücretli için işe yaya gitmek, bir sağlık sigortasına kaydolmamak, kömür, petrol, gaz ya da elektirik yerine özel olarak üretilmiş odun kömürü kullanmak artık ekonomik olarak mümkün değildir. Bu ekonomik kısıtın iki yönü arasında bir ayrım yapılmalıdır. Bir yandan, emek yoğunluğundaki ciddi artış, emek-gücü yeniden oluşturulacaksa, daha yüksek bir tüketim düzeyini gerekli kılar (başka şeyler arasında, daha kaliteli yiyecekler, daha çok et tüketimi, vb). Öte yandan, kapitalist megakentlerin artan genişlemesi iş ile ev rasındaki dolaşım süresini o derece uzatır ki zamandan tasarruf sağlayan tüketim malları benzer şekilde bu emek gücünün fiilen yeniden oluşturulması için bir koşul haline gelir. Toplu taşıma ağının mevcut olmadığı ya da azgelişmiş olduğu yerlerde (örneğin ABD’nin birçok bölgesinde olduğu gibi) bu özel otomobiller için dahi geçerlidir.</span></p>

  <p class="default"><span class="ideitalik">5. Toplumsal</span> <span>baskının (reklamlar, konformizm) bir sonucu olarak tüketimin farklılaştırılması (çeşitlileştirilmesi) ya da tüketilen metaların sayısının artması. Böyle metaların önemli bir kısmı sağlığa zararlı (sigara) ya da o değilse büyük ölçüde yararsız olarak görülebilir (oturma odasındaki kitsch). Birçok eski lüks malın kitlesel tüketim mallarına dönüşümü genellikle bu malların kalitesinde sistematik bir indirime yol açar.<a href="../Text/gec10_split_035.html#footnote-525-771" id="footnote-525-771-backlink">[771]</a> Artı-değerin realizasyonundaki zorluklar tekellerin metaların biçimlerini çoğu zaman rasyonel tüketim açısından anlamsız bir biçimde sürekli değiştirmesi için artan bir eğilim doğurur.<a href="../Text/gec10_split_035.html#footnote-525-772" id="footnote-525-772-backlink">[772]</a> Kay bu bağlamda metaların “tüketim süresi”nde bir kısalmadan söz ediyor ki bu dayanıklı ya da yarı-dayanıklı tüketim malları örneğinde bu malların kalitesinde bir düşüşü de getirir.<a href="../Text/gec10_split_035.html#footnote-525-773" id="footnote-525-773-backlink">[773]</a></span></p>

  <p class="default"><span>6. Ücretlinin ihtiyaçlarının (yaşam standartlarının) gerçek genişlemesi. Bu onun kültür ve uygarlık düzeyinde bir yükselişi temsil eder. Sonuçta bu neredeyse tamamen daha fazla dinlenme ve eğlence zamanı fethine dayanır, hem nicel olarak (daha kısa bir iş haftası, boş haftasonları, ücretli tatiller, daha erken emeklilik ve daha uzun eğitim) hem de nitel olarak (kültürel gereksinimlerin, değersizleştirilmedikleri ya da kapitalist ticarileştirme ile insani içeriklerinin boşaltılmadığı ölçüde gerçek anlamda genişlemesi). Gereksinimlerin bu hakiki genişlemesi sermayenin zorunlu uygarlaştırıcı işlevinin bir gereğidir. Tüketimin kapitalizm tarafından ticarileştirilmesi ve insani içeriğinin boşaltılmasına yönelik meşru bir mahkûm etmenin ötesinde genelde gereksinimler ve tüketimin tarihsel genişlemesine saldırıyı amaçlı olarak (yani toplumsal eleştiriden uygarlığın eleştirisine kayarak) “tüketim toplumu”na yönelik her reddediş saati bilimsel sosyalizmden ütopik sosyalizme ve tarihsel materyalizmden idealizme doğru geri çevirir. Marx, “zengin bir bireysellik” için maddi temelin hazırlanması olarak gördüğü sermayenin uygarlaştırıcı işlevini tamamen takdir etmiş ve vurgulamıştır.<a href="../Text/gec10_split_035.html#footnote-525-774" id="footnote-525-774-backlink">[774]</a></span> <span class="ideitalik">Grundrisse</span><span>’den şu pasaj bu bakışı açıkça gösterir: “Sermayenin zenginliğin genel biçimine doğru sürekli çabalaması emeği doğal ve değersiz halinin sınırlarının ötesine sürükler ve böylece zengin bir bireyselliğin gelişimi için maddi öğeleri yaratır. Bu bireysellik üretiminde olduğu gibi tüketiminde de her yönlüdür ve onun emeği de dolayısıyla artık emek olarak değil fakat bizzat etkinliğin tam gelişimi olarak görünür, burada doğrudan biçimiyle doğal gereklilik ortadan kaybolur, çünkü tarihsel olarak yaratılmış bir gereksinim doğal olanın yerini almıştır.”<a href="../Text/gec10_split_035.html#footnote-525-775" id="footnote-525-775-backlink">[775]</a></span></p>

  <p class="default"><span>Dolayısıyla sosyalistler için kapitalist “tüketim toplumu”nun reddi bir bütün olarak gereksinimlerin genişlemesi ve farklılaşmasının (çeşitlenmesinin) reddini ya da bu gereksinimlerin ilkel doğal durumuna herhangi bir dönüşü asla ima etmez; sosyalistlerin amacı, zorunlu olarak, tüm insanlık için “zengin bir bireyselliğin” gelişimidir. Bu rasyonel Marksist anlamda, kapitalist “tüketim toplumu”nun reddi ancak şu anlama gelebilir: İnsanın gelişimini kısıtlamayı sürdüren, dar ve tek yanlı yapan tüm tüketim ve üretim biçimlerinin reddi. Bu rasyonel red, kapitalizmde meta biçimi tarafından belirlenen malların üretimi ile insan emeği arasındaki ilişkiyi tersine çevirmeye çalışır, böylece ekonomik etkinliğin ana hedefi şeylerin maksimum üretimi ve her bireysel üretim birimi (fabrika ya da şirket) için maksimum özel kâr değil, fakat bireyin optimum öz-etkinliği olur.<a href="../Text/gec10_split_035.html#footnote-525-776" id="footnote-525-776-backlink">[776]</a> Malların üretimi bu hedefe tabi kılınmalıdır, bu da yalıtılmış olarak bakıldığında “kârlı” olasalar bile, insan sağlığına ve insanın doğal çevresine zarar veren üretim ve emek biçimlerinin ortadan kaldırılması demektir. Aynı zamanda, maddi gereksinimleri olan maddi bir varlık olarak insanın “zengin bir bireyselliğin” tam gelişimini çilecilik, nefsi terbiye ve yapay bir kendini sınırlama yoluyla değil, ancak bilinçli olarak denetlenen ve bilinçli olarak (yani demokratik bir biçimde) onun kollektif çıkarlarına tabi kılınmış olan tüketiminin rasyonel</span> <span class="ideitalik">gelişimi</span> <span>yoluyla başarabileceği hatırlanmalıdır.</span></p>

  <p class="default"><span>Marx’ın kendisi, bir</span> <span class="ideitalik">gereksinimler sistemi</span> <span>geliştirmenin gereğini kesin bir tarzda belirtmiştir, bunun bazı çevrelerce Marksist ortodoksluk diye pazarlanan yeni-çilecilik ile hiçbir ortak yanı yoktur.</span> <span class="ideitalik">Grundrisse</span><span>’de Marx diyor ki: “Yararlı yeni şeyler ya da eski şeylerin yeni yararlı niteliklerini, örneğin hammadde olarak yeni niteliklerini keşfetmek için yeryüzünün her yerinin araştırılması, dolayısıyla doğa bilimlerinin en yüksek noktalarına değin gelişimi; benzer şekilde bizzat toplumdan yükselen yeni gereksinimlerin keşfi, yaratılması ve tatmini; toplumsal insanın tüm niteliklerinin gelişimi, bunların niteliklerde ve ilişkilerde zenginolduğu için gereksinimlerde de olabildiğince zengin olan bir biçimde üretimi –bu varlığın mümkün olan en total ve evrensel toplumsal ürün olarak üretimi, çünkü çok yönlü bir biçimde tatmin sağlamak için birçok zevke sahip olmalı, dolayısıyla yüksek derecede kültürlü olmalıdır– benzer şekilde sermaye üzerine kurulu bir üretim koşuludur. Bu yeni üretim dalları yaratımı, yani nitel olarak yeni artı zaman yaratımı sadece iş bölümü değildir, daha ziyade, verili bir üretimden ayrı olarak, emeğin yeni bir kullanım değeri ile yaratımıdır; emeğin farklı türlerinin sürekli genişleyen ve daha kapsamlı bir sisteminin gelişimidir ve buna sürekli genişleyen ve zenginleşmiş bir gereksinimler sistemi tekabül eder. Böylece, tıpkı sermaye üzerine kurulu üretimin bir yandan evrensel çalışkanlık –yani artı emek, değer yaratan emek– yaratması gibi, öte yandan o da doğal ve insani niteliklerin bir genel kullanımı sistemini yaratır, bu genel bir yarar sistemidir, tüm fiziksel ve zihinsel nitelikleri olduğu gibi bilimin kendisini de kullanırken</span> <span class="ideitalik">kendi içinde daha yüksek</span> <span>olan hiçbir şey yoktur, bu toplumsal üretim ve mübadele dairesinin dışında kendisi için meşru olan bir şey yoktur.”<a href="../Text/gec10_split_035.html#footnote-525-777" id="footnote-525-777-backlink">[777]</a> Marx devam ederek şunları yazdı: “</span><span class="ideitalik">Lüks doğal olarak zorunlu olanın</span> <span>karşıtıdır. Zorunlu gereksinimler doğal bir özneye indirgenmiş bireyin kendisinin gereksinimleridir. Sanayinin gelişimi bu doğal gerekliliği ve bu eski lüksü askıya alır – doğrusu burjuva toplumda bunu sadece</span> <span class="ideitalik">antitez biçiminde</span> <span>yapar, öyle ki kendisi lüksün karşısına sadece başka bir toplumsal standardı zorunlu diye koyar. Gereksinimler sistemi ve emekler sistemi hakkındaki bu sorular zamanı gelince ele alınacaktır – bu hangi noktada ele alınacak?”</span></p>

  <p class="default"><span>Burada maddi tüketimi geliştirmenin ve çeşitlileştirmenin olanaklarının sınırsız olamayacağını; “bolluk” kavramının böylece gerçek bir maddi ve tarihsel kategori olduğunu ve idealist ya da ütopik bir kavram olmadığını ve kıtlığın yokoluşu ve kıtlığa dayalı bir ekonominin, komünist bir dağıtım tarzı için hem mümkün hem de gerekli olduğunu kanıtlamaya gerek yoktur. Aynı şekilde burada tüketimin gelişiminin rasyonel bir modelinin ya da yaratıcı-üretici etkinlik ile malların edilgen tüketimi arasındaki ayrımın Marksist bir tanımına girişmeye de çok az gerek vardır (insan bir piyanoyu, bilimsel bir kitabı, bir dostluğu ya da bir manzarayı bir dondurma ya da bir gömlekle aynı şekilde “tüket”mez).<a href="../Text/gec10_split_035.html#footnote-525-778" id="footnote-525-778-backlink">[778]</a></span></p>

  <p class="default"><span class="ideitalik">Malların</span> <span>fiili tüketimi ne kadar çok tatmin edilirse, bu tüketimin nicel genişlemesi de o kadar irrasyonel ve insanlığa karşı kayıtsız hale gelir ve safi israf, can sıkıntısı ve hayattan iğrenme şeklinde yozlaşır (1’inciden 3’üncü yüzyıla kadarki Roma İmparatorluğunun yönetici sınıfı ile 18’inci yüzyılın dekadan saray aristokrasisini karşılaştırın).<a href="../Text/gec10_split_035.html#footnote-525-779" id="footnote-525-779-backlink">[779]</a> Bu bağlamda, maddi tüketimin gelişiminin ikili doğasını kitlesel üretim</span> <span class="ideitalik">metalarının</span> <span>tüketimi olarak kavramak gereklidir. Kapitalist meta üretimini eleştirisinde Marx, kapitalizmin büyük ölçekli üretimi yaratırken aynı zamanda ürünün tek yanlı ve yığınsal doğasını da belirlediğini vurgular, bu da “ona toplumsal bağlama sıkıca bağlı bir toplumsal karakteri zorla kabul ettirirken üreticinin gereksinimini tatmin etmesi beklenen kullanım değeri ile olan doğrudan ilişkisi ikincil, ilgisiz ve önemsiz bir şeymiş gibi gösterilir”.<a href="../Text/gec10_split_035.html#footnote-525-780" id="footnote-525-780-backlink">[780]</a> Tüketimin bu boyutu kapitalist piyasa ekonomisinin Zahn gibi hayranlarının dikkatinden tamamen kaçmış görünüyor. Zahn böylesi “mallar ve “hizmetler”in “kültürel mallar” ve “uygarlık” hizmetleri olarak evrensel ticarileştirilmesinde hiçbir sorun görmezken, bu malların üretiminin kapitalist işletmenin</span> <span class="ideitalik">kâr motifine</span> <span>tabi olduğunu naifçe unutuyor (fakat onlar gerçekten o kadar naifler mi?).<a href="../Text/gec10_split_035.html#footnote-525-781" id="footnote-525-781-backlink">[781]</a> Bu türden özürcüler bir yandan “müşteriler kitlesi”nin şimdi egemen olduğunu iddia ediyorlar, fakat öte yandan da “yeni reklamcılığın” belirgin karakterinin bu “egemen tüketiciler”in önce yeni gereksinimleri konusunda ikna edilmeleri gerektiğini kabul etmek olduğunu itiraf ediyorlar.</span></p>

  <p class="default"><span>İleri sanayi ülkelerindeki proletaryanın tüketimindeki kaydadeğer genişlemeye karşın, kapitalist üretim tarzının yapamayacağı şey bu tüketimi emek üretkenliği ile aynı oranda artırmaktır. Değer kazanma ve sermaye birikimi kısıtı –başka bir deyişle rekabet ve üretim araçlarının özel mülkiyeti– bunu yasaklar. Dolayısıyla uzun vadede tüketim değer açısından üretkenlikten daha yavaş gelişirse –ki bu zaten zaten sermayenin artan organik bileşimi yasası tarafından ifade edilmektedir (çünkü toplam sermayenin değişken payında ciddi bir düşüş varsa, Departman II’nin mallarına olan talep Departman I’in mallarına olan talep ile aynı oranda büyüyemez)– o zaman tüketim mallarında içerilmiş olan artı-değeri realize etmek ya da tüketim malları için var olan toplumsal üretim kapasitesini tam olarak kullanmak giderek daha zorlaşacaktır. Bireysel kapitalist için gayet gerçekçi görünebilecek olan bir şey –yani kendi işçileri dışındaki tüm proleterleri sınırsız büyüyebilecek bir satın alma gücüne sahip potansiyel müşteriler olarak görmek– bir bütün olarak kapitalist sınıf için anlamsızdır. Kapitalist üretim tarzının mantığı proletaryaya milli gelirin daha büyük bir payının ayrılmasını menneder. Çünkü, Marx’ın</span> <span class="ideitalik">Grundrisse</span><span>’de açıkladığı gibi, “ürünler kitlesi (emek üretkenliğine) benzer bir oranda büyür ... onlarda içerilen emek-zamanı realize etme zorluğu da aynı şekilde büyür – çünkü tüketim üzerindeki talepler artar.”<a href="../Text/gec10_split_035.html#footnote-525-782" id="footnote-525-782-backlink">[782]</a> Bu iki özgül hizmetin muazzam gelişiminin açıklamasıdır, bunlar işlevi bu sınırları yoklamak ve aşmak olan bir yandan reklamcılık ve pazar araştırması ve öte yandan tüketici kredileridir. Geç kapitalizmde tüketim alanında kapitalist meta üretimi ve dolaşımın genişlemesine bu iki sektörün ortalamanın üstünde büyümesi eşlik eder.</span></p>

  <p class="default"><span>Satış, dağıtım ve yönetim maliyetlerindeki büyük artış (ABD’de bunlar şimdiden milli gelirin yüzde 50’den fazlasını emiyor) geç kapitalizmdeki büyüyen realizasyon zorluklarının şaşmaz bir ifadesidir. Aynı zamanda bu üretim tarzının tarihsel gerileme evresindeki israfçı karakterinin çarpıcı bir kanıtıdır.<a href="../Text/gec10_split_035.html#footnote-525-783" id="footnote-525-783-backlink">[783]</a> Bu maliyetlerin bazıları –yani yararlı kullanım değerlerinin fiili tüketimini kolaylaştıranlar– toplumsal olarak meşru görülebilir ve kapitalizmin yıkılmasından sonra bile üreticilerin - tüketicilerin zaman ve enerjilerini israf etmeksizin azaltılamaz ise de (düzensiz arz; yetersiz stoklar; yeni ürünlerin yetersiz bilgisi), bu masrafların çoğunluğunun tüketicilerin çıkarları tarafından değil fakat kapitalist üretim tarzının özgül koşulları ve çelişkileri (sermayenin valorizasyonu ve rekabet kısıtları, yani üretim araçlarının özel mülkiyeti) tarafından belirlendiği kabul edilebilir.</span></p>

  <p class="default"><span>Satış masraflarındaki muazzam artışın artı-değer kitlesi ya da kâr oranı üzerindeki net etkisi ancak tam bir karmaşık ilişkiler dizisi dikkate alınırsa hesaplanabilir. İlk olarak, genelde ticari sermayenin bir özelliği hizmet sektörünün bu alanında yatırıma dönüştürülmüş sermaye için de kısmen karakteristiktir: amacı üretken sermayenin devir zamanını kısaltmak, böylece onun her yıl üretilen artı-değer kitlesini artırmasını sağlamaktır. Toplam toplumsal artı-değer içindeki payı –hizmet sektörüne yatırılmış sermayenin ortalama kârı elde etmesi gerçeği– böylece onun bu sektöre girişinden dolayı artı-değer üretimindeki artışa tekabül eder. İkinci olarak, hizmet sektörünün maliyet harcamaları (binalar, aygıtlar, otomobiller, ücretler ve maaşlar) sürmekte olan artı-değer hasılasından değil, toplumsal sermayeden (yani geçmişte biriktirilmiş artı-değerden) karşılanır. Bu maliyetler toplam toplumsal sermayenin bir kısmının yeniden inşası ile ödenir, sürmekte olan toplumsal artı-değer hasılasından değil. Yalnızca hizmet sektörünün kârı bu sürmekte olan artı-değer hasılasının bir parçasını oluşturur. Satış maliyetlerinin çok yüksek düzeyi, büyük şirketlere giden kâr hacmini ya da kâr oranını Gillmann’ın yanlış bir biçimde varsaydığı kadar kesin bir biçimde kısıtlamaz.<a href="../Text/gec10_split_035.html#footnote-525-784" id="footnote-525-784-backlink">[784]</a> Bu muazzam büyüme hakkında asalakça olan şey toplumsal sermayenin üretken olmayan israfıdır, sürmekte olan artı-değer hasılasının önemli bir parçasının israfı değil. Fazla sermayenin üretken olmayan biçimde harcanması doğal olarak toplam toplumsal artı-değer kitlesinin bu sermaye üretken biçimde harcanması durumundakinden daha küçük olduğu anlamına gelir. Fakat onun üretken olmayan biçimde harcanması gerçeği, fiilen üretilmiş artı-değerin büyük bir kısmının büyük sanayi şirketlerinden kesildiği anlamına gelmez.</span></p>

  <p class="default"><span>19’uncu yüzyılın özel hizmetler sektörü esas olarak özgül bir emek gücünün özel satıcıları ile kapitalist gelirler arasındaki mübadeleden ibaret idi; bu durum toplam artı-değer kitlesinin belirlenmesi açısından hiçbir fark yaratmadı, çünkü bu koşullarda meydana gelen tek şey zaten yaratılmış olan değerlerin bir yeniden dağıtımı idi. 20’nci yüzyıl kapitalizminde dolaşım alanındaki hizmet sektörü esas olarak toplam toplumsal sermayenin üretken olmayan biçimde harcanan belli bir kısmının sahibi ile gelirlerin sahibi (hem kapitalistler hem de ücretliler) arasındaki mübadeleden ibarettir. Bu mübadele toplam artı-değer kitlesinin doğrudan belirlenimine girmez, fakat yine de onun üzerinde önemli bir dolaylı etkisi vardır, çünkü o dolaşımdaki sermayenin devir zamanını kısaltarak artı-değer kitlesini artırmaya yardım eder. Sermaye birikimi üzerindeki etki atıl sermayenin bir kısmını toplam toplumsal artı-değerin dağıtımına katılmak için serbest bırakmaktır. Ancak nihai olarak bu katılım ancak iki kaynağı kullanabilir: ya artı-değerin üretken sermayenin sahipleri arasında dağıtılan kısmı pahasına olabilir (böylece toplam artı-değerin içinde bölüneceği toplam sermayeyi artırarak ortalama kâr oranını düşürerek),<a href="../Text/gec10_split_035.html#footnote-525-785" id="footnote-525-785-backlink">[785]</a> ya da ücretler pahasına – başka bir deyişle, artı-değer oranını artırarak (başka şeyler arasında tüketim mallarındaki fiyat artışlarının bir sonucu olarak reel ücretlerin göreli bir daralması yoluyla).</span></p>

  <p class="default"><span>Geç kapitalizm çağında tüketici kredisinin önemli ölçüde genişlemesi artı-değeri realize etmenin artan zorluklarının benzer kanıtını sunar. ABD’deki özel borçların muazzam hacmi sadece dayanıklı tüketim malları sektörünün genişlemesinin ve İkinci Dünya Savaşı’ndan beri inşaat faaliyetlerinin büyük genişlemesinin ekonomik temelini oluşturmakla kalmaz. Aynı zamanda sürekli enflasyonun ana temelidir. Bu borçlanma görüngüsü, hızlanmış teknolojik yenilik, artmış yatırım ve daimi silahlanmaya karşın geç kapitalizmin kapitalist üretim tarzının temel çelişkilerinden birini çözmeye erken kapitalizm ya da klasik tekelci kapitalizmden daha fazla muktedir olmadığını kanıtlar - üretici güçlerin sınırsız gelişmesi eğilimi ile (giderek daha çok ücretlilerden oluşan) “nihai tüketiciler”in talep ve tüketiminin sınırlılık eğilimi arasındaki çelişki. Bu çelişki elbette bizzat sermayenin değerlenme (valorizasyon) yasalarına denk düşer.</span></p>

  <p class="default"><span>Dolayısıyla geç kapitalizmde tipik olan hizmet sektörünün genişlemesinin görünüşte türdeş olan kavranışı çelişkili bileşenlerine ayrılmalıdır. Bu genişleme şunları içerir:</span></p>

  <p class="default"><span>1.Büyüyen bir iş bölümü ile emeğin büyüyen bir nesnel toplumsallaşmasının karşı karşıya gelmesinin bir sonucu olarak ara işlevlerin genel genişlemesi eğilimi. Bu genişlemenin bir kısmı teknik olarak belirlenir ve dolayısıyla kapitalist üretim tarzının kendisinden daha çok yaşayacaktır (ulaşım ve dağıtım şebekesinin genişlemesi, tüketicinin tasarrufundaki makineler için bakım ve onarım olanakları, vb).</span></p>

  <p class="default"><span>2.Hem satış maliyetlerinin (reklam, pazarlama, bir ölçüde pahalı ambalajlar ve benzeri üretken olmayan masraflar) hem de tüketici kredisinin muazzam genişlemesi eğilimi. Hizmet sektörünün genişlemesinin bu yönü büyük ölçüde teknik değil toplumsal olarak belirlenir; artan realizasyon zorluklarından kaynaklanır ve kapitalist üretim tarzı ya da genelleşmiş meta üretimi ile birlikte ortadan kaybolacaktır.</span></p>

  <p class="default"><span>3.Çalışan nüfusun kültürel ve uygarlaştırıcı gereksinimlerini geliştirmenin olanakları (eğitim, sağlık hizmetleri, dinlenme ve eğlence etkinlikleri). Bu, artan emek üretkenliği ve buna mukabil gerekli emek zamanındaki sınırlamanın (tüketimin artan çeşitlileşmesi ile birlikte) yarattığı saf meta tüketiminden ayrıdır. Bu gereksinimlere mukabil hizmetler münhasıran kapitalist üretim ve mübadelenin özgül biçimine bağlı değildir ve aslında kapitalist üretim tarzı devrilmeden önce tam olarak gelişemeyeceklerdir. Özel bir kâr elde etmeye yönelik olan bu hizmetlerin hem ticari doğası hem de içerikleri temel bir değişimden geçecektir: gerçek insan gereksinimlerini manipüle etmek ve yabancılaştırmak yerine onlara tabi olacaklardır. Bu eğilime uygun olarak, bu “hizmetler”in bağımsız olarak verilmesi sosyalist toplumda sönümlenecektir çünkü tüm erkekler ve kadınların kendileri yavaş yavaş bunları yapabileceklerdir. Bireysel uzmanlaşma biçimleri kalacaktır fakat toplum artık kültürel ve uygarlaştırıcı hizmetlerin “üretken” aktörleri ve edilgen tüketicileri şeklinde bölünme-yecektir.</span></p>

  <p class="default"><span>4.“Hizmet sektörü”nün bir parçası olmayan fakat daha önce büyük ölçüde özel olan belli birtakım üretim biçimlerinin artan merkezileşmesinin bir sonucu olan</span> <span class="ideitalik">meta</span> <span>üretiminin genişlemesi. Elektirik, gaz, su, hazır yemekler ve elektirikli ev aletleri maddi mallardır ve üretimleri gerçek anlamda meta üretimidir ve hiçbir şekilde hizmet satışı değildir.<a href="../Text/gec10_split_035.html#footnote-525-786" id="footnote-525-786-backlink">[786]</a></span></p>

  <p class="default"><span>5.Üretken olmayan biçimde istihdam edilmiş ücretlilerin sayısındaki artış, çünkü sermayenin dolaşım ve hizmetler alanına yoğun nüfuzu artık üretken olarak yatırıma dönüştürüleme-yecek sermayelere yalnızca ortalam faizi elde etmek yerine en azından tekelleşmemiş sektörlerin ortalama kârını alma fırsatı verir. Dolayısıyla bu büyüme geç kapitalizmdeki aşırı kapitalizasyon eğiliminin bir sonucudur.<a href="../Text/gec10_split_035.html#footnote-525-787" id="footnote-525-787-backlink">[787]</a></span></p>

  <p class="default"><span>Geç kapitalizmin tipik bir özelliği olan kapitalist hizmetler sektörünün genişlemesi böylece kendi üslubunda kapitalist üretim tarzının belli başlı tüm çelişkilerini özetler. Toplumsal-teknik ve bilimsel üretici güçlerin muazzam genişlemesini ve üreticilerin kültürel ve uygarlaştırıcı gereksinimlerindeki buna mukabil büyümeyi yansıtır, tıpkı bu genişlemenin kapitalizmde realize edildiği antagonizmik biçimi yansıttığı gibi: Çünkü yanısıra artan aşırı kapitalizasyon (sermayenin valorizasyon zorlukları), artan realizasyon zorlukları, maddi değerlerin artan israfı ve işçilerin üretken etkinliklerinde ve tüketim alanındaki artan yabancılaşma ve deformasyonu ona eşlik eder.</span></p>

  <p class="default"><span>Hizmet sektörüne yatırılan sermaye üretken midir değil midir? Ücretliler tarafından bu sektörde harcanan emek üretken midir değil midir? Hizmetlerde sermaye yatırımı marjinal karakterde iken,<a href="../Text/gec10_split_035.html#footnote-525-788" id="footnote-525-788-backlink">[788]</a> bu soruların yanıtı bir bütün olarak kapitalist üretim tarzının hareketinin bir çözümlemesi açısından yalnızca ikincil önemdeydi. Ancak geç kapitalizmin hizmet sektörü, bir kez toplam toplumsal sermayenin önemli bir kısmını emecek kadar genişleyince, üretken sermayenin kesin sınırlarının doğru bir tanımı çok büyük bir önem kazanır. “Kapitalizmde üretken emek artı-değer üreten emektir” formülü böyle bir tanım için eksiktir. Kendi içinde doğru olmasına karşın, bir totoloji olarak kalır. Üretken emeğin sınırları sorusunu yanıtlamaz fakat sadece onu başka bir kalıba sokar. Zorluk Marx’ın kendi yazılarında mevcuttur,</span> <span class="ideitalik">Artı-Değer Teorileri</span> <span>ile</span> <span class="ideitalik">Kapital</span><span>’in ikinci cildi arasında belli bir farklılık vardır.</span></p>

  <p class="default"><span>Marx, Adam Smith’in emek değer teorisinin ve sermaye gelişimine ilişkin anlayışımızın gelişimindeki olumlu rolünü vurguladığı</span> <span class="ideitalik">Artı-Değer Teorileri</span><span>’nde hâlâ yalnızca</span> <span class="ideitalik">doğrudan meta</span> <span>üretimine –ve dolayısıyla değer ve artı-değer üretimine– katılan emeğin üretken olduğu hipotezi<a href="../Text/gec10_split_035.html#footnote-525-789" id="footnote-525-789-backlink">[789]</a> ile sermaye ile satın alınan (gelir yerine sermaye ile mübadele edilen) her emeğin üretken sayılabileceği hipotezi arasında gidip gelmektedir.<a href="../Text/gec10_split_035.html#footnote-525-790" id="footnote-525-790-backlink">[790]</a> Kautsky’nin</span> <span class="ideitalik">Artı-Değer Teorileri</span><span>’nin birinci cildine bir ek olarak yayınladığı “Üretken Emek Kavramı” bölümünde bu iki tanım hâlâ birbirine karışmış durumdadır.<a href="../Text/gec10_split_035.html#footnote-525-791" id="footnote-525-791-backlink">[791]</a> Marx’ın üretken emek kavrayışında gerçek bir</span> <span class="ideitalik">belirsizliğin</span> <span>hüküm sürdüğü, onun</span> <span class="ideitalik">Kapital</span><span>’e tamamen ters olarak, ticari aracıları ücretli emek harcıyorlar ise üretken işçiler kategorisine dahil ettiği pasajdan bellidir.<a href="../Text/gec10_split_035.html#footnote-525-792" id="footnote-525-792-backlink">[792]</a></span></p>

  <p class="default"><span class="ideitalik">Kapital</span><span>’in ikinci cildinde Marx üretken emekçiyi maddi metalar ve dolayısıyla değer ve artı-değer üretimine katılan bir işçi olarak tanımladı. Şimdi ise sermaye ile mübadele edilen her emeğin zorunlu olarak üretken olmadığını açıkça ifade ediyor – dolaşım alanında (ticaret ve banka sermayesi) istihdam edilen ücretli emekten başlayarak.<a href="../Text/gec10_split_035.html#footnote-525-793" id="footnote-525-793-backlink">[793]</a> Marx’ın, Adam Smith’in değer ve artı-değer yaratımını ele alırken üretim ve dolaşım alanlarını kabaca bir araya toplayışına karşı polemiği böylece</span> <span class="ideitalik">Artı-Değer Teorileri</span><span>’ndeki Smith eleştirilerinin epeyce ötesine geçmektedir.</span> <span class="ideitalik">Kapital</span><span>’de Marx kapitalizmde üretken emeğin sınırlarını belirleyen genel yasanın tutarlı bir formülasyonunu verir: “Yeniden üretimin gerekli bir öğesi olmasına karşın kendi içinde üretken olmayan bir işlev, iş bölümü tarafından çok sayıda insanın tesadüfi bir işinden az sayıda insana münhasır bir işe, onların özel işine dönüştürülürse bu işlevin kendisinin doğası değişmez.”<a href="../Text/gec10_split_035.html#footnote-525-794" id="footnote-525-794-backlink">[794]</a></span></p>

  <p class="default"><span>Dolayısıyla, ücretli emek, yeniden üretimin gerekli bir öğesini oluşturmasına karşın, işlev olarak üretken değilse, o zaman bu kural yeniden üretimde doğrudan bir rol bile oynamayan emek türlerine muhtemelen</span> <span class="ideitalik">a fortiori</span> <span>uygulanabilir. Kişisel hizmetlerin gelirlerle mübadelesinin, meta üretimine yol açmadığı sürece, sadece kapitalist bir işletme olarka örgütlendiği ve ücretli emek ile yapıldığı için birden bire üretken hale gelmesi için akla yatkın hiçbir neden yoktur.</span> <span class="ideitalik">Artı-Değer Teorileri</span><span>’nde bile Marx ulaşım sanayisi içinde, kişisel bir hizmet ile gelir arasında üretken olmayan bir mübadeleyi içeren insanların taşınması ile mübadele değerlerini artıran ve dolayısıyla üretken olan malların taşınması arasında bir ayrım yaptı.<a href="../Text/gec10_split_035.html#footnote-525-795" id="footnote-525-795-backlink">[795]</a> Kapitalistçe örgütlenmiş insan ulaşımı trafiği bile üretken ise, o zaman kapitalistçe örgütlenmiş çamaşırhaneler, konserler, sirkler, tıbbi ve yasal yardım kurumları muhtemelen daha az öyledir.</span></p>

  <p class="default"><span class="ideitalik">Kapital</span><span>’in ikinci cildinde Marx üretken sermaye ile dolaşım sermayesi arasındaki çoğu zaman ince ayrım çizgisi için şu formülü kullanır: “Dolaşımda değerin salt biçim değiştirmesinden kaynaklanan dolaşım maliyetleri, ideal olarak düşününce, metaların değerine dahil değildir”.<a href="../Text/gec10_split_035.html#footnote-525-796" id="footnote-525-796-backlink">[796]</a> “Sözü edilen örnekte (ki burada istemeden yapılmış olur) bir arz oluşturmanın maliyetleri, yalnızca biçim değişimindeki bir gecikmeden ve onun gerekliliğinden kaynaklanmasına karşın, yine de bu maliyetler I. başlık altında adı geçenlerden farklıdır, şu nedenle ki amaçları değerin biçiminde bir değişim değil, fakat bir ürün, bir yarar olarak metada var olan değerin muhafazasıdır ve bu değer</span> <span class="ideitalik">ürünü ve kullanım değerinin kendisini korumaktan başka bir biçimde korunamaz</span><span>. Burada kullanım değeri artmaz, tersine azalır. Fakat bu azalma sınırlıdır ve kullanım-değeri muhafaza edilir. Burada metada içerilen yatırılmış değer de artmaz, fakat maddeleşmiş ve canlı bir yeni emek eklenir.”<a href="../Text/gec10_split_035.html#footnote-525-797" id="footnote-525-797-backlink">[797]</a> Son olarak: “Taşımayla ürünlerin miktarı artmaz. Birkaç istisna dışında, ürünlerin doğal niteliklerinde taşıma sırasındaki olası değişimler de bilerek yaratılmış yararlı bir etki değildir; daha ziyade kaçınılmaz bir şerdir.</span> <span class="ideitalik">Fakat şeylerin kullanım değeri ancak onların tüketimlerinde maddeleşir ve tüketimleri bu şeylerin yerlerinde bir değişimi gerektirebilir, dolayısıyla ulaşım sanayisinde ek bir üretim süreci isteyebilir</span><span>. Bu sanayiye yatırılmış üretken sermaye, taşınan mallara kısmen ulaşımda harcanan emek yoluyla... değer ekler.”<a href="../Text/gec10_split_035.html#footnote-525-798" id="footnote-525-798-backlink">[798]</a></span></p>

  <p class="default"><span>Üretken sermaye ile dolaşım sermayesi arasındaki sınır böylece bir kullanım değerini artıran, değiştiren ya da muhafaza eden ya da onun realizasyonu için vazgeçilmez olan ücretli emek ile bir kullanım değerinde, yani bir metanın</span> <span class="ideitalik">vücut biçiminde</span> <span>hiçbir fark yaratmayan, fakat sadece söz konusu özgül gereksinimlerden doğan, yani bir mübadele değerinin biçimini</span> <span class="ideitalik">değiştiren</span> <span>(onu</span> <span class="ideitalik">yaratmak</span> <span>yerine) ücretli emek arasından geçer.<a href="../Text/gec10_split_035.html#footnote-525-799" id="footnote-525-799-backlink">[799]</a> Marx’ın bu tanımını genişletirsek diyebiliriz ki fiili hizmet sermayesi –yanlışlıkla meta üreten sermaye ile karıştırılmadığı sürece– dolaşım sermayesinden daha üretken değildir.<a href="../Text/gec10_split_035.html#footnote-525-800" id="footnote-525-800-backlink">[800]</a></span></p>

  <p class="default"><span>Burada önemli bir sonuç ortaya çıkıyor. Kapitalist sınıfın genel çıkarları açısından, geç kapitalizmde hizmet sektörünün genişlemesi en fazla ehveni şerdir. Atıl fazla sermayelerin varlığına karşı tercih edilebilir, fakat toplam artı-değer kitlesini artırmak için doğrudan hiçbir şey yapmadığı ve dolaylı olarak da sermayenin devir zamanını kısaltmak suretiyle ancak mütevazi bir katkıda bulunduğu ölçüde bir şer olarak kalır.</span> <span class="ideitalik">Dolayısıyla geç kapitalizmin mantığı zorunlu olarak atıl sermayeyi hizmet sermayesine çevirmek ve aynı zamanda hizmet sermayesinin yerine üretken sermaye koymaktır, başka bir deyişle hizmetlerin yerine metalar koymaktır</span><span>: ulaşım hizmetlerinin yerine özel otomobiller, tiyatro ve film hizmetleri yerine özel televizyon aletleri; yarın da, televizyon programları ve eğitim yerine video kasetler.<a href="../Text/gec10_split_035.html#footnote-525-801" id="footnote-525-801-backlink">[801]</a> Bu metalar dağının ölçüsüz büyümesinin çevreye tehlikelerini vurgulamaya gerek yoktur.</span></p>

  <p class="default"><span>Sermaye maddi mallara doyumdan sonra yaşayamayacağı gibi canlı emek gücünün maddi üretimden elenmesinden sonra da yaşayamaz. Geç kapitalizmde toplumsal ve kültürel hizmetlerin bilim ve teknolojinin ilerlemesi sayesindeki genişlemesinin, tıpkı otomasyonun genişlemesi üzerindeki limitler gibi dar limitler arasına sıkıştırılmasının nedeni budur. Belli bir gelişme noktasında, her ikisi de tüm bir sermayenin valorizasyonu sürecini ve onunla birlikte kapitalist üretim tarzını patlatacaktır.</span></p>

  <p class="default"><span>Tüm bu nedenlerden dolayı, hizmet sektörünün daha da gelişmesi, sermayenin ortalama toplumsal organik bileşimini düşürüp böylece ortalama kâr oranını artırmaya yönelik bir eğilim yaratamaz. Tersine, genel toplumsal artı-değerin kapitalist hizmet sektörüne giden kısmı üretken sermayenin yarattığı artı-değere bir ek olmaktan ziyade ondan bir kesintidir. Tüm bir mallar üretimi alanının tam otomasyonu ile birlikte muazzam bir toplumsal gelirler kitlesinin ortadan kaybolacağı aşikârdır. İçindeki tüm proletaryanın üretken olmayan (artık meta üretmeyen) ücretliler haline gelmiş olduğu hizmet mesleklerinden ibaret olan bir toplum yine de şu sorunla karşılaşırdı: bu ücretliler ücretlerini sadece “kapitalist hizmetler” almak için kullanamazlardı, çünkü doktora gitmeden, ayakkabılarını tamir ettirmeden<a href="../Text/gec10_split_035.html#footnote-525-802" id="footnote-525-802-backlink">[802]</a> ya da tatile gitmeden önce ilk olarak yemek, içmek, giyinmek, barınmak ve enerji kaynaklarını güvenceye almak zorunda kalırlardı. “Hizmet işletmeleri”ne yatırılmış olan sermaye dolayısıyla “valorizasyon” elde etmeyi hayli zor başarırdı. Otomatik bir süreç tarafından tamamen üretilmiş olan mallar artık satılmayıp da bedava dağıtılsaydı, o zaman bu şekilde yaşam standartlarından emin olan kitlelerin emek güçlerini “hizmet işletmeleri”ne kiralamaları için bir neden bulmak zordur. Başka bir deyişle, böyle bir senaryo artık kapitalizmin tamamen dışında olurdu.</span></p>
</body>
</html>
