<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>gec10</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="baslik2" id="calibre_toc_18">15<br class="chapter"/>
  Geç Kapitalizm Çağında Devlet</h1>

  <p class="default"><span>Devlet toplumsal iş bölümünün bir ürünüdür. Maddi üretimle bağı olan belli birtakım üstyapısal etkinliklerin büyüyen özerkliğinden doğmuştur. Bu özerkliğin rolü sınıf yapısını ve üretim ilişkilerini sürdürmek idi. Marx’ın devlet teorisinin başlangıç noktası onun devlet ve toplum arasında yaptığı temel ayrımdır<a href="../Text/gec10_split_036.html#footnote-525-941" id="footnote-525-941-backlink">[941]</a> – başka bir deyişle, bir devletin yerine getirdiği işlevlerin toplumun kitlesinden kopuk bir aygıta transferinin zorunlu olmadığı ve sadece tarihsel olarak belirlenmiş ve özgül koşullarda öyle olduğu görüşüdür. Marx’ın teorisini devletin kökeni, işlevi ve geleceğine ilişkin tüm öteki teorilerden ayıran bu tezdir. Üstyapının bütün işlevleri devletin alanına girmez, hele ki başkalarına tabi sınıfların çıkarlarına tekabül edenler (örneğin bir zamanların egemen sınıfları ya da ezilen devrimci sınıflarınkilere). Devletin alanına giren üstyapısal işlevler, bunlar ekonominin otomatik süreçleri tarafından başarılmadığı sürece, türsel olarak toplumsal yapının (temel üretim ilişkileri) korunması ve yeniden üretimi olarak özetlenebilir. Dolayısıyla bugün devletin bütün işlevleri “saf katıksız biçimde” üstyapısal değildir; kapitalizm öncesi toplumsal formasyonlarda da böyle değildi. Devletin bu yönü, aşağıda tartışılacak nedenlerden ötürü kapitalist üretim tarzında özel bir önem taşır.</span></p>

  <p class="default"><span>Devletin ana işlevleri şöyle sınıflanabilir:</span></p>

  <p class="default"><span>i) Egemen sınıfın üyelerinin özel etkinlikleri ile sağlanamayan genel üretim koşullarının sağlanması<a href="../Text/gec10_split_036.html#footnote-525-942" id="footnote-525-942-backlink">[942]</a></span></p>

  <p class="default"><span>ii) Hüküm süren üretim tarzına ezilen sınıflardan ya da egemen sınıfın belli kesimlerinden gelebilecek her tehdidin ordu, polis, yargı ve cezaevi sistemi yoluyla bastırılması.</span></p>

  <p class="default"><span>iii)Toplumun egemen ideolojisinin egemen sınıfın ideolojisi olarak kalmasını sağlamak ve sonuçta sömürülen sınıfların kendi sömürülmelerini kendilerine karşı doğrudan baskı uygulamaksızın kabul etmeleri için ezilen sınıfların entegrasyonu (çünkü ezilen sınıflar sömürüyü kaçınılmaz ya da “ehveni şer” ya da “üstün güç” sayarlar ya da sömürü olarak algılamaktan bile acizdirler).</span></p>

  <p class="default"><span>Egemen sınıfın iktidarını zor (ordu, polis, hukuk ve ceza sistemi) kullanarak sürdürme şeklindeki baskıcı işlevi devletin klasik Marksizmde en yakından incelenen boyutu idi. Daha sonra, Lukacs ve Gramsci devletin entegre edici işlevini daha çok vurguladılar ve bunu esas olarak egemen sınıfın ideolojisine atfettiler. Elbette ki yalnızca baskıya dayalı sınıf egemenliği sürdürülemez bir daimi iç savaş durumuna denk olurdu.<a href="../Text/gec10_split_036.html#footnote-525-943" id="footnote-525-943-backlink">[943]</a> Farklı üretim tarzları ya da somut sosyo-ekonomik formasyonlarda entegre edici işlev esas olarak farklı ideolojiler tarafından uygulanır:<a href="../Text/gec10_split_036.html#footnote-525-944" id="footnote-525-944-backlink">[944]</a> büyü ve ritüel, felsefe ve ahlak, hukuk ve politika; ancak bir ölçüde bu farklı üstyapısal pratiklerin her biri her sınıflı toplumda böyle bir rol oynar. Bu entegre edici işlevlerin yeniden üretimi ve evrimi eğitim, öğretim, kültür ve iletişim araçları ile sağlanır – fakat her şeyden önce her toplumun sınıf yapısına özgü olan baskın düşünce kategorileri tarafından.<a href="../Text/gec10_split_036.html#footnote-525-945" id="footnote-525-945-backlink">[945]</a></span></p>

  <p class="default"><span>Marksist teori devletin baskıcı ve entegre edici işlevlerinin nasıl hem ayrı hem de iç içe geçmiş mekanizmalar olduğunun oldukça geniş bir incelemesini çoktan sunmuş ise de,<a href="../Text/gec10_split_036.html#footnote-525-946" id="footnote-525-946-backlink">[946]</a> “üretimin genel koşullarının sağlanması” başlığı altındaki işlevin çözümlemesi çok daha az geliştirilmiştir. Bu sonuncusu devletin öteki iki ana işlevinden üretim alanına doğrudan bağlı oluşu ve dolayısıyla altyapı ile üstyapı arasında doğrudan bir dolayım (aracılık) sağlaması ile ayrılır.<a href="../Text/gec10_split_036.html#footnote-525-947" id="footnote-525-947-backlink">[947]</a> Devletin bu işlevsel alanı esas olarak şunları içerir: fiili üretim sürecinin</span> <span class="ideitalik">genel-teknik</span> <span>önkoşullarının (ulaşım ya da iletişim araçları, posta hizmeti, vs) sağlanması, aynı üretim sürecinin</span> <span class="ideitalik">genel-toplumsal</span> <span>önkoşullarının (örneğin, kapitalizmde, kanun ve nizam, ulusal bir pazar ve teritoryal bir devlet, bir para birimi) sağlanması ve kendileri doğrudan emek sürecine ait olmasalar bile ekonomik üretim için vazgeçilmez olan kafa emeği biçimlerinin sürekli yeniden üretimi (Asya tipi üretim tarzında ve bir ölçüde antikitede astronomi, geometri, hidrolik ve öteki uygulamalı doğal bilimlerin gelişimi; kapitalist üretim tarzında ekonomik genişlemenin ihtiyaçları için yeterli bir eğitim sisteminin sürdürülmesi, vs).</span></p>

  <p class="default"><span>Devletin kökeni özel mülkiyetin kökeni ile örtüşür ve dolayısıyla bir ölçüde toplumsal emek kapasitesini bağımsız özel iş süreçlerine ayıran basit meta üretimine içkin olan toplumun özel ve kamusal alanlarına ayrılması ile bağlantılıdır.<a href="../Text/gec10_split_036.html#footnote-525-948" id="footnote-525-948-backlink">[948]</a> Fakat bu ilişki abartılmamalıdır. Devlet sermayeden daha eskidir ve işlevleri doğrudan meta üretimi ve dolaşımının işlevlerinden türetilemez. Kapitalizm öncesi toplumlardaki özgül devlet biçimleri, meta üretiminin gelişimi için gerekli olan türde yasal güvenliğin sağlanmasındaki işlevlerden başka işlevler görür. Bu toplumlarda özel mülkiyet, metaların değil, toprağın özel mal edinimi biçimini alır. Bu durumlarda, devlet toprak sahipleri arasındaki iç ilişkileri ve onların iç ve dış düşmanlara karşı birliğini güvenceye alır (örneğin, topluluğa ait olmayan “iç” sömürülen sınıflar: önce tabi kılınmış kabileler, sonra köleler, vs).<a href="../Text/gec10_split_036.html#footnote-525-949" id="footnote-525-949-backlink">[949]</a> Böyle bir devlet, ilkel sermaye birikimi şöyle dursun, basit meta üretimi mantığına bile çoğu zaman fiilen düşman değilse bile tamamen yetersizdir. Bu devletin despotik gücü, örneğin sistematik müsaderelerle çoğu zaman meta üretiminin gelişimini uzun süre engelleyebilir. Meta sahiplerinin çıkarlarına denk düşen ilk özel hakların başlangıcı böylece bir para ekonomisinin çözücü etkilerine karşı kabilelerin ya da köylerin istikrarını korumak için tasarlanmış komünal haklar ile sık sık birlikte var oldu.</span></p>

  <p class="default"><span>Tefecilik ve ticaret sermayesi belli bir olgunluk derecesine erişip eski ve yeni mülk sahibi sınıflar arasındaki ilişkiyi temelden değiştirinceye ve para sermayenin genişlemesiyle siyasal egemenliğin geleneksel biçimlerini zayıflatıncaya kadar, devletin kendisi giderek sermaye birikiminin bir aleti ve kapitalist üretim tarzının bir ebesi olmamıştı. Marx’ın, ulusal borçlar, hanedan savaşları sırasındaki devlet ihaleleri, deniz aşırı keşifler ve sömürgeler, merkantilizm, normal iş gününün resmen uzatılması ve normal ücretin sınırlanması ve imalat işletmelerine devlet sponsorluğunun oynadığı role ilişkin çözümlemesi bu bakımdan klasiktir.<a href="../Text/gec10_split_036.html#footnote-525-950" id="footnote-525-950-backlink">[950]</a> Bu nedenle devletin karakter ve işlevini doğrudan meta üretimi ve dolaşımının doğasından çıkarsamaya çalışmak doğru değildir.<a href="../Text/gec10_split_036.html#footnote-525-951" id="footnote-525-951-backlink">[951]</a></span></p>

  <p class="default"><span>Burjuva devleti, mutlakıyetçi devletin siyasal iktidarı ve kurumsal makinesinin burjuva sınıfı tarafından ele geçirilmesiyle yaratılmış doğrudan bir ürünüdür.<a href="../Text/gec10_split_036.html#footnote-525-952" id="footnote-525-952-backlink">[952]</a> Fakat aynı zamanda mutlakıyetçi devletin yadsımasıdır. Çünkü sanayi sermayesinin muzaffer yükselişi çağında klasik burjuva devleti</span> <span class="ideitalik">par excellence</span> <span>bir “zayıf devlet” idi – çünkü ona kapitalist üretimin serbest gelişimini engellemiş olan mutlakıyetçi devletlerin ekonomik müdahaleciliklerinin sistematik bir yıkımı eşlik etmişti. Sermayenin iktidarı şimdi, ekonomi dışı zor ve bağımlılık ilişkilerine değil, fakat proletaryanın ekonomik bağımlılığını ve tabi kılınmasını gizleyen (üretim ve geçim araçlarından ayrılma) ve ona özgürlük ve eşitlik görünümü veren “serbest” mübadele ilişkilerine<a href="../Text/gec10_split_036.html#footnote-525-953" id="footnote-525-953-backlink">[953]</a> dayalı oluşu ile kapitalizm öncesi bütün sınıf iktidarı biçimlerinden ayırdediliyordu. Bu mübadele ilişkileri özellikle yükselen kapitalizm koşullarında genelde doğrudan üreticiler<a href="../Text/gec10_split_036.html#footnote-525-954" id="footnote-525-954-backlink">[954]</a> tarafından içselleştirildiği için, sermayenin ekonomik egemenliği ve genişlemesi ne kadar engelsiz olursa, burjuvazi işçi sınıfına karşı doğrudan silahlı güç kullanmaktan o kadar kaçınabilir ve devlet gücünü minimum güvenlik işlevlerine indirmeye izin verebilir. Bu durum her şeyden önce İngiltere, ABD, Belçika ve Hollanda gibi rekabetçi kapitalizm çağında iç makinesi “en zayıf” olan burjuva devletler için geçerliydi. Bunun aksine, burjuva devletin içerde daha güçlü bir idari aygıta sahip olduğu yerlerde, örneğin 1. Napoleon’dan sonraki Fransa’da bu, yerel burjuvazinin güçlülüğünün değil, ekonomik ve siyasal olarak göreli zayıflığının bir işareti idi.<a href="../Text/gec10_split_036.html#footnote-525-955" id="footnote-525-955-backlink">[955]</a></span></p>

  <p class="default"><span>Bununla birlikte burjuva devleti önceki bütün sınıf iktidarlarından burjuva toplumunun bizzat kapitalist üretim tarzına içkin bir özelliği ile ayrılır: meta üretimi, özel mülkiyet ve herkesin herkese karşı rekabetini benzersiz bir biçimde genelleştirmesinin bir sonucu olarak toplumun kamusal ve özel alanlarının yalıtımı. Böylece bir burjuva toplumunda sermayenin genel çıkarlarının bireysel olarak faal kapitalistler tarafından bir temsili normalde tamamen olanaksız değilse bile çok zordur – aksine örneğin bir feodal devlette ise temsil en güçlü lord olan kral tarafından basitçe halledilir. “Kapitalist sınıf iktidardadır ancak hükümette değildir. Hükümete emir vermekle yetinir.”<a href="../Text/gec10_split_036.html#footnote-525-956" id="footnote-525-956-backlink">[956]</a> Dolayısıyla kapitalist rekabet kaçınılmaz olarak devlet aygıtının özerkleşmesi eğilimini belirler, böylece o bir “ideal toplam kapitalist”<a href="../Text/gec10_split_036.html#footnote-525-957" id="footnote-525-957-backlink">[957]</a> olarak işlev görebilir ve gerçek dünyadaki “birçok sermaye”den oluşan “gerçek toplam kapitalist”in çatışan çıkarlarına karşı ve onların üstünde bir bütün olarak kapitalist üretim tarzının korunması, konsolidasyonu ve genişlemesinin çıkarlarına hizmet edebilir. “Sermayenin kendisi eylemlerinde kendi varlığının toplumsal doğasını üretmekten acizdir; kendine dayalı fakat sınırlamalarına tabi olmayan ayrı bir kuruma ihtiyaç duyar, böylece bu kurumun eylemleri (kendi) artı değerini üretme ihtiyacı tarafından belirlenmez. ‘Burjuva toplumun yanında ve dışındaki’ bu ayrı kurum, sermayenin sade temeli üzerinde, sermayenin ihmal ettiği yakın gereksinimlere uyabilir... Devlet böylece ne sadece siyasal bir alet ne de sermayenin zamanı geçmiş bir kurumu olarak görülmelidir. Devlet ancak ‘rekabetin yanında ve dışında’ki sermayenin toplumsal varlığını muhafaza etmek için özel bir biçim olarak görülebilir.”<a href="../Text/gec10_split_036.html#footnote-525-958" id="footnote-525-958-backlink">[958]</a></span></p>

  <p class="default"><span>Bu “sermayenin toplumsal varlığının muhafazası” tarafından güvenceye alınan ekonomik işlevler evrensel olarak geçerli hukuki ilişkileri, halkın güvenine dayanan para birimini, yerel ya da bölgesel boyuttan daha büyük bir pazarın genişlemesini ve yerli sermayenin özgül rekabetçi çıkarlarını yabancı kapitalistlere karşı savunmanın bir aracını yaratmayı, başka bir deyişle, ulusal bir hukuk, para birimi, pazar, ordu ve gümrük sistemi kurmayı içerir. Ne var ki bu kaçınılmaz işlevlerin maliyeti minimum düzeyde tutulmak zorundadır. Muzaffer burjuvaziye devletin bakımı için gereken vergiler başka türlü üretken bir biçimde kullanılabilecek olan artı değerin bir kısmının boşuna israfı gibi görünüyordu. Yükselen sanayi burjuvazisi böylece devlet harcamalarını daima sıkı sıkıya kontrol etmeye ve bu harcamalarda her türlü artışı sorgulamaya ya da reddetmeye çalıştı.</span></p>

  <p class="default"><span>Burjuva toplumunda devlet gücünün özerkleşmesi özel mülkiyet ve kapitalist rekabetin üstünlüğünün bir sonucudur; fakat aynı üstünlük onun göreli olmaktan daha fazla bir şey olmasını da önler. Bunun nedeni şudur ki, “ideal toplam kapitalist”in kararları özgül kapitalistlerin çatışan rekabetçi çıkarlarının üstünde olmakla birlikte onlar üzerindeki etkilerinde ne “değerden bağımsız” ne de nötrdür. Devletin tarifeler, vergiler, demir yolları ya da bütçe paylarına ilişkin her kararı rekabeti etkiler ve artı değerin genel toplumsal yeniden dağıtımını bir ya da başka kapitalistler grubunun yararına etkiler. Dolayısıyla bütün sermaye gurupları yalnızca kolektif sınıf çıkarları hakkındaki kendi görüşlerini ifade etmek için değil fakat aynı zamanda kendi özgül çıkarlarını savunmak için de siyasal olarak etkin olmak durumundadır.<a href="../Text/gec10_split_036.html#footnote-525-959" id="footnote-525-959-backlink">[959]</a> Bu nedenle rekabetçi kapitalizm çağında parlamentonun “klasik” işlevi her kapitalist guruba kendi gurup çıkarlarını savunmak için eşit bir şans veren bir biçimde ortak sınıf çıkarlarını kucaklamak idi – başka bir deyişle bu türden sınıf çıkarlarının ekonomi dışı zor ya da salt dikta olarak hissedilmesini önlemek idi. Bu bakış açısından burjuva parlamenter cumhuriyet burjuva devletin tartışmasız “ideal biçimi”dir, çünkü “çok sayıda sermayenin rekabeti” ile “bir bütün olarak sermayenin toplumsal çıkarı ve doğası” arasındaki çelişkinin diyalektik birlik ve mücadelesini en iyi yansıtır.<a href="../Text/gec10_split_036.html#footnote-525-960" id="footnote-525-960-backlink">[960]</a></span></p>

  <p class="default"><span>Rekabetçi kapitalizmden emperyalizm ve tekelci kapitalizme geçiş zorunlu olarak hem burjuvazinin devlete karşı öznel tutumunu hem de devlet tarafından merkezi görevlerinin yerine getirilmesindeki nesnel işlevi değiştirdi.<a href="../Text/gec10_split_036.html#footnote-525-961" id="footnote-525-961-backlink">[961]</a> Tekellerin ortaya çıkması metropol ülkelerde bir daimi aşırı-birikim eğilimi ve buna denk düşen bir sermaye ihracı ve dünyanın emperyalist güçlerin kontrolü altında sömürgelere ve etki alanlarına bölünmesini yarattı. Bu durum silahlanma harcamalarında keskin bir artışa ve militarizmin büyümesine sebep oldu. Bunlar da devlet aygıtında başlıca bir büyümeye ve toplumsal gelirlerin daha çok devlete akmasına yol açtı.<a href="../Text/gec10_split_036.html#footnote-525-962" id="footnote-525-962-backlink">[962]</a> Silahlanma harcamalarının elbette ikili bir işlevi vardı, her metropol gücünün özel çıkarlarını emperyalist rakiplere (ve sömürge halklarına) karşı savunmak ve bir ek sermaye birikimi kaynağı sağlamak.</span></p>

  <p class="default"><span>Aynı zamanda en azından Batı Avrupa’da tekelci kapitalizmin yükselişi işçi sınıfı hareketinin siyasal etkisinde bir büyümeye denk düştü, bu büyüme genel seçme ve seçilme hakkının tedricen kazanımı ve klasik sosyal demokrasi tarafından kullanılmasında kayda değer bir biçimde yansıtıldı. Bu gelişmenin burjuva devletinin emperyalist evresindeki evrimi üzerinde çelişkili etkileri oldu. Bir yandan, güçlü işçi sınıfı partilerinin belirmesi devletin entegre edici rolüne daha bir ivedilik ve ölçek kattı. Ücretli çalışan için, emek gücü metasının satıcısı olarak formel eşitlik yanılsaması şimdi gittikçe artan bir biçimde bir yurttaş ya da seçmen olarak formel eşitlik yanılsaması ile pekiştirildi – burjuva toplumundaki sınıflar arasındaki yoğun ekonomik güç eşitsizliğinin bir sonucu olarak siyasal güce kökten eşitsiz erişimi gizleyerek. Burjuvazi dolayısıyla ekonomik ve toplumsal bunalımlar egemen sınıf konumunu henüz doğrudan tehdit etmediği sürece kitlesel işçi partilerinin burjuva parlamenter demokrasisine bu entegrasyon biçiminden önemli bir avantaj sağlayabiliyordu.<a href="../Text/gec10_split_036.html#footnote-525-963" id="footnote-525-963-backlink">[963]</a></span></p>

  <p class="default"><span>Öte yandan, ne var ki, sosyal demokrat ve daha sonra komünist milletvekillerinin de burjuva parlamentolarına geniş ölçekte girmeleri bu meclislerin burjuva sınıfı</span> <span class="ideitalik">içindeki</span> <span>rakip çıkarlar arasındaki hakem rolünü giderek yitirdikleri anlamına geliyordu. Sermayenin süren siyasal egemenliğini sağlama görevi böylece tedricen parlamentodan devlet yönetiminin daha yüksek düzeylerine transfer edildi.<a href="../Text/gec10_split_036.html#footnote-525-964" id="footnote-525-964-backlink">[964]</a> Bundan sonra siyasal iktidarın giderek daha çok devlet aygıtında merkezileşmesi eğilimi bu gelişmelere bir tepki idi. Bu rekabetçi kapitalizmde var olan durumun da tersine çevrilmesi idi. Daha önceleri devlet aygıtının burjuvazinin ekonomik gücünü onun bir sınıf olarak</span> <span class="ideitalik">siyasal</span> <span>kamulaştırılması<a href="../Text/gec10_split_036.html#footnote-525-965" id="footnote-525-965-backlink">[965]</a> ile muhafaza etmek için özerk eylemi istisnai iken, şimdi askeri diktatörlükler, bonapartizm ve faşizm biçiminde sürekli daha sıklaştı.</span></p>

  <p class="default"><span>Bu çağın başka bir karakteristik özelliği, emperyalizm döneminde özellikle ivme kazanan sosyal mevzuatın genel yaygınlaşması idi. Bir anlamda bu proletaryanın artan sınıf mücadelesine, emeğin daha radikal saldırılarına karşı sermaye egemenliğini güvenceye almak için verilmiş bir ödün idi. Ancak aynı zamanda kapitalist üretim tarzı altında genişletilmiş yeniden üretimin, emek-gücünün fiziksel yeniden oluşumunu süper-sömürü tarafından tehlikeye düşürüldüğü yerde güvenceye almaktaki genel çıkarlarına da tekabül ediyordu. Sosyal mevzuatın genişletilmesi eğilimi kendi payına toplumsal olarak yaratılmış değerin kamu bütçesine doğru önemli bir yeniden dağıtımını belirledi. Kamu bütçesi tekelci kapitalist devletin genişlemiş ölçeğine yeterli bir maddi temel sağlamak için toplumsal gelirlerin artan bir payını emmek zorunda idi.</span></p>

  <p class="default"><span>“Sosyal devlet” hakkındaki sonradan ortaya çıkan bütün yanılgılar bu eğilimin keyfi bir biçimde ulusal gelirin emeğe doğru ve sermayeden uzağa artan bir yeniden dağıtımına yönelik yanlış bir inanca dönüştürülmesine dayanıyordu.<a href="../Text/gec10_split_036.html#footnote-525-966" id="footnote-525-966-backlink">[966]</a> Gerçekte, elbette, kapitalist bir üretim tarzında ortalama kâr oranındaki böylesi herhangi bir yeniden dağıtımdan kaynaklanan bir düşüş yalnızca genişletilmiş meta üretimini değil basit yeniden üretimi de tehlikeye atardı; bir yatırımcı grevini, sermaye kaçışını ve kitlesel işsizliği tetiklerdi. “Yeniden dağıtım yoluyla sosyalizasyon”un<a href="../Text/gec10_split_036.html#footnote-525-967" id="footnote-525-967-backlink">[967]</a> mümkün olduğuna dair yanılsamalar, tipik olarak, mantıksal sonucu kapitalist ekonominin ve onun kâr düzeylerinin fiili bir stabilizasyonunun açık programı olan bir reformizmin gelişimindeki ilk aşamalardan fazla bir şey değildir. Böyle bir program genellikle kâr oranını artırmak ve böylece “yatırımı teşvik etmek” için işçi sınıfı tüketimi üzerinde periyodik kısıtlamalar içerecektir.</span></p>

  <p class="default"><span>Devletin işlevlerinin daha da genişlemesi tekelci kapitalizmin geç kapitalizm aşamasında yer alır. Bu geç kapitalizmin üç ana özelliğinin bir sonucudur: sabit sermayenin devir süresinin kısalması, teknolojik yeniliğin hızlanması ve üçüncü teknolojik devrim yüzünden başlıca sermaye birikimi projelerinin maliyetindeki muazzam artış ve buna uygun olarak bu projeler için gereken muazzam sermaye miktarlarının valorizasyonundaki bir gecikme ya da başarısızlığın risklerindeki artış. Bu baskıların sonuçları geç kapitalizmde yalnızca devlet ekonomik planlamasında bir artışa değil yanı zamanda sürekli artan sayıda üretken süreçteki maliyetler (riskler) ve zararların devletçe sosyalizasyonuna yönelik bir eğilimdir. Böylece</span> <span class="ideitalik">geç kapitalizmde devletin gittikçe daha çok sayıda üretim ve yeniden üretim sektörlerini kendi finanse ettiği “üretimin genel koşulları”nın bünyesine katması yönünde içkin bir eğilim</span> <span>vardır. Maliyetlerin böyle bir sosyalizasyonu olmaksızın bu sektörler artık kapitalist emek sürecinin gereksinimlerini karşılamanın yanından bile geçemezlerdi.</span></p>

  <p class="default"><span>“Üretimin genel koşulları” alanının bu genişlemesi, Marx’ın</span> <span class="ideitalik">Grundrisse</span><span>’de betimlediği gibi, sermayenin içkin bir eğiliminin mükemmel bir yansımasıdır: “</span><span class="ideitalik">Sabit sermaye</span> <span>doğrudan getirdiği meyveler ne kadar az olursa,</span> <span class="ideitalik">doğrudan üretim sürecine</span> <span>o kadar az müdahale eder, bu göreli</span> <span class="ideitalik">artı nüfus ve artı üretim</span> <span>de o kadar çok olmalıdır; böylece, üretim sürecinde doğrudan etkin olan makineleri inşa etmekten çok demir yolları, kanallar, su kemerleri, telgraf hatları inşa etmek için sermaye.”<a href="../Text/gec10_split_036.html#footnote-525-968" id="footnote-525-968-backlink">[968]</a> Bu eğilimin dolaysız örnekleri, araştırma ve geliştirme maliyetlerini karşılamak için artan oranda devlet bütçelerinin kullanımı ve nükleer güç istasyonları, jet uçakları ve her türden büyük sanayi projelerini finanse etmek ya da sübvanse etmek için artan oranda devlet harcamalarının kullanımıdır. Dolaylı örnekleri, hammadde üreten belli sanayilerin ulusallaştırılması yoluyla ucuz hammadde sağlanması ve böylece özel sektöre gizli sübvansiyon sağlanmasıdır. Devlet sermayesi böylece özel sermayeye (ve özellikle tekelci sermayeye) bir dayanak gibi hareket ediyor.<a href="../Text/gec10_split_036.html#footnote-525-969" id="footnote-525-969-backlink">[969]</a> Aşağıdaki tablo elektirik sanayisinin ulusallaştırılmasının büyük sınai tüketicilere daha düşük fiyatlarla enerji tedariki yoluyla nasıl tekellerin avantajına çalışmış olduğunu gösteriyor.<a href="../Text/gec10_split_036.html#footnote-525-970" id="footnote-525-970-backlink">[970]</a></span></p>

  <p class="saggggg"><span>Seçilmiş Ülkelerde Ortalama Elektirik Fiyatları, 1973 kWh başına ABD senti*</span></p>

  <table border="1" class="calibre2" width="100%">
    <tbody class="calibre3">
      <tr class="calibre4">
        <td class="calibre5"/>

        <td class="calibre5">
          <p class="table-contents"><span>Zanaatkâr</span></p>
        </td>

        <td class="calibre5">
          <p class="table-contents"><span>Zanaatkâr + Küçük Sanayi</span></p>
        </td>

        <td class="calibre5">
          <p class="table-contents"><span>Büyük Sanayi</span></p>
        </td>

        <td class="calibre5">
          <p class="table-contents"><span>Ortalama Üstü Kullanımı Olan Büyük Sanayi</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span class="ideitalik">Fransa</span></p>

          <p class="table-contents"><span>(Nord/Pas de Calais ve Paris)</span></p>
        </td>

        <td class="calibre5">
          <p class="table-contents"><span>3.01</span></p>
        </td>

        <td class="calibre5">
          <p class="table-contents"><span>2.38</span></p>
        </td>

        <td class="calibre5">
          <p class="table-contents"><span>2.19</span></p>
        </td>

        <td class="calibre5">
          <p class="table-contents"><span>1.75</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span class="ideitalik">İngiltere</span></p>

          <p class="table-contents"><span>NE Elec. Board</span></p>

          <p class="table-contents"><span>NW Elec. Board</span></p>
        </td>

        <td class="calibre5">
          <p class="table-contents"><span>2.36</span></p>
        </td>

        <td class="calibre5">
          <p class="table-contents"><span>2.24</span></p>
        </td>

        <td class="calibre5">
          <p class="table-contents"><span>1.85</span></p>
        </td>

        <td class="calibre5">
          <p class="table-contents"><span>1.72</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span class="ideitalik">İtalya</span></p>
        </td>

        <td class="calibre5">
          <p class="table-contents"><span>2.33</span></p>
        </td>

        <td class="calibre5">
          <p class="table-contents"><span>2.00</span></p>
        </td>

        <td class="calibre5">
          <p class="table-contents"><span>1.77</span></p>
        </td>

        <td class="calibre5">
          <p class="table-contents"><span>1.56</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span class="ideitalik">ABD</span></p>

          <p class="table-contents"><span>Tennesse Valley</span></p>
        </td>

        <td class="calibre5">
          <p class="table-contents"><span>1.67</span></p>
        </td>

        <td class="calibre5">
          <p class="table-contents"><span>1.37</span></p>
        </td>

        <td class="calibre5">
          <p class="table-contents"><span>1.09</span></p>
        </td>

        <td class="calibre5">
          <p class="table-contents"><span>0.92</span></p>
        </td>
      </tr>
    </tbody>
  </table>

  <p class="saggggg"><span>* Dört müşteri sınıfı =</span></p>

  <p class="default">I: 50 kW / 12,500 kWh alçak gerilim</p>

  <p class="default">II: 150 kW / 45,000 kWh alçak gerilim</p>

  <p class="default">III: 500 kW / 180,000 kWh yüksek gerilim</p>

  <p class="default">IV: 1000 kW / 450,000 kWh yüksek gerilim</p>

  <p class="default"><span>Geç kapitalizm sermayenin valorizasyonunda artan zorluklar ile karakterize olur (aşırı-kapitalizasyon, aşırı-birikim). Devlet</span> <span class="ideitalik">bu sermayenin silahlanma sanayisindeki, “çevre sanayisinde”ki, deniz aşırı “yardım” ve altyapı çalışmalarındaki “kârlı” yatırımları için görülmemiş bir ölçekte ek fırsatlar sağlayarak</span> <span>en azından kısmen bu zorlukları aşar (burada “kârlı” demek, devlet garantisi ya da sübvansiyonu yoluyla kârlı kılınmış demektir).</span></p>

  <p class="default"><span>Geç kapitalizmin başka bir ayırdeden özelliği toplumsal sistemin bütün kapitalist üretim tarzını doğrudan tehdit eden patlayıcı ekonomik ve siyasal bunalımlara karşı artan yükümlülüğüdür. Dolayısıyla, “</span><span class="ideitalik">kriz yönetimi</span><span>”, geç kapitalist devletin, tıpkı büyük ölçüde artmış bir dizi “üretimin genel koşulları” için sorumluluğu ya da artı-sermayenin daha hızlı bir valorizasyonunu sağlama çabaları kadar hayati bir işlevidir. Ekonomik açıdan, bu “kriz yönetimi”, hükümetin 1929-32 ölçeğindeki feci bunalımların geri dönüşünü önlemek ya da en azından olabildiğince ertelemek için tasarlanmış bir dizi karşı çevrimsel politikalarını içerir. Toplumsal açıdan, kapitalist üretim ilişkilerinin artan bunalımını proleter sınıf bilincine sistematik bir saldırı yoluyla savuşturmak için daimi bir çabayı içerir. Devlet böylece işçiyi geç kapitalist topluma bir tüketici, “sosyal ortak” ya da “yurttaş” (ve ipso facto mevcut toplumsal düzenin bir destekçisi), vb olarak “entegre etmek” için dev gibi bir ideolojik manipülasyon makinesini kullanır. Daima her isyanı sistem içinde tutulabilecek reformlara çevirmeye ve fabrikada ve ekonomide işçi sınıfı dayanışmasını zayıflatmaya çalışır (örneğin, ücretleri hesaplama ve ödemede yeni yöntemler icat ederek, yerli ve göçmen işçiler arasındaki gerilimi kışkırtarak, çeşitli katılım ve danışma kurulları uydurarak, gelirler politikası ya da “toplumsal sözleşmeler” ilan ederek, vb). Üretim ve yeniden üretim sürecinin tüm öğelerinin ya doğrudan tekelci sermaye tarafından ya da dolaylı yoldan geç kapitalist devlet tarafından artan kontrolü için yapılan genel baskı, toplumsal bunalımların sistemi tehdit etmesini engellemek ve geç kapitalizmde valorizasyon ve birikim süreci için ekonomik garantiler sağlamak için duyulan kombine ihtiyacın kaçınılmaz bir sonucudur.</span></p>

  <p class="default"><span class="ideitalik">Geç kapitalist devletin büyüyen hipertrofisi ve büyüyen özerkliği tarihsel olarak pürüzsüz bir sermaye valorizasyonu ve artı değer realizasyonunun artan zorluklarının doğal bir sonucudur</span><span>. Bunlar sermayenin kendi iktidarını otomatik ekonomik süreçlerle genişletme ya da konsolide etme yeteneğine olan güvenini gittikçe yitirmesini yansıtır.<a href="../Text/gec10_split_036.html#footnote-525-971" id="footnote-525-971-backlink">[971]</a> Bunlar sermaye ile emek arasındaki sınıf mücadelesinin şiddetlenmesiyle de bağlantılıdır – başka bir deyişle, işçi sınıfının burjuvazinin ideolojisine tam ve edilgen tabiiyetten artan oranda kurtuluşu ve periyodik olarak siyasal çatışmalarda bağımsız bir güç olarak ortaya çıkışı ile de bağlantılıdır. Bunlar metropol emperyalist ülkelerin hem kendi içlerinde hem de aralarındaki, bir bütün olarak emperyalist sistem ile kapitalist olmayan devletler arasındaki ve yarı sömürgelerdeki egemen ve sömürülen sınıflar arasındaki toplumsal çelişkilerin şiddetlenmesine tekabül ederler. Devletin kapitalist ekonomik sisteme müdahalesi ne kadar büyük olursa, bu sistemin tedavisi olmayan bir hastalığa yakalandığı da o kadar açığa çıkar.</span></p>

  <p class="default"><span>Bu bağlamda, yakın geçmişte Poulantzas tarafından ileri sürülen, kapitalizmin mevcut evresinde burjuva devletinin ana işlevinin siyasal ve burjuva ideolojisinin temel biçiminin de “ekonomist” olduğu tezi, birbirine yakından bağımlı sınıf mekanizmalarını ayırmaya yönelik skolastik ve yapay bir girişimdir.<a href="../Text/gec10_split_036.html#footnote-525-972" id="footnote-525-972-backlink">[972]</a> Geç kapitalizm, burjuva devletinin doğrudan ekonomik rolü, işçi sınıfını depolitize etme hareketi ve sözde sınıf antagonizmalarını yenebilen, kesintisiz büyümeyi sağlayabilen, sürekli tüketimi artırabilen ve böylece “çoğulcu” bir toplum kuran, teknolojik olarak belirlenmiş, her şeye gücü yeten bir ekonomi efsanesinin</span> <span class="ideitalik">eşzamanlı</span> <span>bir kombinasyonu ile karakterize edilir. “Ekonomist” ideolojinin nesnel işlevi kuşkusuz proleter</span> <span class="ideitalik">sınıf</span> <span>mücadelesini bozmaya çalışmaktır. Fakat bu ideolojinin nesnel gerekliliği tam olarak devletin geç kapitalist ekonomiye müdahale etmesi için artan zorunluluğa ve bu müdahalenin işçi sınıfını servetini ürettiği toplumun genel ekonomik ve toplumsal biçimi hakkında eğitmesi tehlikesine denk düşüyor – geç kapitalizme karşı muazzam bir potansiyel tehdittir bu. Bu toplam kompleks içinden bir öğeyi yalıtmak ve onu “esas” yön ilan etmek entelektüel olarak boşuna bir vakit geçirmedir.<a href="../Text/gec10_split_036.html#footnote-525-973" id="footnote-525-973-backlink">[973]</a></span></p>

  <p class="default"><span>Geç kapitalist devletin ekonomideki doğrudan rolündeki büyüme ona toplumsal gelirler üzerinde daha büyük bir kontrol gücü verir. Başka bir deyişle, toplam sermayenin devlet tarafından yeniden dağıtılan, harcanan ve yatırıma dönüştürülen kısmı sürekli artar.</span></p>

  <p class="default"><span>Geç kapitalizmde devletin hipertrofisi kaçınılmazdır ve toplam sermaye için gereklidir, fakat bununla birlikte onun için yeni çelişkiler yaratır. Sermayenin bir kısmının ulusallaştırılması burjuva sınıfı açısından ancak özel sermayenin kârlarında bir düşüşe değil de bir stabilizasyona ve mümkünse bir artışa yol açarsa anlamlıdır. Benzer şekilde, toplumsal gelirlerin ulusal bütçeye doğru yeniden dağıtımının artı değer oranında uzun vadeli bir indirime yol açmasına ya da sermayenin valorizasyonunu tehdit etmesine izin verilmemelidir; burjuva sınıfının bakış açısından ideal bütçe artı değer ve kâr oranında bir artış üretendir.</span></p>

  <p class="ortabaslik"><span class="ideitalik">ABD GSMH’sının Bir Yüzdesi Olarak Devlet Harcamaları<a href="../Text/gec10_split_036.html#footnote-525-974" id="footnote-525-974-backlink">[974]</a></span></p>

  <table border="1" class="calibre2" width="100%">
    <tbody class="calibre3">
      <tr class="calibre4">
        <td class="calibre5">
          <p class="table-contents"><span>1913</span></p>
        </td>

        <td class="calibre5">
          <p class="table-contents"><span>% 7.1</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1929</span></p>
        </td>

        <td class="calibre5">
          <p class="table-contents"><span>% 8.1</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1940</span></p>
        </td>

        <td class="calibre5">
          <p class="table-contents"><span>% 12.4</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1950</span></p>
        </td>

        <td class="calibre5">
          <p class="table-contents"><span>% 24.6</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1955</span></p>
        </td>

        <td class="calibre5">
          <p class="table-contents"><span>% 27.8</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1960</span></p>
        </td>

        <td class="calibre5">
          <p class="table-contents"><span>% 28.1</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1965</span></p>
        </td>

        <td class="calibre5">
          <p class="table-contents"><span>% 30.0</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1970</span></p>
        </td>

        <td class="calibre5">
          <p class="table-contents"><span>% 33.2</span></p>
        </td>
      </tr>
    </tbody>
  </table>

  <p class="ortabaslik"><span class="ideitalik">GSMH’nın Bir Oranı Olarak (Ulusal Sigorta dahil) Toplam Kamu Harcamaları,</span></p>

  <p class="ortabaslik"><span class="ideitalik">Almanya (1948’den sonra yalnızca Federal Cumhuriyet)</span></p>

  <table border="1" class="calibre2" width="100%">
    <tbody class="calibre3">
      <tr class="calibre4">
        <td class="calibre5">
          <p class="table-contents"><span>1913</span></p>
        </td>

        <td class="calibre5">
          <p class="table-contents"><span>% 15.7</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1928</span></p>
        </td>

        <td class="calibre5">
          <p class="table-contents"><span>% 27.6</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1950</span></p>
        </td>

        <td class="calibre5">
          <p class="table-contents"><span>% 37.5</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1959</span></p>
        </td>

        <td class="calibre5">
          <p class="table-contents"><span>% 39.5</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1961</span></p>
        </td>

        <td class="calibre5">
          <p class="table-contents"><span>% 40.0</span></p>
        </td>
      </tr>

      <tr class="calibre4">
        <td class="calibre5">
          <p class="table-contents"><span>1969</span></p>
        </td>

        <td class="calibre5">
          <p class="table-contents"><span>% 42.5</span></p>
        </td>
      </tr>
    </tbody>
  </table>

  <p class="default"><span>Dolayısıyla, nihai olarak meydana gelebilecek olan şey artı değerin ve ücretlerin (“dolaylı ücretlerin”) fraksiyonlarının merkezileşmesi yoluyla “yatay” bir yeniden dağıtımdır – bunun etkisi de burjuva toplumunun muhafazası için önemli olan fakat iki ana gelir gurubunun özel harcamalarının karşılamadığı belli birtakım harcamaların gerçekten yapılmasını sağlamaktır.</span></p>

  <p class="default"><span>Bu “yeniden dağıtım”ın limitleri Parkin’in gelir diferansiyellerinin evrimi hakkındaki çalışması ve 1935 ile 1960 arasında Batılı ülkelerde özellikle ileri düzeyde sosyal güvenlik sistemlerinin varlığına rağmen bu ülkelerdeki nüfusun üzerindeki vergi yükü olgusu tarafından tamamen doğrulanmaktadır.<a href="../Text/gec10_split_036.html#footnote-525-975" id="footnote-525-975-backlink">[975]</a> Ancak ulusal gelirin devlet tarafından böylesi sadece “yatay” bir yeniden dağıtımı olasılığı bile, üretimin genel büyüme oranı, kâr oranının gelişimi, sınıflar arası güç ilişkisi, devletin yerine getirdiği işlevler yelpazesi ve bunlardan dolayı özel çıkarlara müdahale derecesi gibi nesnel koşullara bağlıdır. Eğer bu koşullar, “hızlı büyümenin uzun dalgası”nın sona ermesinden beri tartışmasız meydana gelmiş olduğu türden, (ani değişimler şöyle dursun) tedrici değişimler kaydederse, sonuç geç kapitalist devletin endemik bir mali bunalımıdır.<a href="../Text/gec10_split_036.html#footnote-525-976" id="footnote-525-976-backlink">[976]</a> Bir kez bu başlayınca, devletin yukarıda sıralanan özgül işlevlerinin artık hepsi birden eşzamanlı olarak yerine getirilemez. Bu nedenle devlet tarafından daimi bir “kriz yönetimi” devletin daimi bir krizine döner.</span></p>

  <p class="default"><span>Öte yandan, geç kapitalist devletin toplumsal artının kısımlarını merkezileştirme ve yeniden dağıtmadaki artan ekonomik rolü, bütün kapitalist guruplar ve hatta bireylerin onun kararlarını etkilemek için onunla gittikçe daha çok ilgilenmesini sağlar. Birçok durumda bu bakımdan başarı ya da başarısızlık bireysel bir sermayenin refahını ya da mahvını belirleyebilir: en bariz olanı devletin tek müşteri olduğu ve üretimin devlet sözleşmelerinin bir fonksiyonu olduğu durumlardır. Böylece burjuva sınıf çıkarlarının fiili ifadesi –“ideal toplam kapitalist”in kendi farklı işlevler dizisi arasında belirli öncelikler saptadığı somut süreç– birçok (uzun vadede bütün) kapitalist guruplar için kapitalist üretim tarzının daha önceki herhangi bir evresinde olduğundan daha ölümcül öneme sahip olur. Burjuva devletin genel işlevlerinin ve bu işlevlerin geç kapitalizmdeki özgül mutasyonlarının bir incelemesinden iki tür sorun doğar. Birincisi, geç kapitalizmde kapitalist sınıf çıkarları nasıl ve nerede formüle edilir ve siyasal hedeflere içerilir? İkincisi, ekonomik güç ve ideolojik egemenlik devlet aygıtı üzerindeki kontrole nasıl çevrilir? Başka bir deyişle, örgütlü işçi sınıfı burjuva demokratik özgürlüklerden yaygın bir biçimde yararlandığından dolayı, koşullar formel olarak “dezavantajlı” olduğuna göre, burjuva devlet aygıtı kapitalist sınıfın ekonomik ve sosyo-politik politikalarını uygulamak için ne denli yeterli bir araçtır?</span></p>

  <p class="default"><span>Rekabetçi kapitalizmden tekelci kapitalizme geçiş sermayenin yoğunlaşması ve merkezileşmesinde nitel bir sıçrayış demektir, bu da zorunlu olarak burjuva sınıf çıkarlarının ifadesinin parlamentonun siyasal arenasından başka alanlara taşınmasını gerektirir. Burjuva devlet aygıtının üst düzeylerinin artan önemi (“Bakanlar gelir gider, polis ve daimi sekreterler kalır”) bu kaymanın yalnızca bir dışavurumudur. Devletin ekonomik ve toplumsal hayata müdahalelerinin kapsamının muazzam genişlemesi ve her türden yasaların, kararnamelerin, emirlerin ve yönetmeliklerin geometrik ilerlemesi, profesyonel politikacıların pratikte birçok yeni yasayı formüle etmek şöyle dursun, tam önemini ve etkisini anlamaktan dahi aciz olduğu anlamına gelir. Sonuç, “yönetim” anlamındaki “hükümet”in kendisinin işbölümünün kurallarına itaat eden bir meslek haline gelmesidir.</span></p>

  <p class="default"><span>Bu durumda kapitalist sınıfın özel lobileri büyük ölçüde artmış bir önem kazanırlar. Bunlar çoğu zaman yeni hükümet önlemleri ya da bunlardaki değişimler için fikir kaynağıdırlar ve pratikte hemen her zaman son söz onlarındır. Sonuçta gerçek müzakereler çoğu zaman siyasal partilerden ziyade bu baskı gurupları ve devlet yönetimi arasında olur (belki de hükümet de aracı olur).<a href="../Text/gec10_split_036.html#footnote-525-977" id="footnote-525-977-backlink">[977]</a> Bu bakımdan, lobiler, işveren örgütleri ve gerçek tekeller arasında bir ayrım yapmak gerekiyor. Lobiler belli kapitalist gurupların, bireysel ticaret ve sanayi dallarının, banka sermayesinin, iç üreticilere karşı ihracat firmalarının gurup çıkarlarını temsil ederler. İşveren örgütleri birçok ülkede büyük şirketlerden ziyade küçük ve orta firmaların çıkarlarını temsil ederler. Tekeller ise öyle büyük bir ekonomik ve siyasal güce sahiptir ki kendi adlarına siyasal kararların alınmasına ve biçimlenmesine doğrudan devlet ve hükümet düzeyinde müdahale edebilirler.<a href="../Text/gec10_split_036.html#footnote-525-978" id="footnote-525-978-backlink">[978]</a> Somut durumlarda, her zaman sermaye tarafından devlet üzerinde uygulanan bu çeşitli özel etki biçimlerinin nasıl birbiriyle bağlandığı, kesiştiği ve çatıştığını bulmak gereklidir. Sonuç her zaman zorunlu olarak bir konsensüs değildir, fakat bu sermayenin valorizasyonu için genel koşulları teşvik ya da konsolide etmek anlamında burjuvazinin sınıf çıkarlarını yansıtan bir karar olacaktır, her ne kadar aynı zamanda burjuva sınıfının önemli kesimlerinin belirli çıkarlarını bile tehlikeye sokabilirse de.</span></p>

  <p class="default"><span>Burjuva sınıf çıkarlarının ifadesinin deyim yerindeyse bu gayrı resmi “yeniden özelleştirme”si sermayenin artan yoğunlaşması ve merkezileşmesinin bir tamamlayanıdır. Bu geç burjuva devletinin büyüyen özerkliği ve hipertrofisinin ayrılmaz bir gölgesidir. Etkilediği kararlar ikincil olmaktan çıkıp bir bütün olarak burjuva sınıfının stratejik ve tarihsel seçimleri olduğu zaman en yüksek noktaya ulaşır. Domhoff ABD’de büyük burjuvazinin genel stratejik kararlarını alma ve sınıf çıkarlarını formüle etme tarzına ilişkin kapsamlı bir çalışma yapmıştır.<a href="../Text/gec10_split_036.html#footnote-525-979" id="footnote-525-979-backlink">[979]</a> Çoğu zaman bütün süreç (önde gelen politikacılar işin içinde olsa da) resmi devlet kurumlarının tamamen dışında gelişir ve vakıflar, “politika planlama gurupları”, “düşünce kuruluşları” vb tarafından aracılık edilir, bu aracılık devlet aygıtının ya da hükümetin belli dallarına bu kararları “tavsiye eden” ya da “öneren” özgül “görev güçleri”ne kadar uzanır.</span></p>

  <p class="default"><span>Burjuva sınıf çıkarlarının özel bir ifadesinin ve siyasal kararların artan bir merkezileşmesinin devletin teknik idari aparatında bir araya gelmesi şimdi birçok ülkede kural haline gelmiş olan büyük şirketler ile yüksek (en yüksek) hükümet daireleri arasındaki kişisel birlikte bir “sentez”e yol açar. Büyük kapitalistlerin siyasal iktidarı doğrudan kullanmaktan büyük ölçüde geri çekilmiş oldukları iddiası ancak ciddi şerhlerle ve birkaç emperyalist ülke için kabul edilebilir.<a href="../Text/gec10_split_036.html#footnote-525-980" id="footnote-525-980-backlink">[980]</a> ABD, Büyük Britanya ve Japonya’da devlet aygıtının liderleri ile büyük şirketlerin önde gelen temsilcileri arasındaki suç ortaklığı İkinci Dünya Savaşı’ndan beri çok büyük ölçüde belgelenmiştir (Büyük Britanya’da bu kuralın istisnaları İşçi Partisi (Labour) kabineleri olmuştur fakat burada da ekonominin üst düzey yönetimi ile “entegrasyon” eğilimi barizdir).<a href="../Text/gec10_split_036.html#footnote-525-981" id="footnote-525-981-backlink">[981]</a> Bu kişisel birlik Fransa, İtalya ve Batı Almanya’da daha az göze çarpıyorsa,<a href="../Text/gec10_split_036.html#footnote-525-982" id="footnote-525-982-backlink">[982]</a> bunun sebebi büyük sermayenin temel</span> <span class="ideitalik">stratejik kararlar</span> <span>üzerinde yoğunlaşabilmek için günlük rutin idari işleri (tıpkı bizzat büyük şirketlerde olduğu gibi) uzmanlara ve yöneticilere –buradaki durumda profesyonel politikacılara– bırakmaya çoktan razı olmasıdır.</span></p>

  <p class="default"><span>Burjuva sınıfının geç kapitalizmin devlet aygıtı üzerindeki kontrolünü sağlayan somut mekanizmalar nelerdir? Devlet makinesi üzerinde doğrudan mali ve ekonomik egemenlik –toplumsal artı ürünü kontrol eden toplumsal sınıfın onun finanse ettiği üstyapıyı da kontrol edeceği şeklindeki Marksist aksiyoma uygun olarak– büyük ölçüde devam ediyor, her ne kadar son dönemlerdeki Marksist literatürde giderek daha az vurgulanıyor olsa da. Bugün her zamankinden daha büyük olan, devlet aygıtının kısa vadeli banka kredisine olan bağımlılığı ve “güçlü” Gaullist devlet ya da ABD hükümetinin bile ani, kısa vadeli uluslararası sermaye hareketlerini kontrol etmekten aciz oluşu, kapitalist üretim ilişkilerinin ortadan kaldırılmadığı yerlerde, devleti tekelci sermayeye bağlayan “altın zincirler”in asla kaybolmadığının yeterince görsel bir hatırlatıcısıdır. Bununla birlikte, büyük sermayenin siyasal egemenliğinin, devlet üzerindeki bu türden doğrudan ve bariz bir etki ile sınırlı bir açıklaması Marksizmin besbelli bir vulgarizasyonudur. Sermayenin siyasal iktidarının karmaşıklığını incelerken şu öğeler de hesaba katılmalıdır. Devlet aygıtının bireysel üyelerinin sınıf kökenleri devletin sınıfsal doğası ile özdeşleştirilmemeli ise de, yine de kapitalist devlet makinesi yine de bizzat kapitalist toplumun düzenine uygun bir</span> <span class="ideitalik">hiyerarşik örgüte</span> <span>sahiptir<a href="../Text/gec10_split_036.html#footnote-525-983" id="footnote-525-983-backlink">[983]</a> ve bu örgütün üst yöneticileri hemen hemen istisnasız ya burjuva geçmişinden gelir ya da burjuvaziye entegre edilmişlerdir.<a href="../Text/gec10_split_036.html#footnote-525-984" id="footnote-525-984-backlink">[984]</a> Brittan, İngiliz devlet aygıtı hakkında gayet aydınlatıcı bazı rakamlar sunmuştur: 630,000 İngiliz devlet memuru içinde yalnızca 2,500’ü karar alma yetkisine sahiptir. Bunlar Amerikan analist Kingsley tarafından “daimi politikacılar”<a href="../Text/gec10_split_036.html#footnote-525-985" id="footnote-525-985-backlink">[985]</a> olarak tanımlanan “idari memurlar”dır ve çoğunluğu kapitalist sınıfın özgül katmanlarından işe alınır.<a href="../Text/gec10_split_036.html#footnote-525-986" id="footnote-525-986-backlink">[986]</a> Fransa’da, Meynaud, Fransız devlet aygıtındaki üst görevlere personel yetiştiren</span> <span class="ideitalik">Ecole Nationale d’Administration</span><span>’a 1962’de kabul edilen öğrencilerin yüzde 80’inin “nüfusun en ayrıcalıklı kesimine” ait olduğunu göstermiştir.<a href="../Text/gec10_split_036.html#footnote-525-987" id="footnote-525-987-backlink">[987]</a></span></p>

  <p class="default"><span>Fakat kapitalist devletin burjuva iktidarının bir aracı olma rolünü belirleyen şey sadece hiyerarşik örgütü değildir. O, devletin en “demokratik” olduğu yerde bile, bu rolü ve yalnızca bu rolü oynayabileceğini güvenceye alan toplam yapısıdır.<a href="../Text/gec10_split_036.html#footnote-525-988" id="footnote-525-988-backlink">[988]</a> Çünkü bu yapı burjuva sınıfı tarafından iki kez üst-belirlenir. Birincisi, devlet aygıtındaki yönetici pozisyonlara terfiler uzun bir ayıklama sürecinin eleğinden geçer, bu süreçte profesyonel yeterlilikten ziyade genel burjuva davranış normlarına uygunluk başarı getirir,<a href="../Text/gec10_split_036.html#footnote-525-989" id="footnote-525-989-backlink">[989]</a> ya da birçok emperyalist ülkede olduğu gibi, doğrudan büyük “iktidar” partilerinden birine üyelik gerekir. Bu seçimin kendisi acımasız elemeyi içerdiği için ve hem rekabetçi bir ruh hem de egemen ideolojiye empati aşıladığı için mevcut toplumsal düzeni ve onun düşünce ve eylem normlarını reddeden veya ona direnen birisinin olayların olağan akışı içinde burjuva devlet aygıtının tepesine yükselebilmesi düşünülemez. İnanmış ve aktif pasifistler normalde general olmazlar ve genelkurmay başkanı olamayacakları mutlak olarak kesindir. Burjuva devlet aygıtının kapitalist toplumun sosyalist bir dönüşümü için kullanılabileceğini hayal etmek bir ordunun “pasifist generaller”in yardımıyla dağıtılabileceğini varsaymak kadar yanılsamalıdır.</span></p>

  <p class="default"><span>Elbette genelde her toplumun egemen ideolojisinin egemen sınıfın ideolojisi olduğu ve toplumsal artı ürüne el koyan sınıfın onun üzerine inşa edilen üstyapıyı kontrol edeceği daima hatırlanmalıdır.<a href="../Text/gec10_split_036.html#footnote-525-990" id="footnote-525-990-backlink">[990]</a> Burjuva devletinin özel mülkiyeti kurumsal olarak korumak ve hukuksal olarak meşrulaştırmaktaki işlevi bütün nüfusun büyük çoğunluğunun “normal” zamanlardaki inanç ve davranışının tipik yapısına zorunlu olarak nüfuz eder. Dolayısıyla toplumun bizzat devlet aygıtında mesleki olarak istihdam edilen üyeleri üzerinde daha da güçlü bir etkide bulunması gerekir.<a href="../Text/gec10_split_036.html#footnote-525-991" id="footnote-525-991-backlink">[991]</a> Çünkü burjuvazinin genel ideolojisi kaçınılmaz olarak “sakin dönemler”de işbölümü, atomize olmuş çalışma ve genelleşmiş meta üretiminin fetişleştirilmiş malları çerçevesinde işçi sınıfı üzerinde kitlesel olarak egemen kalır. Bu koşullarda bir sürü “temel mit”, nüfusun çoğunluğu tarafından, tam da bunlar mevcut toplumsal ilişkilerin ideolojik bir yansımasını oluşturduğu için kanıt gerektirmez biçimde doğru kabul edilir. Burjuva devlet sisteminin geniş entegre edici gücü böylece kolayca anlaşılır. Sayısız ortak komiteler aracılığıyla kapitalist devlet aygıtıyla kurulan simbiyoz tipik olarak kitlesel işçi sınıfı partilerinin ve sendikaların önder kadrolarını geç kapitalizmle doğrudan işbirliğine değilse sistemle uyuşmaya çekmektedir.<a href="../Text/gec10_split_036.html#footnote-525-992" id="footnote-525-992-backlink">[992]</a> Burjuva devletinin kapitalist sınıf çıkarlarının bir silahı olarak sıkı bir biçimde araçsallaştırılması, bu trajikomedinin hem aktörlerinden hem de gözlemcileri ve kurbanlarından devletin sınıflar arası bir hakem, “ulusal çıkar”ın bir temsilcisi, bütün “çoğulcu güçler”in erdemlerinin tarafsız ve hayırhah bir yargıcı şeklinde efsaneleştirilen imgesi tarafından gizlenir.<a href="../Text/gec10_split_036.html#footnote-525-993" id="footnote-525-993-backlink">[993]</a></span></p>

  <p class="default"><span>Bu araçsallaştırmanın pratikte işleme tarzı Büyük Britanya’da ekonomik planlamanın kökenleri hakkında önde gelen bir liberal-burjuva gazeteci tarafından yapılan ve bu yorumcu tarafından naif bir biçimde kapitalizmin İngiltere’de bir “karma ekonomi”ye “dönüşümü”nün kanıtı olarak sunulan bir çalışma ile gösterilebilir: “Selwyn Lloyd (Muhafazakâr Maliye Bakanı) Hazine’ye girdiği zaman, hükümet harcamalarının uzun vadeli planlamasının, inandığı başka şeyler gibi, zaten “sağduyu” olduğunu düşünüyordu. Lloyd, Federation of British Industries [Britanya Sanayi Federasyonu] tarafından Kasım 1960 sonunda Brighton’da, ‘Gelecek Beş Yıl’ı düşünmek için düzenlenen bir konferans ile planlamanın özel sektöre de birşeyler verebileceği inancını kazandı<a href="../Text/gec10_split_036.html#footnote-525-994" id="footnote-525-994-backlink">[994]</a>... Brighton Konferansı’na 121 önde gelen iş adamı ve 31 konuk katıldı, bunlar arasında hükümet dairelerinin ve ulusallaştırılmış sanayilerin yöneticileri ve birkaç iktisatçı da vardı<a href="../Text/gec10_split_036.html#footnote-525-995" id="footnote-525-995-backlink">[995]</a>... 1960 yılı boyunca, Hazine’deki daha aktif zihinlerden bazıları FBI’dan bağımsız bir biçimde İngiliz sanayisine biraz enerji katmak için yeni fikirlere ilgi duymaya başladı... Tek tek sanayilerin çoktandır üzerinde çalıştıkları tahminler ve planların birbirine uyup uymadığını görmek içi bir araya getirmeye değer olduğunu düşünen çok az sayıda memur vardı.”<a href="../Text/gec10_split_036.html#footnote-525-996" id="footnote-525-996-backlink">[996]</a> Geç burjuva devletin işlevlerinin Marksist açıklamasının, stratejik kararların “önde gelen” iş adamları tarafından önerildiği, yüksek makamlardaki devlet memurları tarafından empatiyle karşılandığı ve burjuva politikacılar tarafından uygulandığına dair bu açık sözlü rapordan daha bariz bir doğrulamasını bulmak zor olurdu.</span></p>

  <p class="default"><span>İkinci olarak, burjuva devletin yapısı güçler ayrılığı ve profesyonel bir bürokrasi ilkeleri tarafından belirlenir –başka bir deyişle, işçi sınıfı kitlesinin her türlü doğrudan güç kullanmasını (özyönetim) daimi olarak önlemek ilkeleri. Bu yapı en fazla</span> <span class="ideitalik">dolaylı</span> <span>bir demokrasi oluşturabilirdi– yani halkın kendi kendini yönetmesinden ziyade halkın temsilcilerinin yönetimi;<a href="../Text/gec10_split_036.html#footnote-525-997" id="footnote-525-997-backlink">[997]</a> fakat gerçekte ücretlilerin çoğunluğunun demokratik özgürlüklerini fiilen kullanmak için gereken maddi araçları edinmekteki ekonomik iktidarsızlığından dolayı bu bile salt formel karakterdedir. Bu iktidarsızlık yalnızca kapitalizmdeki mülkiyet eşitsizliğinin doğrudan bir sonucu değildir, aynı zamanda buna mahkûm olan işçilerin bilincini sürekli koşullayan emeğin yabancılaşması ve parçalanmışlığıdır. Proleter sınıf bilinci ancak kolektif</span> <span class="ideitalik">olarak</span> <span>kazanılabilir ve uygulanabilir, oysa her işçi oy kabinesine sadece yalıtılmış ve atomize edilmiş bir birey olarak kabul edilir. Bu temeller üzerinde inşa edilmiş bir devlet aygıtı mevcut toplumsal sistemi idare etmek için – ya da en en fazla onu “kabul edilebilir” yani asimile edilebilir reformlarla değiştirmek üzere tasarlanmıştır. İşlevi doğal olarak muhafazakârdır. Toplumsal ve siyasal düzeni muhafaza etmeyen bir devlet aygıtı tıpkı ateşi söndürmek yerine yayan bir itfaiyeci gibi düşünülemez bir şey olurdu. Bu türden bir muhafazakâr kurum doğal olarak mevcut sistemde herhangi bir radikal değişimi yapmak şöyle dursun düşünmesi bile mümkün değildir. Geç kapitalizmde departman memurları uzman olabilir ya da tersi de olabilir. Fakat burjuva ideolojisi onları sıkı sıkıya kısmi sorunların “rasyonel” çözümleriyle kısıtlar; işlevlerini toplumsal olarak (teknik olarak değil) yetkin bir tarzda yerine getirebilmeleri için bu ideoloji içinde mahpus kalmaları gerekir. Bu kuralın en anlamlı doğrulamalarından biri, kapitalist bir ekonominin çeşitli dallarında sık sık “kamuyu korumak için” getirilen tekel karşıtı önlemlerin kaderidir (“toplumun genel çıkarları” değilse “sermayenin genel çıkarları”). Çünkü bu önlemler tipik bir biçimde pratikte tekellere ya da özgül sermaye guruplarına</span> <span class="ideitalik">avantajlı</span> <span>önlemlere çevrilir: “En iyi niyetlere sahip, en iyi yönetilen kurumlar denetledikleri (regüle ettikleri) sanayiye sürekli bağımlıdırlar. Regülatörler karar alabilmek için basitçe gerek duydukları temel bilgiler için regüle ettiklerine dayanmak durumundadır. Kararlar bir kez alınınca, bir sanayinin operasyonları içinde uygulaması ciddiye alınacak olsaydı (ki genelde alınmaz) tipik olarak sanayideki personeli çok fazla yorardı”.<a href="../Text/gec10_split_036.html#footnote-525-998" id="footnote-525-998-backlink">[998]</a></span></p>

  <p class="default"><span>Burjuva devlet aygıtını kapitalist üretim ilişkilerini muhafaza etmek ve savunmak için etkili bir araç kılan onun yapısal ve kökten muhafazakâr karakteri kendini en açık olarak bu üretim ilişkileri devrim öncesi ya da devrimci bunalımlarda doğrudan tehdit edildiği zaman gösterir. Bu durumlarda, proletarya</span> <span class="ideitalik">periyodik olarak</span> <span>burjuva ideolojisinin normal yığınsal egemenliğini üzerinden atar. Daha sonra karakteristik ve içgüdüsel olarak mevcut üretim ilişkilerinin geniş ölçekli kitle eylemlerinin hedefine ya da seçim kampanyalarının ana meselesine doğru radikal bir dönüşümünü yapar. Böylesi konjonktürlerde onun siyasal mücadelelerinin serbest gelişimi kapitalist üretim tarzına doğrudan bir meydan okuma arz edebilir.</span></p>

  <p class="default"><span>Böyle bir tehlikeyle karşılaştığı zaman burjuva sınıfı hala manevra yapmaya devam edebilir. Gerçek bir toplumsal devrimin gelişmesine izin vermektense geçici bir biçimde kökten değişim izlenimi vermek üzere reformlar vadedebilir ya da yapabilir.<a href="../Text/gec10_split_036.html#footnote-525-999" id="footnote-525-999-backlink">[999]</a> Bununla birlikte, sonunda vahşi şiddetin</span> <span class="ideitalik">ultima ratio</span><span>’suna tekrar zorlanır. Kapitalist devlet aygıtının hakiki doğası o zaman birden ve çıplak bir biçimde ifşa olur. Esasında her zaman ne idiyse öyle kalır, yani bir toplumsal sınıfın siyasal egemenliğini sürdürmek için bir araya gelmiş “bir gurup silahlı adam”. Gerekirse bir “iç savaş durumu” ilan edecektir, tıpkı 1973’te Şili’de devletin eylemleri kendi ülkesinin işçi sınıfına karşı açıkça bir saldırı ve devlet makinesi bir iç savaş aracı haline geldiği zamanki gibi. Tamamen teknik nedenlere dayandırılan zorunlu askerlikten profesyonel orduya geçiş ve emperyalist ülkelerin çoğunda baskıcı kurumların ve cezalandırıcı mevzuatın genişlemesi burjuva sınıfının geç kapitalizm çağında her yerde böyle “istisnai durumlar” için hazırlandığı ve silahlandığının ve patlayıcı toplumsal bunalımlara doğru çaresizce kayıp sürüklenmeyeceğinin başka bir doğrulamasıdır.<a href="../Text/gec10_split_036.html#footnote-525-1000" id="footnote-525-1000-backlink">[1000]</a></span></p>

  <p class="default"><span>Geç kapitalizmin şiddet uygulayan diktatörlüklerin aşırı biçimlerini geliştirme eğilimi şimdiye değin genelde istisnai durumlarda ortaya çıktı, bu durumlarda, yine örgütlü işçi hareketini silip atmaya ve bir sınıf olarak proletaryayı atomize etmeye çalışan İspanyol ya da Şili askeri sistemleri gibi faşist devletler ya da faşist benzeri rejimler üretti. Fakat yine de geç kapitalist devletin genel siyasal evrimi hakkındaki sonuçlara tekelci kapitalizmin şimdiki aşamasının ekonomik ve toplumsal gelişiminde görünür olan eğilimlerden varılmalıdır. Bugün hareket açıkça, geçmişte koşullar örgütlü işçi hareketi için elverişli iken var olmuş olan demokratik özgürlükler üzerine gittikçe daha çok kısıtlamalar getiren bir “güçlü devlet”e doğrudur.</span></p>

  <p class="default"><span>Bu gelişmenin temel nedenleri bu çalışmada Bölüm 5 ve 7’de açıklanmıştır. Halihazırda bir “durgunluğun egemen olduğu uzun dalga” içindeyiz. Artı değer oranı üzerindeki belli başlı mücadeleler bir önceki “uzun genişleme dalgası”nın sonunda zaten alevlenmişti ve ekonomik büyüme oranındaki şimdiki yavaşlama ancak bunları daha da patlayıcı yapabilir. Gerçekten de bu mücadeleler bizzat geç kapitalizmin bütün karakteristik operasyon tarzı tarafından daha da şiddetlendirilmektedir. Geç kapitalist ekonomik programlama teknikleri ve özel sanayiye kamu sübvansiyonları proletaryaya genel ekonomik ve toplumsal, başka bir deyişle</span> <span class="ideitalik">siyasal</span> <span>sınıf mücadelesinde daimi bir eğitim sunar.</span></p>

  <p class="default"><span>İşçi sınıfı şimdi geç kapitalizmin iç çelişkilerinin yarattığı derin toplumsal sorunları çözmek için doğrudan halk eylemleri ve kitlesel grevler aracılığıyla örgütlü gücünü potansiyel olarak kullanabilir.<a href="../Text/gec10_split_036.html#footnote-525-1001" id="footnote-525-1001-backlink">[1001]</a> Fakat bu proleter gücünün kullanımı giderek geç kapitalizm içindeki başka bir eğilimle çatışıyor, yani üretim ve yeniden üretim sürecinin bütün öğelerinin tekelci sermaye ve onun devletinin doğrudan kontrolüne tabi kılınması ile. Sendikaların ücret mücadelesi ve sınırsız grev hakkı, “normal” liberal basın, toplantı ve örgütlenme özgürlükleri, gösteri hakkı – bütün bunlar geç kapitalizm için gittikçe daha çok hoşgörülemez hale geliyor. Bu nedenle bu özgürlükler yasal olarak kısıtlanmalı, zayıflatılmalı ve iptal edilmelidir. Bu hakları koruma ve genişletme mücadelesi yalnızca geç kapitalist devletin ve burjuva parlamenter demokrasinin gerçek sınıf doğasının ve işçi konseylerinin proleter demokrasisinin gerçek özgürlüğün toplumsal bir biçimi olarak üstünlüğünün daha derinden bir kavranışını geliştirmekle kalmaz, aynı zamanda işçi sınıfının sermayenin egemenliğini her fabrikada ayrı ayrı kıramayacağını fakat ancak bir bütün olarak toplum içinde kırabileceğini sürekli göstermek suretiyle sermaye ile emek arasındaki belirleyici iktidar mücadelesi için kitlesel enerji de sağlar. Bu kurtuluşun önkoşulu birleşmiş üreticiler tarafından siyasal iktidarın fethi ve burjuva devlet aygıtının yıkılmasıdır.</span></p>
</body>
</html>
