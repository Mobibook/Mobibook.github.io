<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <p class="block6"><span class="text1">Alacakaranlık çölden usulca</span> yayılarak kum tepelerini mora boyarken kadifeden yapılmış kalın bir pelerin gibi bütün sesleri boğdu. Bu yüzden akşam artık sessiz ve sakindi.</p>

  <p class="block6">Karı koca kum tepesinde durmuş vadiye ve onun etrafını sarmış olan küçük köylere bakıyorlardı. Binalar beyaz, damları da dümdüzdü. Hurma ağaçlarıysa hepsinden yüksekti. Camiyle Koptik Hıristiyan Kilisesinin dışında. Bu inanç kaleleri gölün iki yanından birbirlerine bakıyorlardı.</p>

  <p class="block6">Gölün suları yavaş yavaş kararırken bir kaz sürüsü hızla kanat çırparak alçaldı. Sazlarla kaplı kıyının yakınında suları şıpırdatarak, hafifçe köpürdeterek göle indi.</p>

  <p class="block6">Tepedeki adamla kadın birbirlerinden çok farklıydılar. Erkek uzun boyluydu ama omuzları hafifçe çökmüştü. Güneşin son ışıkları gümüşümsü saçlarını yaldızlıyordu. Kadınsa gençti. Otuz bir, otuz iki yaşlarında görünüyordu. İnce, canlı ve hayat doluydu. Gür, kıvırcık saçlarını ensesinde deri bir bantla bağlamıştı.</p>

  <p class="block6">«Artık aşağıya inmenin zamanı geldi. Alia bekliyordun» Duraid kadına sevgiyle gülümsedi. Royan onun ikinci karısıydı.</p>

  <p class="block6">Adam ilk karısı öldüğü zaman onun güneş ışıklarını da beraberinde alıp götürdüğünü sanmıştı. Yaşamında böyle son bir mutluluk devresi olacağı hiç aklına gelmemişti. Ama şimdi Royan ve çalışmaları vardı. Mutlu ve rahattı.</p>

  <p class="block6">Royan birdenbire onun yanından uzaklaşarak, saçındaki bandı çekip çıkardı. Başını sallarken siyah gür saçları uçuşuyordu. Genç kadın bir kahkaha attı. Hoş bir sesti bu. Sonra kum tepeciğinin kaygan yamacından inmeye başladı.</p>

  <p class="block6">Koşarken uzun eteği bacaklarının etrafında dalgalanıyordu. Royan'ın koyu esmer bacakları biçimliydi. Genç kadın yamacın ortalarına kadar dengesini korumayı başardı. Sonra yerçekimi onu yendi ve o da yuvarlandı.</p>

  <p class="block6">Duraid tepenin doruğundan ona hoşgörüyle gülümsedi. Royan bazen hâlâ çocukmuş gibi davranıyordu. Bazen de ciddi ve kararlı bir kadın gibi. Adam hangisini tercih ettiğini bilmiyordu. Ama karısını bu iki haliyle de seviyordu. Royan yuvarlana yuvarlana tepenin eteğine indi ve orada durdu. Doğrulup oturdu. Hâlâ gülüyor, saçlarını sallayarak kumları temizlemeye çalışıyordu.</p>

  <p class="block6">Kocasına, «Sıra sende,» diye seslendi. Duraid karısının peşinden ağır ağır indi. Yaşı ilerlediği için bedeni o kadar esnek değildi. Adam aşağıya ininceye kadar dengesini kaybetmedi. Sonra karısını ayağa, kaldırdı. Çok istemesine rağmen Royan'ı öpmedi. Araplar herkesin önünde sevgilerini gösteremezlerdi. Hatta çok sevdikleri karılarına bile.</p>

  <p class="block6">Karı koca köye doğru gitmeden önce Royan üstünü başını düzeltti, saçlarını da tekrar bağladı. Birlikte vahanın sazlarının yanından ilerleyerek, sulama kanallarını aşan derme çatma köprülerden geçtiler. O sırada tarlalardan dönen köylüler Duraid'i büyük bir saygıyla selamladılar.</p>

  <p class="block6">«Selamünaleyküm, doktor. Huzur sizinle olsun.» Onlar bütün bilgili insanlara saygı gösterirlerdi. Ama yıllar boyunca kendilerine ve ailelerine yaptığı iyilikler nedeniyle Duraid'e daha da büyük bir saygıları vardı. Çoğu, Duraid'den önce onun babasının yanında çalışmıştı. Hemen hepsi Müslüman, o ise Hıristiyan’dı. Ama buna aldırmıyorlardı.</p>

  <p class="block6">Villaya vardıkları zaman kâhya kadın Alia onları somurtkan bir tavırla, söylenerek karşıladı. «Geç kaldınız. Her zaman gecikiyorsunuz zaten. Neden diğer insanlar gibi her şeyi saatinde yapmıyorsunuz? Mevkiimizi korumak zorundayız.»</p>

  <p class="block6">Duraid şefkatle ona takıldı. «İhtiyar ana, sen her zaman haklısın. Sen olmasaydın bize kim bakardı?» Alia'yı gönderdi.</p>

  <p class="block6">Kadın Duraid'e olan sevgi ve ilgisini belli etmemek için kaşlarını çatmıştı.</p>

  <p class="block6">Karı koca terasta o basit yemeklerini yediler: hurma, zeytin, mayasız ekmek ve keçi peyniri. Yemek sona erdiğinde iyice kararan havaya rağmen çöl yıldızlarının her biri ışıltılı mum gibiydi.</p>

  <p class="block6">«Royan, çiçeğim.» Duraid masanın üzerinden uzanıp karısının eline dokundu. «Çalışma zamanı geldi.» Masadan kalkarak karısını çalışma odasına götürdü. Bu odanın kapıları terasa açılıyordu.</p>

  <p class="block6">Royan Al Simma doğruca dipteki duvarın önüne konmuş olan büyük kasaya gitti ve şifreyi çevirdi. Kasa, Duraid'in yaşamı boyunca topladığı eski kitaplarla parşömenler, antika heykeller, biblolar ve gömü eşyalarıyla dolu bu odaya hiç uymuyordu.</p>

  <p class="block6">Royan kasanın ağır çelik kapağını açtıktan sonra bir an öylece durdu. Bu yüzyıllar öncesinden kalma şeye her bakışında adeta huşu duyuyordu. Aradan sadece kısa birkaç saat geçmiş olsa bile.</p>

  <p class="block6">Genç kadın, «Yedinci Papirüs,» diye fısıldayarak ona dokunmak için bütün cesaretini topladı. Bu hemen hemen dört bin yıllıktı. Tarihe ayak uyduramayan bir dâhi tarafından yazılmıştı. Yüzyıllar önce toz olmuş biri tarafından. Ama Royan onu kocası kadar iyi tanıyor ve bu dâhiye saygı duyuyordu. Onun sözleri ölümsüzdü. Adam mezarının ötesinden, cennet bahçelerinden ve bütün kalbiyle inandığı Osis, İsiris ve Horus'un oluşturduğu büyük üçlünün huzurundan kadınla açık açık konuşuyordu. Royan da onun gibi bütün kalbiyle daha yeni bir üçlüye inanıyordu.</p>

  <p class="block6">Genç kadın papirüsü Duraid'in başına geçtiği masaya götürdü. Kocası çalışmaya başlamıştı bile. Kadın, papirüsü önüne, masaya koyarken o da başını kaldırarak karısına baktı. Royan bir an onun gözlerinde de kendisini etkileyen o mistik ruh halini gördü. Duraid gerekli olmadığı zaman bile papirüsün masasına konmasını istiyordu. Çalışması için fotoğraflar ve mikrofilm vardı. Ama sanki onları incelerken o binlerce yıl önce yaşamış olan yazarın görünmeyen varlığının yanında olmasını istiyordu.</p>

  <p class="block6">Duraid sonra kendini toparladı ve soğukkanlı bir bilim adamına dönüştü. «Senin gözlerin benimkilerden keskin, çiçeğim. Şu harfe ne diyorsun?»</p>

  <p class="block6">Royan kocasının omzunun üzerinden eğilip papirüste işaret ettiği hiyeroglifi inceledi. Bir süre onun ne olduğunu çıkarmaya çalıştı. Sonra büyüteci Duraid'in elinden alarak şekle tekrar baktı.</p>

  <p class="block6">«Galiba Taita bize eziyet etmek için bir şifre daha uydurmuş.» Royan binlerce yıl önce ölen yazardan, sanki çok sevdikleri ama onları bazen öfkelendiren, oyunlar oynayan, yaşayan, soluk alan bir dostmuş gibi söz ediyordu.</p>

  <p class="block6">Duraid memnun memnun, «Eh, demek ki bunu çözmemiz gerekecek,» dedi. Yaşamını adadığı bu çalışmayı çok seviyordu.</p>

  <p class="block6">Karı koca gece hava serinleyinceye kadar çalıştılar. En iyi çalışmalarını bu saatlerde yapıyorlardı. Bazen Arapça, bazen İngilizce konuşuyorlardı. Onlar için bu iki dil, bir tek dil gibiydi. Daha ender olarak Fransızcayı seçiyorlardı. Bu ikisinin de bildikleri üçüncü dildi. Karı koca, 'kendi Mısır'larından' uzaklarda İngiltere ve Amerika'da öğrenim görmüşlerdi. Royan, Taita'nın parşömenlerde kullandığı, 'kendi Mısırım' deyimine bayılıyordu.</p>

  <p class="block6">Eski çağlarda yaşamış olan bu Mısırlıyla sanki aralarında bir bağ vardı. Sonuçta, o Taita'nın soyundan gelmiş sayılırdı.</p>

  <p class="block6">Bir Koptik<sup class="calibre2"><sup class="noteref" id="back_note_1"><a class="calibre3" href="../Text/index_split_010.html#note_1" title="1">1</a></sup></sup> Hıristiyan’dı. Mısır'ı çok sonradan ele geçiren Araplardan değildi. Onlar ülkeyi on dört yüz yıl kadar önce zapt etmişlerdi. Araplar, onun "kendi Mısır'ına' yeni gelmiş kimseler sayılırlardı. Oysa kendi sülalesi firavunlar ve büyük piramitlere kadar uzanıyordu.</p>

  <p class="block6">Royan saat onda ikisi için sobada kahve yaptı. Alia köydeki ailesinin yanına gitmeden önce odun kömürü kullanılan sobayı yakmıştı. Karı koca yarıya kadar telve dolu incecik fincanlardan tatlı ve koyu kahveyi içtiler. Kahveyi yudumlarken iki eski dost gibi konuşuyorlardı.</p>

  <p class="block6">Royan için ilişkilerinin anlamı buydu. Eski dostlar. Genç kadın İngiltere'de arkeoloji konusunda doktorasını yapıp Mısır'a döndüğünden ve eski eserler bölümünde iş bulduğundan beri tanıyordu Duraid'i. Adam bölümün başkanıydı.</p>

  <p class="block6">Duraid, Soylular Vadisindeki Kraliçe Lostris'in mezarını açtığı zaman Royan ona asistanlık etmişti. Mezar M.Ö. 1780 yıllarından kalmaydı.</p>

  <p class="block6">Genç kadın, mezarın eski çağlarda soyulduğunu ve hazinelerinin yağmalandığını öğrendiklerinde adamın düş kırıklığını da paylaşmıştı. Mezarda sadece duvarları ve tavanı kaplayan şahane panolar vardı.</p>

  <p class="block6">Royan bir zamanlar lahdin üzerinde durduğu kaidenin gerisindeki duvarın üzerinde çalışıp, resimlerin fotoğrafını çekerken, sıvanın bir bölümü düşmüş ve ortaya bir oyuk çıkmıştı. Burada mermerden yapılmış on kavanoz vardı. Ve her kavanozda da bir papirüs. Onları kraliçenin esiri Tarta yazmış ve kavanozlara koymuştu.</p>

  <p class="block6">O zamandan beri Duraid'le Royan'ın yaşamlarının merkezini bu papirüs parçaları oluşturmuştu sanki. Belgeler biraz zarar görmüş ve bozulmuşlardı. Ama neredeyse dört bin yıl önce yazılmış olmalarına rağmen genelde şaşılacak kadar sağlam sayılırlardı.</p>

  <p class="block6">Ne ilginç bir hikâye vardı bu papirüslerde! O sırada Mısırlıların henüz bilmediği at ve arabalarla hücum eden üstün bir düşmanın saldırısına uğrayan insanlar. Hiksos sürülerinin ezdiği Nil sakinleri kaçmak zorunda kalmışlardı. Mezarını buldukları Kraliçe Lostris'in yönetiminde, dev nehrin kıyılarından hemen hemen Nil'in Etiyopya'nın dağlık bölgesindeki kaynağına kadar gitmişlerdi. Lostris o korkunç görünüşlü dağların arasında, kocası Firavun Mamose'un mumyası için bir mezar yaptırmıştı. Firavun, Hiksoslarla girişilen bir çarpışma sırasında ölmüştü.</p>

  <p class="block6">Kraliçe Lostris çok daha sonra halkını kuzeye, bu 'kendi Mısır'ına' götürmüştü. Artık onların da atları ve savaş arabaları vardı. Afrika'nın ıssız bölgelerinde dayanıklı birer cengâvere dönüşmüşlerdi. Dev nehrin çağlayanlarından hızla inerek Hiksoslar denilen işgalcilere meydan okumuşlardı. Sonunda Hiksosları yenmiş, Yukarı ve Aşağı Mısır'ın çifte tacını düşmanın elinden almışlardı.</p>

  <p class="block6">Bu hikâye Royan'ın benliğinin her zerresini etkiliyordu. Yaşlı esirin papirüse yazdığı hiyeroglifleri çözerlerken genç kadın bundan çok etkilenmişti.</p>

  <p class="block6">Hiyerogliflerin sırrını çözmek yıllarını almıştı. Kahire Müzesindeki günlük işlerinden sonra geceleri bu vahadaki villada çalışmışlardı. Ama sonunda on papirüs de okunmuştu. Yedincisi dışında hepsi. Bir bilmeceye benzeyen tek belge de oydu. Yazar gizli bir şifre kullanmış, türlü imalarda bulunmuştu. Bunlar öyle anlaşılmaz şeylerdi ki, bunca yıl sonra çözülmeleri imkânsızdı. Taita, Duraid'in ve Royan'ın çalıştıkları yıllar boyunca inceledikleri belgelerin hiçbirinde görmedikleri bazı simgeler kullanmıştı. İkisi de Taita'nın papirüsleri sevgili kraliçesinden başkasının okumasını istemediğini anlıyorlardı. Bu, esirin mezarın ötesindeki yere götürmesi için kraliçeye verdiği son armağandı.</p>

  <p class="block6">Karı koca bütün ustalıklarını, hayal güçlerini ve zekâlarını kullanarak çabalamışlardı. Neyse ki artık işin sonuna yaklaşıyorlardı. Çeviride hâlâ pek çok boşluk yardı. Bazı yerlerde de gerçek anlamı yakalayıp yakalayamadıklarından emin değillerdi. Ama artık yazılan sıraya dizmiş, yani iskeleti oluşturmuşlardı. Şimdi onun nasıl bir varlığa ait olduğunu tahmin edebiliyorlardı.</p>

  <p class="block6">Duraid şimdi kahvesini yudumlayarak çoğu zaman yaptığı gibi başını salladı. «Bu beni korkutuyor, yani sorumluluk...</p>

  <p class="block6">Elde ettiğimiz bilgiyi ne yapacağız? Kötü niyetli kişilerin eline geçerse...» Konuşmasını sürdürmeden önce kahvesinden bir yudum alıp içini çekti. «Onları uygun kimselere götürsek bile, bu binlerce yıllık bilgiye inanırlar mı?»</p>

  <p class="block6">Royan sesinde hafif bir öfkeyle, «Bunu başkalarına neden açıklıyoruz ki?» diye sordu. «Niçin yerine getirilmesi gereken şeyi biz yapmıyoruz?» Böyle zamanlarda aralarındaki fark iyice belirginleşiyordu. Duraid'inki yaşın neden olduğu ihtiyattı. Royan'ınki ise gençliğin aceleciliği.</p>

  <p class="block6">Duraid, «Anlamıyorsun...» dedi. Royan kocasının bu sözleri her söyleyişinde sinirleniyordu. Yani Arapların, tümüyle erkeklere özgü bir dünyada kadınlarına yaptıkları gibi davrandığı zaman. Royan kadınların kendilerine eşit davranılmasını istedikleri ve bunu elde ettikleri diğer dünyayı tanımıştı. O, bu iki dünya arasında kalmış bir insandı.</p>

  <p class="block6">Batı dünyasıyla Arap dünyasının arasına sıkışmıştı.</p>

  <p class="block6">Royan'ın annesi İngiliz’di. İkinci Dünya Savaşından sonraki sıkıntılı yıllarda Kahire'deki Britanya Elçiliğinde çalışmıştı.</p>

  <p class="block6">Albay Nasılın maiyetinden olan genç bir Mısırlı subayla tanışıp evlenmişti. Bu yürümeyecek bir evlilikti ve annesi Royan'ın yetişme çağına kadar zorlukla dayanmıştı.</p>

  <p class="block6">Royan'ın annesi kızını dünyaya getirmek için İngiltere'ye, doğduğu yer olan York'a dönmekte ısrar etmişti. Çocuğunun İngiliz uyruklu olmasını istiyordu. Daha sonra da boşanmışlardı. Royan yine annesinin ısrarı üzerine İngiltere'deki bir okula gönderilmişti. Ama bütün tatillerini Kahire'de, babasının yanında geçirmişti. Babası son derece başarılı olmuş ve Mübarek'in hükümetinde bakanlığa getirilmişti. Royan babasını çok sevdiği için, kendisinin İngiliz’den çok Mısırlı olduğunu düşünmeye başlamıştı.</p>

  <p class="block6">Royan'ın Duraid Al Simma'yla evlenmesini de yine babası ayarlamıştı. Ölümünden önce kızı için en son bunu yapmıştı.</p>

  <p class="block6">Royan babasının o sırada ölümün eşiğinde olduğunu bildiği için ona karşı çıkmak istememişti. Bütün o modern eğitimi evlenmenin ailelerce kararlaştırılmasıyla ilgili eski Kopt geleneklerine karşı koymasını söylüyordu. Gelgelelim yetiştirilme tarzı, ailesi ve kilisesi bunu engelliyordu. Royan bu nedenle boyun eğmişti.</p>

  <p class="block6">Duraid'le yaptığı evlilik korktuğu gibi çekilmez olmamıştı. Hatta Royan romantik aşkın ne olduğunu bilmeseydi, bu evliliği doyum sağlayan, rahat bir birliktelik olduğunu varsayacaktı. Ancak üniversitedeyken David'le ilişkisi olmuştu.</p>

  <p class="block6">Genç adam onu adeta büyüleyip sarhoş etmişti. Sonunda David annesiyle babasının istediği sarışın, tipik bir İngiliz kızıyla evlenmek için Royan'ı bırakmış, kız da çok ıstırap çekmişti.</p>

  <p class="block6">Royan, Duraid'den hoşlanıyor, ona saygı duyuyordu. Ne var ki, bazen gece yanında kendisininki kadar genç ve taze bir vücudu hissetme isteğiyle yanıyordu.</p>

  <p class="block6">Duraid hâlâ konuşuyordu ve Royan onu dinlememişti. Genç kadın dikkatini tekrar kocasına verdi. «Bakanla tekrar konuştum ama onun bana inandığını sanmıyorum. Yanılmıyorsam Nahoot onu biraz kaçık olduğuma inandırmış.»</p>

  <p class="block6">Üzüntüyle gülümsedi. Nahoot Guddabi nüfuzlu dostları olan, hırslı yardımcısıydı. «Her neyse. Bakan resmi fon verilemeyeceğini, dışarıdan destek aramamı söyledi. Bu nedenle, bize mali yardım sağlayacak kimselerin listesini tekrar inceledim. Bazı isimleri aradan çıkardım. Geride dört aday kaldı. Tabii Getty Müzesi de var. Ama kişisel ilişki kurulamayan o büyük müesseselerle çalışmak hiçbir zaman hoşuma gitmedi. Bir tek insana karşı sorumlu olmayı tercih ederim. O zaman daha kolay karar verirsin.» Bunların hiçbiri. Royan'ın bilmediği şeyler değildi. Ancak yine de kadın saygıyla kocasını dinledi.</p>

  <p class="block6">«Tabii Herr von Schiller de var. Adam zengin ve konu onu ilgilendiriyor. Ama kendisini tamamıyla güvenecek kadar iyi tanımıyorum.» Duraid sustu. Royan bu sözleri sık sık dinlemişti. Kocasının neler söyleyeceğini biliyordu.</p>

  <p class="block6">Ancak bu kez ondan önce davrandı. «Ya şu Amerikalı? O ünlü bir koleksiyoncu.»</p>

  <p class="block6">«Peter Walsh'la birlikte çalışmak zor. Eşya toplama hırsı onun vicdansızca davranmasına neden olabiliyor. Walsh bazen beni korkutuyor.»</p>

  <p class="block6">Genç kadın, «Eee, geriye kim kaldı?» diye sordu.</p>

  <p class="block6">Adam bir şey söylemedi. Çünkü ikisi de bu sorunun cevabını biliyorlardı. Duraid çalışma masasını dolduran malzemeye döndü.</p>

  <p class="block6">«Ne kadar da masumca gözüküyor. Sanki sıradan bir şey. Rulo halinde eski bir papirüs, fotoğraflar ve not defterleri. Bir bilgisayar kâğıdı. Bütün bunların olmayacak birinin eline geçtiği takdirde ne büyük bir tehlike yaratacaklarına inanmak zor.» Adam yine içini çekti. «Elimizdekilerin hem tehlikeli, hem de öldürücü şeyler olduklarını söyleyebiliriz.» Sonra birdenbire güldü. «Benimki de kuruntu. Belki geç olduğu için böyle konuşuyorum. İşimize dönelim mi? Taita denilen o yaşlı tilkinin bizim için hazırladığı bilmeceleri çözdükten ve çeviriyi tamamladıktan sonra bu sorunları düşünüp endişeleniriz.» Önündeki fotoğraf destesinden en üstte duran, papirüsün orta bölümünün resmini aldı. «Papirüsün bu kısmının zarar görmüş olması büyük şanssızlık.» Gözlüğünü takarak okumaya başladı.</p>

  <p class="block6">«Hapi'nin olduğu yere çıkan merdivende pek çok basamak var. Büyük zorlukla ikinci basamağa eriştik. Ve daha fazla ileriye gidemedik. Çünkü burada prense ilahi bir açıklama yapıldı. Ölmüş olan babası firavunların, prensi rüyasında ziyaret etti ve ona emrini açıkladı. 'Çok uzun bir yolculuk yaptım ve yoruldum. Ben sonsuza kadar burada dinleneceğim.'» Duraid gözlüğünü çıkarıp Royan'a baktı. «'İkinci basamak». Hiç olmazsa bu tarif çok kesin. Taita bu kez olsun dolambaçlı bir yol seçmemiş.»</p>

  <p class="block6">Royan, «Uydu fotoğrafına tekrar bakalım,» diye önererek parlak resmi önüne çekti. Duraid masanın yanından dolaşarak onun arkasında durdu. «Bence onları uçurumda durduracak doğal engel, bir dizi çağlayandı. En mantıklısı bu. İkinci bir çağlayan varsa o zaman şu noktadaydılar... Royan parmağını resimde iki yandaki dimdik kara dağların arasından bir yılan gibi kıvrıla büküle akan nehrin üzerine koydu.</p>

  <p class="block6">Ama sonra konuyu unutarak başını kaldırdı, «Dinle.» Sesi değişmiş, telaş yüzünden sertleşmişti.</p>

  <p class="block6">«Ne var?» Duraid de başını kaldırmıştı.</p>

  <p class="block6">Genç kadın, «Köpek» diye cevap verdi.</p>

  <p class="block6">Adam başını salladı. «O kahrolasıca kırma sokak köpeği! Her zaman uluyup havlayarak geceyi korkunç bir hale sokuyor. Kendi kendime onu atacağıma söz verdim.»</p>

  <p class="block6">Aynı anda ışıklar söndü.</p>

  <p class="block6">Kan koca karanlıkta hayretle donup kaldılar. Hurmalığın gerisindeki eski dizel jeneratörün yumuşak gümbürtüsü kesilmişti. Bu ses vadiye özgü gecenin bir parçasıydı. Onu ancak kesildiği zaman fark edebiliyorlardı.</p>

  <p class="block6">İkisinin de gözleri teras kapılarından süzülen yıldızların ışığına alışmıştı. Duraid odada ilerleyerek kapının yanındaki raftan gaz lambasını aldı. Bu oraya bu türden acil durumlar için konmuştu. Adam lambayı yakıp Royan'a komik bir bıkkınlıkla baktı.</p>

  <p class="block6">«Aşağıya inmem gerekiyor...»</p>

  <p class="block6">Genç kadın onun sözünü kesti. «Duraid! Köpek!»</p>

  <p class="block6">Adam bir an dinledi. Sonra da yüzünde hafif bir endişe belirdi. Köpek, karanlık gecede susmuştu. «Korkulacak bir şey olmadığından eminim.» Kapıya doğru gitti. Royan nedense garip bir hisle ona seslendi.</p>

  <p class="block6">«Duraid! Dikkatli ol!» Adam bu uyarıyı önemsemiyormuş gibi omzunu silkti ve sonra da terasa çıktı.</p>

  <p class="block6">Royan bir an bir gölge farketti. Bunun çölden esen rüzgârda dalgalanan sarmaşığın gölgesi olduğunu sandı. Ama sonra bir adamın taş döşeli terası hızla ve sessizce aştığını gördü. Terasın ortasında içinde balık bulunan havuzun yanından dolaşan Duraid'e arkadan sokuldu. Royan haykırarak kocasını uyardı. «Duraid!» Adam hızla dönüp lambayı iyice yukarı kaldırdı.</p>

  <p class="block6">«Sen de kimsin?» diye bağırdı Duraid. «Burada ne işin var?»</p>

  <p class="block6">Yabancı usulca ona sokulurken uzun geleneksel 'dishdasha' entarisi bacaklarının etrafında uçuştu. Adamın kafasında beyaz 'ghutrah' başörtüsü vardı. Duraid lambanın ışığında, onun örtünün köşesini yüzünü göstermemek için aşağıya doğru çekmiş olduğunu farketti.</p>

  <p class="block6">Yabancının arkası Royan'a dönüktü. Bu yüzden kadın saldırganın sağ elindeki bıçağı göremiyordu. Ama davetsiz konuğun yukarıya, Duraid'in karnına doğru yaptığı hareketin ne anlama geldiğini anladı. Duraid acıyla inleyerek iki büklüm oldu. Saldırgan bıçağı onun vücudundan çıkardı ve sonra tekrar sapladı.Arkeolog o arada lambayı atıp düşmanının bıçaklı eline sarıldı.</p>

  <p class="block6">Yere düşen lambanın yağı akıyor, alevi daha da parlaklaşıyordu. Bu arada iki adam karanlıkta boğuşmaktaydılar. Ancak Royan yine de kocasının beyaz gömleğinin önüne yayılan koyu renk lekeyi farketmişti.</p>

  <p class="block6">Duraid ona, «Kaç!» diye haykırdı. «Git! Yardım getir! Onu tutamıyorum!» Royan'ın tanıdığı Duraid nazik bir insandı.</p>

  <p class="block6">Kitaplarla ilgilenen, bilgili, uysal biri. Saldırganla başa çıkması imkânsızdı. «Lütfen git! Kendini kurtar, çiçeğim!» Royan kocasının sesinden gücünün tükenmek üzere olduğunu anladı. Ama çaresizce hâlâ düşmanının bıçaklı elini tutuyordu.</p>

  <p class="block6">Royan bu son yaşamsal saniyelerde şok ve kararsızlık yüzünden felce uğramıştı. Ancak şimdi bunun etkisinden kurtularak kapıya doğru koştu. Yaşadığı dehşet ve Duraid'e yardım getirmesi gerektiğini bilmek ona güç verdi. Bir kedi hızıyla terası aştı. Kocası bu arada düşmanın onun önünü kesmesine engel olmaya çalışıyordu.</p>

  <p class="block6">Royan alçak duvarı aşıp hurmalığa girdi. Az kalsın ikinci düşmanın kollarına düşüyordu. Elini uzatmış olan adam yüzünü tırmalarken genç kadın haykırarak yan döndü. Neredeyse saldırganın elinden kurtulacaktı. Ama adam onu ince pamuklu bluzundan yakaladı.</p>

  <p class="block6">Royan bu kez saldırganın elindeki bıçağı gördü. Yıldızların ışığında gümüş gibi parlayan uzun bıçağı. Bu yüzden yeniden çabaladı. Pamuklu kumaşın yırtılmasıyla Royan da kurtuldu. Ne var ki, bıçaktan kaçabilecek kadar hızlı davranamadı.</p>

  <p class="block6">Bıçağın kolunun yukarısını çizdiğini hissetti. Paniğin ve sağlıklı genç vücudunun verdiği güçle düşmanına tekmeyi indirdi. Ayağı adamın belinin aşağısındaki yumuşak yere çarparken, dizi ve bileği titredi. Saldırgan haykırarak dizüstü düştü.</p>

  <p class="block6">Royan hurmalıkta hızla koşmaya başladı. Önce gayesizce, belirli bir yön seçmeden koştu. Bütün istediği bacaklarının gücünün yetebildiği kadar bu adamlardan uzaklaşmaktı. Sonra yavaş yavaş kapıldığı paniği kontrol altına aldı.</p>

  <p class="block6">Arkasına baktı, peşinde kimse yoktu. Genç kadın gölün kıyısına vardığında zaman gücünün tükenmemesi için yavaşladı.</p>

  <p class="block6">Ve o zaman ılık kanının kolundan aşağıya akarak parmaklarının ucundan damladığını farketti.</p>

  <p class="block6">Durup hurmalardan birinin sert gövdesine yaslandı. Parçalanmış bluzundan bir şerit yırtarak telaşla kolunu sardı. Şok ve panik yüzünden öyle titriyordu ki, sağlam eliyle bile bu işi zor başardı. Uydurma sargısını sol eli ve dişleriyle bağladı.</p>

  <p class="block6">Kan akışı bu sayede biraz yavaşladı.</p>

  <p class="block6">Royan ne tarafa doğru koşması gerektiğini bilmiyordu. Sonra en yakındaki sulama kanalının öbür yanındaki kulübenin penceresinde ışık olduğunu gördü. Alia'nın eviydi bu. Royan hurma ağacına dayanmaktan vazgeçerek doğruldu ve kulübeye doğru gitti. Daha yüz adım atmadan birinin arkasındaki hurmalıktan seslendiğini duydu. Adam Arapça konuşuyordu. «Yusuf, kadın o tarafa geldi mi?»</p>

  <p class="block6">Royan'ın hemen önündeki karanlıkta bir elfeneri yandı. Ve başka biri, «Hayır, ben onu görmedim,» diye cevap verdi.</p>

  <p class="block6">Royan birkaç saniye daha koşsaydı, adamın eline düşecekti! Çömelerek çaresizce etrafına bakındı. Şimdi arkasındaki hurmalıktan fenerli biri daha geliyordu. Adam, genç kadının saptığı yolu izlemekteydi. O herhalde Royan'ın tekmelediği saldırgandı. Ama genç kadın ışığın hızla yaklaşmasından adamın kendini toparlamış olduğunu anlıyordu. Düşmanı şimdi yine rahatlıkla ve hızla hareket edebilmekteydi.</p>

  <p class="block6">Royan'ın ilerlemesi de, gerilemesi de imkânsızdı. Bu nedenle gölün kenarından yürümeye başladı. Yol o taraftaydı. Geç vakit oradan geçen bir taşıtla karşılaşabilirdi. Burası taşlık bir yer olduğundan Royan dengesini kaybedip düştü. Dizleri yara bere içinde kaldı. Ama yine ayağa fırlayıp yoluna devam etti. İkinci kez sendelediği zaman uzattığı sol eli, portakal büyüklüğünde yuvarlak ve düzgün bir taşa geldi. Royan tekrar yoluna devam ederken taşı da aldı. Bu, onu biraz rahatlatacak bir silah sayılabilirdi.</p>

  <p class="block6">Yaralı kolu sızlamaya başlıyordu. Duraid için duyduğu endişe yüzünden hızla koşmaktaydı. Darbelerin yönünü ve gücünü fark ettiğinden, kocasının kötü yaralandığını biliyordu. Yardım bulmalıydı. Arkada fenerli adamlar hurmalığı tarıyorlardı. Onlardan fazla uzaklaşması imkânsızdı. Adamlar aradaki mesafeyi kapatırken, Royan birbirlerine seslendiklerini duyuyordu.</p>

  <p class="block6">Kadın sonunda yola ulaştı. Rahatladığı için hafifçe inleyerek drenaj hendeğinden uçuk renkli çakıl döşeli yola çıktı.</p>

  <p class="block6">Bacakları öylesine titriyordu ki, kadının ağırlığını zorlukla taşıyorlardı.</p>

  <p class="block6">Royan köye doğru döndü. Daha ilk viraja erişmeden bir çift farın ona doğru geldiğini gördü. Işıklar palmiye ağaçlarının arasında görünüp kayboluyordu.</p>

  <p class="block6">Royan, Arapça, «Bana yardım edin.» diye haykırdı. «Lütfen bana yardım edin!»</p>

  <p class="block6">Araba virajdan çıktı. Genç kadın, farlar gözlerini kamaştırmadan önce arabanın küçük, koyu renkli bir Rat olduğunu farketti. Yolun ortasında dikilerek şoförü durdurmak için ellerini salladı. Farlar onu sanki bir sahnedeymiş gibi aydınlatıyordu.</p>

  <p class="block6">Araba kadının önünde durdu. Royan şoförün bulunduğu tarafa koşup kapının tokmağını çekiştirdi. «Lütfen! Bana yardım etmelisiniz.»</p>

  <p class="block6">Şoför kapıyı içeriden açtı. Sonra onu öyle bir hızla itti ki, Royan dengesini kaybederek sendeledi. Şoför yola fırlayıp onu yaralı kolunun bileğinden yakaladı. Kadını arabaya sürükleyerek arka kapıyı açtı..</p>

  <p class="block6">Karanlık hurmalığa doğru, «Yusuf! Bacheet!» diye seslendi. «Onu yakaladım!» Royan öbür adamların bağırarak cevap verdiklerini duydu. Şimdi elfenerlerinin ışığı hızla onlara doğru dönmüştü. Şoför, başını aşağıya doğru itiyor ve onu arabanın arkasına sokmaya çalışıyordu. Royan aynı anda taşın hâlâ sağlam elinde olduğunu farketti. Hafifçe dönerek ayaklarını yere sıkıca bastı. Ve taşı iyice kavrayıp yumruğunu adamın başının yanına indirdi. Taş düşmanının şakağına geldi. Adam hiç ses çıkaramadan çakılların üzerine yığılarak hareketsiz kaldı.</p>

  <p class="block6">Royan taşı atıp yoldan hızla aşağıya inmeye başladı. Sonra farların aydınlattığı yerde koştuğunu farketti. Işık yaptığı her hareketin görülmesine neden oluyordu. Hurmalıktaki iki adam tekrar bağırdılar ve gerideki çakıllı yola çıktılar.</p>

  <p class="block6">Royan omzunun üzerinden baktı. Düşmanları hızla yaklaşıyorlardı. Genç kadın yaşamak için tek şansı olduğunu anladı.</p>

  <p class="block6">Yoldan ayrılıp karanlığa dalmalıydı. Dönerek yolun kenarından indi. Ve kendini göl de buldu. Sular beline kadar geliyordu.</p>

  <p class="block6">Karanlık ve karmaşa yüzünden yönünü şaşırmıştı. Yolun suyun kenarından geçtiği yere kadar gelmiş olduğunu anlıyordu. Artık tekrar yola tırmanacak zamanı yoktu. Ayrıca ileride sık papirüs ve saz kümeleri vardı. Onların arasına saklanabilirdi.</p>

  <p class="block6">Royan suda ilerlemeye başlarken gölün dibi dik bir meyil yaptığı için sonunda yüzmek zorunda kaldı. Beceriksizce kurbağalama yüzmeye çabalıyor, eteği ve yaralı kolu bunu zorlaştırıyordu. Ancak yavaşça, ağır ağır hareket ettiği için suyun yüzeyinde dalgalanma olmuyordu. Adamlar yolun onun suya indiği noktasına eriştikleri sırada, Royan da sık bir saz kümesine varmıştı.</p>

  <p class="block6">Kadın usulca onların arasına girerek kendini suya bıraktı. Su burnuna kadar gelmeden önce ayakları gölün dibindeki yumuşak çamura değdi. Orada sessizce durdu. Sadece başı suyun dışındaydı. Yola değil, diğer tarafa doğru bakıyordu.</p>

  <p class="block6">Siyah saçlarının fenerlerin etrafı araştıran ışıklarını yansıtmayacağını biliyordu.</p>

  <p class="block6">Su kulaklarına kadar geliyorsa da yoldaki iki adamın heyecanlı seslerini duyabiliyordu. Fenerleri aşağıya, suya doğru çevirmişlerdi. Sazlığı araştırıp onu bulmaya çalışıyorlardı. Bir an bir fenerin ışığı kadının kafasını buldu. Royan dalmak için derin bir soluk aldı. Ama sonra ışık kaydı ve kadın da kendisini henüz görmemiş olduklarını anladı.</p>

  <p class="block6">Işığın üzerine gelmesine rağmen onu görmemiş olmaları Royan'ı cesaretlendirmişti. Tek kulağı suyun yüzeyine çıkıncaya kadar başını kaldırdı. Şimdi adamların sözlerini seçebiliyordu. Arapça konuşuyorlardı. Royan, Bacheet adlı adamın sesini tanıdı. Anlaşılan grubun lideri oydu. Çünkü o emirler verip duruyordu.</p>

  <p class="block6">«Suya in, Yusuf. O kaltağı buraya getir.»</p>

  <p class="block6">Royan, Yusuf'un dik yamaçtan kayarak indiğini duydu. Sonra da suyun şıpırtısını.</p>

  <p class="block6">Bacheet, «Daha ileriye git,» diye emretti. «Şu sazların bulunduğu yere. Işığı o tarafa doğru tutuyorum.»</p>

  <p class="block6">«Orası çok derin. Yüzemediğimi biliyorsun. Sular başımı aşacak.»</p>

  <p class="block6">«İşte! Tam önünde! O sazların arasında. Kadının kafasını görebiliyorum.» Bacheet, Yusuf’a cesaret vermeye çalışıyordu. Royan kendisini gördüklerini sanıp korktu. Ve mümkün olduğu kadar suyun dibine çökmeye çalıştı.</p>

  <p class="block6">Yusuf suları şakırdatarak kadının saklandığı yere doğru geldi. Sonra müthiş bir gürültü koptu. Bu Yusuf'u bile şaşırttı.</p>

  <p class="block6">Adam olanca sesiyle, «Cinler!» diye bağırıyordu. «Tanrı beni korusun!» Aynı anda, oraya tünemiş olan ördekler suyun yüzeyinden fırlayıp kanat sesleri arasında karanlık gökyüzüne doğru yükseldiler.</p>

  <p class="block6">Yusuf dönerek kıyıya doğru gitti. Bacheet'in tehditleri de Royan'ı aramayı sürdürmesi için yeterli olmadı.</p>

  <p class="block6">Yola tırmanırken, «Kadın papirüs kadar önemli değil ki,» diye itiraz etti. «Papirüs yoksa para da yok. Onu daha sonra nerede bulabileceğimizi biliyoruz.»</p>

  <p class="block6">Royan başını hafifçe çevirdi, fenerlerinin ışıklarının, farları hâlâ yanan Fiat'a doğru kaydıklarını gördü. Arabanın kapılarının çarpılarak kapatıldığını duydu. Sonra motor çalıştı ve taşıt villaya doğru hareket etli.</p>

  <p class="block6">Royan saklandığı yerden çıkamayacak kadar sarsılmıştı, dehşet içindeydi. Düşmanların, içlerinden birini onun ortaya çıkmasını beklemesi için yolda bırakmış olmalarından korkuyordu. Ayaklarının ucunda yükselirken sular dudaklarını yaladı. Soğuktan çok, geçirdiği şok yüzünden titriyordu. Hareket bile etmeyecek, şafağın sökmesini bekleyecekti. <span class="calibre4">O</span> zaman güvende olurdu.</p>

  <p class="block6">Ancak çok daha sonra yangının gökyüzünü aydınlattığını ve alevlerin hurma ağaçlarının arasında titreştiklerini gördüğünde kendi güvenliğini unuttu. Zorlukla gölün kıyısına gitti. Tekrar yola tırmandı. Suyun kenarında, çamurların arasında diz çöktü. Bütün vücudu titriyor, sarsılıyor, zorlukla soluk alıyordu. Kan kaybı, şok ve korkunun etkisiyle iyice bitkinleşmişti. Royan ıslak saçlarının ve gözlerine dolan göl sularının arasından alevlere baktı.</p>

  <p class="block6">«Villa,» diye fısıldadı. «Duraid! Tanrım, lütfen! Yalvarırım! Hayır! Hayır!»</p>

  <p class="block6">Kendini zorlayarak ayağa kalktı. Ve sendeleyerek yanan evine doğru gitti.</p>

  <p class="softbreak"></p>

  <p class="block6"><span class="text1">Araba villanın bahçe yoluna</span> girmeden önce Bacheet hem farları söndürdü, hem de motoru stop ettirdi. Araba meyilli yoldan inerek terasın aşağısında durdu.</p>

  <p class="block6">Üç adam da Fiat'tan inerek taş basamaklardan terasa çıktılar. Duraid hâlâ Bacheet'in onu bıraktığı yerde, havuzun yanında yatıyordu. Adamlar ona bakmadılar bile. Duraid'in yanından geçerek karanlık çalışma odasına girdiler.</p>

  <p class="block6">Bacheet elindeki ucuz naylon çantayı masaya koydu. «Fazla zaman kaybettik. Artık hızlı hareket etmeliyiz.»</p>

  <p class="block6">Fiat'ın şoförü, «Bütün suç Yusuf’ta,» diye itiraz etti. «O kadının kaçmasına izin verdi.»</p>

  <p class="block6">Yusuf da ona çattı. «Yolda eline fırsat geçti ama sen de benden daha başarılı olamadın.»</p>

  <p class="block6">Bacheet ikisine birden, «Yeter!» dedi. «Para almak istiyorsanız bundan sonra hata yapmamalısınız.»</p>

  <p class="block6">Bacheet elfeneriyle hâlâ masada duran parşömeni aydınlattı. «İşte aradığımız o.» Bundan emindi. Çünkü bir hata yapmaması için ona rulonun fotoğrafını göstermişlerdi. «Her şeyi istiyorlar. Haritaları, fotoğrafları, çalışırken yararlandıkları kitapları, belgeleri, her şeyi. Burada hiçbir şey bırakmayın.»</p>

  <p class="block6">İki adam eşyaları çabucak çantaya tıktılar. Bacheet çantanın fermuarını kapattı. «Şimdi sıra Doktari'de. Onu buraya getirin.»</p>

  <p class="block6">Diğer iki adam terasa çıkarak Duraid'in üzerine eğildi. Sonra onu ayak bileklerinden kavrayıp sürükleyerek çalışma odasına soktular. Duraid'in başının arkası hafifçe kapının taş eşiğine çarptı. Taşların üzerinde kanıyla çizilen uzun çizgi, fenerlerin ışığında parlıyordu.</p>

  <p class="block6">Bacheet emretti. «Lambayı getir.» Yusuf terasa döndü ve sönmüş lambayı Duraid'in düşürdüğü yerden aldı. Bacheet lambayı kulağına götürüp salladı.</p>

  <p class="block6">Sonra da memnun memnun, «Dolu,» diyerek, haznenin kapağını açtı. İki yardımcısına döndü. «Çantayı arabaya götürün.»</p>

  <p class="block6">Adamlar telaşla dışarı çıkarlarken Bacheet de lambadaki gazyağını Duraid'in gömleğiyle pantolonuna serpiştirdi. Sonra raflara doğru giderek yakıtı oradaki kitap ve dosyaların üzerine döktü.</p>

  <p class="block6">Lambayı yere atarak dishdasha'sının altından bir kutu kibrit çıkardı. Bir kibrit çakıp alevi kitaplıktan akan gazyağına doğru tuttu. Yakıt hemen tutuştu. Alevler yukarıya doğru yükselirken kıvrılıp bükülüyor, dosyaların kenarlarını karartıyorlardı. Bacheet dönüp Duraid'in yattığı yere gitti. Bir kibrit daha çakarak adamın kan ve gazyağına bulanmı<span class="calibre4">ş</span> gömleğinin üzerine attı.</p>

  <p class="block6">Duraid'in göğsünde mavi alevler dans etmeye başladı. Alevler pamuklu kumaşı ve altındaki eti yakarken renkleri değişip turuncuya döndü. Yağlı bir duman alevlerin titreşen uçlarından dönerek yükseldi.</p>

  <p class="block6">Bacheet koşarak kapıya gitti. Terası aşıp basamaklardan indi. Fiat'ın arka kanepesine otururken şoför de motoru çalıştırdı. Bahçe yolundan indiler.</p>

  <p class="softbreak"></p>

  <p class="block6"><span class="text1">Can acısı Duraid'in kendine</span> gelmesine neden oldu. Çektiği acının onu sürüklendiği yaşamın hemen sınırından geri getirmesi, bunun çok şiddetli olduğunu gösteriyordu.</p>

  <p class="block6">Duraid inledi. Ayılırken ilk fark ettiği şey kendi yanan etinin kokusu oldu. Sonra da müthiş bir acı duydu. Bütün vücudu bu acının şiddetiyle sarsılıyordu. Gözlerini açarak vücuduna baktı.</p>

  <p class="block6">Giysisi kararmıştı, dumanları tütüyordu. Bütün yaşamı boyunca canı hiç böylesine yanmamıştı. Belli belirsiz etrafında odanın alev alev yandığını farketti. Sıcak ve dumanlar dalga dalga etrafını sarıyordu. Bu yüzden kapıyı zorlukla görebildi.</p>

  <p class="block6">Acısı öyle korkunçtu ki, adam bunun hemen sona ermesini istiyordu. Hemen ölmeli ve bu acıyı daha fazla çekmemeliydi. Sonra Royan'ı hatırladı. Kavrulmuş, kararmış dudaklarıyla karısının adını söylemeye çalıştı ama sesi çıkmadı. Ona sadece Royan'ı hatırlamak cesaret verdi. Yüzükoyun döndü. Sıcak, o ana kadar korunan sırtını yaladı.</p>

  <p class="block6">Duraid yüksek sesle inledi. Tekrar döndü. Böylece kapıya biraz daha yaklaşmış oldu.</p>

  <p class="block6">Her hareketi için müthiş bir çaba sarf etmesi gerekiyor ve korkunç bir can acısıyla sarsılıyordu. Sonunda tekrar sırtüstü döndüğü zaman, serin ve taze havanın kapıdan adeta emilerek içeri girdiğini ve alevleri canlandırdığını farketti.</p>

  <p class="block6">Ciğerlerine doldurduğu tatlı çöl havası onu kendine getirirken eşiği aşarak terasın serin taşlarına çıkabilmesi için de yeteri kadar güç verdi. Giysileri ve vücudu hâlâ yanıyordu. Kendini soğuk sulara atma umudu son bir çaba göstermesini sağladı. Duraid taşların üzerinde belkemiği kırılmış bir yılan gibi kıvrıla büküle süründü. Hâlâ kavrulmakta olan etlerinden yükselen dumanlar onu boğacak gibiydi. Bitkinlikle öksürdü. Buna rağmen azimle ilerlemeyi sürdürdü.</p>

  <p class="block6">Havuzun taş kenarının üzerinden yuvarlanırken yanmış derileri parça parça oraya yapıştı. Adam sonra kendini havuza attı. Buharlar hışırtıyla yükselirken uçuk renkli bir bulut etrafını görmesini engelledi. Duraid de bu yüzden bir an kör olduğunu sandı. Soğuk su, derileri soyulmuş, yanmış etlerine değerken canı öyle yandı ki, neredeyse tekrar kendinden geçiyordu.</p>

  <p class="block6">Kara bulutların arasından yeniden gerçek dünyaya döndüğünde, sular damlayan kafasını kaldırdı ve birinin bahçeden sendeleyerek terasın ucundaki basamaklardan çıktığını gördü.</p>

  <p class="block6">Duraid bir an onun ıstırabının yarattığı bir hayalet olduğunu sandı. Ama yanan villanın alevleri gelen kişiyi aydınlattığında karısını tanıdı. Royan'ın ıslak, karışık saçları yüzüne düşmüştü. Giysisi yırtılmış, gölün sularından ıslanmış, çamur ve yosundan lekelenmişti. Sağ koluna çamurlu bir bez sanlıydı. Sargıya sızan kanı pis su yüzünden pembeleşmişti.</p>

  <p class="block6">Royan kocasını görmedi. Terasın ortasında durup dehşetle yanan odaya baktı. Duraid orada mıydı? Biraz ilerledi. Ama sıcaklık bir duvar gibiydi: Genç kadının duraklamasına neden oldu. Aynı anda, çöken dam yüzünden oluşan sütun gibi alevler ve kıvılcımlar homurdanarak karanlık gökyüzüne doğru iyice yükseldiler. Royan koluyla yüzünü korumaya çalışarak geriledi.</p>

  <p class="block6">Duraid ona seslenmeye çalıştı. Ne var ki, dumandan kavrulmuş boğazından hiç ses çıkmıyordu. Royan dönüp basamaklardan inmeye başladı. Adam onun yardım getirmeye gittiğini anladı. Kendini iyice zorladı ve kararmış, su toplamış dudaklarının arasından karganınkine benzeyen boğuk bir ses çıktı.</p>

  <p class="block6">Royan hızla dönerek ona baktı. Sonra da bir çığlık attı. Duraid'in başı artık bir insan kafasına benzemiyordu. Saçları yanıp kül olmuştu. Deri parçaları yanaklarından ve çenesinden sarkıyordu. Bu kararmış maskenin aralıklarından yer yer etleri gözüküyordu. Royan kocası sanki iğrenç bir canavarmış gibi geriledi.</p>

  <p class="block6">Duraid boğuk boğuk, «Royan,» dedi. Sesi ancak zorlukla tanınabilecek gibiydi. Adam yalvarırcasına elini karısına doğru uzattı. Royan havuza doğru koşup kocasının elini tuttu.</p>

  <p class="block6">«Tanrı adına,» diyerek hıçkırdı. «Sana ne yaptılar?» Sonra kocasını havuzdan çıkarmaya çalışırken adamın elinin derisi avucunda kaldı. Bir tek parça halinde. Korkunç bir ameliyat eldiveni gibi. Geride çıplak, çiğ etten oluşan bir pençe vardı şimdi.</p>

  <p class="block6">Royan havuzun kenarına diz çöktü. Kocasını kucaklamak için suya doğru eğildi. Duraid'e korkunç bir zarar vermeden onu sudan çıkaracak gücü olmadığını biliyordu. Ona sadece sarılıp teselliye çalışabilirdi. Kocasının ölmek üzere olduğunu anlıyordu. Hiç kimse böyle korkunç yaralara dayanamazdı.</p>

  <p class="block6">Duraid'e Arapça, «Neredeyse bize yardım etmek için gelirler,» diye fısıldadı. «Birileri alevleri görmüş olmalı. Cesur ol, kocam, neredeyse yardım gelecek.»</p>

  <p class="block6">Duraid kadının kollarında acı içinde kıvranıyor, vücudu sarsılıyordu. Öldürücü yaralan dayanılacak gibi değildi.</p>

  <p class="block6">Konuşmaya çalışırken titriyordu. «Papirüs.» Sesi zorlukla duyuluyordu. Royan evlerini saran korkunç alevlere baktı ve başını salladı. «O yok artık... Ya çalındı ya da yandı.»</p>

  <p class="block6">Adam, «Vazgeçme...» diye mırıldandı. «Bütün çalışmalarımız...»</p>

  <p class="block6">Kadın, «Yok artık...» diye tekrarladı. «Belgeler olmayınca kimse bize inanmaz.»</p>

  <p class="block6">«Hayır!» Duraid'in sesi hafif ama kesindi. «Benim için. Bu benim son...»</p>

  <p class="block6">Kadın, «Bunu söyleme,» diye yalvardı. «İyileşeceksin.»</p>

  <p class="block6">Adam, «Söz ver...» diye ısrar etti. «Bana söz ver!»</p>

  <p class="block6">«Bizi destekleyecek kimse yok. Yalnızım. Bu işi yalnız başıma başaramam.»</p>

  <p class="block6">Duraid, «Harper,» dedi. Royan kocasına doğru eğildi. Şimdi kocasının yanarak mahvolmuş dudakları kulağına değiyordu. Adam, «Harper,» diye tekrarladı. «Güçlü... çetin... zeki... bir adam...» Kadın o zaman kocasının ne demek istediğini anladı.</p>

  <p class="block6">Harper!.. Bu, Duraid'in yaptığı listedeki dördüncü ve son kişiydi. Adamın adı sonuncu sıradaydı ama Royan aslında kocasının seçiminin bunun tam tersi olduğunu biliyordu. Nicholas QuentonHarper, ilk seçeceği insandı onun. <span class="calibre4">O</span> adamdan sık sık dostluk ve saygıyla, hatta bazen hayranlığa benzer bir tavırla söz ederdi.</p>

  <p class="block6">«Peki ona ne söyleyeceğim? Harper beni tanımıyor ki. Onu nasıl ikna edeceğim? Yedinci Papirüs ortada yok.»</p>

  <p class="block6">Duraid, «Ona güven,» diye fısıldadı. «Harper iyi bir insan. Ona güven... Bana söz ver.» Bu son sözleri çok etkileyiciydi.</p>

  <p class="block6">Müthiş bir yalvarışı içeriyordu.</p>

  <p class="block6">Royan sonra Kahire'nin dışında, Gize'deki dairelerinde bıraktıkları not defterini hatırladı. Bilgisayarına da Taita'yla ilgili bilgiyi yüklemişti. Her şeyi kaybetmiş sayılmazlardı. «Evet,» diyerek başını salladı. «Söz veriyorum, kocam. Sana söz veriyorum.»</p>

  <p class="block6">Duraid'in mahvolmuş suratında insanca bir ifade beliremezdi. Ama adam, «Çiçeğim,» diye fısıldarken sesinde hafif bir memnuniyet vardı. Sonra başı öne düştü ye Duraid karısının kollarında öldü.</p>

  <p class="block6">Köyden gelenler Royan'ı havuzun yanında buldular. Hâlâ diz çökmüş öylece duruyordu. Kocasını kucaklamış, ona bir şeyler fısıldıyordu. O sırada alevler de azalmaya başlamıştı. Şafağa özgü hafif ışık bile sönükleşen alevlerden daha parlaktı.</p>

  <p class="softbreak"></p>

  <p class="block6"><span class="text1">Vahadaki kilisede yapıları cenaze</span> törenine müzenin ve Eski Eserler Bölümünün bütün üst düzey görevlileri katıldı.</p>

  <p class="block6">Hatta Duraid'in amiri olan Kültür ve Turizm Bakanı Atalan Abou Sin bile Kahire'den havalandırma sistemli olan resmi, siyah Mercedes'iyle geldi.</p>

  <p class="block6">Adam Royan'ın arkasında durdu. Yeğeni Nahoot Guddabi de onun yanındaydı. Nahoot'un annesi bakanın en küçük kız kardeşiydi. Duraid bu konuda alayla, «Tabii bu da yeğeninin arkeoloji alanındaki deneyimsizlik ve bilgisizliğini, hatta beceriksiz bir yönetici olmasını bile telafi ediyor,» derdi.</p>

  <p class="block6">Hava boğucuydu. Dışarıda sıcaklık otuz dereceden yüksekti. Koptik kilisenin loş salonu bile havasızdı.</p>

  <p class="block6">Buhurdanlıklardan yoğun dumanlar yükseliyor, siyahlara bürünmüş rahipler o çok eski sözleri tekrarlıyorlardı. Royan neredeyse boğulacaktı. Sa<span class="calibre4">ğ</span> kolundaki dikişler cildini geriyor, yakıyordu. Süslü, yaldızlı mihrabın yanında duran uzun siyah tabuta her bakışında gözlerinin önünde Duraid'in kavrulmuş çıplak kafası beliriyordu. O zaman olduğu yerde sallanıyor, düşmemek için çaba harcıyordu.</p>

  <p class="block6">Nihayet tören sona erdi. Genç kadın açık havaya ve çöl güneşine kaçabildi. Ama görevleri hâlâ sona ermemişti. Asıl yaslı oydu ve hurmalıkların arasındaki mezara gidilirken tabutun hemen arkasındaki yerini aldı. Duraid'in akrabaları onu aile mezarlığında bekliyorlardı.</p>

  <p class="block6">Atalan Abou Sin, Kahire'ye dönmeden önce Royan'ın elini sıkmak ve başsağlığı dilemek için yanına geldi. «Ne korkunç bir olay bu, Royan! İçişleri Bakanıyla ben, kendim konuştum. Bu zalimce olaydan sorumlu olan hayvanları yakalayacaklar. Bana inan. Müzeye dönmeden önce de lütfen istediğin kadar dinlen.»</p>

  <p class="block6">Genç kadın, «Pazartesi günü yine büromda olacağım,» diye cevap verdi. Bakan, koyu renk kruvaze ceketinin iç cebinden bir ajanda çıkardı. Açıp programına göz attı. Sonra bir şeyler karaladı. Başını kaldırarak tekrar Royan'a baktı.</p>

  <p class="block6">«Öyleyse öğleden sonra bakanlığa Beni görmeye gel,» dedi. «Saat dörtte.» Sonra ileride bekleyen Mercedes'e doğru gitti. Nahoot Guddabi'yse genç kadının elini sıkmak için ona yaklaştı. Guddabi'nin rengi soluktu ve siyah gözlerinin altında da kahverengi lekeler vardı. Ama uzun boylu ve zarifti. Dişleri bembeyaz, gür saçları da dalgalıydı. Takım elbisesi kusursuz görünüyordu. Hafifçe yaydığı koku, pahalı bir kolonyaya aitti. Yüzünde ciddi ve üzgün bir ifade vardı.</p>

  <p class="block6">Royan'a, «Duraid çok iyi bir insandı,» dedi. «Ona büyük saygım vardı.» Royan bu koca yalana cevap vermeyerek sadece başını salladı, Duraid'le yardımcısı birbirlerinden hiç hoşlanmazlardı. Kocası Nahood'un Taita parşömenleri üzerinde çalışmasına hiçbir zaman izin vermemişti. Özellikle Yedinci Papirüs’'ü görmesine bile razı olmamış, bu da Nahood'la aralarında büyük bir düşmanlığa neden olmuştu.</p>

  <p class="block6">Nahood, genç kadına, «Müdür olmak için başvuracağını umarım, Royan,» deli. «Bu işe çok uygunsun.»</p>

  <p class="block6">«Teşekkür ederim, Nahood. Çok naziksin. Henüz geleceği düşünmek için fırsat bulamadım. Ama sen de müdürlük için başvurmayacak mısın?»</p>

  <p class="block6">Genç adam, «Tabii,» diyerek başını salladı. «Ancak bu .başkalarının da başvuramayacakları anlamına gelmiyor. Belki de işi burnumun dibinden sen kapacaksın.» Memnun memnun gülümsedi. Royan, Arap dünyasında yalnızca bir kadındı o ise bakanın yeğeni. Nahoot her şeyin kendi lehinde olduğunu biliyordu. «Dost rakipler, öyle değil mi?»</p>

  <p class="block6">Royan kederle gülümsedi. «Hiç olmazsa dostuz. Gelecekte bulabildiğim bütün dostlara ihtiyacım olacak.»</p>

  <p class="block6">«Pek çok arkadaşın olduğunu biliyorsun. Bölümde herkes senden hoşlanıyor, Royan.» Genç kadın, galiba bu doğru, diye düşündü. Nahoot konuşmasını nazikçe sürdürdü. «Seni arabayla Kahire'ye kadar götürebilir miyiz? Amcamın buna itiraz edeceğini sanmıyorum.»</p>

  <p class="block6">«Teşekkür ederim, Nahoot. Ama arabam burada. Duraid'in bazı işleriyle ilgilenmek için geceyi vahada geçirmem gerekiyor.» Bu doğru değildi. Royan o akşam Gize'deki apartmana gitmeyi düşünüyordu ve kendisinin de anlayamadığı bir nedenle Nahoot'un planlarını bilmesini istemiyordu.</p>

  <p class="block6">«O halde pazartesi günü seni müzede görürüz.»</p>

  <p class="block6">Royan akrabaların, aile dostlarının ve yaşamları boyunca Al Simma'ların yanında çalışmış olan köylülerin elinden kurtulur kurtulmaz vahadan ayrıldı. Kendini uyuşmuş, herkesten uzaklaşmış gibi hissediyordu. Bütün bu insanların başsağlığı dilekleri ve dinsel içerik taşıyan sözleri anlamsız geliyordu ona. Hiçbiri kadını teselli etmiyordu.</p>

  <p class="block6">Bu geç saatte bile asfalt çöl yolu kalabalıktı. Dizi dizi taşıtlar her iki yöne doğru gidiyorlardı. Çünkü ertesi gün cumaydı ve tatildi. Royan yaralı kolunu askıdan çıkardı. Yarası araba kullanmasını fazla engellemiyordu. Bu nedenle istediği gibi yoluna devam etti. Ancak, ıssız, bej renkli çölün ilerisindeki yeşil çizgiyi gördüğü sırada saat akşam beşi geçmişti. Bu yeşil çizgi Mısır'ın büyük atardamarı olan Nil kıyısındaki sulanan ve işlenen toprak şeridini belirtiyordu.</p>

  <p class="block6">Royan başkente yaklaşırken trafik de her zamanki gibi arttı. Genç kadın Gize'deki apartman blokuna eriştiği sırada karanlık iyice bastırmıştı. Apartman hem nehre, hem de göğe doğru yükselen, taştan yapılmış dev anıtlara bakıyordu. Royan için onlar ülkesinin kalbinin ve tarihinin birer simgesiydiler.</p>

  <p class="block6">Genç kadın, Duraid'in eski yeşil Renault'sunu binanın yeraltındaki garajına bıraktı ve asansörle en üst kata çıktı.</p>

  <p class="block6">Daireye girdi ve sonra da kapının önünde donakaldı. Oturma odası altüst edilmişti. Hatta halılar bile kaldırılmış, duvarlardaki tablolar indirilmişti. Genç kadın sersem sersem, kırılmış eşyaların ve parçalanmış bibloların arasından geçti. Koridordan ilerlerken yatak odasına baktı. Orası da saldırıdan nasibini almıştı. Kendisinin ve Duraid'in giysileri yerlere saçılmıştı. Açık olan dolaplardan birinin kapağı parçalanarak menteşelerinden sarkmıştı. Karyola tersine çevrilmiş, çarşaflar ve örtüler etrafa fırlatılmıştı.</p>

  <p class="block6">Royan banyodan gelen parfüm ve makyaj malzemelerinin kokusunu duyabiliyordu. Ama henüz o tarafa gidecek halde değildi. Orada neler bulacağını biliyordu. Onun yerine koridorda ilerleyerek, kocasıyla çalışma odası ve atölye olarak kullandıkları büyük salona gitti.</p>

  <p class="block6">O karmaşada ilk fark ettiği ve üzüldüğü Duraid'in düğün hediyesi oldu. Antika bir satranç takımıydı bu. Kara kehribar ve fildişi karelerden oluşan satranç tahtası kırılarak ikiye bölünmüş, taşlar gereksiz bir şiddet ve kırıle etrafa atılmıştı.</p>

  <p class="block6">Royan eğilip beyaz veziri aldı. Onun da kafası koparılmıştı. Kadın veziri sağlam eline alarak uykuda yürüyormuş gibi pencerenin önündeki yazı masasına gitti. Bilgisayarı parçalanmıştı. Ekranı ve çerçeveyi galiba baltayla kırmışlardı. Genç kadın bir bakışta artık bilgisayarda hiçbir bilgi olmadığını anladı. Makine tamir edilecek gibi değildi.</p>

  <p class="block6">Royan başını eğerek disketlerini koyduğu çekmeceye baktı. Hem o, hem de masanın diğer çekmeceleri çıkarılarak yere atılmıştı. Tabii hepsi bomboştu. Disketleri, not defterlerini ve fotoğraflarını almışlardı. Royan'ın Yedinci Papirüs'le olan son bağları da koparılmıştı. Üç yıl süren çalışmalardan sonra papirüsün var olduğunu gösterecek bir tek kanıt bile kalmamıştı elinde.</p>

  <p class="block6">Genç kadın yere çöktü. Yenilmiş ve tükenmişti. Kolu tekrar sancımaya başladı. Yaşamı boyunca kendini hiç bu kadar yalnız ve savunmasız hissetmemişti. Duraid'i böylesine çaresizce özleyeceği hiç aklına gelmemişti. Omuzları sarsılmaya başladı. Gözyaşları sanki benliğinin derinliklerindeki bir yerden yükseliyordu. Onlara engel olmaya çalıştıysa da başarılı olamadı. Royan da akmalarına izin verdi. Şimdi yaşamının yıkıntıları arasında oturmuş ağlıyordu. İçinde hiçbir şey kalmayıncaya kadar buna devam etti. Sonra pek çok parçanın saçılmış olduğu halının üzerine uzanarak bitkince, umutsuzca uykuya daldı.</p>

  <p class="softbreak"></p>

  <p class="block6"><span class="text1">Royan pazartesi sabahına kadar</span> yaşamına biraz çekidüzen vermeyi başarabildi. Polis apartmana gelerek ifadesini aldı.</p>

  <p class="block6">Genç kadın etrafı biraz toplayabildi. Hatta beyaz vezirin de kafasını yerine yapıştırdı. Apartmandan çıkıp yeşil arabaya bindiği zaman kolu eskisi kadar sızlamıyordu. Neşeli değilse bile, şimdi daha iyimserdi. Ne yapması gerektiğini kesinlikle biliyordu.</p>

  <p class="block6">Royan müzeye vardığında önce Duraid'in bürosuna gitti. Nahoot'un kendisinden önce oraya gelmiş olduğunu görünce sinirlendi. Genç adam, Duraid'in kişisel eşyalarını toplayan iki güvenlik görevlisine nezaret ediyordu.</p>

  <p class="block6">Royan, Nahoot'a soğuk soğuk, «Hiç olmazsa bunu yapmama izin vermeliydin,» dedi. «Böylece daha düşünceli davranmış olurdun.»</p>

  <p class="block6">«Affedersin, Royan. Sana yardım etmek istedim.» Nahoot yine o kalınca Türk sigaralarından birini içiyordu.</p>

  <p class="block6">Royan, Duraid'in masasına giderek sağ çekmeceyi açtı. «Kocamın günlüğü buradaydı. Ama şimdi yok. Onu gördün mü?»</p>

  <p class="block6">«Hayır. Çekmecede hiçbir şey yoktu. Nahoot, sözlerini tasdik etmeleri için iki güvenlik görevlisine baktı. Adamlar ayaklarını yere sürerek başlarını, «hayır,» dermiş gibi salladılar. Royan, aslında bunun önemi yok, diye düşündü.</p>

  <p class="block6">Deftere öyle önemli denebilecek şeyler yazılmamıştı. Duraid önemli bilgilerin kaydedilmesi işini her zaman Royan'a bırakmıştı. Ve bilgilerin çoğu da kadının bilgisayarındaydı.</p>

  <p class="block6">Royan, genç adamın gitmesi için, «Teşekkür ederim, Nahoot,» dedi. «Geri kalanını ben yaparım. Seni işinden alıkoymak istemiyorum.»</p>

  <p class="block6">«Yardıma ihtiyacın olursa lütfen bana haber ver, Royan,» Nahoot hafifçe eğilerek selam verdi ve odadan çıktı.</p>

  <p class="block6">Royan, Duraid'in odasındaki işini çabuk bitirdi. Güvenlik görevlilerinden kocasının eşyalarıyla dolu kutuları koridorun aşağısında bulunan kendi odasına götürüp duvarın önüne dizmelerini istedi. Genç kadın öğleye kadar çalışarak kendi işlerini de tamamladı. İşi bittiğinde Ataman Abou Sin'le olan randevusuna hâlâ bir saat vardı.</p>

  <p class="block6">Duraid'e verdiğim sözü tutacaksam, bir süre burada olamayacağım diye düşündü genç kadın. Sevdiği hazinelerle vedalaşmak için dev binanın müze bölümüne indi.</p>

  <p class="block6">Pazartesileri kalabalık olan müzenin salonlarına grup grup turistler doluşmuşlardı. Rehberlerinin peşinden çobanı izleyen koyunlar gibi gidiyorlar, en önemli eşyaların önünde toplaşıyorlardı. Söyleyeceklerini iyice ezberlemiş olan rehberler sanki Babil Kulesindeki her dilden konuşuyorlardı.</p>

  <p class="block6">İkinci katta Tutankhamon'un hazinelerinin bulunduğu salon öyle kalabalıktı ki, Royan orada fazla kalmadı. Yalnız çocuk firavunun altından yapılmış büyük ölüm maskesinin bulunduğu dolaba yaklaşmayı başardı. Ve her zamanki gibi, bu şahane ve heyecan verici şey soluklarının hızlanmasına, kalp atışlarının süratlenmesine neden oldu. Orada dururken iri göğüslü, terli, orta yaşlı iki kadın turist onu biraz ittiler. Royan, önemsiz ve zayıf karakterli bir kral bile mezarına mumyalanmış yüzünü örten, şahane bir maskeyle gitmiş, diye düşünüyordu. O halde ulu Ramses'ler, mezar tapınaklarında kimbilir ne haşmetle yattılar. Onların en ulusu olan II. Ramses, altmış yedi yıl krallık yapmış ve ele geçirdiği büyük ülkelerden mezarı için hazineler toplamıştı.</p>

  <p class="block6">Royan ondan sonra yaşlı krala saygılarını sunmaya gitti. II. Ramses otuz yüz yıldan beri zayıf yüzünde dalgın ve sakin bir ifadeyle uyuyordu. Cildinin hafif mermerimsi bir pırıltısı vardı. Seyrek saçları sarıydı ve kınayla boyanmıştı. Yine kına sürülmüş elleri ince ve zarifti. Ama üzerinde sadece parçalanmış keten sargılar vardı. Mezar soyguncuları keten sargıların altındaki muskalar ve taştan oyulmuş kutsal böceklere erişebilmek için üzerini açmışlardı. Firavun neredeyse çıplaktı. Ramses, 1881'de Deir El Bahati'de bir kayanın içindeki mağarada kral mumyalarının arasında bulunduğu zaman, sadece göğsündeki parşömen parçası onun kim olduğunu açıklıyordu.</p>

  <p class="block6">Royan, herhalde bundan alınacak ahlaki bir ders var, diye düşündü kendi kendine. Ama Ramses'in içe dokunan mumyasının önünde dururken, Duraid'le sık sık yaptıkları gibi, acaba Kâtip Taita doğruyu mu söylüyor, diye düşündü.</p>

  <p class="block6">Gerçekten de uzaklarda, Afrika'nın vahşi dağlarının arasında başka bir büyük firavun daha mı uyuyor? Mezarına el sürülmemiş, bütün hazineleri etrafında... Bu düşünce bile genç kadının heyecanla titremesine yol açtı. Tüyleri diken diken oldu.</p>

  <p class="block6">Royan, Arapça, «Sana söz verdim, kocam,» diye fısıldadı. «Bunu sen ve hatıran için yapacağım. Çünkü rehberlik eden sendin.»</p>

  <p class="block6">Genç kadın ana merdivenden inerken saatine bir göz attı. Bakanla görüşmeye gitmek için on beş dakika sonra oradan ayrılması gerekiyordu. Royan bu süreyi nasıl geçireceğini de iyi biliyordu. Herkesin pek gitmediği yan salonlardan birini ziyaret edecekti. Tur rehberleri turistleri oraya ender götürüyorlardı. Sadece Amenhotep'in heykeline giden kestirme bir yol olarak yararlanıyorlardı salondan.</p>

  <p class="block6">Royan dar odada yerden tavana kadar yükselen, camekân dolabın önünde durdu. Buraya küçük sanat eserleri, aletler, silahlar, muskalar, kaplar konulmuştu. Bunların en yenisi M.Ö. 1100 yılında Yeni Krallığın yirminci hanedanı sırasında yapılmıştı. En eskisiyse hemen hemen beş bin yıl önce var olan Eski Krallığın karanlıklara gömülmüş çağlarından kalmıştı. Bu eşyaların katalogu gelişigüzel yapılmıştı. Eşyaların çoğunun tarifi bile yoktu.</p>

  <p class="block6">En alt rafta, en dipte mücevherler, yüzükler ve mühürler duruyordu. Her mührün yanına onun balmumu kalıbı konulmuştu.</p>

  <p class="block6">Royan eşyalardan birini daha iyi inceleyebilmek için diz çöktü. Mücevherlerin tam ortasındaki lapis lazuliden yapılmış küçücük mavi mühür büyük bir ustalıkla oyulmuştu. Eski Mısırlılar lapis lazuliye çok değer verirlerdi. Çünkü Mısır İmparatorluğu'nun sınırları içinde bulunan bir taş değildi bu. Balmumu kalıpta tek kanadı kırık bir şahin vardı. Royan alttaki basit yazıyı kolaylıkla okudu. «Tarta, Ulu Kraliçenin Kâtibi.»</p>

  <p class="block6">Royan onun aynı adam olduğunu biliyordu. Çünkü Taita papirüslerde de imza olarak yine yaralı şahini kullanmıştı.</p>

  <p class="block6">Kadın, bu mührü kim buldu acaba, diye kendi kendine sordu. Ve nerede? Belki de bir köylü onu yaşlı esir ve kâtibin kayıp mezarından çaldı. Ne yazık ki bunu hiçbir zaman öğrenemeyeceğim.</p>

  <p class="block6">«Taita, benimle alay mı ediyorsun? Bu çok ayrıntılı bir aldatmaca mı? Şimdi bile, mezarın neredeyse, oradan bana gülüyor musun?» Genç kadın, alnı serin cama dayanıncaya kadar eğildi. «Sen benim dostum musun, Taita? Yoksa amansız düşmanım mı?» Ayağa kalkarak eteğinin önündeki tozları silkeledi. «Bakalım, göreceğiz. Seninle bu oyunu oynayacağım. Sonunda kim kimi yenecek?» Söz veriyormuş gibi konuşmuştu.</p>

  <p class="softbreak"></p>

  <p class="block6"><span class="text1">Bakan, genç kadını ancak</span> birkaç dakika bekletti. Sonra erkek sekreteri, Royan'ı adamın odasına götürdü. Parlak, koyu renk ipekten bir takım giymiş olan Atalan Abou Sin, masasının başında oturuyordu. Ama Royan onun daha rahat bir elbise giyerek, yere halıların üzerine konulmuş bir minderde oturmayı tercih ettiğini biliyordu. Bakan, genç kadının bakışlarından ne düşündüğünü anlamıştı. Durumu küçümsercesine gülümsedi. «Daha sonra bazı Amerikalılarla toplantım var.»</p>

  <p class="block6">Royan bu adamdan hoşlanırdı, bakan kendisine her zaman nazik davranmıştı. Genç kadın müzedeki işini de Ataman Abou Sin'e borçluydu. Onun durumunda olan çok kişi Duraid'in bir kadın yardımcı isteğini reddederdi. Özellikle bu işin karısına verilmesini istiyorsa.</p>

  <p class="block6">Bakan, Royan'a sağlığını sordu. Genç kadın ona sanlı kolunu gösterip, «On gün sonra dikişleri alacaklar,» dedi.</p>

  <p class="block6">Bir süre nazik nazik konuştular. Genellikle. Batılılar hemen konuya girecek kadar beceriksizce davranırlardı. Bu ülkenin nezaket kurallarını çok iyi bilen Royan, yine de adamı sıkmamak için onun sağladığı ilk fırsattan yararlandı. «Bir süre yalnız kalmak istiyorum. Bu kaybın neden olduğu sarsıntıdan kurtulmam gerekiyor. Artık dul bir kadınım. Yaşamımın geri kalan bölümünde ne yapacağıma karar vermeliyim. Altı aylık ücretsiz izin dileğimi kabul ederseniz, size derin bir minnet duyarım. İngiltere'ye giderek annemin yanında kalmayı düşünüyorum.»</p>

  <p class="block6">Atalan gerçekten üzüldü ve, «Bizi çok uzun süre terk etme.» diye ısrar etti. «Çalışmaların gerçekten çok değerli.</p>

  <p class="block6">Araştırmaların Duraid'in bıraktığı yerden sürdürülmesi için sana ihtiyacımız var.» Ne var ki adam rahatladığını da pek gizleyemedi. Royan, bakanın müdürlük için başvurmasını beklediğini biliyordu. Herhalde yeğeniyle sözkonusu durumu konuşmuştu. Çok iyi bir insan olduğu için Royan'a onu bu göreve getiremeyeceğini söylemek hoşuna gitmeyecekti.</p>

  <p class="block6">Mısır'da durum yavaş yavaş değişiyor, kadınlar geleneksel rollerinden sıyrılıyorlardı. Ama hızla değil. Bu konuda henüz fazla bir değişiklik olmamıştı. Kadın da, bakan da müdürlüğün Nahoot Guddabi'ye verileceğini biliyorlardı.</p>

  <p class="block6">Atalan, Royan'ı kapıya kadar geçirerek elini sıktı. Genç kadın asansörle aşağıya inerken kendisini bir şeyden kurtulmuş gibi özgür hissediyordu.</p>

  <p class="block6">Royan arabayı bakanlığın park yerine, güneşe bırakmıştı. Kapıyı açtığı zaman içerisinin ekmek pişirecek kadar sıcak olduğunu gördü.</p>

  <p class="block6">Sıcak havanın dışarı çıkması için bütün pencereleri açtı. Kapıyı açıp kapattı. Ancak yine de, direksiyona geçtiği zaman kanepenin yüzeyi bacaklarının altını yaktı.</p>

  <p class="block6">Royan kapıdan çıkar çıkmaz yoğun Kahire trafiğine daldı. Kendisine doğru mavi bulutlar halinde dizel kokuları saçan, fazla yolcu almış bir otobüsün arkasından sürünürcesine ilerledi. Galiba trafik sorununun çözülmesi imkânsızdı. Park yeri o kadar azdı ki, taşıtlar üç dört sıra halinde yolların kenarında diziliyor, ortada arabaların hızla akabilecekleri bir yer bırakmıyorlardı.</p>

  <p class="block6">Öndeki otobüs fren yaparken Royan da durmak zorunda kaldı. Sonra o eski espriyi hatırlayarak gülümsedi.</p>

  <p class="block6">«Arabalarını kaldırımın kenarına park eden sürücülerin çoğu taşıtlarını orada bırakmak zorunda kalıyorlar. Çünkü arabalarını o karmakarışık sıralardan çıkaramıyorlar.» Belki de bu sözde biraz gerçek payı vardı. Çünkü taşıtlardan bazılarının haftalardan beri orada durduklarını görebiliyordu. Ön camları tozdan gözükmüyordu. Çoğunun lastikleri sönmüştü.</p>

  <p class="block6">Royan dikiz aynasına baktı. Bir taksi arka tamponundan ancak birkaç santim geride durmuştu. Onun gerisine de taşıtlar dizilmişti. Sadece motosikletliler rahatça ilerleyebiliyorlardı. Genç kadın aynaya bakarken onlardan biri sanki intihar etmek istiyormuş gibi taşıtların arasından geçerek yaklaştı. Eski, kırmızı bir 200 cc Honda'ydı bu. Öyle pisti ki, rengi güçlükle seçilebiliyordu. Motosikletlinin arkasında biri daha vardı. İkisi de egzoz ve tozdan korunmak için başlarındaki beyaz örtülerin uçlarıyla yüzlerinin aşağı kısmını kapatmışlardı.</p>

  <p class="block6">Honda ters taraftan ilerleyerek, taksiyle yol kenarında park edilmiş taşıtların arasından adeta sıyrılarak geçti. Taksinin şoförü baş ve işaret parmaklarıyla müstehcen bir işaret yaptı. Sonra da Tanrı'dan sürücünün hem deli, hem de aptal olduğuna tanıklık etmesini istedi.</p>

  <p class="block6">Honda, Royan'ın arabasının hizasına geldiği zaman biraz yavaşladı. Arkadaki yolcu eğilip Royan'ın yanına, kanepeye bir şey attı. Sonra sürücü birden müthiş hızlandı. Bu yüzden motosikletin ön tekerleği bir an havaya kalktı. Adam sert bir dönüşle caddeye açılan dar bir geçide saptı. Az kalsın yolunun üzerindeki yaşlı bir kadına çarpıyordu.</p>

  <p class="block6">Motosiklet gözden kaybolmadan önce arkada oturan yolcu dönüp Royan'a baktı. Rüzgâr, yüzünü örten pamuklu kumaşı uçuşturunca kadın adeta şok oldu. Vahada, Rafın farlarının ışığında gördüğü adamdı bu. Yusuf!..</p>

  <p class="block6">Honda gözden kaybolurken, adamın kanepeye attığı şeye baktı. Yumurta biçimindeydi ve parçalardan oluşan madeni yüzeyi orduda kullanılan yeşile boyarımıştı. Royan bunu televizyonda, eski savaş filmlerinde öyle çok görmüştü ki, bu cismin ne olduğunu hemen anladı. Bu patlayınca parçalara ayrılan bir bombaydı. Kadın aynı anda pimin çekilmiş olduğunu da anladı. Bomba birkaç saniye içinde patlayacaktı.</p>

  <p class="block6">Royan hiç düşünmeden yanındaki kapının tokmağını yakalayıp bütün ağırlığını oraya verdi. Kapı hızla açıldı ve kadın yola yuvarlandı. Ayağı frenden kayınca araba birden ilerledi ve önde duran otobüsün arkasına çarptı.</p>

  <p class="block6">Royan arkasındaki taksinin neredeyse tekerleklerinin altına düşmüştü. Aynı anda bomba patladı. Renault'nun açık kapısından alevler ve dumanlar fışkırırken parçalar da ortalığa saçıldı. O arada arka pencerede patlayınca genç kadının üzerine elmas gibi ışıldayan cam parçacıkları döküldü. Patlama kadının kulaklarının sancımasına neden oldu.</p>

  <p class="block6">Patlamanın yarattığı şoku şaşkırılık dolu bir sessizlik izledi. Bunu sadece yere düşen cam parçalarının şıngırtıları bozuyordu. Sonra feryatlar ve iniltiler duyuldu. Royan doğrulup oturdu ve yaralı kolunu göğsüne bastırdı. O kolunun üzerine düşmüştü, dikişler canını çok yakıyordu. Arabası mahvolmuştu, ama askılı deri çantasının kapıdan fırlamış olduğunu gördü. Bu yerde, yakınındaydı.</p>

  <p class="block6">Yalpalayarak ayağa kalktı. Sendeleye sendeleye ilerledi ve çantasını aldı. Etrafı karmaşa içindeydi. Otobüsteki birkaç yolcu yaralanmıştı. Bombanın parçalarından biri de kaldırımdaki küçük bir kıza gelmişti. Annesi haykırıyor, eşarbıyla çocuğunun yüzündeki kanları siliyordu. Kız, annesinin elinden kurtulmaya çalışıyor ve içe dokunacak bir biçimde inliyordu.</p>

  <p class="block6">Kimsenin Royan'la ilgilendiği yoktu. Ama genç kadın birkaç dakika sonra polisin geleceğini biliyordu. Onlar köktendinci teröristlerin saldırılarına karşı hazırlıklıydılar. Royan, polisler kendisini orada buldukları takdirde sorgulamanın günlerce süreceğinin farkındaydı. Hemen çantasını omzuna asarak, berelenmiş bacağıyla hızla yürüdü. Honda'nın gözden kaybolduğu geçide saptı.</p>

  <p class="block6">Sokağın sonunda bir genel tuvalet vardı. Royan bölmelerden birine girerek kapıyı kilitledi. Sonra kapıya dayanıp gözlerini yumdu. Şoktan kurtulmaya, karmaşık düşüncelerini bir düzene sokmaya çalışıyordu.</p>

  <p class="block6">Duraid'in öldürülmesinin uyandırdığı dehşet ve acı yüzünden bu ana kadar kendi güvenliğini hiç düşünmemişti.</p>

  <p class="block6">Tehlikede olduğunu şimdi çok vahşice bir şekilde açıklamışlardı ona. Royan katillerden birinin vahanın yanında, karanlıkta söylediği sözleri hatırladı. «Onu daha sonra nerede bulacağımızı biliyoruz!»</p>

  <p class="block6">Ölümden kıl payı kurtulmuştu. Onu tekrar öldürmeye çalışacakları gerçeğine de inanması gerekiyordu.</p>

  <p class="block6">Royan, apartmana geri dönemem, diye düşündü. Villa yandı. Zaten beni orada da bulurlardı.</p>

  <p class="block6">İçerisinin pek de hoş kokmamasına rağmen genç kadın bir saatten fazla o kilitli bölmede kaldı. Neler yapması gerektiğini düşündü. Sonunda tuvaletten çıkıp çatlak ve lekeli lavabolardan birine gitti. Yüzüne su çarptı. Sonra aynaya bakarak saçlarını taradı, makyajını tazeledi. Giysilerine mümkün olduğu kadar çekidüzen vermeye çalıştı.</p>

  <p class="block6">Birkaç blok ilerledi. Sonra geri döndü. Arkasına bakıp, birilerinin kendisini izleyip izlemediğinden emin olmaya çalışıyordu. Sonra bir taksiyi durdurdu.</p>

  <p class="block6">Taksiden bankasının arkasındaki sokakta indi. Yürüyerek oraya gitti. Muhasebecilerden birinin bulunduğu bölmeye alındığı sırada bankanın kapanmasına birkaç dakika kalmıştı. Royan hesabındaki bütün parayı çekti. Bu, beş bin Mısır lirası kadardı. Fazla değildi. Ama Royan'ın York'ta, Lloyd Bankasındaki hesabında biraz daha parası vardı. Mastercard'da.</p>

  <p class="block6">Bankadaki memur ona sertçe, «Kasanızdan bazı şeyler almak istediğinizi bize daha önce bildirmeliydiniz,» dedi. Kadın uysalca özür diledi ve ne yapacağını bilemeyen aciz küçük kız rolünü ustalıkla oynadı. Adam da yumuşadı. Royan'a içinde İngiliz pasaportu ve Lloyd Bankasının hesap cüzdanı olan paketi verdi.</p>

  <p class="block6">Duraid'in sayısız akrabası ve dostu vardı. Onlar Royan'ın yanlarında kalmasından memnun olurlardı. Ama kadın kimseye gözükmek istemiyordu. Her zaman gittiği yerlerde görünmeyecekti. Royan nehrin uzağındaki iki yıldızlı turist otellerinden birini seçti. Tur grupları arasında kendisiyle kimsenin ilgilenmeyeceğini umuyordu. Bu tür otellere pek çok müşteri gelip giderdi. Çoğu, anıtları görmek için Luxor ya da Aswan'a gitmeden önce orada sadece birkaç gece kalırdı.</p>

  <p class="block6">Royan tek kişilik odasında yalnız kalır kalmaz British Airways'in rezervasyon bölümüne telefon etti. Ertesi sabah saat onda bir uçak Heathrow’a gidecekti. Turist mevkiinde sadece gidiş için bir yer ayırttı. Ve Mastercard'ının numarasını verdi.</p>

  <p class="block6">O sırada saat altı olmuştu. Ama Mısır'la arasındaki farkına göre İngiltere'de çalışma yerleri hâlâ açıktı. Royan öğrenimini tamamladığı Leeds Üniversitesinin numarasını bulmak için defterine baktı. Telefonun üçüncü çalışında karşıdan cevap verdiler.</p>

  <p class="block6">Tam bir İngiliz öğretmen gibi ciddiyetle konuşan biri, «Arkeoloji Bölümü,» dedi. «Profesör Dixon'un bürosu.»</p>

  <p class="block6">«Miss Higgins, siz misiniz?»</p>

  <p class="block6">«Evet, benim. Kiminle görüşüyorum?»</p>

  <p class="block6">«Ben Royan. Royan Al Simma. Eskiden soyadım Said'di.»</p>

  <p class="block6">«Royan! Sizden haber alamayalı neredeyse yüzyıllar oldu. Nasılsınız?»</p>

  <p class="block6">Bir süre konuştular. Ama Royan bu görüşmenin kendisine kaça patlayacağını biliyordu. «Profesör orada mı?» diyerek konuşmayı kesti.</p>

  <p class="block6">Profesör Percival Dixon yetmişini geçmişti. Yıllar önce emekli olması gerekirdi. «Royan, gerçekten sen nerelisin? En sevdiğim öğrencim?» Genç kadın gülümsedi. Bu yaşta bile aklı hâlâ çapkınlıktaydı profesörün. Bütün güzel kızlar onun en sevgili öğrencileriydi.</p>

  <p class="block6">«Mısır'dan arıyorum, profesör. Teklifinizin hâlâ geçerli olup olmadığını öğrenmek istedim.»</p>

  <p class="block6">«Tanrım! Bizi araya sıkıştıramayacağını söylediğini sanıyordum.»</p>

  <p class="block6">«Durum değişti. Neler olduğunu, sizi gördüğüm zaman anlatırım. Tabii sizi görebileceksem.»</p>

  <p class="block6">«Elbette. Gelip bizimle konuşursan çok seviniriz. Oradan ne zaman kurtulacaksın?»</p>

  <p class="block6">«Yarın İngiltere'de olacağım.»</p>

  <p class="block6">«Aman Tanrım, o kadar erken mi? Bilmiyorum, bu işi o denli çabuk halledebilir miyiz?»</p>

  <p class="block6">«York yakınında, annemin yanında kalacağım. Beni Miss Higgins'e tekrar bağlayın da ona telefon numarasını vereyim.»</p>

  <p class="block6">Profesör, Royan'ın tanıdığı en zeki insanlardan biriydi. Ama kadın onun bir telefon numara sini doğru dürüst yazacağını da pek sanmıyordu. «Birkaç gün sonra sizi ararım.»</p>

  <p class="block6">Royan telefonu kapatıp yatağa uzandı. Bitkindi, kolu hâlâ sancıyordu. Genç kadın her olasılığı gözönüne alarak plan yapmaya çalışıyordu.</p>

  <p class="block6">Profesör Dixon iki ay önce onu Kraliçe Lostris'in mezarının bulunması ve buranın kazısı konusunda konferans vermeye davet etmişti. Papirüsler hakkında da bilgi verecekti. Tabii buna o kitap neden olmuştu. Özellikle son dipnot profesörün dikkatini çekmişti. Kitap yayınlandığı zaman büyük bir ilgi uyandırmıştı. Bütün dünyadaki hem profesyonel, hem de amatör Mısır tarihçileri onlara sorular sormuşlardı. Hepsi de romanın gerçeklere uyup uymadığını ve bunun dayandığı temeli öğrenmek istemişlerdi.</p>

  <p class="block6">Royan başlangıçta bir yazarın hiyeroglif çevirilerini görmesini istememişti. Özellikle çeviri henüz tamamlanmadığı için.</p>

  <p class="block6">Genç kadın bunun önemli ve ciddi bir akademik konuyu popüler bir eğlence düzeyine indireceğini düşünmüştü. Tıpkı dinozor dolu parkıyla Spielberg'in paleontolojiye yaptığı şey gibi.</p>

  <p class="block6">Ama sonunda onu dinlememişlerdi. Duraid bile diğerlerini desteklemişti. Tabii bunun nedeni paraydı. Bölümün fazla ilgi uyandırmayan araştırmalar yapmak için hiçbir zaman yeterli parası yoktu. Abu Simbel Tapınağının Aswan barajının sularının erişemeyeceği yeni bir yere taşınması gibi çarpıcı bir plan oldu mu, dünyadaki milletler on milyonlarca dolar veriyorlardı. Ama bölümün günlük çalışma masrafları hiç de böyle desteklenmiyordu.</p>

  <p class="block6">Nehir Tanrısı adlı romandan alınan telif ücretlerinin yarısı onlara verilmişti. Böylece hemen hemen bir yıllık araştırma ve arama masrafları karşılanmıştı. Ne var ki bu Royan'ın endişelerini gidermeye yetmemişti. Yazar, papirüslerdeki gerçeğe hiç saygı göstermemiş, tarihi kişilikleri abartarak, hiç kanıt olmamasına rağmen onlar için karakterler ve zayıflıklar yaratmıştı. Royan onun özellikle yaşlı Kâtip Taita'yı fazla övünen azametli bir palavracı gibi göstermesine kızmıştı.</p>

  <p class="block6">Ama haksızlık etmek istemediği için yazarın, bu bilinmeyen konunun kalabalık bir kitle tarafından okunup anlaşılmasını sağlamaya çalıştığını kabul ediyordu. İstemeye istemeye adamın bunu başardığını da itiraf ediyordu. Ancak bütün o bilimsel eğitimi, böyle eşsiz ve şahane bir sevin popülerleştirilmesine isyan ediyordu.</p>

  <p class="block6">Royan içini çekerek bütün bu düşünceleri kafasından kovdu. Olan olmuştu. Bunları düşünmek onu sadece sinirlendiriyordu.</p>

  <p class="block6">Genç kadın daha acil sorunları düşünmeye başladı. Profesörün istediği konferansı vermek için slaytları gerekiyordu. Ve onlar hâlâ müzedeki odasındaydı. Royan slaytları müzeye gitmeden almanın yollarını düşünürken yorgunluğa yenik düştü ve soyunmadan öylece örtülerin üzerinde uyuyakaldı.</p>

  <p class="softbreak"></p>

  <p class="block6"><span class="text1">Royan sonunda bu sorunu</span> kolaylıkla çözümledi. Yönetim bölümüne telefon edip, bürosundaki slayt kutusunu almalarını ve sekreterlerden birinin taksiye binerek onu havaalanına getirmesini istedi.</p>

  <p class="block6">Sekreter, British Airways danışmasının önünde ona paketi verirken, «Bu sabah müzeye polisler geldi,» diye haber verdi. «Sizinle konuşmak istiyorlardı, doktor.»</p>

  <p class="block6">Polisin parçalanan Renault'nun kime ait olduğunu öğrendiği anlaşılıyordu. Royan İngiliz pasaportu olduğu için sevindi.</p>

  <p class="block6">Ülkeden Mısır belgeleriyle ayrılmaya kalksaydı belki de gecikmeler olacaktı. Polis, herhalde bütün pasaport kontrol noktalatma onun çıkışına izin vermemelerini bildirmişti. Oysa Royan, İngiliz pasaportuyla kontrolden kolaylıkla geçti.</p>

  <p class="block6">Bekleme salonuna eriştiği zaman gazete bayisine yaklaşarak başlıklara bir göz attı.</p>

  <p class="block6">Bütün yerel gazetelerde arabasının bombalanmasıyla ilgili haber vardı. Çoğu da Duraid'in öldürülmesi olayını yeniden canlandırmış, bombalama olayıyla arasında bağlantı kurmuştu. Bir gazete bunun köktendincilerle ilgili olduğunu ima ediyordu. El Arab gazetesi başsayfaya onunla Duraid'in bir fotoğrafını basmıştı. Bu bir ay önce Fransız seyahat acenteleri için verilen resepsiyonda çekilmişti.</p>

  <p class="block6">Kocasının resmine bakarken genç kadının kalbi sızladı. Duraid ne kadar yakışıklı ve kibardı. Kendisi de kocasının koluna girmiş ona gülümsüyordu. Royan bütün gazetelerden alıp uçağa bindi.</p>

  <p class="block6">Yolculuk sırasında, Duraid'in bulması gereken adam hakkında söylediklerinden hatırında kalanları defterine not etti.</p>

  <p class="block6">Sayfanın başına «Sir Nicholas QuentonHarper. Baronet,» diye yazdı. Duraid ona Nicholas'ın dedesinin babasına Britanya Sömürge Servisinde bir subay olarak çalışırken gösterdiği başarı için kendisine asalet unvanı verildiğini anlatmıştı. Aile üç kuşak boyunca Afrika'yla olan güçlü bağlarını sürdürmüştü. Özellikle Kuzey Afrika'daki Britanya sömürgeleri ve ingilizlerin etkisi altındaki yerlerle olan bağlarını koparmamışlardı. Örneğin, Mısır, Sudan, Uganda ve Kenya gibi yerlerle.</p>

  <p class="block6">Duraid'in anlattığına göre Sir Nicholas da İngiliz ordusuyla Afrika ve Körfez ülkelerinde hizmet görmüştü. Arapçayı ve Swahili dilini çok iyi biliyordu. Arkeoloji ve zooloji alanlarında tanınmış bir amatördü. Örnek toplamak ve daha uzaklardaki bölgeleri incelemek için pek çok defa Kuzey Afrika'ya gelmişti. Çeşitli bilimsel dergilere makaleler yazmış, hatta Kraliyet Coğrafya Derneğinde konferans vermişti.</p>

  <p class="block6">Nicholas'ın ağabeyi öldüğü zaman çocuğu olmadığı için unvanı ve Quenton Park'taki malikâne ona kalmıştı. Sir Nicholas, topraklarıyla ilgilenmek ve özellikle birinci baronet olan dedesinin babasının 1885'te kurduğu müzeyi geliştirmek için ordudan ayrılmıştı. Onlarınki Afrika'ya özgü en tazla hayvanın bulunduğu büyük özel koleksiyonlardan biriydi. Müzedeki Eski Mısır ve Ortadoğu eserleri de aynı derecede ünlüydü.</p>

  <p class="block6">Royan, Duraid'in sözlerini düşünürken Sir Nicholas'ın çılgın ve hatta yasaları hiçe sayan bir yanı olduğuna karar verdi.</p>

  <p class="block6">Adamın Quenton Park'taki koleksiyona yeni şeyler katmak için olağanüstü riskleri göze aldığı belliydi.</p>

  <p class="block6">Duraid, Sir Nicholas'la birkaç yıl önce tanışmıştı. İngiliz, Kaddafi'nin Libya'sındaki Kartacalılara ait bazı dökme bronz eşyaları 'kurtarmak' için giriştiği kanundışı operasyon sırasında Duraid'in bir gizli servis ajanı gibi çalışmasını sağlamıştı.</p>

  <p class="block6">Sir Nicholas bronz eşyalardan bazılarını masraftan karşılamak için satmıştı. Ama içlerinden en iyilerini de kendi özel koleksiyonu için ayırmıştı.</p>

  <p class="block6">Ardından başka bir maceraya daha atılmışlardı. Yasal olmayan yollardan Irak'a girerek bir çift kabartma freski kaçırmışlardı. Duraid, Royan'a Sir Nicholas'ın taşlardan birini beş milyon dolar gibi müthiş bir fiyata sattığını açıklamıştı. İngiliz bu parayı müzenin ayakta kalabilmesi için harcamıştı. Ne var ki, ilkinden daha güzel olan ikinci fresk hâlâ Sir Nicholas'taydı.</p>

  <p class="block6">Bu iki olay da Royan'ın Duraid'le tanışmasından yıllar önce olmuştu. Genç kadın kocasıyla konuşurken dalgın dalgın, Duraid bu İngiliz’e neden böyle bağlı, diye düşünmüştü. Herhalde Sir Nicholas'ın eşsiz bir ikna yeteneği var. Yakalansalardı ikisi de sorgusuz sualsiz idam edilirlerdi.</p>

  <p class="block6">Duraid, Royan'a, «İki kez de Nicholas'ın becerikliliği ve Ortadoğu'yla Kuzey Afrika'da yardım isteyebileceği dostları olduğu için istediğimizi yapabildik,» demişti. «Şeytan gibidir o.» Duraid olanları hatırlarken belirgin bir özlemle başını sallamıştı. «Kötü bir durumdayken yanında öyle birinin olmasını her zaman istersin. Bütün o günler çok heyecanlıydı.</p>

  <p class="block6">Şimdi dönüp geriye baktığım zaman tehlikeleri düşünüyor ve titriyorum.</p>

  <p class="block6">Royan çoğu zaman, koleksiyonculuğun kanlarına işlemiş olduğu insanların hırsların» tatmin için atıldıkları tehlikeleri hayretle düşünürdü. Riskler, ödüle oranla çok daha büyüktü. Genç kadın birden bu katı ahlakçı düşüncelerine güldü.</p>

  <p class="block6">Sir Nicholas'ın katılmasını sağlayacağını umduğu macera da tehlikesiz bir şey sayılmazdı. Ve avukatlar da bunun yasal olup olmadığını sonsuza kadar tartışabilirlerdi.</p>

  <p class="block6">Royan böyle gülümserken uykuya daldı. Son birkaç günkü gerilim etkisini göstermişti. Daha sonra hostes onu uyandırarak kemerini bağlaması için uyardı, Heathrow’a inmek üzereydiler.</p>

  <p class="block6"><span class="text1">Royan havaalanından annesine telefon</span> etti. «Merhaba, anne. Benim.»</p>

  <p class="block6">«Evet, bu anlaşılıyor. Şimdi neredesin, hayatım?» Annesi yine her zamanki gibi sakindi.</p>

  <p class="block6">«Heathrow'dayım. Bir süre sende kalacağım. Bir sakıncası yok ya?»</p>

  <p class="block6">Annesi, «Hiç olur mu?» diyerek güldü. «Gidip hemen yatağını yapayım. Hangi trenle geleceksin.»</p>

  <p class="block6">«Tarifeye bakmam gerekiyor... King's Cross'tan kalkan bir trene binersem akşam yedide York'ta olabileceğim.»</p>

  <p class="block6">«Ben seni istasyonda karşılarım. Ne oldu? Duraid'le kavga mı ettiniz? O senin baban yaşında. Sana bu evliliğin yürümeyeceğini söylemiştim.»</p>

  <p class="block6">Royan bir an sesini çıkarmadı. Açıklama yapmanın zamanı değildi. «Her şeyi seni bu akşam gördüğüm zaman anlatırım.»</p>

  <p class="block6">Soğuk ve kasvetli kasım akşamında annesi Georgina Lumley, Royan'ı peronda bekliyordu. Eski yeşil yağmurluğuyla her zamanki gibi tıknaz ve sağlamdı. Spanyel cinsi köpeği Magic, itaatle ayağının dibinde oturuyordu. Kadınla köpek birbirlerinden hiç ayrılmazlardı. Kupalar kazanmadıkları zamanlarda bile. Royan için o ikisi İngiliz yanının rahat ve tanıdık bir tablosu gibiydiler.</p>

  <p class="block6">Georgina, Royan'ın yanağını şöyle bir öpüverdi. Kadın sık sık memnunluk içinde, «Hiçbir zaman duygusal saçmalıklardan hoşlanmadım,» derdi. Royan'ın bavullarını alarak onu araba parkındaki eski, çamurlu cipe götürdü.</p>

  <p class="block6">Magic, Royan'ın elini kokladı ve onu tanıdığını belirtmek için kuyruğunu salladı. Sonra da gururla, sanki bir lütufta bulunuyormuş gibi genç kadının başını okşamasına izin verdi. Ama o da hanımı gibi duygusal değildi.</p>

  <p class="block6">Arabayla bir süre sessizlik içinde ilerlediler. Georgina bir sigara yaktı. «Ee, Duraid'e ne oldu?»</p>

  <p class="block6">Royan bir an cevap veremedi. Sonra birden içinde ördüğü tüm duvarları yıkıp konuşmaya başladı. York'un kuzeyiyle küçük Brandsbury köyü arasındaki uzaklık yirmi dakikaydı. Genç kadın yol boyunca konuştu. Annesi onu teşvik ve teselli etmek için arada sırada bir şeyler mırıldanıyordu. Royan, Duraid'in öldürülmesi ve cenaze töreninden hıçkırarak söz ederken de, Georgina uzanıp kızının elini okşadı.</p>

  <p class="block6">Royan'ın annesinin köydeki evine vardıkları sırada her şey sona ermişti. Genç kadın ağlaya ağlaya içini dökmüştü.</p>

  <p class="block6">Georgina'nın hazırlayıp fırında bıraktığı yemeği yerlerken Royan'ın gözleri kuru, tavırları yine mantıklıydı. Annesi biftek ve böbrekli börek yapmıştı. Royan çoktandır böyle şeyler yememişti.</p>

  <p class="block6">Georgina şişedeki son birayı da kendi bardağına koyarak, «Peki, şimdi ne yapacaksın?» diye sordu.</p>

  <p class="block6">«Doğrusunu istersen bunu ben de bilmiyorum.» Royan bu sözleri söylerken üzüntüyle, neden insanlar yalan uyduracakları zaman böyle konuşurlar, diye düşündü. Sonra ekledi. «Müzeden altı aylığına izin aldım. Profesör Dixon üniversitede konferans vermemi istedi. Şimdi bütün bildiğim bu kadar.»</p>

  <p class="block6">Georgina ayağa kalktı. «Yatağın ve odan orada. İstediğin kadar kalabilirsin.» Bu, onun için annelik sevgisini heyecanla açıklamak demek Royan ondan sonraki birkaç gün slaytlarını ve notlarını düzene soktu. Akşamüzerleri de kırlarda dolaşmaya çıkan annesiyle Magic'e katıldı.</p>

  <p class="block6">Bir gün bu gezintiler sırasında Georgina'ya, «Quenton Park'ı biliyor musun?» diye sordu.</p>

  <p class="block6">Kadın, «Orayı av partileri sırasında gördüm,» diye cevap verdi. «Magic'le ben her mevsim dört beş kere oraya ava gidiyoruz. Birinci sınıf bir yer. Yorkshore'ın en iyi sülün ve çullukları orada. "Yüksek Karaçamlar" adlı yer müthiş. Kuşlar öyle yüksekten uçuyor ki, İngiltere'nin en usta avcıları bile şaşırıyorlar.»</p>

  <p class="block6">Royan, «Malikânenin sahibini tanıyor musun?» dedi. «Sir Nicholas QuentonHarper'i yani.»</p>

  <p class="block6">«Onu av partilerinde gördüm, şahsen tanışmıyorum. Ama usta bir avcı. Aslında babasını tanırdım. Senin babanla evlenmeden önce.» Georgina, Royan'ı şaşırtan bir tavırla anlamlı anlamlı güldü. «Çok iyi dans ederdi. Onunla az dans etmedik. Sadece dans pistinde de değil. Royan bir kahkaha attı. «Çok edepsizsin, anne!»</p>

  <p class="block6">Georgina bunu hemen kabul etti. «Eskiden öyleydim. Ancak son zamanlarda elime fırsat geçmiyor.»</p>

  <p class="block6">«Magic'le Quenton Park'a tekrar ne zaman gideceksiniz?»</p>

  <p class="block6">«İki hafta sonra.»</p>

  <p class="block6">«Ben de seninle gelebilir miyim?»</p>

  <p class="block6">«Tabii. Korucu her zaman çalılara vurarak kuşları havalandıracak kimseler arıyor. Bir av günü yirmi pound. Bir şişe bira da veriyorlar.» Georgina duraklayarak kızına alayla baktı. «Ne oluyor?»</p>

  <p class="block6">«Malikânede özel bir müze olduğunu duydum. Harper'ların Mısır koleksiyonu bütün dünyada ünlü. Onu görmek istiyorum.»</p>

  <p class="block6">«Artık orası halka açık değil. Sadece davetliler koleksiyonu görebiliyor. Sir Nicholas acayip bir adam. Oldukça ketum biri.»</p>

  <p class="block6">Royan, «Beni davet ettiremez misin?» diye sordu, ama Georgina, «hayır,» dermiş gibi başını salladı.</p>

  <p class="block6">«Neden bunu Profesör Dixon'dan istemiyorsun? O da çoğu zaman Quenton Parktaki av partilerine katılıyor. QuentonHarper'la da çok iyi dost.»</p>

  <p class="softbreak"></p>

  <p class="block6"><span class="text1">Profesör Dixon, Royan için</span> ancak on gün sonra hazır olabildi. Genç kadın annesinin cipini ödünç alarak Leeds'e gitti.</p>

  <p class="block6">Profesör onu sevgiyle kucaklayıp çay ikram etmek için kendi bürosuna götürdü.</p>

  <p class="block6">Kitaplar, kâğıtlar ve eski eserlerle dolu odaya girmek Royan'a öğrencilik günlerini hatırlattı. Genç kadın adama Duraid'in nasıl öldürüldüğünü anlattı. Profesör adeta şok geçirdi ve çok da üzüldü. Ama Royan hemen konuyu değiştirdi. Konferans için hazırladığı slâytlardan söz etmeye başladı. Genç kadının gösterdiği her şeyle profesör çok ilgilendi. Royan ancak oradan ayrılacağı sırada Quenton Park Müzesi konusunu açabildi ve profesör hemen ona istediği cevabı verdi.</p>

  <p class="block6">«Burada öğrenciyken o müzeyi ziyaret etmemiş olmana şaştım. Çok etkileyici bir koleksiyondur. Aile bu uğurda yüz yıldan daha uzun bir süreden beri çabalıyor. Aslında gelecek perşembe av için malikâneye gideceğim. Nicholas'la konuşurum. Ama zavallı bu ara pek kendinde değil. Geçen yıl hem karısını, hem de iki küçük kızını bir trafik kazasında kaybetti.» Profesör başını salladı. «Feci bir şeydi bu. Arabayı Nicholas kullanıyordu. Galiba hep kendini suçluyor.»</p>

  <p class="block6">Royan'ı cipe kadar götürdü. «Eh, artık ayın yirmi üçünde görüşürüz. En aşağı yüz kişi seni dinlemeye gelecek. Yorkshire Post gazetesinden bir muhabir beni aradı. Konferanslarını duymuşlar, seninle röportaj yapmak istiyorlar. Bizim bölüm için iyi bir reklam olur. Bunu yapacaksın, değil mi? Gazetecilerle konuşmak için bir iki saat erken gelebilir misin?»</p>

  <p class="block6">Genç kadın, «Sizi herhalde yirmi üçünden daha önce göreceğim,» dedi. «Annemle köpeği perşembe günü Quenton Park'taki av partisine katılacaklar. Annem de bana o gün için 'çalı dövücüsü' olarak iş buldu.»</p>

  <p class="block6">Profesör, «Seni görmeye çalışacağım,» diye söz verdi. Royan egzoz dumanları arasında uzaklaşırken adama el salladı.</p>

  <p class="softbreak"></p>

  <p class="block6"><span class="text1">Kuzeyden esen soğuk rüzgâr</span> insanın cildini yakıyordu. Yoğun, mavi ve gri bulutlar sanki birbirlerine girmişlerdi. Yere o kadar yakındılar ki, fırtınanın önünden uçarken tepelerin doruklarına sürünüyorlardı.</p>

  <p class="block6">Royan annesinin kendisine ödünç verdiği eski yeşil ceketin altına üst üste üç kazak giymişti, ama elindeki bastona dayanarak diğerleriyle birlikte tepeleri aşarken yine de titriyordu. Nil vadisinin sıcağı onu soğuğa karşı dayanıksızlaştırmıştı. Balıkçıların kullandıkları tipte üst üste giydiği iki çorap da ayak parmaklarının uyuşmasına engel olamıyordu.</p>

  <p class="block6">Bu günün son avıydı. Av görevlisi, sıranın gerisinde yer alan ve vurulmuş kuşları yakalamaları beklenen Georgina'yla Magic'i dövücülerin yanına aldı.</p>

  <p class="block6">En iyisini sona saklamışlardı. Şimdi Yüksek Karaçam korusundaydılar. Av görevlisinin bütün kadın ve erkek dövücü'lere gereksinimi vardı. Sülünlerin doruklardaki yerlerinden çıkarılarak yamaca doğru sürülmeleri gerekiyordu.</p>

  <p class="block6">Avcılar ise çok aşağıdaki vadide yer almış bekliyorlardı.</p>

  <p class="block6">Royan, bence bu son derece mantıksız bir davranış, diye düşünüyordu. Sülünleri kendileri yetiştiriyor, sonra hayvanlar büyüdüklerinde de avı iyice zorlaştırmaya çalışıyorlar. Ancak Georgina ona, «Kuşların vurulmaları ne kadar zorlaşırsa, avcılar da o kadar memnun olurlar,» demişti. «O zaman sülünleri vurma ayrıcalığı içinde daha fazla para öderler.</p>

  <p class="block6">Onların bir günlük av için kaç para verdiklerini bilemezsin. Bugün malikâne yaklaşık 14.000 pound kazanacak. Ve bu mevsim yirmi gün av var. Bunu bir hesapla. O zaman av partilerinin malikânenin en önemli gelir kaynaklarından biri olduğunu hemen anlarsın. Biz, buranın yerlileri de biraz para kazanıyoruz, tabii köpekleri koşturmak ve dövücülük etmek de çok eğlenceli.»</p>

  <p class="block6">Royan artık bu dövücülük işinin eğlenceli bir şey olduğundan pek emin değildi. Sık dikenlerin arasından geçmek zordu.</p>

  <p class="block6">Birkaç kez düşmüş, giysilerinin dirsekleri ve dizleri çamurlanmıştı. Hemen ilerideki hendek yarısına kadar doluydu ve suyun yüzünde ince bir buz tabakası vardı. Genç kadın dengesini kaybetmemek için bastonuna dayanarak hendeğe usul usul yaklaştı. Yorulmuştu. Bu türden beş ava katılmış, hepsini de sıkıcı bulmuştu. Annesine bir göz attı, onun bu işkenceden zevk almasına şaşırıyordu. Georgina mutlu mutlu ilerliyor, Magic'i el işaretleri ve ıslıkla kontrol ediyordu.</p>

  <p class="block6">Kadın, Royan'a bakarak güldü. «Son devre bu. Av artık sona ermek üzere.»</p>

  <p class="block6">Rahatsız olduğunun bu kadar çabuk anlaşılması Royan'ın gururuna dokundu. Genç kadın bastonunu kullanarak çamurlu hendeğin üzerinden atladı, ama uzaklığı iyi hesaplayamamıştı. Karşı tarafa erişemeden donmuş suya düştü.</p>

  <p class="block6">Dizlerine kadar gelen su çizmelerinin konçlarından içeri aktı.</p>

  <p class="block6">Georgina kızının haline güldü ve onu yapışkan çamurdan kurtarmak için bastonunu uzattı. Royan durup çizmelerindeki suları boşaltmaya kalkarsa bütün sıranın ilerlemesine engel olacaktı. Bunu yapamazdı. Çaresiz yoluna devam etti.</p>

  <p class="block6">Attığı her adımla şapırtılı bir ses çıkıyordu.</p>

  <p class="block6">Av görevlisi telsizle, «Sol tarafta durun,» diye emretti. Sıra itaatle durdu.</p>

  <p class="block6">Avı yöneten kişinin bu işin ustası olması gerekirdi. Kuşların birbirine girmiş çalıların arasından sürü halinde havalanmaları bir işe yaramazdı. Onlar birer ikişer havalanmalı ve avcıların üzerlerinden geçmeliydiler. Böylece avcılar çifteyle ateş ettikten sonra, yanlarındaki silahları dolduran adamdan ikincisini alabilirlerdi. Ve yukarılarında beliren diğer kuşlara ateş etmeye hazır olurlardı. Av görevlisinin ünü ve alacağı bahşiş, kuşları bekleyen çiftelere doğru nasıl 'uçurduğuna' bağlıydı.</p>

  <p class="block6">Royan da bu duraklama sırasında rahatça soluk almaya başladı. Bir taraftan da etrafına bakmıyordu. Koruya adını veren karaçamların arasından aşağıyı, vadiyi görebiliyordu.</p>

  <p class="block6">Tepelerin eteğinde yemyeşil uzanan bir düzlük vardı. Bir hafta önce yağan kardan geride kirli gri yığınlar kalmıştı. Av görevlisi düzlüğe numaralı kazıklar diktirmişti. Av başlamadan önce kura çekilmiş, avcılar da hangi kazığın yanından ateş edeceklerini öğrenmişlerdi.</p>

  <p class="block6">Şimdi her erkek bir kazığın yakınında duruyor, hemen arkasında iki çifteyle yardımcısı bekliyordu. İlk silah boşalır boşalmaz ikinciyi uzatmaya hazırdılar. Hepsi de sülünlerin ortaya çıkacakları tepelere doğru bakıyorlardı.</p>

  <p class="block6">Royan, «Onlardan hangisi Sir Nicholas?» diye seslendi. Georgina avcıların oluşturduğu sıranın en ucunu işaret etti.</p>

  <p class="block6">«Şu, uzun boylu olanı.» Aynı anda av görevlisi emretti. «Usulca sola. Tekrar dövmeye başlayın.» Bu dikkatle yönetilen nazik operasyon sırasında bağırıp çağırarak kuşları ürkütmek yoktu.</p>

  <p class="block6">«Ağır ağır ilerleyin. Kuşlar havalanırken durun.»</p>

  <p class="block6">Bütün sıra adım adım ilerledi. Royan önündeki çalı ye dikenlerin arasında sülünlerin kımıldadıklarını işitti. Kuşlar zorunlu olmadıkça uçmak niyetinde değillerdi.</p>

  <p class="block6">Önlerinde yine bir hendek vardı ve hemen hemen geçilmesi imkânsız çalı yığınlarıyla doluydu. Labrador gibi iri köpekler bu dikenli engelin içine girmek istemediler. Georgina sert bir ıslık çaldı. Magic'in kulakları dikildi. Hayvan iyice ıslanmış, tüyleri çamurlanıp diken içinde kalmıştı. Güler gibi açtığı ağzının yanından pembe dili sarkıyordu. Islak, kesik kuyruğunu neşeyle sallamaktaydı. O anda İngiltere'deki en mutlu köpek oydu. Yapması için eğitildiği görevi yerine getiriyordu.</p>

  <p class="block6">Georgina, «Haydi gel, Magic,» diye emretti. «Oraya gir. Kuşları çıkar.»</p>

  <p class="block6">Magic dikenli çite dalarak gözden kayboldu. Hayvanın etrafı araştırıp her yeri kokladığı çıkan seslerden anlaşılıyordu.</p>

  <p class="block6">Sonra müthiş bir gıdaklama ve kanat çırpma sesleri duyuldu.</p>

  <p class="block6">Bir çift kuş çalıların arasından fırladı. Dişi olanı öndeydi. Tavuk boyunda, tüyleri mat, dikkati çekmeyen bir kuştu. Ama onu yakından izleyen erkek şahaneydi. Kafası yanardönerli yeşildi. Yanakları ve sarkık gerdanı da kırmızı. Siyah ve tarçın rengi çizgili kuyruğu hemen hemen gövdesiyle aynı uzunluktaydı, leylerinin geri kalanı da renk renkti.</p>

  <p class="block6">Kuş yükselirken alçak gri bulutların önünde bir imparatorun attığı paha biçilmez bir mücevher gibi parladı. Royan bu güzel sahne karşısında soluğunu tuttu.</p>

  <p class="block6">Dişi, erkeği sanki peşinden sürüklüyordu. İki kuş yükseldiler, yükseldiler. Sonra dağların tepelerini kamçılayan rüzgâr birdenbire onları yakalayarak vadiye doğru fırlattı.</p>

  <p class="block6">Sıradaki dövücüler bu anın zevkini çıkardılar. Bunu sağlamak için az uğraşmamışlardı. Kuşların ilerlemesini sağlamaya çalışırken rüzgâr seslerini hafifletip alçaltıyordu. Bir sülünün tüfeklerden kurtulacak kadar yükseklerden, hızla uçması hoşlarına gidiyordu.</p>

  <p class="block6">Sevinçle, «İleri!» diye haykırdılar. «Tamam!» Bu kez sıra farkında olmadan durmuştu. Rüzgârda sağa sola dönen çiftin uçuşunu seyrediyorlardı.</p>

  <p class="block6">Vadide avcılar başlarını gökyüzüne doğru kaldırmışlardı. Yüzleri yeşil fonun önünde renkti uçuk noktalar gibi duruyordu. Sülünler en yük sek hızlarına eriştikleri sırada avcıların endişeleri hissedilir bir boyuta ulaşmıştı. Sülünler artık kanat çırpmıyorlardı.</p>

  <p class="block6">Kanatlarını kapamış, vadiye doğru dalışa geçmişlerdi.</p>

  <p class="block6">Bu, avcıların karşılaşabileceği en çetin durumdu. Çok yükseklerdeki bir çift sülün güçlü bir rüzgârın önünde uçarken, en yüksek hıza ulaştıkları anda kanat çırpmaktan vazgeçmişlerdi. On iki kalibrelik çiftelerin ateş alanının tam sınırından geçeceklerdi. Aşağıdaki adamların üç boyutta da hızı ve kurşunun gidişini hesaplamaları gerekiyordu. En usta nişancılar bile ancak kuşlardan birini vurmayı umabilirlerdi. Kim ikisini birden düşüreceğini düşünmeye cüret edebilirdi?</p>

  <p class="block6">Georgina, «Bir pounduna bahse giriyorum,» diye seslendi. «İki kuşun da vurulmayacağına bahse girerim.» Ama onu duyanların hiçbiri de bahse girmeye yanaşmadı.</p>

  <p class="block6">Rüzgâr kuşları yavaş yavaş yana doğru itiyordu. Sülünler uçarken avcıların oluşturduğu sıranın ortasına doğru gitmişlerdi. Ama şimdi uca doğru sürükleniyorlardı. Royan aşağıdaki adamların açı değişir, kuşlar kendilerine doğru gelirken sırayla hazırlandıklarını gördü. Rüzgâr kuşları yana iterkense gevşediler. Hepsinin de rahatladıkları belliydi.</p>

  <p class="block6">Bütün gözler üzerlerine dikilmişken bu ulaşılamayacak hedefe ateş etmekten kurtulmuşlardı.</p>

  <p class="block6">Sonunda, kuşlar sıranın en ucundaki uzun boylu avcıya doğru gittiler.</p>

  <p class="block6">Diğer avcılardan biri alayla, «Kuşlar sizin,» diye seslendi. Royan soluğunu tutmuş bir halde beklediğini farketti.</p>

  <p class="block6">Nicholas QuentonHarper kuşların yaklaştıklarının farkında değilmiş gibiydi. Uzun boylu adam rahat bir tavırla duruyordu. Omuzlarını hafifçe kamburlaştırmış, çiftesini sağ kolunun altına sıkıştırmıştı. Namlusu yere bakıyordu.</p>

  <p class="block6">Dişi kuş gökyüzünde kendisiyle altmış derecelik bir açı yapacağı noktaya eriştiği sırada Harper ilk kez hareket etti.</p>

  <p class="block6">Çiftesiyle geniş bir kavis çizdi. Dipçik omzuyla yanağına değdiği andaysa ateş etti. Ama hâlâ çifteyle kavis çizmeyi sürdürüyordu.</p>

  <p class="block6">Uzaklık, silah sesinin Royan'a ulaşmasını geciktirdi. Genç kadın tüfeğin geri teptiğini ve namludan bir an uçuk mavi bir dumanın fışkırdığını gördü. Dişi kuş başını birdenbire arkaya atıp kanatlarını sıkıca kaparken Nicholas çiftesini indirdi.</p>

  <p class="block6">Kuşun vücudundan tüyler kopmamıştı.</p>

  <p class="block6">Çünkü kurşun başına gelmiş ve sülün hemen ölmüştü. Hayvan yere doğru düşerken Royan silahın sesini duydu.</p>

  <p class="block6">O sırada erkek sülün yukarılarda, Nicholas'ın tam tepesindeydi. Adam yine çifteyle rahat bir kavis çizerken bu kez gövdesini biraz geriye verdi. Vücudu belinden gerilmiş bir yay gibi eğildi. Kavis en yüksek noktasına eriştiği sırada tüfek yine elinde geri tepti.</p>

  <p class="block6">Royan hem düşkırıklığı, hem de memnunlukla, ıskaladı, diye düşündü. Çünkü erkek sülün bir şey olmamış gibi ilerliyordu. Genç kadının bir yanı güzel kuşun kurtulmasını bir yanı da Nicholas'ın başarılı olmasını istiyordu. Yüksekteki sülün kanatlarını daha da kapattı ve yuvarlanmaya başladı. Royan'ın kurşunun sülünün kalbine isabet ettiğinden haberi yoktu. Kuş birkaç saniye sonra öldüğü ve sıkıca kapattığı kanatları gevşediği zaman durumu anladı.</p>

  <p class="block6">Erkek kuş yere düşerken dövücüler birdenbire aynı anda takdirle bağırmaya başladılar. Buz gibi kuzey rüzgârında sesleri hafif ama heyecanlıydı. Diğer avcılar bile onlara katıldılar. «Harika bir atıştı bu!»</p>

  <p class="block6">Royan onlara katılmadı ancak bir an soğuğu da, yorgunluğunu da unutmuştu. Bu iki atışın müthiş bir ustalık gerektirdiğinin farkındaydı. Ve olaydan etkilenmişti. Hatta biraz hayranlık bile duyuyordu. Nicholas'ı daha ilk görüşünde, Duraid'in onunla ilgili hikâyelerinin neden olduğu beklentiler gerçekleşmişti.</p>

  <p class="block6">Son av da biterken hava kararmaya yüz tutmuştu. Koruda, kenarında yorgun dövücüler ve köpeklerinin beklediği patikadan eski bir ordu kamyonu homurdanarak indi. Taşıt yavaşlarken hepsi ona bindiler. Georgina, arkasından iterek Royan'a yardım etti. Sonra da Magic'le kızını izledi. Ana kız memnunlukla uzun, sert sıralardan birine oturdular.</p>

  <p class="block6">Georgina etrafındaki yardımcılar ve dövücülerin şakayla karışık konuşmalarına katılırken bir sigara yaktı.</p>

  <p class="block6">Royan sıranın ucuna yerleşmişti. Böyle zor bir günü başarıyla atlattığını düşünerek bunun zevkini çıkarıyordu. Yorgun ve rahattı. Garip bir mutluluk duyuyordu. Bütün bir gün, parşömenin çalınmasını da, Duraid'in öldürülmesini de düşünmemişti. Kendisini korkunç bir ölümle tehdit eden düşmanını da öyle.</p>

  <p class="block6">Kamyon tepeden indi ve düzlüğe varınca yavaşlayarak yeşil bir Range Rover"ın geçmesi için yana kaydı. İki taşıt aynı hizaya geldikleri sırada Royan dönüp pahalı arabanın şoför yerinin yanındaki açık pencereden içeri baktı. Direksiyona geçmiş olan Nicholas QuentonHarper'ın gözlerinin içine.</p>

  <p class="block6">Genç kadın ilk kez adama yüz hatlarını görebilecek kadar yaklaşıyordu. Onun sandığı kadar yaşlı olmadığını farkedince şaşırdı. Nicholas'ın Duraid'in yaşıtı olduğunu sanmıştı. Oysa adam ancak kırkındaydı. Gür, karışık saçlarında ilk aklar belirmeye başlamıştı. Teni güneş ve açık havadan etkilenmiş, yarımıştı. Açık havada yaşayan bir erkeğin yüzüydü bu.</p>

  <p class="block6">Siyah kalın kaşlarının gölgelediği gözleri yeşildi. Bakışları sanki insanın içine işliyordu. Ağzı büyük ve biçimliydi. Şimdi, şoförün koyu bir Yorkshire lehçesiyle kendisine seslenerek yaptığı şakaya gülmekteydi. Ne var ki gözlerinde yine de hüzün ve keder vardı!.. Bir trajedinin izleri... Royan profesörün sözlerini hatırladı. Nicholas da sevdiklerini kaybetmişti.</p>

  <p class="block6">Genç kadın adama acıdı. Kayba uğrayan, yas tutan yalnız kendisi değildi.</p>

  <p class="block6">Nicholas, Royan'ın gözlerine baktı ve kadın adamın yüzündeki ifadenin değiştiğini gördü. Çekici bir kadındı. Bir erkeğin bunu ne zaman fark ettiğini de hemen anlardı. Nicholas'ı etkilemişti, ama bu Royan'ı memnun etmedi. Duraid için duyduğu keder hâlâ güçlü ve acı vericiydi. Royan gözlerini kaçırdı ve Range Rover da yoluna devam etti.</p>

  <p class="softbreak"></p>

  <p class="block6"><span class="text1">Royan'ın üniversitede verdiği konferans</span> çok başarılı oldu. Genç kadın usta bir konuşmacıydı. Konusunu da çok iyi biliyordu. Kraliçe Lostris'in mezarının açılmasını ve sonra papirüslerin bulunmasını anlatırken dinleyicilerini adeta büyüledi. Salondakilerin çoğu kitabı okumuşlardı. Daha sonra sorular sorulurken Royan'ı kitabın ne kadarının gerçek olduğunu anlamak için sıkıştırdılar. Genç kadın bu konuda çok dikkatli davranmak zorunda kaldı. Yazar aleyhinde sert konuşmak istemiyordu.</p>

  <p class="block6">Daha sonra Profesör Dixon, Royan'la Georgina'yı yemeğe götürdü. Öğrencisinin başarısına çok sevinmişti. Bunu kutlamak için listedeki en pahalı Klareti seçti. Royan şarap içmek istemediğindeyse şaşırdı.</p>

  <p class="block6">Sonra da, «Ah, Tanrım,» diye özür diledi. «Senin Müslüman olduğunu unutmuştum.»</p>

  <p class="block6">Royan düzeltti. «Ban Koptum. Şarabı içmememin dinle de bir ilgisi yok. Sadece tadından hoşlanmıyorum.»</p>

  <p class="block6">Georgina adama, «Aldırmayın,» dedi. «Ben kızım gibi mazoşist olmaya meraklı değilim. Bu güzel şarabı bitirmek için size yardım edeceğim.»</p>

  <p class="block6">Profesör, Klaret'in hoş etkisi altında gevezeleşti. İki kadını yıllar boca katıldığı kazılardan söz ederek eğlendirdi. Ancak kahvelerini içerlerken Royan'a döndü. «Tanrım! Az kalsın unutuyordum. Quenton Park'taki müzeye gitme işini ayarladım. Bu hafta herhangi bir gün öğleden sonra oraya gidebilirsin. Sadece bir gün önce Bayan Street'e telefon et.</p>

  <p class="block6">O seni bekler ve içeri alır. Bayan Street, Nicholas'ın basın danışmanı.»</p>

  <p class="softbreak"></p>

  <p class="block6"><span class="text1">Royan, annesi onu av partisine</span> götürürken Quenton Park'ın yolunu öğrenmişti. Şimdiyse cipte yalnızdı. Malikânenin süslü, büyük bahçe kapıları dökme demirdendi. Biraz ileride yol ikiye ayrılıyordu. Yolun kenarındaki tabelalar nereye gidileceğini gösteriyorlardı: «Quenton Hall. Özel», «Yönetici» ve «Müze».</p>

  <p class="block6">Müzeye giden yol bir kavis çizerek geyiklerin bulunduğu parktan geçiyordu. Sarımsı kahverengi geyikler kışın çıplaklaştırdığı meşe ağaçlarının altında otluyorlardı. Royan hafif sisin arasından büyük konağı gördü. Profesörün verdiği kitaptan anlaşıldığına göre, evi Sir Christopher Wnon 1693'te yapmıştı. Usta bahçe mimarı Capability Brown da altmış yıl sonra parkları yaratmıştı. Sonuç, 'kusursuz' diye tanımlanabilirdi.</p>

  <p class="block6">Müze, konaktan yedi yüz elli metre ötede, bakır yapraklı huşlardan oluşan bir korudaydı. Geniş bir binaydı. Yıllar geçtikçe binaya pek çok ek yapılmış olduğu anlaşılıyordu. Bay Street yan kapıda bekliyordu. Royan'ı içeri alırken kendini tanıttı. Orta yaşlı, kır saçlı, kendine güvenen bir kadındı. «Pazartesi akşamı konferansınızdaydım. Çok ilginçtir. Sizin için broşür de getirdim ama eşyaların kataloglarının dikkatle yapılmış olduğunu göreceksiniz. Her şey gerektiği gibi açıklanmış. Bu iş için hemen hemen yirmi yıl çalıştım. Bugün başka ziyaretçi yok. Müze sizin. Burada istediğiniz gibi dolaşabilirsiniz. Ben şimdi gidiyorum, akşam beşte döneceğim. Size yardım etmemi isterseniz, bürom koridorun dibinde. Lütfen beni aramaktan çekinmeyin.»</p>

  <p class="block6">Royan, Afrika'ya özgü memeli hayvanların sergilendiği bölüme girer girmez büyülendi. Piramitler salonunda, kıtada yaşayan her kısa ve uzun kuyruklu maymun türü vardı. Gümüş sırtlı dev erkek gorilden, siyah beyaz uzun tüylü narin kolobus'a kadar her tür temsil ediliyordu.</p>

  <p class="block6">Bazı örnekler yüz yıldan daha uzun bir süreden beri müzedeydiler. Ama iyi korunmuşlardı. Ve doğal çevrelerini gösteren boyalı dioramaların önünde ustalıkla sergilenmekteydiler. Müzede hayvanların postlarını doldurma konusunda uzman kimselerin ve usta sanatçıların çalıştıkları anlaşılıyordu. Royan bütün bunların neye malolduğunu tahmin edebiliyordu. Alayla, çalınan freskten alınan beş milyon doları uygun bir biçimde harcamışlar, diye düşündü.</p>

  <p class="block6">Royan antilop salonuna geçerek oradaki şahane hayvanlara hayretle baktı. Artık soyu tükenmiş olan Angola, yani Hippotragus niger variani türü siyah dev antilop ailesini gösteren bir dioramanın önünde durdu. Hayran hayran arkaya doğru uzanan, iri boynuzlu, beyaz göğüslü simsiyah erkek antiloba bakarken onun QuentonHarper ailesinden biri tarafından öldürülmüş olmasına üzüldü. Sonra kendini toparladı. Hayvanı öldüren avcı koleksiyoncunun garip merakı ve hırsı olmasaydı, gelecek nesiller belki de görkemli yaratığı hiç göremeyeceklerdi.</p>

  <p class="block6">Royan bir sonraki salona gitti. Burası Afrika fillerine ayrılmıştı. Genç kadın odanın ortasındaki bir çift fildişinin önünde durdu. Öyle büyüklerdi ki, Royan dişleri canlı bir hayvanın taşıdığına adeta inanamadı. Bu dişler daha çok eski Greklerin av Tanrıçası Diana için yaptıktan bir tapınağın sütunlarına benziyorlardı. Royan katalog kartını okumak için eğildi.</p>

  <p class="block6">«<i class="calibre5">Afrika filinin (Loxodonta Africana) dişleri. Fili Sir Jonathan QuentonHarper 1899'da Lado bölgesinde avladı. Sol diş 130 kg., sağ diş 136.5 kg. Büyük dişin boyu 3.40 m., çevresi 9.60 m. Bunlar bir Avrupalı tarafından ele geçirilen fildişlerinin en büyükleridir</i>.»</p>

  <p class="block6">Dişlerin boyu Royan'ınkinin hemen hemen iki katıydı. Enleri de yine genç kadının belinin iki misli. Royan, Mısır salonuna giderken hayretle o dişleri taşıyan hayvanın boyunu ve gücünü düşündü.</p>

  <p class="block6">Sonra gözü odanın ortasındaki heykele ilişti ve birdenbire durakladı. II.Ramses'in cilalı kırmızı granitten yapılmış bir heykeliydi bu. Firavun burada Tanrı Osiris olarak gösteriliyordu. Heykelin yüksekliği dört buçuk metreydi. Tanrı imparator, kaslı bacaklarıyla yürüyecekmiş gibi öne doğru bir adım atmıştı. Ayaklarında sadece sandalları vardı. Bir de kısa etekliği. Sol elinde bir savaş yayının parçasını tutuyordu. Bunun iki ucu da kırılmıştı. Heykel binlerce yıl boyunca sadece bu kadar zarar görmüştü. Geri kalan kısım kusursuzdu. Kaidede taş oyma ustasının keskisinin izleri bile görülebiliyordu. Firavunun sağ elindeyse üzerinde kraliyet işareti olan bir mühür vardı. Haşmetli kafasına Aşağı ve Yukarı Krallıkların çifte tacını takmıştı. Yüzünde sakin ama esrarlı bir ifade vardı.</p>

  <p class="block6">Royan heykeli hemen tanıdı. Bunun eşi Kahire Müzesinin büyük salonunda duruyordu. Genç kadın bürosuna giderken her gün onun önünden geçerdi.</p>

  <p class="block6">Royan öfkelenmeye başlamıştı. Bu onun 'kendi Mısır'ının' en büyük hazinelerinden biriydi. Ülkesinin kutsal yerlerinden biri soyulmuş ve heykel oradan çalınmıştı. O buraya ait değildi. Heykelin yeri ulu nehir Nil'in kıyılarıydı. Royan heykeli yakından incelemek ve kaidedeki hiyeroglifleri okumak için ilerlerken şiddetli duyguları yüzünden titriyordu.</p>

  <p class="block6">Hiyeroglif yazıların ortasında yine kraliyet işareti vardı: «Ben Mahi Ramses'im. On bin savaş arabasının efendisiyim. Benden korkun, ey Mısır'ın düşmanları.»</p>

  <p class="block6">Royan yazıyı yüksek sesle okumamıştı. Bunu arkasında duran yumuşak ve kalın sesli biri yapmıştı. Royan irkildi. Birinin kendisine yaklaştığını farketmemişti. Hızla döndü. Adam çok yakınında duruyordu. Ona dokunacak kadar yakındı.</p>

  <p class="block6">Nicholas ellerini biraz biçimsizleşmiş mavi bir hırkanın ceplerine sokmuştu. Bunun bir dirseğinde bir delik vardı.</p>

  <p class="block6">Blucinin rengiyse solmuştu. Ayaklarına eski ama markalı kadife terlikler giymişti. Bazı İngiliz erkeklerin hoşlandığı kibar kılıksızlıktı bu.</p>

  <p class="block6">«Affedersiniz, sizi korkutmak istemedim.» Nicholas özür dilercesine tembel tembel gülümsedi. Dişleri bembeyaz ama hafifçe eğriydi. Sonra birdenbire yüzündeki ifade değişti. Royan'ı tanımıştı. «Ah, o sizsiniz.»</p>

  <p class="block6">Royan adam onu kısa bir an gördüğü halde hatırladığı için gururlanmalıydı belki de, ne var ki, Nicholas'ın gözlerinde belirip kaybolan bir ifade onu sinirlendirdi. Ama yine de adamın uzattığı elini görmezlikten gelemezdi. Soylu İngiliz kendini, «Nicholas QuentinHarper,» diye tanıttı. «Siz Perçival Dixon'in eski öğrencisi olmalısınız. Galiba geçen perşembe sizi avda görmüştüm.»</p>

  <p class="block6">Nicholas'ın tavırları dürüst ve dostçaydı. Royan'ın öfkesi geçti. «Evet. Ben Royan Al Simma'yım. Kocam Duraid Al Simma'yı tanıyordunuz sanırım.»</p>

  <p class="block6">«Duraid! Ah, tabii. Onu tanıyorum. Harika bir insandır. Onunla çöl de bir hayli zaman geçirdik, dünyanın en iyi insanlarından biridir. Simi nasıl?»</p>

  <p class="block6">«Öldü.» Royan böyle açık açık, kalpsizce konuşmak istememişti, Ancak aklına başka cevap da gelmemişti.</p>

  <p class="block6">«Çok üzüldüm. Bunu bilmiyordum. Ne zaman ve nasıl oldu?»</p>

  <p class="block6">«Geçenlerde, üç hafta önce. Onu öldürdüler.»</p>

  <p class="block6">«Ah, Tanrım!» Royan, Nicholas'ın gözlerindeki anlayış dolu ifade gördü ve onun da bir hayli acı çektiğini hatırladı.</p>

  <p class="block6">«Daha dört ay önce Kahire'ye, Duraid'e telefon ettim. Her zamanki gibi çok sevimliydi. Katili buldular mı?»</p>

  <p class="block6">Royan, «hayır» der gibi başını salladı. Adamın gözlerinin dolduğunu görmemesi için başını çevirerek etrafına, salona baktı. «Burada olağanüstü bir koleksiyonunuz var.»</p>

  <p class="block6">Nicholas kadının konu değiştirme isteğine hemen uydu. «Bunu da ha çok büyükbabama borçluyuz. Evelyn Bareng'in yanında çalışıyordu. Ondan düşmanları, 'Çekilmez adam,' diye söz ederlerdi. O...»</p>

  <p class="block6">Royan adamın sözünü kesti. «Evet, Birinci Cromer Kontu Evelyn Baring'den söz edildiğini duydum. 18831907 yılları arasında Kahire'de İngiliz Başkonsolosluğu görevini yaptı. Tam yetkili özel elçi sayıldığı için o sürede halkıma bir diktatör gibi davrandı. Kimse ona karşı gelemedi. Dediğiniz gibi onun epeyce düşmanı vardı.»</p>

  <p class="block6">Nicholas'ın gözleri hafifçe kısılmıştı. «Percival en iyi öğrencilerinden biri olduğunuzu söyleyerek beni uyardı. Ama fazla milliyetçi olduğunuzdan söz etmemişti... Ramses'in heykelinin altındaki yazıyı sizin için çevirmeme hiç gerek olmadığı da anlaşılıyor.»</p>

  <p class="block6">Royan, «Babam da Cemal Abdül Nasır'ın maiyetindeydi,» diye mırıldandı. «Kukla Kral Faruk'u o devirdi ve sonunda da Britanya'nın Mısır üzerindeki egemenliğini sona erdirdi. Başkan olarak İngilizlerin çirkin saldırılarına rağmen Süveyş Kanalını millileştirdi.»</p>

  <p class="block6">Nicholas, «Hah,» diyerek güldü. «Yolun karşı yanlarındayız. Ama çok şey değişti. Düşman olmamız gerekmediğini umarım.»</p>

  <p class="block6">Royan, «Orası öyle,» deyip başını salladı. «Duraid size çok değer veriyordu.»</p>

  <p class="block6">«Ben de ona.» Nicholas konuyu yeniden değiştirdi. «Kraliyet 'ushabti'leri koleksiyonumuzla çok gururlanıyoruz. Eski Krallıktan sonra Ramses'e kadar her firavunun mezarından örnekler var burada. İzinin de size göstereyim.» Royan, Nicholas'ın peşinden salonun bir duvarını kaplayan dev bir camekânlı dolaba doğru gitti. Bunun bütün raflar bebeklere benzeyen biblolar dizilmişti. Bu ushabti'ler mezarlara ölen krallara gölgeler âleminde hizmetçilik ve esirlik etmeleri için konulurlardı.</p>

  <p class="block6">Nicholas kendi anahtarıyla dolabın camlı kapağını açtı. Sergilenen bebeklerden en ilgincini almak için uzandı. «Bu Firavun Tutankhamon, Ay ve Horemheb'in emrinde çalışan Maya'nın ushabti'si. Onu M.Ö. 1343'te ölen Ay'ın mezarında buldular.»</p>

  <p class="block6">Bebeği genç kadına uzattı. Royan da üç bin yıllık hiyeroglifi yüksek sesle okudu. Sanki o sabahki gazetenin başlıklarını okuyormuş gibi kolaylıkla. «Ben, iki krallığın haznedarı Maya'yım. İlahi Firavun Ay adına cevap vereceğim. O sonsuza kadar yaşasın!» Genç kadın bu sözleri özellikle adamı denemek için Arapça söylemişti. Nicholas da aynı dilde cevap verdi. Arapçayı rahatlıkla konuşuyordu.</p>

  <p class="block6">«Profesör Decon'ın doğru söylediği anlaşılıyor. Siz olağanüstü bir öğrenciymişsiniz.»</p>

  <p class="block6">Sonra ikisi de kendilerini ilgilendiren konuya daldılar. Kâh İngilizce, kâh Arapça konuşuyorlardı. Aralarındaki o hafif düşmanlık kaybolmuştu. Ağır ağır salonda dolaşıyor, her dolabın önünde durarak raflardaki kalıntıları tek tek inceliyorlardı.</p>

  <p class="block6">Sanki binlerce yıl geriye gitmişlerdi. Böylesi eski eserlerin karşısında saatlerin ve günlerin önemi kalmamış gibiydi.</p>

  <p class="block6">Bayan Street gelip konuşmalarını yanda kestiğinde ikisi de şaşırdılar.</p>

  <p class="block6">«Ben artık gidiyorum, Sir Nicholas. Kapıyı kilitleyip alarmı çalıştırır mısınız? Nöbetçiler görevlerine başladılar bile.»</p>

  <p class="block6">Nicholas, «Saat kaç?» diye sordu. Sonra da bileğindeki paslanmaz çelik Rolex Submari'sine bakarak bu sorusunu kendi cevapladı. «Beşi kırk geçiyor. Gün nasıl oldu da böyle çabucak sona erdi?» Abartılı bir tavırla içini çekti. «Güle güle, Bayan Street. Sizi bu kadar beklettiğimiz için özür dileriz.»</p>

  <p class="block6">Kadın, «Alarmı çalıştırmayı unutmayın,» diye onu uyardı. Sonra da Royan'a baktı. «Sevdiği konulardan birine daldı mı, her şeyi unutur.» Patronuna karşı hoşgörülü, sevecen bir teyze gibi davranıyordu.</p>

  <p class="block6">Nicholas, «Bir gün için yeterli emir verdiniz,» diyerek güldü. «Güle güle.» Royan'a döndü. «Duraid'le birlikte ele geçirdiğimiz bir şeyi size göstermeden gitmenize izin veremem. Birkaç dakika daha kalabilir misiniz?» Genç kadın başını salladı. Adam onun kolunu tutacakmış gibi uzandı, sonra da elini çekti. Arap dünyasında bir kadına dokunmak, böyle kayıtsızca da olsa, bir hakaret sayılırdı. Royan onun bu nezaketini takdir edip inceliğinden ve rahatlığından biraz daha hoşlandı.</p>

  <p class="block6">Nicholas, Royan'ı salonlardan geçirerek üzerinde, «Özel Sadece Çalışanlar Girebilirler» yazılı bir kapıya götürdü.</p>

  <p class="block6">Oradan uzun bir koridora girerek en dipteki odaya gittiler.</p>

  <p class="block6">«Benim özel yerim.» Nicholas, Royan'ı odaya soktu. «Karışıklık için özür dilerim. Önümüzdeki yıllardan birinde burayı toplamalıyım. Eskiden karım...» Birdenbire susarak yazı masasındaki gümüş çerçeveli aile fotoğrafına baktı. Nicholas'la güzel, esmer bir kadın, meşenin etrafına uzanan dalların altında, bir kilimin üzerinde oturuyorlardı. Yanlarında iki küçük kız vardı. Annelerine çok benziyorlardı. Kızlardan küçüğü babasının kucağında oturuyordu. Büyüğü ise çiftin arkasında duruyor, midillisinin dizginlerini tutuyordu. Royan yan gözle adama baktı. Nicholas'ın bakışlarındaki o mahvedici acıyı gördü.</p>

  <p class="block6">Adamı utandırmamak için odada etrafına bakındı. Buranın Nicholas'ın çalışma odası ve atölyesi olduğu anlaşılıyordu.</p>

  <p class="block6">Geniş, rahat bir yerdi. Eşyalar Nicholas'ın karakterindeki zıtlıklar yarısıtıyorlardı. Kitaplara dalan bir bilim adamına karşı bir maceracı. Karmakarışık kitapların ve müzelik eşyaların arasında oltalar vardı. Duvardaki çengele av ceketi, bir çiftenin branda bezinden yapılmış kılıfı ve üzerinde N.Q.H. harfleri olan deri bir kartuş çantası asılıydı.</p>

  <p class="block6">Royan duvarlardaki resimlerden birini tanıdı. İskoçyalı gezgin David Roberts'ın ve Napolyon'la birlikte Mısır'a giden Vrvant Denon'un yaptıktan suluboya resimlerdi bunlar. Tablolarda anıtların kazıları ve restorasyondan önceki o çok ilginç durumları görülüyordu.</p>

  <p class="block6">Nicholas sönmek üzere olan ocağın yanına gidip kömürlerin üzerine bir kütük attı. Sonra da Royan'a bir duvarın yarısını örten perdenin önünde durmasını işaret etti. Bir hokkabaz tavrıyla püsküllü kordonu çekerek perdeyi açtı. Ve memnun memnun, «Buna ne dersiniz?» diye sordu.</p>

  <p class="block6">Royan duvara asılmış olan şahane freske baktı. Büyük bir ustalıkla yapılmıştı ve ayrıntılar çok güzeldi. Ama kadın hayranlığını belli etmeden kayıtsızca fikrini açıkladı. «Amorit Hanedanından Altıncı Kral Hamabi MÖ. 1780.» Konuşmasını sürdürmeden önce eski kralın ince kartlı yüzünü inceliyormuş gibi yaptı. «Evet.»</p>

  <p class="block6">Ashur'daki piramidin güneybatısındaki sarayının kalıntıları arasında bulundu herhalde. Ancak bu freskin bir eşi daha olmalı. Onlar bir çiftti. Her birinin değeri de yaklaşık beş milyon Amerikan doları. Yanılmıyorsam onu yasalara aldırmayan iki kaçakçı modem Mezopotamya'dan çaldı. Duyduğuma göre bu freskin diğeri de şimdi Peter Walsh adlı bir Teksas'lının elinde.»</p>

  <p class="block6">İngiliz ona hayretle baktı. Sonra da kahkahalarla gülmeye başladı. «Kahretsin! Duraid'e bunu gizli tutması için yemin ettirmiştim. Ama size o kaçamağımızdan söz ettiği anlaşılıyor.» Royan onun güldüğünü ilk kez görüyordu. Birdenbire içinden gelivermiş gibiydi bu. Yapmacıklı olmayan, neşeli sesi Royan'ın hoşuna gitti. Nicholas hâlâ gülüyordu. «İkinci freskin sahibi konusunda haklısınız. Ama fiyat beş değil, altı milyondu.»</p>

  <p class="block6">Royan, «Duraid bana ayrıca sizin Çad ve Güney Libya'daki Tobesti'ye yaptığınız ziyareti de anlattı,» diye açıkladı.</p>

  <p class="block6">Nicholas sanki üzülmüş gibi bir tavır takınarak başını salladı. «Sizden saklayacak bir şeyim olmadığı anlaşılıyor.» Adam diğer duvarın önündeki yüksek dolaba gitti. Tahta kakmalı şahane bir şeydi bu. Galiba on yedinci yüzyılda Fransa'da yapılmıştı. İngiliz, çift kanadı açarak, «Libya'dan bunu getirdik,» dedi. «Kaddafi'nin haberi olmadan.» Bronzdan yapılmış şahane biblolardan birini alarak Royan'a uzattı. Çocuğuna süt veren bir annenin heykelciğiydi bu. Çok eski olduğu için yeşilleşmişti.</p>

  <p class="block6">Nicholas, «Hamilcar Barca'nın oğlu Anibal,» dedi. «MÖ 203. Bunları bir Tuareg grubu, komutanın Kuzey Afrika'da Bagrades nehrindeki eski kamp yerinde buldu. Herhalde Anibal, Romalı General Scipo'ya yenilmeden önce bronzları oraya saklamıştı. Orada iki yüzden fazla bronz heykelcik vardı. İçlerinden en güzel elli tanesi hâlâ bende.»</p>

  <p class="block6">Royan hayran hayran heykelciğe bakarken, «Diğerlerini sattınız mı?» diye sordu. Sesinde hoşnutsuzluk vardı. «Bu kadar güzel şeylerden ayrılmaya nasıl dayanabildiniz?»</p>

  <p class="block6">Nicholas mutsuzca içini çekti. «Korkarım bunu yapmak zorundaydım. Çok acı bir şey. Ne var ki, o bronzları bulma uğruna bir servet harcadım. Ganimetin bir bölümünü satarak masrafları karşılamam gerekiyordu.» Masasına gidip alt çekmeceden bir şişe Laphroig Malt viskisi aldı. Masaya bıraktı ve yanına iki kadeh koydu. «Sizi baştan çıkarabilir miyim?» Royan hayır anlamında başını salladı. «Haklısınız. İskoçlar bile bu viskinin tepede, saatte kırk deniz mili hızla esen fırtınada, iri bir erkek geyiği izleyip bulduktan sonra içilebileceğini itiraf ediyorlar. Size, daha uygun bir şey ikram edebilir miyim?»</p>

  <p class="block6">Royan, «Gazoz olabilir...» diye önerdi.</p>

  <p class="block6">«Evet, ama bu sizin için daha kötü. Laphroig'den bile kötü, hem de içi şeker dolu. Bir zehir o.»</p>

  <p class="block6">Royan, Nicholas'ın getirdiği bardağı aldı. Adamın kaldırdığı kadehe karşılık verdi. «Evet, yaşama!» Sonra ekledi.</p>

  <p class="block6">«Haklısınız, Duraid bana bu bronzlardan söz etti.» Kartaca bronzunu dolaptaki yerine koyup yaklaştı. Yazı masasının öbür tarafında durarak adama baktı. «Zaten beni de size Duraid yolladı. Ölürken bana bu talimatı verdi.»</p>

  <p class="block6">«Ah! Demek bütün bunlar rastlantı değil. Çok derin ve alçakça bir entrikaya farkında olmadan karıştırılmış bir piyonum ben.» Adam masasının önündeki koltuğu işaret etti. «Oturun.» Kendisi de masanın kadına yakın olan köşesine ilişti.</p>

  <p class="block6">Blucinin sardığı bacağını tembelce sallamaya başladı. Dinlenen bir leoparın kuyruğunu sallamasına benziyordu bu.</p>

  <p class="block6">Alayla gülüyordu, ama yeşil gözleriyle kadına bakarken sanki onun kafasının içini görüyordu. Royan, insan bu adama kolay kolay yalan söyleyemez, diye düşündü.</p>

  <p class="block6">Genç kadın derin bir soluk aldı. «Lostris adlı eski bir kraliçeden söz edildiğini hiç duydunuz mu? O ikinci ara dönemde yaşamış. İlk Hiksos işgalleri sırasında.»</p>

  <p class="block6">Nicholas alayla gülerek ayağa kalktı. «Ah, demek şimdi de Nehir Tanrısı adlı romandan söz ediyoruz.» Kitaplığa giderek romanın bir kopyasını aldı. Bunun sık sık okunmuş olduğu anlaşılıyordu, ama kapağı hâlâ üzerindeydi. Kapak resminde bir piramit vardı. Batmakta olan güneşin kızıl-turuncu ışıklarının yansıdığı suların üzerinden görülen, görkemli ve gizemli piramidin sürrealistçe, düşlere yakışır bir resmi. Nicholas kitabı masaya, genç kadının önüne attı.</p>

  <p class="block6">Royan, «Okudunuz mu?» diye sordu.</p>

  <p class="block6">Adam başını salladı. «Evet. Wilbur Smith'in romanlarının çoğunu. Beni eğlendiriyor. Bir iki defa da Quenton Park'a avlanmaya «Okuduğunuz kitaplarda bol bol seks ve şiddet olmasından hoşlandığınız anlaşılıyor.» Royan suratını buruşturdu. «Bu roman hakkında ne düşündünüz?»</p>

  <p class="block6">«Yazarın beni kandırdığını itiraf etmeliyim. Romanı okurken, keşke çek olsaydı, diye düşündüm. Zaten o yüzden Duraid'e telefon ettim » Nicholas kitabı alıp son sayfaları açtı. «Yazarın notu çok inandırıcıydı. Ama aklıma takılan o son cümleler oldu. «'Mavi Nil'in kaynağına yakın bir yerde, Etiyopya dağlarının bir köşesinde Tanus'un mumyasının Firavun Memose'un el sürülmemiş mezarında yatıyor olması içimi heyecanla doldurmaktadır.'» Nicholas romanı adeta öfkeyle masaya attı. «Tanrım! Bunun doğru olmasını ne kadar istediğimi bilemezsiniz. Firavun Mamose'un mezarını bulmaya çalışmak! İşte bu yüzden Duraid'le konuşmak zorunda kaldım. Ancak o bana bunların hepsinin palavra olduğunu söyledi. O zaman kendimi aldatılmış gibi hissettim. Öyle mutluydum ki, sonradan acı bir düşkırıklığına uğradım.»</p>

  <p class="block6">Royan itiraz etti. «Bu palavra değil.» Düzeltti. «Yani hiç olmazsa hepsi palavra değil.»</p>

  <p class="block6">«Anlıyorum. Yani Duraid bana yalan söyledi, öyle mi?»</p>

  <p class="block6">Royan hemen kocasını savundu. «O yalan söylemedi. Sadece gerçeğin açıklanmasını biraz geciktirdi. O sırada size hikâyeyi anlatmaya hazır değildi. Çünkü sizin soracağınızı bildiği soruların hepsinin cevabını bilmiyordu. Destek isteyeceği kimselerin listesinde adınız en başta yazılıydı.»</p>

  <p class="block6">«Duraid cevapları bilmiyordu. Ama siz biliyorsunuz, öyle mi?» Adam buna inanmıyormuş gibi gülümsüyordu. «Ben bir kere kandım. İkinci kez aynı uydurma hikâyeye inanmam.»</p>

  <p class="block6">«O papirüsler var. Dokuzu hâlâ Kahire Müzesinin mahzeninde. Onları Kraliçe Lostris'in mezarında ben buldum.» Royan askılı deri çantasını açarak, 15x10 büyüklüğünde, renkli birkaç fotoğraf çıkardı. İçlerinden birini seçip adama uzattı.</p>

  <p class="block6">«Bu mezarın dip duvarının resmi. Oyuktaki mermer kavanozlar görünüyor. Fotoğraf biz papirüsleri götürmeden önce çekildi.»</p>

  <p class="block6">«Güzel bir resim. Ancak bu herhangi bir yerde de çekilmiş olabilir.»</p>

  <p class="block6">Royan bu sözlere aldırmayarak adama bir fotoğraf daha uzattı. «Bu Duraid'in müzedeki çalışma odası. Onuncu papirüs de orada. Çalışma masasının arkasında duran iki adamı tanıdınız mı?»</p>

  <p class="block6">Nicholas başını salladı. «Evet, Duraid ve Wilbur Smith.» Yüzündeki kuşkunun yerini hayret ve kararsızlık almıştı.</p>

  <p class="block6">«Kahretsin! Bana ne anlatmaya çalışıyorsunuz?»</p>

  <p class="block6">«Ne mi? Ben size, yazarın pek çok uydurmasına rağmen, yine de kitabın gerçeklere dayandığını anlatmaya çalışıyorum!</p>

  <p class="block6">Ancak bizi ilgilendirmesi gereken Yedinci Papirüs. Onu, kocamı öldüren adam çaldı.»</p>

  <p class="block6">Nicholas ayağa kalkıp şömineye bir odun daha attı. Sanki öfkesini ondan çıkarmak istiyormuş gibi kütüğü şişle dürttü.</p>

  <p class="block6">Kadına dönmeden, «Bu papirüs, diğerlerine göre neden daha önemli?» dedi.</p>

  <p class="block6">«Çünkü onda Firavun Mamose'un cenaze töreninden söz ediliyor, Ve biz papirüsteki tarifler sayesinde mezarın yerini bulabileceğimize inanıyorduk.»</p>

  <p class="block6">«İnanıyordunuz ama bundan emin de değilsiniz.» Nicholas kadına doğru döndü. Elindeki şişi bir silah gibi kaldırmıştı.</p>

  <p class="block6">Bu haliyle ürkütücüydü. Dudakları gerilip sert bir çizgiye dönüşmüştü, gözlerinde tehlikeli bir pırıltı vardı.</p>

  <p class="block6">«Yedinci Papirüs'ün önemli bir bölümü bir tür şifreyle yazılmıştı ve anlaşılamayan bir şiir halindeydi. Duraid'le şifreyi çözüyorduk. Tam o sırada...» Royan duraklayarak derin bir soluk aldı «...onu öldürdüler.»</p>

  <p class="block6">«Böyle çok değerli bir şeyin sizde kopyası olmalı.» Nicholas öfkeyle kadına baktı.</p>

  <p class="block6">Royan oldukça ürktü. Sonra da başını salladı. «Asıl papirüsle birlikte bütün mikrofilmler ve notlarımız da çalındı. Sonra Duraid'i öldüren kişi Kahire'deki dairemize gidip bilgisayarımı parçaladı. Oysa ben bütün bilgiyi ona aktarmıştım.»</p>

  <p class="block6">Nicholas şişi gürültüyle kömür tenekesine attı ve masaya döndü. «Demek elinizde hiçbir kanıt yok? Bunun doğru olduğunu kanıtlayacak bir şey?»</p>

  <p class="block6">Royan, «Evet, yok.» diyerek başını salladı. «Ama buradakileri unutmayın.» İnce uzun parmağıyla alnına vurdu.</p>

  <p class="block6">«Hafızam çok iyidir.»</p>

  <p class="block6">Nicholas kaşlarını çatarak parmaklarını sık, kıvırcık saçlarının arasına soktu. «Ee, bana neden geldiniz?»</p>

  <p class="block6">Royan kısaca, «Firavun Mamose'un mezarını bulmanız için size bir fırsat vermeye geldim,» diye açıkladı. «Bunu istiyor musunuz?»</p>

  <p class="block6">Nicholas'ın ruh hali birdenbire değişti. Adam yaramaz bir okul çocuğu gibi güldü. «Şu an için onun kadar istediğim hiçbir şey yok.»</p>

  <p class="block6">Royan, «O halde sizinle bir anlaşma yapmalıyız,» diyerek ciddi bir tavırla öne doğru eğildi. «Önce izin verin de size ne istediğimi anlatayım. Sonra siz de aynı şeyi yaparsınız.»</p>

  <p class="block6">Kadınla adam çok sıkı pazarlık ettiler. Gece saat birde Royan bitkin olduğunu itiraf etti. «Artık sağlıklı düşünemiyorum.</p>

  <p class="block6">Yarın sabah tekrar başlayabilir miyiz?» Hâlâ anlaşamamışlardı.</p>

  <p class="block6">Nicholas, «Yarın oldu bile,» dedi. «Ancak haklısınız. Benimki de düşüncesizlik. Burada kalabilirsiniz. Evde yirmi yedi yatak odası var.»</p>

  <p class="block6">«Teşekkür ederim, hayır.» Royan ayağa kalktı. «Ben eve gideceğim.»</p>

  <p class="block6">Adam onu, «Yollar buz tutmuştur,» diye uyardı. Sonra kadının yüzündeki kararlı ifadeyi görüp etlerini teslim oluyormuş gibi havaya kaldırdı. «Pekâlâ. Israr etmeyeceğim. Yarın kaçta buluşacağız? Avukatlarımla saat onda randevum var. Herhalde konuşma öğleye kadar biter. Neden burada işle ilgili bir öğle yemeği yemiyoruz? Öğleden sonra Gantob'a ava gitmem gerekiyor, iptal ederim. Böylece öğleden sonra ve akşam saatlerinde görüşebiliriz.»</p>

  <p class="softbreak"></p>

  <p class="block6"><span class="text1">Nicholas avukatlarıyla ertesi sabah</span> Quenton Park'taki kütüphanede görüştü. Bu hoşa gidecek bir görüşme olmadı.</p>

  <p class="block6">Zaten Nicholas da böyle bir şeyi beklemiyordu. Bu yıl bütün dünyası altüst olmuştu. Nicholas gece yarısı buz tutmuş karayolunda ilerlerken o yorgunluk ve dikkatsizliğin neden.olduğu anı, üzerlerine gelen kamyonun farlarını hatırlayarak dişlerini sıktı. İşte yıl böyle başlamıştı.</p>

  <p class="block6">Adam daha bunun etkisinden kurtulamadan, başka bir acımasız darbe daha yemişti. Nicholas da, kendisinden önce babası ve dedesi gibi Lloyd's Sigorta Sendikasının ortaklarındandı. Aile yarım yüz yıl boyunca sendikanın kazancını paylaşmış ve hatırı sayılır bir gelir sağlamıştı. Tabii Nicholas sendikanın kayıplarını da paylaşmak zorunda olduğunu biliyordu. Ve bu ağır sorumluluğu yüksünmeden taşımıştı. Çünkü elli yıl boyunca sendika öyle önemli bir kayba uğramamıştı. Bu yıla kadar.</p>

  <p class="block6">California'daki deprem ve kimyasal madde üreten dünya çapındaki bir şirket aleyhine çevreyi kirlettiği için açılan dava yüzünden Lloyd's'un kaybı yirmi sekiz milyon poundu aşmıştı. Nicholas'ın payına düşen miktar iki buçuk milyon pounddu. Adam bunun bir bölümünü ödemişti. Ama geri kalanının sekiz ay sonra ödenmesi gerekiyordu. Tabii yıl ona başka kötü sürprizler de yapabilirdi.</p>

  <p class="block6">Lloyd's olayından sonra Quenton Park Malikânesinin topraklarında yetiştirilen şekerpancarlarına hastalık gelmişti.</p>

  <p class="block6">Yaklaşık bin dönümlük arazideki ürünün tümü çürümüştü.</p>

  <p class="block6">Avukatlardan biri, «En aşağı iki buçuk milyon bulmamız gerekiyor,» dedi. «Bu sorun değil. Konak değerli eşyalarla dolu.</p>

  <p class="block6">Ya müze? Sergilenen antikalardan bazılarını satarsak elimize ne kadar para geçer?»</p>

  <p class="block6">Nicholas, Ramses'in heykelinin satıldığını düşünerek yüzünü buruşturdu. Ya da Hammurabi frekskinin. Veya konak ya da müzedeki en sevdiği parçaların. Satıldıkları takdirde bütün borçlarının ödeneceğini kabul ediyor, ama onlarsız yaşayabileceğini de sanmıyordu. Onlarsız olmaktansa her tür zorluğu tercih ederdi.</p>

  <p class="block6">Nicholas, «Kahretsin,» diye homurdandı. «Olmaz.» Avukat ona soğuk soğuk baktı.</p>

  <p class="block6">Sonra amansızca konuşmasını sürdürdü. «Bakalım başka nelerimiz var? Mandıradaki inek sürüsü.»</p>

  <p class="block6">Nicholas homurdandı. «Şansımız varsa onlar ancak yüz bin pound getirirler. Geriye de iki milyon dört yüz bin kalır.»</p>

  <p class="block6">Muhasebeci söze karıştı. «Yarış atlarınız var.»</p>

  <p class="block6">«Sadece altı yarış atım var. Onlar da iki yüz bin eder.» Nicholas neşesizce güldü. «Geriye kalır iki milyon iki yüz bin. Eh, gayemize yavaş yavaş erişiyoruz.»</p>

  <p class="block6">Avukatlardan genç olanı, «Yat,» diye önerdi.</p>

  <p class="block6">Nicholas, «O benden yaşlı,» diyerek başını salladı. «Tanrı aşkına! O babamındı. Yatı hediye etseniz bile almazlar. Onun sadece manevi değeri var. Çiftelerim tekneden daha değerli.»</p>

  <p class="block6">İki avukat da listenin üzerine eğildi. «Ah, evet. Onlara da yazık. İyi durumda bir çift Purdey. Biçilen değer kırk bin.»</p>

  <p class="block6">Nicholas, «Elden düşme külotlarım ve çoraplarım da var,» diye itiraf etti. «Neden onları da listeye almıyorsunuz?..»</p>

  <p class="block6">Adamlar bu alaya aldırmadılar. İnsanların zor durumlarına alışkın yaşlıca avukat sakin sakin konuşmasını sürdürdü. «Sonra... Londra'daki ev. İyi bir yerde. Değeri bir milyon beş yüz bin.» Nicholas itiraz etti. «Bugünkü piyasa durumuna göre değil. Bir milyon daha gerçekçi bir tahmin.»</p>

  <p class="block6">Avukat sözlerine devam etmeden elindeki belgenin kenarına not aldı. «Tabii mümkün olduğunca bütün malikâne topraklarının satışa çıkarılmasına engel olmak istiyoruz.»</p>

  <p class="block6">Bu, zor ve çetin bir görüşme oldu. Konuşma sona erdiğinde henüz kesin bir karar verilmemişti. Nicholas öfkeli ve sıkıntılıydı.</p>

  <p class="block6">Avukatları geçirdikten sonra, duş yapıp gömleğini değiştirmek için çabucak Yukarı çıktı. Sonra nedense tıraş olup losyon da sürdü.</p>

  <p class="block6">Bahçeden geçerek arabasını müzenin park yerine bıraktı. Kar, sulusepkene dönüşmüştü. Araba parkını aşarken saçlarına soğuk damlacıklar düştü.</p>

  <p class="block6">Royan onu Bayan Street'in bürosunda bekliyordu. İki kadının çok iyi anlaştıkları belliydi. Nicholas kapının dışında durup Royan'ın gülüşünü dinledi. Ve kendini biraz daha iyi hissetti.</p>

  <p class="block6">Aşçı konaktan sıcak yemek gönderdi. Kadın bol yemeğin bu soğuk havayı etkisizleştireceğini sanıyordu anlaşılan. Etli ve sebzeli koyu bir İtalyan çorbası ve Lancahire yahnisi yollamıştı. Nicholas için yarım şişe Burgondi şarabı vardı. Royan için de bir sürahi taze sıkılmış portakal suyu. Yağmur camları döverken yemeklerini şöminenin önünde yediler.</p>

  <p class="block6">Nicholas, genç kadından Duraid'in ölümünü ayrıntılarıyla anlatmasını istedi. Royan her şeyi açıkladı. Kendisinin yaralandığını da. Kolunu sıvayarak yaranın üzerindeki flasteri gösterdi. Kahire sokaklarında kendisini ikinci kez öldürmeye kalkıştıklarını anlatırken adam Royan'ı dikkatle dinledi. Royan'ın sözleri sona erdiğinde, «Şüphelendiğiniz biri var mı?» diye sordu. «Sizce bunun sorumlusu kim?» Ne var ki, kadın bilmediğini belirtmek için başını salladı.</p>

  <p class="block6">«Önceden kuşkulanmamıza yol açacak hiçbir şey olmadı,» dedi.</p>

  <p class="block6">Yemeklerini sessizce bitirdiler. İkisi de kendi düşüncelerine dalmıştı. «Pekâlâ. Şimdi anlaşmamıza gelelim.»</p>

  <p class="block6">Yaklaşık bir saat tartıştılar.</p>

  <p class="block6">Nicholas fincanlarına kahve doldururken, «Sizin nasıl bir katkıda bulunacağınızı öğrenmeden ganimetten istediğiniz paya razı olamam,» diye itiraz etti. «Ne de olsa parayı ben sağlayacak, grubu da ben yöneteceğim.»</p>

  <p class="block6">«Katkılarımın gerçekten değerli olacağını kabul etmelisiniz. Yoksa, sizin deyiminizle 'ganimet' de olmaz. Şimdi şundan emin olabilirsiniz. Anlaşmaya varıp el sıkışmadıkça size başka bir tek şey bile söyleyecek değilim.»</p>

  <p class="block6">Nicholas, «Bu biraz sert bir tavır değil mi?» diye sordu. Genç kadın hınzırca gülerek adamı tehdit etti. «Şartlarımı beğenmiyorsanız, Duraid'in destekçiler listesinde başka adlar da var.»</p>

  <p class="block6">«Pekâlâ,» Nicholas haksızlığa uğramış gibi bir tavır takındı. «Önerinizi kabul ediyorum. Eşit pay. Peki bunu nasıl hesaplayacağız.»</p>

  <p class="block6">«İlk bulduğumuz arkeolojik kalıntılardan ben istediğimi seçeceğim. İkinci sefer de siz istediğinizi. Bu böyle sırayla sürüp gidecek.»</p>

  <p class="block6">Nicholas kaşlarını kaldırdı. «Önce ben seçsem?»</p>

  <p class="block6">Royan, «En iyisi yazı tura,» diye önerdi. Nicholas cebinden madeni bir pound çıkardı.</p>

  <p class="block6">«Söyleyin.» Parayı attı. O havadayken Royan da seçimini yaptı. «Yazı.»</p>

  <p class="block6">Nicholas parayı alarak cebine atarken, «Kahretsin!» diye söylendi. «Pekâlâ, ganimet çıkarıldığı zaman ilk seçim sizin.</p>

  <p class="block6">Tabii bir şey bulunabilirse.» Masanın üzerinden elini uzattı. «Seçtiğiniz şey sizin olacak, onunla istediğinizi yapacaksınız. Hatta onu Kahire Müzesine de hibe edebilirsiniz. Derdiniz buysa tabii. Anlaştık mı?» Royan onun elini sıktı.</p>

  <p class="block6">«Şimdi açık açık konuşalım. Aramızda gizli kapaklı hiçbir şey olmamalı. Artık bana açıklamadığınız ayrıntıları da anlatın.»</p>

  <p class="block6">Royan, Nehir Tanrısı romanını işaret etti. «O kitabı getirin.» Kirli tabakları bir yana itti. «Önce kitabın Duraid'in kontrolden geçirdiği bölümlerini incelemeliyiz.» Kitabın son sayfalarını açtı. «İşte Duraid'in kamuflajı buradan başlıyor.»</p>

  <p class="block6">Nicholas, «Uygun bir kelime bu,» diyerek güldü. «Ama şu işi basitleştirelim. Siz zaten aklımı yeteri kadar karıştırdınız.»</p>

  <p class="block6">Royan tebessüm bile etmedi. «Hikâyenin buraya kadar olan bölümünü biliyorsunuz. Hiksoslar ve o üstün savaş arabaları Kraliçe Lostris'le halkını Mısır'dan sürüyorlar. Grup güneye doğru iniyor. Beyaz ve Mavi Nil'lerin birleştikleri yere kadar gidiyor. Yani şimdi 'Hartum' diye bildiğimiz yere. Bütün bunlar papirüslere oldukça sadık kalınarak yazılmış.»</p>

  <p class="block6">«Hikâyeyi hatırlıyorum. Devam edin.»</p>

  <p class="block6">«Grubun kalyonlarının ambarında Kraliçe Lostris'in kocası Firavun Sekizinci Mamose'un mumyası var. Kraliçe, on iki yıl önce kocası bir Hiksos oku yüzünden ölürken, onun için güvenli bir mezar yeri bulacağına, kendisini o çok zengin hazinesiyle birlikte gömeceğine söz vermiş. Hartum'a eriştikleri zaman kraliçe verdiği sözü yerine getirmeyi düşünüyor.</p>

  <p class="block6">Artık bunun zamanının geldiğine inanıyor. On dört yaşındaki oğlu Prens Memnon'u bir grup savaş arabasıyla mezar için uygun bir yer bulması için yolluyor. Memnon'un yanında öğretmeni, bu hikâyeyi anlatan ve yorulmak bilmeyen Tarta var.»</p>

  <p class="block6">«Tamam. Ben bu bölümü hatırlıyorum. Memnon'la Tarta yakaladıkları zenci Shilluk esirlerini sorguya çekiyorlar.</p>

  <p class="block6">Onların önerileri üzerine de soldaki nehrin, yani Mavi Nil'in kıyısını izlemeye karar veriyorlar.»</p>

  <p class="block6">Royan başını sallayarak hikâyesini sürdürdü. «Prensle Tarta doğuya doğru gidiyorlar ve karşılarına dağlar çıkıyor.</p>

  <p class="block6">Bunlar öyle yüksek ki 'Mavi Surlar' diye tanımlanıyorlar. Kitapta buraya kadar" okuduklarınız papirüsteki açıklamalara tamamiyle uyuyor. Ama burada...» Parmağını romanın açık olan sayfasına vurdu. «...Duraid'in şaşırtmacasıyla karşılaşıyoruz. Dağların eteklerinin tarifi...»</p>

  <p class="block6">Nicholas onun sözünü kesti. «Kitabı ilk okuduğum zaman yazarın Mavi Nil'in Etiyopya'nın dağlık bölgelerinden çıktığı yeri doğru biçimde tarif edemediğini düşündüm. Bunu hatırlıyorum. Dağların etekleri yok. Batı tarafında yamaçlar dimdik iniyorlar. Nehir de oradan deliğinden çıkan bir yılan gibi beliriyor. Bu kitabı kim yazdıysa, onun Mavi Nil'in yatağı konusunda bilgisi yok.»</p>

  <p class="block6">Royan, «O bölgeyi biliyor musunuz?» diye sordu. Adam gülerek başını salladı.</p>

  <p class="block6">«Şimdikinden genç ve daha aptal olduğum günlerde müthiş bir plan yaptım. Tana gölünden çıkarak Abbay uçurumunu aşacak ve Sudan'da, Toseired'deki baraja erişecektim. Abbay, Etiyopyalıların Mavi Nil'e verdikleri addır.»</p>

  <p class="block6">«Bunu yapmayı neden istediniz?»</p>

  <p class="block6">«Çünkü böyle bir şey o zamana kadar hiç yapılmamıştı. İngiliz Konsolosu Binbaşı Chapman, 1932'de bunu denemişti.</p>

  <p class="block6">Az kalsın boğuluyordu adam. Yolculuğun filmini çekerek, bu konuda bir kitap da yazabileceğimi düşünüyordum. Telif hakları sayesinde bir servet kazanacaktım. Babamı beni desteklemesi için ikna ettim. Bu, onun hoşuna gidecek o çılgınca maceralardandı. Hatta yolculuğa o da katılmak istedi, Abbay nehrinin bütün yatağını inceledim. Sadece haritalara bakarak değil. Eski bir uçak satın alıp uçurumun üzerinden de uçtum. Tana gölünden baraja kadar olan yedi yüz elli kilometrelik yatağı kat ettim. Dediğim gibi, yirmi bir yaşındaydım ve çılgının tekiydim.»</p>

  <p class="block6">«Ne oldu?» Konu Royan'ın ilgisini çok çekmişti. Duraid ona yolculuktan hiç söz etmemişti. Ama bu tam Sir Nicholas'tan beklenecek bir şeydi.</p>

  <p class="block6">«Sandhurst'te beraber okuduğum arkadaşlardan sekizini seçtim. Noel tatilimizde bu işi yapmayı denedik. Ve yolculuk bir fiyaskoyla sonuçlandı. O çılgınca akan suya iki gün dayanabildik. O uçurum, bence bu dünyada cehenneme en çok benzeyen yer. Arizona'daki Colorado nehrinin geçtiği Grand Canyon'un iki katı derinlikte ve daha korkunç. Nehirde otuz kilometre ilerleyemeden sular teknelerimizi parçaladı. Bütün aletlerimizi bıraktık. Tekrar uygarlığa ulaşabilmek için uçurumun yanlarına tırmandık.» Nicholas'ın yüzünde bir an ciddi bir ifade belirdi. «Grubumuzdan iki kişiyi kaybettik. Bobby Palmer boğuldu. Tim Marshall da uçurumdan yuvarlandı. Onların ölülerini almayı bile başaramadık.</p>

  <p class="block6">Arkadaşlarımız hâlâ nehirdeler. Durumu ailelerine ben açıklamak zorunda kaldım...» O kötü anları hatırlayarak sustu.</p>

  <p class="block6">Royan ona konuyu unutturmak için, «Mavi Nil'in yatağından inmeyi başaran hiç oldu mu?» diye sordu.</p>

  <p class="block6">«Evet. Birkaç yıl sonra tekrar oraya gittim. Ama bu sefer bir lider değil, Britanya Silahlı Kuvvetlerinin küçük rütbeli bir subayı olarak. O nehri ancak ordu, deniz ve hava kuvvetleri birarada yenebildiler.»</p>

  <p class="block6">Royan adama hayranlıkla baktı. Abbay nehrinden salla inmiş biriydi o. Sanki kader kendisini bu adama getirmişti.</p>

  <p class="block6">Duraid haklıydı. Bu işe en uygun kişi Nicholas'tı. «Öyleyse yatağın nasıl bir şey olduğunu siz de herkes kadar biliyorsunuz. Size Taita'nın Yedinci Papirüs'e yazdıklarını özetlemeye çalışacağım. Ne yazık ki, papirüsün o bölümü biraz zarar görmüş. Duraid'le ben yazının bazı yerlerini tahmin etmeye çalıştık.</p>

  <p class="block6">Bunun, arazi konusundaki bilginize uyup uymadığını bana söylemelisin Nicholas, «Devam edin,» diye cevap verdi.</p>

  <p class="block6">«Taita yamacı sizin tarif ettiğiniz gibi anlatıyor. Dümdüz yükselen duvar gibi bir yer diye. Prens, Taita ve diğerleri arazi meyilli olduğu için savaş arabalarını bırakmak zorunda kalmışlar. Yalnız atları almışlar. Ve yaya olarak yollarına devam etmeye mecbur kalmışlar. Ama çok geçmeden kayalar iyice dikleşmiş ve hayvanlardan bazıları izledikleri keçi yolundan aşağıya, nehre yuvarlanmışlar. Ancak bu grubu engellememiş. Prens Memnon'un emri üzerine ilerlemişler.»</p>

  <p class="block6">«Gerçekten o bölge Taita'nın tarif ettiği gibi. Korkunç bir yer.»</p>

  <p class="block6">«Tarta, papirüste ondan sonra karşılaştıkları engelleri anlatıyor. Ve bunlardan 'basamaklar" diye söz ediyor. Duraid'le ben onların ne olduğu konusunda kesin bir karara varamadık. Çağlayan olduklarını düşündük.»</p>

  <p class="block6">Nicholas başını salladı. «Abbay uçurumunda onlardan epeyce var.»</p>

  <p class="block6">«Şimdi belgenin en önemli yerine geliyorum. Taita, yirmi gün yukarıya doğru tırmandıktan sonra, 'ikinci basamağa' geldiklerini yazıyor. Prens burada ölmüş olan babasından rastlantı sonucu bir haber almış. Babasını rüyasında görmüş ve firavun ona mezarının yeri olarak orayı seçtiğini açıklamış. Taita papirüste daha fazla ilerlemediklerini açıklıyor.</p>

  <p class="block6">Onları neyin durdurduğuna karar verebilirsek, o zaman grubun uçurumda ne kadar ilerlediğini de santimi santimine ölçebiliriz.»</p>

  <p class="block6">Nicholas kararını verdi. «Önce haritalara ve dağın uydudan çekilmiş fotoğraflarına ihtiyacımız olacak. Referans kitaplığımın günümüze uygun olmasını sağlamaya çalışıyorum. Onun için burada, müzede uydu fotoğraflarının ve en yeni haritaların bulunması gerekir. Ve onları bize ancak Bayan Street bulabilir.» Ayağa kalkıp gerindi. «Bu akşam günlük defterlerimi bulup onları okuyacağım. Dedemin babası da geçen yüzyılda Etiyopya'da avlanmış ve kalıntılar toplamış. Onun notlarını da bulacağım. Hepsi arşivimizde duruyor. Bizim ihtiyar işimize yarayacak bir şeyler yazmış olabilir.»</p>

  <p class="block6">Nicholas, genç kadını araba parkındaki cipine kadar götürdü. Royan motoru çalıştırırken açık pencereden, «Ben hâlâ burada, konakta kalmanızın daha iyi olacağını düşünüyorum,» dedi. «Brandsbury'le buranın arası bir buçuk saat. Gidiş dönüş günde üç saat eder. Afrika'ya gitmeyi bile düşünmeden önce yapmamız gereken pek çok iş var.»</p>

  <p class="block6">Royan gaza basarken, «Herkes ne der?» diye sordu.</p>

  <p class="block6">Nicholas onun arkasından seslendi. «Başkalarının ne dediği beni hiçbir zaman ilgilendirmedi. Sizi yarın kaçta göreceğim?»</p>

  <p class="block6">Royan ona cevap vermek için başını pencereden uzattı. «York'taki doktora uğramam gerekiyor. Kolumdaki dikişleri alacak. Buraya ancak on birde gelebilirim.»</p>

  <p class="block6">Rüzgâr Royan'ın siyah saçlarını yüzüne doğru uçuruyordu. Nicholas her zaman siyah saçlı kadınlardan hoşlanmıştı.</p>

  <p class="block6">Karısı Rosalind'de de doğuya özgü o esrarlı hava vardı. Adam, bu kıyaslamayı yaptığı için kendini ihanet ediyormuş, suç istiyormuş gibi hissetti. Ama Royan'ın hayalini gözlerinin önünden silmesi de zordu.</p>

  <p class="block6">Rosalind öldüğünden beri Nicholas'ın ilgisini çeken ilk kadın oydu. Melez olması da adamı çekiyordu. Royan, Nicholas'ın Doğu'ya karşı duyduğu ilgiyi canlandıracak kadar egzotikti. Ancak onun dilini konuşacak ve yaptığı esprileri anlayacak kadar da İngiliz’di. Eğitim görmüştü ve Nicholas'ı ilgilendiren konularda bilgisi vardı. Kadının cesareti de adamda hayranlık uyandırıyordu. Doğulu kadınlara genellikle doğdukları günden itibaren arka planda kalmaları ve uysal olmaları öğretilirdi. Ama bu kadın farklıydı.</p>

  <p class="softbreak"></p>

  <p class="block6"><span class="text1">Georgina, Royan'ın kolundaki dikişlerin</span> alınması için York'taki doktoruna telefon etmişti. Anne kız sabah kahvaltıdan sonra Brandsbury'den ayrıldılar. Georgina direksiyondaydı, Magic onunla Royan'ın arasında oturuyordu.</p>

  <p class="block6">Köy yoluna saparlarken Royan postanenin yakınına park etmiş olan büyük bir MAN kamyonu farketti. Ama bunun üzerinde durmadı.</p>

  <p class="block6">Karayoluna çıktıkları zaman yer yer yoğun sis olduğunu farkettiler. Bu, görüş mesafesini yaklaşık otuz metreye indiriyordu. Tabii Georgina havaya boyun eğecek değildi. Cipi hızla sürerken taşıt takırdayıp iniltiye benzeyen sesler çıkarıyordu. Royan minnetle hızın saatte yüz kilometreyi aşmadığını farkederek sevindi.</p>

  <p class="block6">Sonra arkaya, yola bir göz attı. MAN kamyon onları izliyordu. Taşıtın sadece kasası kendisini çevreleyen sisin arasından yükseliyor ve tıpkı denizaltının periskopuna benziyordu. Kadın arkaya bakarken kamyon sisin içinde kayboldu. Royan da annesini dinlemek için döndü. SS «Hükümet beceriksiz ahmaklarla dolu.» Georgina dudaklarından rkan sigaranın dumanından korunmak için gözlerini kısmıştı. Direksiyonu tek eliyle kavramıştı, diğeriyle Magic'in ipek gibi kulağını okşuyordu «Bakanların uyuşuklaşmalarına bir diyeceğim yok. Ama emekli maaşımla oynamaya başladıkları zaman öfkelenirim.» Annesinin tek geliri Dışişleri Bakanlığından emekli olduktan sonra aldığı maaştı. Ve bu fazla bir şey değildi.</p>

  <p class="block6">Royan annesine takıldı. «Aslında senin bir 'işçi hükümeti' istediğin yok anne. Bunu itiraf et.» Annesi her zaman muhafazakârlardan yanaydı.</p>

  <p class="block6">Georgina durakladı. Sonra da bir seçim yapmaktan vazgeçti. «Ben sadece Thatcher'ı geri getirmelerini istiyorum.»</p>

  <p class="block6">Royan yerinde hafifçe dönerek kirli arka pencereden tekrar geriye baktı. Kamyon hâlâ arkalarındaydı. Cipin bir jet gibi püskürttüğü mavi egzozun ve sisin arasından bir heyula gibi yükseliyordu. Taşıt o ana kadar geride kalmıştı. Ama şimdi birdenbire hızlandı.</p>

  <p class="block6">Royan, Georgina'ya sakin sakin, «Galiba seni geçmek istiyor,» dedi, Kamyonun dev burnunun cipin arka tamponuyla arasında sadece altı metre vardı. Radyatörün üzerindeki krom MAN işareti ışıldıyordu. Kamyonun bumu bile cipten yüksekti. Royan da bu yüzden oturduğu yerden şoförün yüzünü göremiyordu.</p>

  <p class="block6">Georgina, «Herkes beni geçmek istiyor,» diye yakındı. «Hayatımın hikâyesi bu.» İnatla dar yolun ortasından gitmeyi sürdürdü.</p>

  <p class="block6">Royan tekrar geriye bir göz attı. Kamyon hâlâ yaklaşıyordu. Sürücü debriyaj pedalına basarak dev motoru tehdit dolu bir biçimde hızlandırdı.</p>

  <p class="block6">«En iyisi yol ver, anne. Bu adam ciddi.»</p>

  <p class="block6">Georgina sigara dumanının arasından, «Biraz beklesin,» diyerek homurdandı. «Sabır bir meziyettir. Zaten onun şimdi beni geçmesine izin veremem. İleride dar bir taş köprü var. Ben bu yolu avucumun içi gibi bilirim.»</p>

  <p class="block6">Aynı anda kamyon sürücüsü korna çaldı. O kadar yakındaydı ki in, sanın kulaklarını sağır edecekti neredeyse. Magic arka kanepeye sıçrayıp öfkeyle havlamaya başladı.</p>

  <p class="block6">Georgina acı acı küfretti. «Ahmak hayvan! O ne yaptığını sanıyor? Plakasını al! Onu York polisine şikâyet edeceğim.»</p>

  <p class="block6">«Plaka çamurla kaplı. Numarayı okuyamıyorum. Ama Avrupa plakasına benziyor. Alman sanırım.»</p>

  <p class="block6">Şoför, Georgina'nın sözlerini duymuş gibi biraz yavaşladı. Şimdi iki taşıtın arasında yirmi metre kadar bir uzaklık vardı.</p>

  <p class="block6">Royan kamyona bakmak için yerinde iyice dönmüştü.</p>

  <p class="block6">Georgina memnun memnun, «Hah, şöyle,» dedi. «Ahmak Alman biraz terbiye öğreniyor.» Sislerin arasından ileriye doğru baktı, «işte köprü...»</p>

  <p class="block6">Royan ilk kez kamyonun şoför yerini görebildi. Sürücü kayak maskesi takmıştı. Koyu mavi yün, ağzıyla gözleri dışında bütün yüzünü örtüyordu. Bu adama tehlikeli ve kötü bir görünüm veriyordu.</p>

  <p class="block6">Genç kadın sonra birdenbire, «Anne, dikkat et!» diye haykırdı. «Üzerimize geliyor!» Dev kamyonun motor gürültüsü etraflarını, fırtınanın kudurttuğu denizin uğultusu gibi sardı. Royan bir an ışıltılı çelikten başka bir şey göremedi. Sonra kamyon arkadan onlara çarptı.</p>

  <p class="block6">Çarpışmanın şiddeti yüzünden genç kadın arka kanepeye fırladı. Zorla doğruldu. Ve o zaman kamyonun cipi havaya kaldırmış olduğunu gördü. Tilkinin ağzındaki bir kuşa benziyordu cip. Kamyon, küçük taşıtı ışıltılı krom radyatörü koruyan çelik çubuklarla sürüyordu.</p>

  <p class="block6">Georgina direksiyonla savaşıyor, taşıtı kontrole çalışıyordu. Ama çabası boşunaydı. «Onu durduramıyorum! Köprü!</p>

  <p class="block6">Atlamaya çalış...»</p>

  <p class="block6">Royan kemeri çabucak açarak kapı tokmağına uzandıysa da ardına kadar açamadı. Cip köprüden önceki taş sütunlara doğru savruldu.</p>

  <p class="block6">Cip, kâğıt gibi buruşurken iki kadın aynı anda haykırdılar. İkisi de çarpışmanın şiddeti yüzünden öne doğru fırladılar.</p>

  <p class="block6">Taşıt taş sütundan sekerken ön cam kırıldı ve suya inen yamaçta taklalar atmaya başladı.</p>

  <p class="block6">O arada Royan kapıdan fırladı. Yamacın meyilli olması düşme hızını azalttı, ama genç kadının soluğu da kesildi.</p>

  <p class="block6">Yamaçtan köprünün altındaki çayın buz gibi sularına yuvarlandı.</p>

  <p class="block6">Royan suya tümüyle batmadan, bir an gökyüzünü ve köprüyü gördü. Kamyon homurdanarak hızla uzaklaşmadan önce ona baktı. Bir tır arkasında iki dev yük römorku sürüklüyordu. Bu römorklar, köprünün yanlarındaki parmaklıklardan çok daha yüksektiler. Üzerlerine kalın naylon örtüler iplerle bağlanmıştı. Royan öndeki römorkun üzerindeki iri kırmızı işareti ve şirketin adını hayal meyal gördü. Ama adı daha kavrayamadan suya battı. Soğuk ve şiddetli düşme yüzünden yine soluğu kesildi.</p>

  <p class="block6">Genç kadın çırpınarak çayın yüzeyine çıktı. Sular onu biraz aşağıya doğru sürüklemişti. Islak giysileri hareketlerini engelliyordu. Zorlukla kıyıya erişti ve bir dala sanlıp çaydan çıkmayı başardı.</p>

  <p class="block6">Çamurların üzerinde diz çökerek, öksüre öksüre yuttuğu suları çıkardı. Çarpışma yüzünden fazla yaralanıp yaralanmadığını anlamaya çalışıyordu. Sonra annesinin tersine dönmüş olan cipten gelen acı dolu, korkunç sesini duyunca kendi derdini unuttu.</p>

  <p class="block6">Telaşla kendini zorlayarak ayağa kalktı. Islak ve biraz donmuş otların üzerinden cipe doğru gitti. Karoser buruşup parçalanmıştı. Koyu yeşil boyanın sıyrıldığı yerlerden parlak gümüş rengi alüminyum gözüküyordu. Motor teklemişti.</p>

  <p class="block6">Royan taşıta eriştiği sırada tekerlekler havada dönüp duruyordu.</p>

  <p class="block6">Royan, «Anneciğim!» diye bağırdı. «Neredesin?» O korkunç sesler bir an kesildi. Genç kadın sürüklenircesine sesin geldiği tarafa doğru giderken arabanın enkazına tutundu. İleride bulacağı şeyden korkuyordu.</p>

  <p class="block6">Georgina ıslak toprakta oturuyordu. Sırtını arabanın yanına dayamış, ayaklarını öne doğru uzatmıştı. Sol ayağı öyle bükülmüştü ki, botunun burnu toprakla anormal bir açı yapıyordu. Bacağının dizinin yakınından kırılmış olduğu anlaşılıyordu.</p>

  <p class="block6">Ama Georgina'nın ıstırabının nedeni bu değildi. Kadın Magic'i kucağına almıştı. Kendini ıstıraba bıraktığını belirten bir tavırla köpeğin üzerine eğilmişti. Bu üzüntünün neden olduğu sesler tâ benliğinin derinliklerinden bir yerden geliyordu.</p>

  <p class="block6">Köpeğin göğsü toprakla maden arasında ezilmişti. Magic son kez gülümserken dili ağzının kenarından sarkmıştı. Ne var ki pembe ucundan devamlı kan akıyordu. Georgina'ysa eşarbıyla bu kanları siliyordu.</p>

  <p class="block6">Royan annesinin yanına çökerek bir kolunu omzuna attı. O zamana kadar annesinin ağladığını hiç görmemişti.</p>

  <p class="block6">Georgina'ya sıkıca sarıldı. Bütün gücüyle o ıstırap dolu sesi susturmaya çalıştı. Ama bu ses hiç kesilmiyordu.</p>

  <p class="softbreak"></p>

  <p class="block6"><span class="text1">Royan annesiyle orada ne kadar</span> oturduklarını kestiremedi. Sonun. da annesinin yaralı bacağı ve kamyon şoförünün işi bitirmek için gen dönebileceği korkusu genç kadının kendini toparlamasına neden oldu. Yamacı sürünerek tırmandı.</p>

  <p class="block6">Sendeleye sendeleye yolun ortasına geldi. İlk geçen arabayı durduracaktı.</p>

  <p class="block6">Nicholas, Royan, ancak randevuya iki saat gecikince polise telefon edecek kadar endişelendi. Neyse ki cipin plakasını iyice görebilmişti. Onu kolaylıkla hatırlayabildi. Plakada annesinin adının baş harfleriyle o uğursuz on üç rakamı vardı.</p>

  <p class="block6">Adam, kadın bir polis bilgisayara bakarken kısa bir süre bekledi. Sonra kadın, «Çok üzgünüm, efendim,» dedi. «Bu cip sabah kaza geçirmiş.»</p>

  <p class="block6">Nicholas çabucak, «Sürücüye ne olmuş?» diye sordu.</p>

  <p class="block6">«Sürücü ve yanındaki kişi York Minister Hastanesine götürülmüşler.»</p>

  <p class="block6">«İyiler mi?»</p>

  <p class="block6">«Üzgünüm, efendim, ama bende bu bilgi yok.»</p>

  <p class="block6">Nicholas kırk dakikada hastaneye varabildi. Royan'ı bulması da hemen hemen bir o kadar zaman aldı. Royan kadınların bulunduğu ameliyat bölümündeydi. Annesinin karyolasının başucunda oturuyordu. Georgina henüz ayılmamıştı.</p>

  <p class="block6">Nicholas önünde durunca Royan da başını kaldırıp baktı. «İyi misiniz? Kahretsin! Ne oldu?»</p>

  <p class="block6">«Annem... bacağı çok kötü kırıldı. Operatör kalçasına bir çubuk yerleştirmek zorunda kaldı... Femur...»</p>

  <p class="block6">«Siz nasılsınız?»</p>

  <p class="block6">«Birkaç bere ve sıyrık. Ciddi bir şeyim yok.»</p>

  <p class="block6">«Kaza nasıl oldu?»</p>

  <p class="block6">«Bir kamyon... bizi yoldan çıkardı.»</p>

  <p class="block6">«Kasıtlı değil ya?» Nicholas başka bir kamyonu ve başka bir şeyi natırlarken içinde bir şey titredi.</p>

  <p class="block6">«Bence kasıtlı yaptı bunu. Şoförün yüzünde maske vardı. Kayak maskesi. Arkadan bize çarptı. Kasıtlı yapmış olmalı.»</p>

  <p class="block6">«Bunu polise söylediniz mi?»</p>

  <p class="block6">Royan başını salladı. «Evet. Ama anlaşılan sahipleri o sabah kamyonun çalındığını bildirmişler. Kazadan çok önce. Asıl şoför o sırada yol kenarındaki bir kahveye girmiş. Adam Alman. İngilizce bilmiyor.»</p>

  <p class="block6">Nicholas öfkeyle, «Bu üçüncü cinayet girişimi,» dedi. «Artık işe ben el koyuyorum.»</p>

  <p class="block6">Hastanenin bekleme salonuna giderek telefonu açtı. İlçe polis müdürü Nicholas'ın yakın dostuydu. Adam ayrıca hastanenin yöneticisiyle de ahbaptı.</p>

  <p class="block6">Nicholas geri döndüğü sırada Georgina da ayılmıştı. Kadını Nicholas'ın istediği özel odaya götürürlerken hâlâ sersemdi.</p>

  <p class="block6">Ortopedi mütehassısı da az sonra geldi.</p>

  <p class="block6">Nicholas'a, «Merhaba, Nick,» diyerek selam verdi. «Burada ne işin var?»</p>

  <p class="block6">Adamı pek çok kişinin tanıması Royan'ı şaşırttı.</p>

  <p class="block6">Doktor sonra Georgina'ya döndü. «Kendinizi nasıl hissediyorsunuz? Kemik birkaç yerinden kırılmıştı, tıpkı bir konfetiye benziyordu. Her şeyi düzeltmeyi başardık. Ama daha on gün kadar bizimle kalacaksınız.»</p>

  </body>
</html>