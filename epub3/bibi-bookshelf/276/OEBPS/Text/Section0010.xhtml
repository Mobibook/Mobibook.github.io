<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1><br /></h1>

  <h1><br /></h1>

  <h1><br /></h1>

  <h1 style="text-align: center;">5</h1>

  <div>
    <br />
  </div>

  <div>
    <br />
  </div>

  <div>
    <br />
  </div>

  <p class="calibre4" style="text-align: justify;">   Hançerli Efe adanın en güzel evlerinden birinde oturuyordu. Adada hiç kimse ona saygıda, sevgide kusur etmiyordu. O, dağdan düze inip başına birçok milis toplamış, Yunanlılara karşı çetesiyle ilk direnenlerden olmuş, Demirci Efe gibi de suçlu suçsuz demeyip gözünün tutmadıklarına zulmedenlerden biri olmamıştı. Konuştuğunda dağdaki anılarını, Yunanlılara karşı savaşımlarını anlatıyordu. Bunun dışında da hep susuyordu. Konuştuğu zaman da herkes onun nasıl olup da konuştuğuna şaşıyordu. Herkes de onun Poyrazı sevdiği, ona güvendiği için karısını, çocuklarını alıp adaya yerleştiğini biliyor, Poyraza güveniyordu. Kimi geceler elinde tüfeği Poyrazın evinin yöresinde dolaştığını gören oluyordu. Poyrazı birilerinden korur bir hali vardı. İstiklal Harbinde böyle, kendini hiç ortaya atmadan, alçakgönüllü, Yunanlılarla savaşmış, savaşın sonunda da hiç ortaya çıkmamıştı. Bu adayı nasılsa bulmuş, Poyraz Musayla tanışmış, adayı küçük, kendisi için de güvenli bulmamış, nedense bir gün çoluk çocuğunu almış adaya geri dönmüştü. Daha genç bir adamdı, hiçbir işi bilmiyordu. Ne balıkçılığı, ne çiftçiliği biliyordu. Başkaca da elinde hiçbir zanaatı yoktu. Nerdense, bir birikimi vardı ki, Vasilinin ona bulduğu güzel evi halılarla, kilimlerle, kadife koltuklarla donatmıştı. Karısını, çocuklarını iyi, tertemiz giydiriyordu. Evi alırlarken Poyraz ona yardım etmek istemiş, o Poyrazın kesesini sol eliyle geri itmiş, kendi kesesini çıkarmış, kesesinden aldığı parayı Vahap Beyin önüne koymuştu.</p>

  <p class="calibre4" style="text-align: justify;">   Hançerli Efe bundan sonra bu adada ne yapacaktı, onu kendisi de, bir başkası da bilmiyordu. Doktorlar, adada okul açacaklardı, Rumlardan kalma okulda. Şimdiden Valiliğe, Ankaraya başvurmuşlar, Geliboluda tanıdıkları, şimdi mebus olan savaş arkadaşları eski subayları da yardımları için adaya çağırmış, nasıl bir okul açacaklarını onlara anlatmışlardı. Yardımlarıyla çocuklar yüksekokullara gideceklerdi. Hançerli Efe de çocuklarını bu okullara verecekti.</p>

  <p class="calibre4" style="text-align: justify;">   Efe kafasında kendine bir de iş bulmuştu. Tepeden başlayıp incirli koyakta biten düzlüğe ekin ekecekti. Düzlükteki harman yerlerinden, Rumların buraya ekin ektikleri belliydi. Biçilmiş ekinlerin yerde kalmış, bozulmuş anızlarının ortalarında yeşillik yerler kalmıştı. Düzlükte dokuz tane harman yeri vardı. Bu düzlükten Hançerli Efe, hükümetten toprak satın alabilirdi. Ya zeytinlikler, en çok zeytin ağacı olan bir Rumun zeytinlerini de satın alabilirdi. Bir kişinin ağaçları yetmezse beş kişinin ağaçlarını satın alabilirdi. Haydi diyelim ki zeytincilik zor iş, ya yamaca yapışmış, her salkımı kehribar olan bağlar... Bağlardan on, on beş dönüm alsa kolayca evini geçindirebilirdi.- Ya nar bahçesi, ya şeftaliler, ya götlerinden bal damlayan sapsarı, kocaman incirler.</p>

  <p class="calibre4" style="text-align: justify;">   Hançerli Efe incirli koyaktan şeftali bahçelerine iniyordu. Koyaktaki incir ağaçları ötekilerden daha iriydi. İncirleri de daha büyüktü. Bu ayrı tür bir incirdi. Her yerde böyle ulu incir ağacı olmazdı. On güne ya kalır ya kalmaz incirler olgunlaşır, diplerinden bal akmaya başlardı. Bizim adalılar böyle ne yapıyorlar, diye heyecanlandı, incirler böyle olmuşsa, şeftaliler çoktan geçmiştir. Hiçbir şey bilmiyorlar bunlar, diye homurdanarak şeftali bahçelerine indi, baktı ki, şeftaliler olmuş bile. Vay be, dedi, vay, iyi ki geldim bahçeye, şeftalileri hemen toplamalı. Bugünlerde şeftaliler çok da para eder. O hızla Poyraza gitti:</p>

  <p class="calibre4" style="text-align: justify;">   "Poyraz kardeş," dedi, "biliyor musun şimdi ben nerden geliyorum?"</p>

  <p class="calibre4" style="text-align: justify;">   "Nerden geliyorsun?"</p>

  <p class="calibre4" style="text-align: justify;">   "Şeftali bahçelerinden. Şeftaliler olgunlaşmış, bir haftaya kalmaz ular, dökülür, hiçbir işe yaramaz şeftaliler. İki gün içinde toplamalıyız şeftalileri, toplayacak adamımız var mı?"</p>

  <p class="calibre4" style="text-align: justify;">   "Bilmem," dedi Poyraz.</p>

  <p class="calibre4" style="text-align: justify;">   "Benim çocuklar, kadınlar var, sen varsın, ben varım. Ağaefendi var, kızlan var, doktorlar, bahçeler büyük ama biz de çoğuz. Bugünlerde çok para eder şeftaliler. Ya biz toplarız şeftalileri ya da toptan komisyonculara bahçeleri satarız, onlar toplarlar, alır giderler. Biz toplarsak iki misli para kazanırız. Biz toplamaya yetişmezsek, ben gider kasabadan, köylerden ırgat toplar getiririm. Biz götürür kendimiz komisyonculara satarız. Ne diyorsun?"</p>

  <p class="calibre4" style="text-align: justify;">   Poyraz bir süre düşündükten sonra:</p>

  <p class="calibre4" style="text-align: justify;">   "Haydi doktorlara gidelim de onlara soralım. Nişancı Veliyi, Hüsarnı, kaçak Hasanı da çağıralım. Melek Hatunu, Ağaefendiyi de..."</p>

  <p class="calibre4" style="text-align: justify;">   "Bundan bir hafta sonra da incirler olgunlaşıyor. Sonra da narlar, sonra da üzümler. Amma da zengin bir adaymış şu bizim ada."</p>

  <p class="calibre4" style="text-align: justify;">   "Zengin," dedi Poyraz Musa. "Rumlar nereyi mekan tutmuşsa orası doğurgan, bereketli topraklar. Kalk doktorlara gidelim, vakit geçirecek zaman değil."</p>

  <p class="calibre4" style="text-align: justify;">   "Vakit geçirecek," dedi Efe, ayağa kalktı. Doktorlara çabucak vardılar. Doktorlar derin bir tartışmadaydılar. Onları görünce sustular, "buyurun oturun," dediler.</p>

  <p class="calibre4" style="text-align: justify;">   Lena Ana biraz sonra toplantıya çağırdıklarını alıp getirmişti. Onlar da bir yerlere oturdular. Poyraz şeftali sorununu baştan sona kadar anlattı ve "Şimdi size soruyorum, şeftalileri biz mi toplayalım, ya da ağaçtayken toptan komisyonculara mı satalım? Biz bu şeftali işini bilmiyoruz. Şeftalilerin olgunlaştığını, daha doğrusu geçmekte olduğunu bana Hançerli Efe kardeşimiz söyledi. Doğrusu ben şeftalilerin ne nasıl olgunlaştığını biliyorum, ne de nasıl geçtiğini."</p>

  <p class="calibre4" style="text-align: justify;">   "Komisyoncu ne dernek, ağaçta satmak ne demek, onu bize söylese de Efe, biz de bilsek," diye sordu doktor Salman Sami.</p>

  <p class="calibre4" style="text-align: justify;">   "Evet efendim," dedi Hançerli Efe, "eveeet, efendime söy-leyirn ki biz kasabadaki sebze, meyve toptancılarına haber veririz, onlar gelirler şeftali bahçelerine bakarlar, toptan şeftali bahçelerine bir fiyat biçerler. Biz onların verdikleri fiyatı ya kabul eder ya da etmeyiz. Kabul edersek paramızı peşin alırız, kabul etmezsek başka bir komisyoncuya gideriz, onunla, işimize gelen iyi bir paraya anlaşırsak, komisyoncu ırgatlarla gelir şeftalileri toplar, sandıklara koyarlar, bize bahçelerimizin şeftalilerinden bir tekini bile koklatmadan alır götürürler. Olgun şeftalileri gören çocukların da ağzının suyu akar."</p>

  <p class="calibre4" style="text-align: justify;">   "Başka?"</p>

  <p class="calibre4" style="text-align: justify;">   "Başkası da şu, şeftalileri toptan satmaz, biz kendimiz toplar, sandıklar, kasabaya götürür, gene komisyoncuya verir, ağaçtakinden daha pahalıya satabilirsek satarız. Karınca Adasının şeftalileri çok ünlüdür, herkes havada kapar."</p>

  <p class="calibre4" style="text-align: justify;">   "Biz şeftali toplama işini beceremeyiz, şeftaliyi toplarken de yarısını, dayanamaz yer, hepimiz ishal oluruz."</p>

  <p class="calibre4" style="text-align: justify;">   "İshal dedikleri de ne, ishal olmak?".</p>

  <p class="calibre4" style="text-align: justify;">   "İshal dedikleri de ötürgen, yani ötürgen olmak."</p>

  <p class="calibre4" style="text-align: justify;">   "Anladım," dedi Efe, "doğru," dedi.</p>

  <p class="calibre4" style="text-align: justify;">   "Bahçeleri toptan satalım. Hayri Efendi bize namuslu bir komisyoncu bulur ya çocukların ağzının suyunu akıtmamanın yolunu bulamaz mıyız?"</p>

  <p class="calibre4" style="text-align: justify;">   "Buluruz," dedi Hançerli Efe, gürleyen sevinç dolu sesiyle, ''buluruz, bir köşeden iyi on beş ağaç ayırır, orasını pazarlık dışı bırakırız. İşte o zaman, efendime söyleyim, ne çocukların ağzının suyu akar, ne de bizim."</p>

  <p class="calibre4" style="text-align: justify;">   "Ne de bizim," dedi doktor Salman Sami. "Birimiz Hayri Beyefendiye gitsin de, o da namuslu bir komisyoncu bulsun. Ve hem de bulur."</p>

  <p class="calibre4" style="text-align: justify;">   "Ben gidiyorum," dedi Baytar. "Vanda bizim çok ceviz ağacımız vardı, bağımız da, biz de cevizleri ağaçların üstündeyken satardık."</p>

  <p class="calibre4" style="text-align: justify;">   "Öyleyse sen git," dediler, "senin teknen de var, hem de, hem de fiyakalı."</p>

  <p class="calibre4" style="text-align: justify;">   "Hemen şimdi," dedi Hançerli Efe, "ne kadar erken satarsak şeftalileri o kadar çok kazanırız."</p>

  <p class="calibre4" style="text-align: justify;">   "Hemen şimdi yola çıkıyoruz. Hem de teknem yeni, hem de teknem fiyakalı."</p>

  <p class="calibre4" style="text-align: justify;">   Baytar, bu sözleri söyler söylemez dışarıya çıktı, çabucak iskeleye vardı. Teknesi iskeleye bağlıydı, tekneyi çözdü, sonuna kadar gaz verdi. Tekne uçuyordu. Kasabaya vardığında gün batıyordu, doğru Hayri Efendinin evine gitti. Hayri Efendi evdeydi, onu iyi karşıladı, "Bu gece bizde kalacaksınız, rahat edersiniz."</p>

  <p class="calibre4" style="text-align: justify;">   "Teşekkür ederim efendim." Akşam yemeğine kadar balkonda oturup konuştular. Hayri Efendi Rus cephesi üstüne durmadan sorular soruyor, o da ona Sarıkamış kırımını anlatıyordu, sesi bozularak, gözleri yaşararak</p>

  <p class="calibre4" style="text-align: justify;">   "Demek Rus cephesi Çanakkaleden daha zalim, daha korkunçtu."</p>

  <p class="calibre4" style="text-align: justify;">   Baytar:.</p>

  <p class="calibre4" style="text-align: justify;">   "İkisi de biribirinden korkunç, ikisi de insanlığın yüz karası."</p>

  <p class="calibre4" style="text-align: justify;">   Hayri Efendi öfke içinde, elleri titreyerek:</p>

  <p class="calibre4" style="text-align: justify;">   "Bütün savaşlar insanlığın da, hayvanlığın da yüz karası. Geçmiş gelecek bütün savaşlar da yüz karası."</p>

  <p class="calibre4" style="text-align: justify;">   "Poyrazın yanında savaşlardan konuşamıyoruz, sapsarı kesiliyor, dudakları morarıyor, kendinden geçiyor. Biz de onun yanında hiç savaş sözü etmiyoruz. Çok genç, on altı yaşında Sarıkamışta savaşa girmiş. Yanındaki Lena kadının söylediğine göre, geceleri sabaha kadar Sarıkamışı sayıklıyormuş."</p>

  <p class="calibre4" style="text-align: justify;">   Hayri Efendi kaşlarını çattı, bir süre düşündü:</p>

  <p class="calibre4" style="text-align: justify;">   "Sen ne diyordun, şeftaliler olgunlaştı mı, diyordun?"</p>

  <p class="calibre4" style="text-align: justify;">   "Olgunlaşmış efendim, eğer toplamazsak bir hafta, on gün içinde geçecekmiş. Biz de karar verdik, biz şeftalileri toplaya-mayız. İçimizde hiç şeftali görmemiş var. Toplasak bile kime, nasıl satarız? Biz de şeftalileri ağaçta satmaya karar verdik. Ağaçta şeftaliyi alacak bir adamı bulasın diye adalılar beni sana gönderdiler. Ben de uçarak sana geldim."</p>

  <p class="calibre4" style="text-align: justify;">   "Bana gelmekle iyi yaptın. Şükrü Efendi var. Uzaktan da akrabam olur. Rumlar buradayken de Şükrü Efendi bizim vilayetin de, İzmirin de büyük sebze ve meyve toptancısıydı. Yalnız onunla pazarlık etmeyeceksiniz, bu bir. Bu iki, onun yanında Çanakkale, Gelibolu, savaş sözlerini ağzınıza almayacaksınız. Bu üç, onun kardeşi, üç amca oğlu, köyünden de Çanakkaleye giden hiçbir delikanlı, hiçbir çocuk geriye dönmedi. Köyün genç kadınları dul kaldı. O gün bugündür köyün gecesi gündüzü feryadü figan. Bir toptancıya verme aklı iyi akıl. Şükrü Efendi de biçilmiş kaftan. Ona az sonra haber gönderirim, yarın sabah erkenden adamlarıyla birlikte mağazada olur. Amanın aman ona savaş, harp sözleri etmesin kimse. Adayı hemen bırakır, homurdanarak geriye döner."</p>

  <p class="calibre4" style="text-align: justify;">   ''Olur efendim, baş üstüne efendim, ona kimse savaş, harp sözleri, Çanakkale, Gelibolu..."</p>

  <p class="calibre4" style="text-align: justify;">   "Yaralı adam. O şimdi, şu dünya yüzünde yapayalnız bir adam."</p>

  <p class="calibre4" style="text-align: justify;">   "Ama efendim bizim maruzatımız var. Bizim içimizde hiç şeftali görmemiş insanlar var. Bahçelerin en küçüğünü Şükrü Efendi bize bırakamaz mı, ona göre bize daha az para verir. Şeftali çocukların ağızlarının suyunu akıtır da. Şeftali görmemişler de onlara bakar yutkunurlar da."</p>

  <p class="calibre4" style="text-align: justify;">   "İyi ki bana bunu söyledin. Ben Şükrüye bunu söylerim, o da bunu kabul eder, hiç küşüm çekme, endişelenme."</p>

  <p class="calibre4" style="text-align: justify;">   Sabah erkenden birkaç adamla birlikte Şükrü Efendi eve damladı. Hayri Efendi Şükrü Efendiye durumu anlattı.</p>

  <p class="calibre4" style="text-align: justify;">   "Olur," dedi Şükrü Efendi, "bu yörede Karınca Adalıların şeftalileri üstüne şeftali yok. İncirleri, narları, üzümleri de öyle. Toprağı çok verimli. Düzlükte de öyle ekin oluyor, içine kaplan girse sökemez. Ben onların bütün meyvelerini alır, değerlendiririm. Onlara çok para kazandırırım."</p>

  <p class="calibre4" style="text-align: justify;">   Şükrü Efendi rahat, işini bilir, yumuşak, alçakgönüllü, ağır ağır konuşan, sesini yükseltmeyen, güven veren bir adam, diye düşündü Baytar. Hayri Efendinin kahvaltı masasını hazırlayan iki de güzel kızı vardı. Şükrü Efendi başını kaldırıp da bir kez olsun bakmadı. Utangaç bir kişiydi de. Suyun ağır akanı, insanın yere bakanı tehlikedir, Şükrü Efendi bunlardan olmasın. Bir . de ekine kaplan girse sökemez, diyor Şükrü Efendi. Bu sözler, onun konuşma biçimi arasında sırıtıyor. Bu yeğin ekinler için söylenen sözlerdir herhalde. Şükrü Efendi de bunu diline pelesenk etmiş. Konuşması içinde beş altı kez geçti, kaplan girse sökemez sözü.</p>

  <p class="calibre4" style="text-align: justify;">   "Ben Karıncadan çok buğday aldım, değirmende öğütüp öyle götürdüm kasabaya. Bu adada öyle bir ekin olurdu ki, ekinlerin boyu insanın göğsüne kadar gelir, kaplan girse sökemez."</p>

  <p class="calibre4" style="text-align: justify;">   Kahvaltı bittikten sonra hep birlikte Hayri Efendinin mağazasına gittiler. Şükrü Efendi fazla kalmadı mağazada, giderken, "Yarın değil öbür gün adaya geliyorum, arkadaşlara selam söyle Baytar."</p>

  <p class="calibre4" style="text-align: justify;">   "Baş üstüne Şükrü Efendi."</p>

  <p class="calibre4" style="text-align: justify;">   "Hiç merak etmesinler, şeftali görmemiş, şeftali yememiş çocuklara güzel şeftali bahçesi ayıracağım. O bahçenin parasını da vereceğim, babamın ruhu için, karınları şişinceye kadar yesinler."</p>

  <p class="calibre4" style="text-align: justify;">   O mağazadan çıkar çıkmaz Baytar da arkasından kalktı:</p>

  <p class="calibre4" style="text-align: justify;">   "Sağ ol, var ol Hayri Efendi," dedi, "bize bu adamı bulduğun için. Hile, dalavere bu adamın yanına uğramamış."</p>

  <p class="calibre4" style="text-align: justify;">   "Sen de sağ ol Baytar Efendi. Yalnız, o adamın yanında savaş, Çanakkale, Gelibolu sözü etmeyeceksiniz. Her şeyi anında bırakır kasabaya döner. Sizin de şeftalileriniz dalında çürür. Amanın, amanın, amanın ha. Herkese söyle, bir yanlışlık yapmasınlar."</p>

  <p class="calibre4" style="text-align: justify;">   "Sağlıcakla kal."</p>

  <p class="calibre4" style="text-align: justify;">   "Güle güle, uğur ola, Şükrü Efendinin işi de zor, herkesin iki sözünün biri savaş, Çanakkale, Gelibolu. Şükrü bu' yıla kadar, hususiyetle savaşların bittiği yıllar, herkesin ağzında savaş, Çanakkale, Gelibolu vardı o yıllar, Şükrü evinden çıkamıyor, çıkınca da çıldırarak evine dönüyor, günlerce kapanıyordu."</p>

  <p class="calibre4" style="text-align: justify;">   Baytar adaya gelinceye kadar Şükrü Efendinin başına. gelenleri, çektiği acıları düşündü. Yüreği sızlıyordu. O da savaş sözcüğünü, birkaç yıl önce, duyduğunda nerdeyse deliriyordu. Anası babası, nişanlısı, kardeşleri ne olmuşlar, nereye gitmişlerdi? Ya bomboş kalmış şehri, boş bir şehirden daha korkunç bir şey olabilir miydi, ıpıssız, insansız, hiçbir şeysiz dünyada, sevdiği şehrin ortasında Sofiyle karşılaşmasa, çat diye çatlayıp ölecekti.</p>

  <p class="calibre4" style="text-align: justify;">   Böyle düşüne düşüne adaya geldi, teknesini iskeleye bağladı, çınarların altına geldi oturdu. O yana bu yana bakındı, ortalıkta kimsecikler yoktu. Arandı, Vasili de yoktu. Kalktı doktorlara gitti, kapıları kapalıydı. Arsen Ustanın işliği üç dükkan ötedeydi, oraya uğradı, onun kapısı da kapalıydı. Sonra teker teker bütün evleri dolaştı. Evlerde de kimsecikler yoktu. Allah Allah, ne olmuştu bu insanlara? Vanı dolaşırken de böyle ıpıssız, çın çın öten bir dünyanın ortasında yapayalnız kalmıştı.</p>

  <p class="calibre4" style="text-align: justify;">   Koşarak zeytinli koyağa düştü, ağaçlara çarpa çarpa, çalılara dolana takıla tepeye soluk soluğa çıktı. Yazılı taşın yanına geldi, dört bir yana baktı, hiçbir yerde kimsecikleri göremedi. Yazılı taşın yöresinde önce günbatıya, sonra gündoğuya, güneye, kuzeye döndü, kimsecikleri göremedi. Göremedi ya umudunu da kesmedi.</p>

  <p class="calibre4" style="text-align: justify;">   Gözlerini dört açarak, en kuytu yerlere bakarak araştırmayı sürdürdü. Hiçbir canlı ' yoktu adada. Yazılı taşın önüne oturdu, belini taşa dayadı, düşünmeye başladı. Bunlar nereye gidebilirlerdi. Bütün olasılıkları üst üste kafasından geçirdi. Nar bahçelerine, incirli koyağa, arı kovanlarına, adada bu tepeden hiçbir şey gözükmeyen çok yer vardı. Birden, ordalar diye geçti içinden, ayağa fırladı, tepeden aşağı, çalılara dalanarak, ağaçlara çarparak şeftali bahçelerine inıneye başladı. İncirli koyağı geçti. Nar bahçelerinin orada birtakım kıpırtılar görür gibi oldu. Şeftali bahçelerine inerken direkledi kaldı, o anda da kayalıkların dibindeki, şeftali bahçelerinin kıyısındaki kalabalığı gördü. Yorgunluktan ölüyordu. Bütün köy buradaydı. Biraz soluklandıktan sonra kalktı yürüdü, onun geldiğini hemen gördüler, "Baytar, Baytar gelmiş," diye onu sevinçle karşıladılar. Baytarın ayakta duracak hali kalmamıştı, bir taşın üstüne çöktü, hemen yöresini sardılar.</p>

  <p class="calibre4" style="text-align: justify;">   "Önce ben sorayım size, meraktan canım çıktı çıkacak, bütün köy burada ne işiniz var?"</p>

  <p class="calibre4" style="text-align: justify;">   Nişancı Veli kalabalığın arasından öne çıktı:</p>

  <p class="calibre4" style="text-align: justify;">   "Burada mı?"</p>

  <p class="calibre4" style="text-align: justify;">   "Burada."</p>

  <p class="calibre4" style="text-align: justify;">   "Sen kasabaya gittikten sonra biz hepimiz her gün buraya geliyoruz."</p>

  <p class="calibre4" style="text-align: justify;">   "Gelip burada ne yapıyorsunuz?"</p>

  <p class="calibre4" style="text-align: justify;">   "Hiiiç."</p>

  <p class="calibre4" style="text-align: justify;">   "Nasıl hiç?"</p>

  <p class="calibre4" style="text-align: justify;">   "Öyle hiç."</p>

  <p class="calibre4" style="text-align: justify;">   "Olmuş mu şeftaliler, hepsini yediniz mi?"</p>

  <p class="calibre4" style="text-align: justify;">   "Kim el sürebilir ki bir tek şeftaliye?"</p>

  <p class="calibre4" style="text-align: justify;">   "Kimse el süremiyor da bütün köyün ne işi var burada?"</p>

  <p class="calibre4" style="text-align: justify;">   "Hiiiç. Seyrediyoruz."</p>

  <p class="calibre4" style="text-align: justify;">   "Tadına bakmak için bir tane şeftali tatmadınız mı?"</p>

  <p class="calibre4" style="text-align: justify;">   "Neden?"</p>

  <p class="calibre4" style="text-align: justify;">   Bu sırada sabrı taşmış Poyraz öne çıktı:</p>

  <p class="calibre4" style="text-align: justify;">   "Baytar kardeşim, buradaki hiçbir kimse bir tek şeftaliye el sürmek değil, kimse bir şeftali yaprağını koklamadı bile. Sen kasabaya gittin gideli, olgun şeftalilere baka baka, ağzımızda su kalmadı aka aka. Şu senin Nişancı Veli var ya, ortaya çıktı, bir tek şeftaliye dokunmak yok, dedi, alıcıya biz bu bahçeleri kız oğlan kız teslim edeceğiz. Çünküleyim ki alıcı gelip de, ağaçların üstünü şeftaliyle şıkırdım gibi dolu görmezse ya almaktan vazgeçer ya da bütün bahçeleri ucuza kapatır. Biz de bir tek şeftali bile koparıp koklamadık. Sabahleyin gün atarken geliyor, gün batarken, şeftalimizi seyredip gidiyorduk. Sen bir ay bile gelmesen biz burada bekleyecek, şeftalileri koklamadan geri gidecektik, sen şimdi bize kasabada ne yaptın, sen Hayri Efendiye ne dedin, Hayri Efendi sana ne dedi?"</p>

  <p class="calibre4" style="text-align: justify;">   Baytar kalktığı taşın üstüne oturdu, olanı biteni en ince ayrıntısına kadar anlatmaya başladı. Şükrü Efendiyi, köyünü, korkularını, huyunu söyledi. Bizim adanın şeftalileri, narları, incirleri, ekini bütün bu yörelerin en iyileriymiş, o da bizim mahsulümüzü öbürlerinden pahalıya alır, daha pahalı satarmış.</p>

  <p class="calibre4" style="text-align: justify;">   "Bir de şeftali duymamış, şeftali tatmamış, şeftaliyi görünce ağzının suyu akanlar için bu iyi bahçelerden birini satın almayacak, o bahçenin parasını verdiği halde adalılara bırakacak. Hayri Efendiye göre Şükrü Efendi sözünün eri bir adammış. Şimdiye kadar onun tükürdüğünü yaladığını hiç kimse görmemiş."</p>

  <p class="calibre4" style="text-align: justify;">   "Bu savaş sonrasına da bu dünyada böyle adamlar da kalmış mıymış?"</p>

  <p class="calibre4" style="text-align: justify;">   "Kalmış," dedi Nişancı Veli, "insanoğludur bu, elbet insa-noğludur bu, elbet bu dünyada insan gibi insanlardan da kalacak."</p>

  <p class="calibre4" style="text-align: justify;">   "Kalmalı," dedi Poyraz, "İnsan kısım kısım, yer damar damar, böyle insanlar da olacak aramızda. Bu savaşa da gene insanoğlu son verecek. Böyle insanlar olmasa nasıl son verecek?"</p>

  <p class="calibre4" style="text-align: justify;">   "Hangi insanlar son verecek savaşa, bu insanlar mı, ne zaman?"</p>

  <p class="calibre4" style="text-align: justify;">   Baytar:</p>

  <p class="calibre4" style="text-align: justify;">   "Durun daha sözüm bitmedi, Şükrü Efendi, birkaç sözü duyunca' delirir, o sözü söyleyen insanın yüzüne bakmaz, o sözü dinleyip de susanları da kınarmış, o sözleri duyduğunda evine günlerce kapanır, dünyaya küsermiş."</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Söyle yahu Baytar Efendi, adamı çatlatacaksın, söyle yahu o sözler ne imiş, söyle de ağzımızı sıkı tutalım da öyle sözler ağzımızdan çıkmasın."</p>

  <p class="calibre4" style="text-align: justify;">   "Sen de patlama gözünü sevdiğim Nişancı Reis. Ağzımızı açtık ki her bir şeyi anlatalım."</p>

  <p class="calibre4" style="text-align: justify;">   "Anlat, anlat'' dediler yöreden.</p>

  <p class="calibre4" style="text-align: justify;">   "Bir hata yaparız da şeftalilerimiz ular, çürür ağaçta. Hemen söyle de ağzımızdan bir hatalı söz çıkmasın."</p>

  <p class="calibre4" style="text-align: justify;">   Baytar:</p>

  <p class="calibre4" style="text-align: justify;">   "Bir, hiç kimsenin ağzından savaş sözü çıkmayacak. Onun yanında bu sözü içinden bile söylemeyeceksin. İki, Çanakkale, Şükrü Efendi bu sözü duyunca çıldırıyormuş. Bir de Gelibolu."</p>

  <p class="calibre4" style="text-align: justify;">   Melek Hatun, yüzü kıpkırmızı olmuş, birkaç adım atıp ortaya çıktı, eli ayağı titriyordu:</p>

  <p class="calibre4" style="text-align: justify;">   "Hakkı var Şükrü Efendinin, hem de yerden göğe kadar hakkı var. Ben de bu sözleri duyunca tüylerim diken diken oluyor. Vah Şükrü Efendi vah! İki kardeş, üç de amca oğlu, köyden gidenlerden de hiç kimse dönmüyor, vah Şükrü Efendim vaaah!"</p>

  <p class="calibre4" style="text-align: justify;">   Köye doğru döndü, alnı kırışmış, gözleri dolmuştu, kalabalığı yardı, bir canavardan kaçarcasına, çabuk çabuk, telaşlı, koşarcasına, düşe kalka yürümeye başladı. Kalabalık da onun ardınca, konuşarak, bağrışarak yürüdü. Çınarların altına gelince hep birden kanepelere, sedirlere oturdular, aralarında savaşı, Çanakkaleyi, Sarıkamışı konuşuyorlardı. İçlerinde bu savaşları yaşamamış, en azından savaştan dönmeyen bir kişisi olmayan bir tek kişi bile yoktu. Hepsi Şükrü Efendiye hak veriyordu, ama ellerinden ne gelirdi, bağırlarına taş basıyorlardı.</p>

  <p class="calibre4" style="text-align: justify;">   Akşam oldu, gün battı, küskün gibi dağıldılar, herkes evine gitti. Bir Dengbej kaldı çeşmenin başında, o kadar çok üzüldü ki, yerinden kalkamıyordu. Yatsı oldu, ay batıya doğru yıkıldı gitti, Dengbej ayağa kalkarken zorlandı, ayakları onu aldı tepeye götürdü, ay ışığında yazılı taşı gördü, üstüne oturdu, önce mırıldanır gibi bir savaş ağıdına başladı, sesi yükseldi, ağıt bir destan oldu, Dengbejin içi içine sığmıyordu. Geldik dünyanın öteki ucundan, Cudi dağının mor çiçekli yamaçlarından, insanlar mutluydu, gökteki kuş, yerdeki karınca mutluydu, mutluydu, mutluydu insanlar, ağız dolusu gülüyordu, sen insanoğlusun, sen akıllı, sen vicdanlı, senin yüreğin ağzına kadar sevgi doluydu, savaşı yarattın, yaratmaz olaydın, insanoğlu zaten doğduğu gün ölmüştü. Bir kezcik geldiği, dünya kurulduğundan bugüne kadar bu dünyaya hiç gelmemiş, şu güzelim dünyayı bir kerecik, bir ömürcük, bir daha hiç hiç göremeyecek, bir ömürlük de olsa bu dünyanın sonsuz sevincine kavuşmuş, bu sevinci, ne pahasına olursa olsun sonuna kadar yaşayacak, bu sevince ne için kendi elinle son veriyorsun, diyordu. Karşındakini öldürürken sen kendini de öldürmüyor musun, başkalarını aç koyarken, yüreğindeki yaşama sevincini yüreğiyle birlikte koparırken sen kendi yüreğini de birlikte koparmıyor musun, diyordu. Sen de biliyordun, biliyordun dünya kurulduğundan bu yana bir kez gelmiş, dünyaya gelmenin, yaşamın erişilmez sevincine varmış, mutluluğa erişmiş, bu dünyadan ağız tadıyla gidecek insanı öldürüyor, onu gözü açık, sevince, sevgiye do-yamamış insanoğlunu, yani kendini, ne için, ne için, ne için toprağa gönderiyorsun, o toprak olacak, bir daha hiç hiç bu dünyaya gelmeyecek. Kendini öldüresin diye mi sana verildi bu akıl, bu yürek dolusu sevgi? Sevince, dünyaya doymadan ölmeye gitmek, sana yakışıyor mu ey insanoğlu, diyordu. İşte savaş, savaş sonrası, dağlardan, ovalardan geldik, öldürdük, içimizdeki sevinci, sevgiyi öldürdük. Ağzına kadar çiçeklerle, gün ışığıyla, binbir renkle doluydu bu dünya, binbir ışıkla, binbir kuşla, binbir sesle, binbir kokuyla, binbir sevgiyle, binbir merhametle doluydu bu dünya, hepsini öldürmedik mi, diyordu Dengbej Uso. Doğduğumuz toprağı, üstümüzdeki gökyüzünü, akan ak bulutu, gökte süzülerek giden kuşların katarlarını, dünyayı güzelleştiren ne varsa öldürdük. Dünyanın yakışığı, kederli kara gözlü cerenleri de öldürdük. Keşki dünyaya hiç gelmeseydik, ne kendimizi, ne ışığı, ne gökyüzünü, ne cerenleri, ne kendimizi öldürseydik, dünya kendi kendine daha güzel olmaz mıydı, diyor, burada sesi çatallaşıyor. İnsansız, sevgisiz dünya neye yarar ki, ışıksız bir dünya neye yarar ki? Sen ne yaptın ey insanoğlu, sen ne yaptın, sen ne yaptın da dünyamızı öldürdün, sevinç ışığımızı söndürdün, dünyamızı yaratıldığı, yaratıldığından da güzel yapmaya, savaşa, kötülüğe harcadığın gücünü, sevgiye harcasan ne olurdu, ey insanoğlu senin yüreğinde öldürme yok, iliklerine kadar sevgiyle dolusun. Seni ölüm korkusu mu bu hale getirdi, eeey insanoğlu, eğer insanlıktan çıkmasaydın, ölüm korkusu gelir çürütecek kadar senin yüreğine yerleşemez, seni kendi kendinin düşmanı, yaratıkların en aşağılığı haline getiremezdi, diyordu. Sen yaptın bu işi, kendi kendine sen yaptın. En çok adam öldürenleri kahraman sen yaptın. En çok adam öldürenler, insanlığın kanını içenler mutlu mu oldular? Onları kahraman yapıp başına taç yaptın, mutlu mu oldun? Katilleri insanoğluna örnek gösterdin, diyordu. Al da başına çal örneğini.</p>

  <p class="calibre4" style="text-align: justify;">   O gür ses türküye başlayınca önce doktorlar uyandı, kalktılar giyindiler, ses yüreklerine işliyor, ses gittikçe gürleşiyor, öfkeleniyordu. Baytar da uyandı, aşağıda Poyraza seslendi, Ağaefendiye gittiler, Ağaefendi kızlarıyla bahçeye inmişti.</p>

  <p class="calibre4" style="text-align: justify;">   "Yukardaki pınarın başına gideceğiz, ses çıkarmadan oraya oturacağız. Yukardan bizi göremez, haberi olmadan onu dinleyeceğiz."</p>

  <p class="calibre4" style="text-align: justify;">   Az bir süre içinde adadakilerin hemen hepsi, ezbere bildikleri zeytinliğin koyağındaki yoldan, konuşmadan, çıtırtı çıkarmadan pınarın başına vardılar, hiç ses çıkarmadan da kayanın dibine sıralandılar. Ağaefendi, "Bir sigara yaksam, acaba Uso Dengbej bizi görür mü, sahi, niçin saklanıyoruz ondan?"</p>

  <p class="calibre4" style="text-align: justify;">   Baytar:</p>

  <p class="calibre4" style="text-align: justify;">   "Dengbejler Türkmenlerde de, Kürtlerde de kalabalığa başka söylerler, kendi kendilerine başka söylerler. Ben çok dinledim Dengbej Usoyu, onun sesini de sözlerini de böyle duymadım, insanın yüreğini kökünden söküyor."</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Cemil Bey, bize baştan tercüme eder misiniz," diye sordu Baytara.</p>

  <p class="calibre4" style="text-align: justify;">   "Tabii efendim, Dengbej destana başlar başlamaz ben kitap okuyordum, sesi duyar duymaz kitabı bıraktım. Dengbeji dinlemeye başladım. Önce savaşta ölmüş bir asker için anasının yaktığı ağıdı söyledi. Denizin sesine karışan sesini duyuyor, söylediklerini anlıyordum. Sonra sesini yükseltti destana başlayınca, sonra sesi gürleşti. Şimdiye kadar söylediklerini baştan başlayıp buraya kadar söylediklerini mi?"</p>

  <p class="calibre4" style="text-align: justify;">   "Bundan sonra da," dedi Salman Sami, "buraya kadarkileri hülasa et, sonra da..."</p>

  <p class="calibre4" style="text-align: justify;">   "Bundan sonra da," dedi Baytar Cemil. Yer yer çevirmeye başladı Dengbejin destanını. Destan seher vaktinden az önce bitti. Destan biter bitmez, Dengbej bu sefer de kaval çalmaya başladı. Destan söylediği sürece en küçük bir ses çıkmamış, pınara gelen çocukların da hiçbiri uyumamıştı.</p>

  <p class="calibre4" style="text-align: justify;">   Sabaha karşı daha gün ışımasına epeyi varken kaval yavaş yavaş uzaklaşarak bitti. Dengbej kavalını kılıfına koydu, ayağa kendini zorlayarak kalktı, bacakları uyuşmuştu, zeytinli koyağa indi, çınarların altına geldi, sedirlerden birine oturdu. Musluktan akan suyun sesini dinledi. Ortalıkta başkaca hiç ses yoktu. Çeşmeden bir su içti, geldi gene yerine oturdu. Birden sılası geldi aklına. Bu yeni yarattığı destanı memlekette söyleseydi yer yerinden oynar, çocukları Çanakkalede, Sarıkamışta, Yunan savaşında kalanlar gözyaşı dökerler, genç dengbejler' destanı öğrenir, diyar diyar dolaşarak herkese söylerlerdi...</p>

  <p class="calibre4" style="text-align: justify;">   Dengbej Usonun yüreğinde bu gece sabaha kadar yarattığı destanın mutluluğu vardı. Bu destanı öğrenen her dengbej, destanı söylediği her yerde destana yeni şeyler katacaktı, onu dinleyenlerin katkısıyla. Eski destanları yürekten dinleyenler karşısında ne söylemişse destanı o kadar güzelleştiriyordu ya kendi yarattığı destanı diyar diyar dolaşarak, dolaştığı her yerde yeniden yeniden yaratarak, sonunda destanı ne kadar güzelleştirecekti. Bu öfkeli destanı yarattığından ötürü yüreği bir sevinçten, mutluluktan cennete dönüşüyor, öbür cehennemin ortasında kavruluyordu. Kavrulmasın da ne yapsın, destanını dinleyecek, insanları alıp başka dünyalara götürecek hiç olanak yoktu ki. Hemen bu adadan çıkıp yollara düşmek, taaa memlekete kadar yeni destanı bütün insanlara söylemek. .. Yüreğini bir ateş almıştı ki şu seherin vaktinde, dünyanın koskocaman ıssızlığında yapayalnız kalmıştı. Bir alan olmalıydı, büyük bir alan, o alan insanla ağzına kadar dolmalıydı, yeni destanını onlara söylemeliydi. Ardından da kavalını çalmalıydı. İnsanlar kıpırdamadan, öksürmeden dinleyeceklerdi, seher yelleri eserken, içini birden bir sevinç doldurdu, iliklerine kadar sevince kesti, yüreğindeki cehennem yitti gitti. Gün ışırken sevinci daha da arttı. Türküsünü kurda kuşa, börtü böceğe, geceye, denize, ay ışığına söylemişti, esen yele, kokan çiçeğe söylemişti. Bir gün alanları ağzına kadar doldurmuş insanlara da söyleyecekti, kötülüğü, zulmü, insanın insana yaptıklarını söyleyecekti. Ve kalabalıklar bundan sonra, bu gece kendisinin mutlu olduğu kadar mutlu olacaklardı.</p>

  <p class="calibre4" style="text-align: justify;">   Tanyerleri ışıdı, deniz beyazken menevişledi, ortalıkta kimsecikler yoktu. Kimse de çeşmeye su almaya inmiyordu. Ortalıkta çıt yoktu. Ne bir pencere açılıyor, ne bir kapı gıcırdıyor, ne bir ses geliyordu. Denizin de sesi olmasa... Ayağa kalktı, Şerife Hatunun evine yollandı, kapı açıktı, Şerife Hatun, Şerife Hatun nerdesiniz, diye bağırdı, hiç ses gelmedi, içeriye girdi kimsecikler yoktu, yukarıya çıktı, orası da bomboştu. Poyraza koştu, Lena Ana bile yoktu. Ağaefendiye, doktorlara, Baytara gitti, köyde bir tek insan bile yoktu, geldi çınarların altına oturdu. Adanın bütün insanları nereye gitmişlerdi? İskeledeki teknelere, kayıklara baktı, hepsi yerli yerinde. Nereye gidebilirlerdi, şaşkınlığı arttıkça artıyordu. Hemen her eve uğramış da kendi evini unutmuştu. İskeleden evine soluk soluğa vardı, basamakları üçer üçer atladı, karısını çağırdı, odalara girdi çıktı. Cebinden kibriti çıkardı lambayı yaktı, ev bomboştu. Köyün boşalmasına, karısının ondan izin almadan evi bırakıp gitmesine bir anlam veremiyordu. Birkaç kez daha odalara girdi çıktı, ne yapacağını bilemiyordu.</p>

  <p class="calibre4" style="text-align: justify;">   Ev aralarında biraz daha dolaştı, sonra gene geldi çeşmenin başındaki sedire oturdu. Yukarlardan bir yerlerden duyulur duyulmaz sesler duymaya başladı, kulak kesildi, ayağa kalktı, ses gibi bir şeyler duydu, ses yaklaştıkça çoğalıyordu. Bir süre ayakta öylece bekledi. Sesler gittikçe yaklaşıyordu. Seslerin içinden doktor Salman Saminin, sonra Baytarın sesini, sonra</p>

  <p class="calibre4" style="text-align: justify;">   Melek Hatunun sesini seçti. Bir kalabalığı sezinler gibi oldu. Sesini buradan duymuşlar, duymuşlar da pınarın altına koşup dinlemişler miydi? Saklandığı çalının arkasından, çalıların içinden iki büklüm olarak nar bahçesinin içine kaydı. Gün ışıdı, denizin üstünü incecik bir buğu aldı, bir örümcek bir çalıdan bir çalıya ağını kurmuş, en üst köşeye de yerleşmiş, ağa düşüp ölmüş birkaç sineği seyreder gibiydi.</p>

  <p class="calibre4" style="text-align: justify;">   Kalabalık köye döndükten epey sonra sesleri kesildi. Dengbej, beni dinlemeye gelmişler, bu sağlam, diye düşündü, kamışlığın içine girsem de onları dinleseydim, bu geceki kılamım için ne diyorlar, dinleseydim.</p>

  <p class="calibre4" style="text-align: justify;">   Öğleye kadar nar bahçesinin içinde oturdu, içinde dayanılmaz bir özlem vardı, bu onu kahrediyordu. Bu gece yeni destanını söylerken, o dayanılmaz özlemi yüreğinin kökünde duydu acıktı, gene çalıların içinden, sine sine evine gitti. Karısı onu olağanüstü sevgiyle karşıladı, onu kucakladı, şimdiye kadar, ilk günlerinde bile böyle candan, yüreğinin köküne, iliklerine kadar böyle aşkla kucaklamamıştı.</p>

  <p class="calibre4" style="text-align: justify;">   "Sesini duyunca kimse dayanamadı, biraz burada seni dinledikten sonra zeytinliğin içinden hiç ses çıkarmadan pınarın oraya kadar çıktık, sen Kürtçe söyledin, Baytar Türkçe söyledi. Çoluk çocuk hepimiz birden ağladık. Nereye kaçtın, sana güzel yemekler yaptım. Doktorlar eve kuzu eti gönderdiler. En çok da o büyük doktor ağladı."</p>

  <p class="calibre4" style="text-align: justify;">   Yer sofrası serilmiş bekliyordu. Kadın yel yepelek yemekleri getirdi sofraya koydu, karşılıklı oturdular, konuşmadan yemeklerini yediler, Türklerde olsun, Kürtlerde olsun yemek yerken Anadoluda çoğunlukla konuşulmaz. Yemekten sonra kadın yatağı yaptı, Uso soyundu yatağa girdi, uzun süre döndü durdu, akşama doğru uyandığında gün ışığını görünce sabah oldu sandı.</p>

  <p class="calibre4" style="text-align: justify;">   "Gece ne oldu?" diye Uso karısına sordu.</p>

  <p class="calibre4" style="text-align: justify;">   "Çoluk çocuk herkes ağladı," dedi karısı, sustu. Bir daha da hiç konuşmadı.</p>

  <p class="calibre4" style="text-align: justify;">   "Herkes mi ağladı?"</p>

  <p class="calibre4" style="text-align: justify;">   "Doktorların ikisi de, Ağaefendi de, yaa koskoca başıyla o da, Melek Hatun da, Şerife Hatun da... Şerife Hatunun gözyaşları hiç kurumadı. Çocukların hepsi de... Onlar sen çalarken çok çok ağladılar."</p>

  <p class="calibre4" style="text-align: justify;">   "İşte verdiğin en iyi haber bu. Demek, çocuklar burunlarını çeke çeke ağladılar."</p>

  <p class="calibre4" style="text-align: justify;">   "İşte tam öyle, burunlarını sile sile baştan sona kadar ağladılar."</p>

  <p class="calibre4" style="text-align: justify;">   "Bu demektir ki bu benim yaptığım kılarn dillere destan olacak. Dengbejler dilden dile aktarıp kıyamete kadar şehir şehir, köy köy dolaşarak söyleyecekler. Benim yüreğimden çıkan kılama her dengbej, dinleyenlerle birlikte, benim kılarnıma güzellikler katarak söyleyecekler. Bir daha da savaş olmayacak. Benim destanımı duyanlar savaşı akıllarından geçirmeye bile utanacaklar. Çocuklar benim kılarnımı uyumadan dinlediler. İşte dengbejlerin en büyük ölçüsü budur. Türklerin bir sözü var, çocuktan al haberi derler."</p>

  <p class="calibre4" style="text-align: justify;">   "Kürtlerin de bir sözü var: Zarık akılen."</p>

  <p class="calibre4" style="text-align: justify;">   "İşte ben çocuklara bu kadar güveniyorum. İçime bir özlem ateşi düştü ki,. yüreğim çat diye ortasından çatlayacak."</p>

  <p class="calibre4" style="text-align: justify;">   "Benim de çatlayacak."</p>

  <p class="calibre4" style="text-align: justify;">   "Benim de. Buralar bize göre değil.Benim kılarnımı Türkçe söyleyen bir Türk dengbeji olsa kim bilir nasıl söyler, nasıl gü-zelleştirirdi benim kılamımı. Baytarın dilinden bu kadar sevinişlerse benim kılamımı, kim bilir, Türk dengbejinden dinleseler ne kadar severlerdi. Çok yakında Türk dengbejler... Zarık akılen. Ben çocukların akıllarına, temiz, yıpranmamış yüreklerine güveniyorum. Bundan sonra herkes savaş üstüne kılarnlar söyleyecek, yetmiş iki milletin dengbejleri. Yetmiş iki milletin insanları da onları dinleyecek, savaş yapmak isteyen insanlıktan çıkmış insanları yetmiş iki milletten kimse insandan saymayacak, onların yüzlerine bile kimse tükürmeyecek İnsan öldürenin dört kitapta katli vaciptir, diye kimse demeyecek, çünkü insan öldürmek, ne için olursa olsun, insan öldürmek kimsenin aklından bile geçmeyecek İşte böylece insan insan olacak."</p>

  <p class="calibre4" style="text-align: justify;">   "Buralar bize yaramaz," dedi kadın, "al sazını eline git İrana, Turana; karış yetmiş iki milletin içine, seni bu gece böyle dinledikten sonra, burada kalırsak, benim yüreğim de orta yerinden çat diye çatlar. Git söyle yetmiş iki millete."</p>

  <p class="calibre4" style="text-align: justify;">   Karı koca gece yarısına kadar konuştular. Sabah sevinç içinde uyandılar. Yıllardan beri onları böyle sevinçten uçuran bir sabaha uyanmamışlardı. Çınarların altına gidip oturdular. Onları böyle, değişmiş, pırıl pırıl yüzle görenler ne diyeceklerini bilemiyorlardı. Hele çocuklar birer birer çınarların altına geliyor, faltaşı gibi açılmış gözlerle Dengbej Usoya bakıyorlar, gözlerini ona dikmişler, hayran hayran gülümsüyorlardı. Derken arka arkaya üç tekne geldi iskeleye yanaştı, baştaki teknenin içinden Şükrü Efendi çıktı. Baytar onu iskeleye karşılamaya gelmiş herkesle tanıştırdı, hep birlikte çınarların altına gittiler. Dengbej Uso ayağa kalktı, eline sarıldı, öpecekti, Şükrü Efendi elini hızla çekti. Dengbej Uso. üzüldü, bu mübarek eli öpmeliydi. Savaş sözü duymak istemeyen bir insanın eli öpülmez miydi? Dengbej Uso buna şaştı. Çınarların altında biraz oturdular, kahvelerini içtiler. Tekneler boşalmış, işçiler iskelenin tahtaları üstünde bekleşiyordu. Şükrü ayağa kalktı, "Burada bahçeler hakkında kimlerle konuşabilirim," diye Baytara sordu.</p>

  <p class="calibre4" style="text-align: justify;">   Baytar, Poyrazı, Nişancıyı, Hüsmeni, Hançerli Efeyi gösterdi. Şükrü Efendi:</p>

  <p class="calibre4" style="text-align: justify;">   "Haydiyin gidelim de bizim teknede görüşelim," dedi.</p>

  <p class="calibre4" style="text-align: justify;">   "Bizim eve gidelim," dedi Poyraz.</p>

  <p class="calibre4" style="text-align: justify;">   "Olur, sizin eve gidelim," dedi Şükrü Efendi.</p>

  <p class="calibre4" style="text-align: justify;">   Poyrazın evine gittiler, rahat, güzel koltuklara oturdular. Şükrü Efendi bu adada böyle bir ev göreceğini düşünmemişti.</p>

  <p class="calibre4" style="text-align: justify;">   Baytar, Şükrü Efendinin şaşkınlığını yüzünden anladı, "Poyraz Bey bir zabittir Şükrü Efendi. Sarıkamışta bitlere yenmekten ve hem de donmaktan kurtulmuş bir avuç askerden biridir. Hem de efendim İstiklal Madalyalı bir kahramandır," dedi. İstiklal Harbi madalyalı demedi. Harp sözcüğünü kullanıp bir çuval inciri berbat etmedi. Buna karşın gene de Şükrü Efendinin yüzü asıldı, "Şeftali bahçeleri burası," dedi Poyraz.</p>

  <p class="calibre4" style="text-align: justify;">   "Bana müsaade, şu bahçeleri dolaşayım, şeftaliler ne kadar eder onu hesaplayayım, şeftali tatmamışlara bir bahçe ayarlayayım da size göstereyim. Bu yıllarda, insanlar bir tuhaf oldu, insanlar hastalandı, insanlıktan çıktı."</p>

  <p class="calibre4" style="text-align: justify;">   Poyraz, Şükrü Efendi de Dengbej Uso gibi konuşuyor, diye düşündü. Dengbej, o savaş sözünü duymak istemiyor, diye onun elini öpmeye kalktı. Poyraz böyle düşünürken Şükrü Efendi bahçelerin içine dalmış gözleri şeftalilerde tek başına gidiyordu. Poyraz, ötekiler ayakta durmaktan vazgeçip yandaki kayalığa gidip taşların düz yerlerine oturdular. Neden sonra Şükrü Efendi döndü, yüzü gülüyordu. Poyraz ve ötekiler Şükrü Efendi gelirken kayalıklardan inip onu karşıladılar.</p>

  <p class="calibre4" style="text-align: justify;">   Şükrü Efendi:</p>

  <p class="calibre4" style="text-align: justify;">   "Çok güzel, çok güzel, şeftaliler iyi cins, olgunlaşmış, şeftali tatmamışlara, tatmışlara, çocuklara iyi bir bahçe bıraktım. Size bir kere daha söyleyeyim, böyle bir şeftali dünyada bile az var. Şeftalinizin kıymetini bilin."</p>

  <p class="calibre4" style="text-align: justify;">   Kayaların oraya çekildiler, Şükrü Efendi şeftali bahçelerine biçtiği pahayı söyleyince Poyrazın nutku tutuldu. Bu fiyat beklemediği kadar çok bir fiyattı.</p>

  <p class="calibre4" style="text-align: justify;">   "İşçiler hemen şimdi toplamaya başlayacaklar. İki günde biter, parayı kime vereceğim?"</p>

  <p class="calibre4" style="text-align: justify;">   "Poyraz Beye."</p>

  <p class="calibre4" style="text-align: justify;">   "Poyraz Bey parayı aldığınıza dair bana bir kağıt verir misiniz?"</p>

  <p class="calibre4" style="text-align: justify;">   "Veririm tabii. Baş üstüne. Köye gidelim, doktorların muayenehanelerinde kağıt var, kalem var."</p>

  <p class="calibre4" style="text-align: justify;">   Doktorlara gittiler, doktorlar karşılıklı koltuklara oturmuşlar tartışıyorlardı. Onlar içeriye girince ayağa kalkıp, "hoş geldiniz," dediler, yer gösterdiler.</p>

  <p class="calibre4" style="text-align: justify;">   "Şeftalilerin parasını aldığıma dair bir kağıt vereceğim Şükrü Efendiye."</p>

  <p class="calibre4" style="text-align: justify;">   "Buyurun masaya, kağıt da var, kalem de. Buyurun."</p>

  <p class="calibre4" style="text-align: justify;">   Doktor Halil Rifat kalktı, Poyraza koltuğu gösterdi. Poyraz koltuğa oturdu, Şükrü Efendiden şeftali bahçeleri karşılığı para aldığını yazdı, yazdığım da okudu.</p>

  <p class="calibre4" style="text-align: justify;">   "Adadaki bahçelerin hepsini bu paraya satın aldınız," diye güldü doktor Salman Sami.</p>

  <p class="calibre4" style="text-align: justify;">   "Hayır efendim, sadece ağaçların üstündeki bu yılki şeftalileri satın aldım."</p>

  <p class="calibre4" style="text-align: justify;">   "Bu ne kadar çok para."</p>

  <p class="calibre4" style="text-align: justify;">   "Şeftaliler çok değerli bir şeftali türü. Güzel kokulu bir türdür. İnsan bu şeftaliden bir tane yerse bütün bedeni mis gibi şeftali kokar. İnsan çiçek açmış bir şeftali ağacı gibi yürür. Efendim, ben kalkayım da ırgatlara toplama haberini vereyim. Bir de şeftali tatmamışlara, tatmışlara, çocuklara ayırdığım şeftali bahçesini göstereyim de o bahçeyi toplamasınlar, çocuklara da söyleyin çok yemesinler ne olur, bütün adayı kokuturlar, onların ötürüğünü doktorlar bile kesemezler. Bizim buralar ishal sözcüğünü bilmezler. Bizde buna ötürük derler. Şeftali ötürüğü de üzüm ötürüğünden bin beterdir."</p>

  <p class="calibre4" style="text-align: justify;">   Hep birlikte iskeleye geldiler. Irgatlar kanepelere, sedirlere, yerlere yayılmışlar, Şükrü Efendiyi bekliyorlardı. Gelenleri görünce hep birden ayağa kalktılar.</p>

  <p class="calibre4" style="text-align: justify;">   Şükrü Efendi:</p>

  <p class="calibre4" style="text-align: justify;">   "Şu iskeledeki meyve sandıklarını, küfeleri alın da şeftali bahçelerine gidelim, hemen toplamaya başlayalım," diye buyurdu. Irgatlar koşuşup teknelerden çıkardıkları küfeleri, sandıkları yüklendiler, bahçeye yürüdüler, hemencecik de şeftalileri toplamaya koyuldular. Uzun boylular şeftalileri dallardan alıyor, ellerindeki sepetlere dolduruyor, yanlarında gelen ırgata veriyor, ırgat da küçük sepetteki şeftalileri küfelere sandıklara yerleştiriyordu. Irgatlar şeftalileri dallardan ustalıkla alıyorlar, yanlarındaki küfeye, sandıklara şeftalileri yerleştiren ırgatlara veriyorlardı.</p>

  <p class="calibre4" style="text-align: justify;">   Birden öteki uçtaki bahçeden bağrışmalar, çocuk çığlıkları, kadın sesleri geldi. Torbasını, kazanım, tenekesini, herkes evinde ne bulmuşsa almış şeftali bahçesine gelmişti. Çocukların kimi ağaçların üstünde, kimi yerde, kimi ağaçların gövdesine tırmanmakta. Kadınlar yetişemedikleri dalı eğmekte, kimi kamış kargılarla dallardan şeftalileri koparıp yere düşürmekte. Bu hayhuy günbatımına kadar sürdü. Irgatlar da bahçelerin yarıya yakınının şeftalilerini toplamışlar, kayaların altındaki düzlüğe geçmiş dinlenıneye başlamışlardı. Biraz sonra yanlarında getirdikleri azıklarını yiyecekler, oturdukları toprağın üstüne uzanıp uyuyacak, yarın sabah da erkenden uyanacaklardı.</p>

  <p class="calibre4" style="text-align: justify;">   Şükrü Efendiyle doktorlar, Ağaefendi, Nişancı, Baytar, ötekiler, başta Melek Hatun, öteki kadınlar, ırgatların yanından yukarıya, daha çok kadın, çocuk bağırtıları gelen adalılara bırakılmış şeftali bahçesine gidiyorlardı. Bahçeye yaklaştılar baktılar ki ağaçlarda ne şeftali, ne yaprak, ne dal kalmış, bahçe bir kırıma uğramış gibi.</p>

  <p class="calibre4" style="text-align: justify;">   Doktor Salman Sami, cık cık yaptı, başını bir o yana, bir bu yana salladı, yüzü kırıştı:</p>

  <p class="calibre4" style="text-align: justify;">   "Bu bahçeden Cengiz Hanın orduları geçmiş," dedi. "Bir ırgatların topladıkları yere bakın, bir tek yaprak bile kopup yere düşmemiş. Bir de..."</p>

  <p class="calibre4" style="text-align: justify;">   Önlerinden ellerinde şeftali dolu sepetler, torbalar, tenekelerle iki büklüm kadınlar, çocuklar geçiyordu.</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Şunlara bakın, Cengiz Hanın askerleri mübarekler. Şeftali bahçesini harap bahçe yapmışlar, yakında göreceksiniz," diyordu. Ne diyordu bu Cengiz Hanın ordusu için, "ötürgen," diyordu. "Ötürgen olacaklar ötürgen." Doktor, ötürgen sözünü söylemeyi çok sevmişti.</p>

  <p class="calibre4" style="text-align: justify;">   ''Doğru, yarın bütün adayı kokutacaklar. Vay başımıza gelenlere!"</p>

  <p class="calibre4" style="text-align: justify;">   Çınarların altına geldiler.</p>

  <p class="calibre4" style="text-align: justify;">   Ağaefendi:</p>

  <p class="calibre4" style="text-align: justify;">   "Bu akşam bize buyurmaz mısınız? Bu geceyi bizde de geçirebilirsiniz. Bizde misafir odası da var. Poyraz Bey, muhterem doktorlar, Baytar Bey, sizler de buyurmaz mısınız?"</p>

  <p class="calibre4" style="text-align: justify;">   "Baş üstüne," dediler.</p>

  <p class="calibre4" style="text-align: justify;">   Ağaefendi sevindi.</p>

  <p class="calibre4" style="text-align: justify;">   "Nişancı sen de, Efe sen de."</p>

  <p class="calibre4" style="text-align: justify;">   "Bizim işimiz var efendim."</p>

  <p class="calibre4" style="text-align: justify;">   Şükrü Efendi:</p>

  <p class="calibre4" style="text-align: justify;">   "Affınızı dilerim efendim, ben ancak teknemdeki yatağımda uyuyabilirim."</p>

  <p class="calibre4" style="text-align: justify;">   Ağaefendinin evine yemeğe çağrılılar, oraya yürüdüler.</p>

  <p class="calibre4" style="text-align: justify;">   Hançerli Efe Nişancının elini tuttu, kulağına eğildi:</p>

  <p class="calibre4" style="text-align: justify;">   "Onu gördüm," dedi, "o adamı."</p>

  <p class="calibre4" style="text-align: justify;">   "Abbası arayan kişi mi?"</p>

  <p class="calibre4" style="text-align: justify;">   "Ona benziyordu."</p>

  <p class="calibre4" style="text-align: justify;">   "Nereye gitti?"</p>

  <p class="calibre4" style="text-align: justify;">   "Irgatların içindeydi."</p>

  <p class="calibre4" style="text-align: justify;">   "Bu adamlar gelip gelip gidiyorlar. Her gelişlerinde de Abbası arıyorlar. Abbas kim?"</p>

  <p class="calibre4" style="text-align: justify;">   "Bilemem ya buraya gelenlerin hepsi biribirine benziyordu, çarktan çıkmışlar gibi. Bir seferinde beş mi, altı mı, yedi mi adam geldi, hepsi de kapkara giyinmiş, hepsinin de yüzü kapkara, hepsinin de gözleri, kulakları, burunları, saçları, bıyıkları, elleri biribirine benziyordu. Konuşmaları, yürümeleri, gülüşleri, bütün hareketleri biribirine benziyordu. Teker teker gelenler de biribirlerine tıpatıp benziyordu. Sarı saçlı, sarı bıyıklı, burunları da kemerli. Bence hepsi de çöl adamı. Ehemmiyetli bir adamı arıyorlar. Poyraz, Sarıkamıştan sonra Urfa çölünde Fransızlarla döğüşmedi mi?"</p>

  <p class="calibre4" style="text-align: justify;">   "Döğüştü."</p>

  <p class="calibre4" style="text-align: justify;"><span style="font-size: 1em;">   "İstiklal Harbi Madalyasını orada almadı mı?"</span></p>

  <p class="calibre4" style="text-align: justify;">   "Aldı."</p>

  <p class="calibre4" style="text-align: justify;">   "Kedinin adını Abbas olarak kim koydu?"</p>

  <p class="calibre4" style="text-align: justify;">   "Kedi Vasilinin, Poyraz adaya gelmeden o kediyle bu Vasili adadaymış, buraya saklanmış, kamışların içine, Poyraz da adaya gelince üçü burada buluşmuşlar, kedi, Vasili, Poyraz kardeş olmuşlar."</p>

  <p class="calibre4" style="text-align: justify;">   "Öyle olmuşlar ya o belli, Poyraz kim yok kimse yok ıssız adaya ne için gelmiş de sığınmış? Poyraz, söyle, İstiklal Harbi Madalyalı bir zabit, bir kahraman, istediği yerde yaşar, istediği yerde çalışırdı. Hem de yaşı küçük, niçin gelmiş bu ıssız adaya?"</p>

  <p class="calibre4" style="text-align: justify;">   Poyrazın yaşı üstünde epeyce tartıştılar, sonunda yirmi bir yaşta anlaştılar.</p>

  <p class="calibre4" style="text-align: justify;">   Şeftali bahçelerine yürüdüler. Bahçelere dalmış ırgatlar bütün hızlarıyla şeftali topluyor, şeftaliler küfelere, sandıklara dolduruluyor, teknelere götürülüyordu. Bahçelerin dışında bir süre bekledikten sonra bahçelere yürüdüler, ırgatların arasına daldılar, her ırgata baktılar. Irgatların içinde o adama benzer hiçbir adam yoktu. Bahçelerden yukarıya, adalılara ayrılmış bahçeye çıktılar. Daha çocuklar şeftali ağaçlarının üstündeydiler. Bu gidişle ağaçlardan düşecekler, eeh, birazıcık telefat vereceklerdi ya olsun, hiçbir kıymeti yoktu. Savaşlarda her aile kim bilir ne kadar telefat vermişti. Büyük bir ağacın üstüne çıkmış bir çocuk çabuk çabuk şeftalileri dallardan koparıyor, aynı hızla da ağzına sokuyor, çekirdeği de uzaklara fırlatıyordu. Orada bir süre durdular, bu çocuğu hayretle seyrettiler, çocuğun elleri, ağzı makina gibi işliyordu.</p>

  <p class="calibre4" style="text-align: justify;">   "Bu çocuğun hali duman," dedi Hançerli. "Bu gece yarısı yataktan çıkıp doğru deniz kıyısına."</p>

  <p class="calibre4" style="text-align: justify;">   "Niye deniz kıyısına," diye sordu Nişancı.</p>

  <p class="calibre4" style="text-align: justify;">   "Niye olmasın, bu çocuk akşama, üstüne çıktığı ağaçta bir tek şeftali koymayacak, hepsini gövdeye indirip eve gidecek, gece yarısı karnı ağrıyacak, ötürgen olacak, deniz kıyısına sabaha kadar inip çıkacak"</p>

  <p class="calibre4" style="text-align: justify;">   "Niye deniz kıyısına, yıkanmak için mi?"</p>

  <p class="calibre4" style="text-align: justify;">   "Yok canım, götünü çakıltaşlarıyla silmek için."</p>

  <p class="calibre4" style="text-align: justify;">   "Niçin denizde yıkamıyorlar?"</p>

  <p class="calibre4" style="text-align: justify;">   "Köyde akarsu, çay, ırmak varsa çakıltaşıyla, çakıltaşı yoksa otla, yaprakla, yalnız aptes alan yaşlılar ibrikle çatlamaya çıkarlar."</p>

  <p class="calibre4" style="text-align: justify;">   Gülüşerek köye dönerken iki kayanın arasına oturmuş bir adam gördüler, ona doğru döndüler, adam onları gördü, gelip başında durdukları halde, çenesini dizinin üstüne koymuş adam, başını kaldırıp da onlara bakmadı.</p>

  <p class="calibre4" style="text-align: justify;">   "Selamünaleyküm."</p>

  <p class="calibre4" style="text-align: justify;">   "Aleykümselam," derken adam istifini bozmadan, başını kaldırmadan: "Birini mi arıyorsunuz?" diye sordu. Adam, karşılık vermeden ayağa kalktı.</p>

  <p class="calibre4" style="text-align: justify;">   "Seni geçen geldiğinde de görmüş, sonra gözden yitirmiştik"</p>

  <p class="calibre4" style="text-align: justify;">   "Ben buraya ilk olaraktan geliyorum."</p>

  <p class="calibre4" style="text-align: justify;">   "Ben de ikinci olaraktan görüyorum. İlk olarak diyorsan, öyle olsun."</p>

  <p class="calibre4" style="text-align: justify;">   "Ben seni ırgatların arasında görünce şeftali toplamaya gelenlerin başı sandım," dedi Hançerli Efe. Adam Hançerli Efeye dalmış gitmiş, onu tepeden tırnağa süzüyordu.</p>

  <p class="calibre4" style="text-align: justify;">   "Sen bizim adamıza ne için geldin, bir hacetin varsa söyle de görelim."</p>

  <p class="calibre4" style="text-align: justify;">   "Sağ olun kardeşler, size söylemeyim de kime söyleyim, ben bir zabiti arıyorum."</p>

  <p class="calibre4" style="text-align: justify;">   "Hııım, sen Abbası mı arıyorsun, geçen sefer gelen adam, sana benziyordu, hık demiş de sen onun burnundan düşmüşsün, ne yapacaksınız Abbası?"</p>

  <p class="calibre4" style="text-align: justify;">   Adam bir süre duraladı, düşündü, sonra da konuştu:</p>

  <p class="calibre4" style="text-align: justify;">   "Abbas anasına babasına küsmüş, ondan sonra da terki diyar etmiş."</p>

  <p class="calibre4" style="text-align: justify;">   "Sen onun neyi olursun?"</p>

  <p class="calibre4" style="text-align: justify;">   Adam hazırdı, hemen cevap verdi:</p>

  <p class="calibre4" style="text-align: justify;">   "Amcası oğlu olurum."</p>

  <p class="calibre4" style="text-align: justify;">   "Senden önce gelen adam?"</p>

  <p class="calibre4" style="text-align: justify;">   Adam bu soruya hemen cevap veremedi, bocaladı, "O da, o da," dedi durdu düşündü, "o da, o adamı tanımıyorum, bilemiyorum."</p>

  <p class="calibre4" style="text-align: justify;">   "Abbası görmek mi istiyorsun?"</p>

  <p class="calibre4" style="text-align: justify;">   Adam heyecanlandı, sevindi, sevincini belli etmek istemiyordu:</p>

  <p class="calibre4" style="text-align: justify;">   "İstiyorum." Biraz kendine geldi, "Onu bulursam, anası babası, kardeşleri, herkes sevinecek."</p>

  <p class="calibre4" style="text-align: justify;">   "Haydi gidelim."</p>

  <p class="calibre4" style="text-align: justify;">   Nişancı önde, ötekiler arkada çınarların altına yürüdüler, çeşmenin öbür yanına oturmuş Vasiliyi gördüler. Yaklaşınca onun ayak bileklerine sürünen Abbası da gördüler.</p>

  <p class="calibre4" style="text-align: justify;">   "Abbas nerde Vasili?"</p>

  <p class="calibre4" style="text-align: justify;">   Vasili bacaklarına sürünen Abbası eğilip kucağına aldı, "Al sana, işte Abbas. Abbası evlendireceksen, hava aldın, Abbasın çoktan gül gibi bir karsı oldu. Yakında da çocuklar olacak. İstersen birisini sana veririm. Abbası ne yapacaksın?"</p>

  <p class="calibre4" style="text-align: justify;">   Nişancı eliyle, iyi giyinmiş, sivri bıyıklı, yeşil gözlü, uzun boylu adamı gösterdi:</p>

  <p class="calibre4" style="text-align: justify;">   "İşte Abbası bu arkadaş soruyor, Abbası."</p>

  <p class="calibre4" style="text-align: justify;">   "Ne yapacakmış Abbası, bu arkadaş geçen sefer geldiğinde de Abbasla tanışmak istemiş, ben de tanıştırmıştım, o da memnun olup gitmişti."</p>

  <p class="calibre4" style="text-align: justify;">   "Bu o arkadaş değilmiş. Tıpkı geçen sefer gelen arkadaşa benzemiyor mu?"</p>

  <p class="calibre4" style="text-align: justify;">   Elini adamın ceketine attı, ucundan tuttu kaldırdı, "Bak," dedi, "tabancası geçen sefer gelen adamın tabancasının tıpkısı."</p>

  <p class="calibre4" style="text-align: justify;">   Vasili:</p>

  <p class="calibre4" style="text-align: justify;">   "Geçen seferki adam kedinin adını kimin koyduğunu sormuştu. Bu da sordu mu?"</p>

  <p class="calibre4" style="text-align: justify;">   "Öyleyse ben de şimdi soruyorum," diye, bu iki büklüm duruşundan beklenmeyecek bir biçimde dikeldi adam, "şimdi soruyorum, kedinin isim babası kim?"</p>

  <p class="calibre4" style="text-align: justify;">   Vasili ayağa kalktı, onun karşısında dikeldi:</p>

  <p class="calibre4" style="text-align: justify;">   "Sana ne be arkadaş, benim kedimin adını kim koymuşsa koymuş, sana ne be birader."</p>

  <p class="calibre4" style="text-align: justify;">   Yabancının dikelmesi sönmüş, sesi inmiş, omuzları düşmüştü.</p>

  <p class="calibre4" style="text-align: justify;">   "Kusura kalma birader, merak işte."</p>

  <p class="calibre4" style="text-align: justify;">   "Geçende gelen sana tıpatıp benzeyen adam da sormuştu."</p>

  <p class="calibre4" style="text-align: justify;">   "O da benim gibi insan adından kedi adı olur mu, diye merak etmiştir. Ne var bunda?"</p>

  <p class="calibre4" style="text-align: justify;">   "Meraksa söyleyeyim. Meraksa merak. Tabancası senin tabancana benzeyen adama da söylemiştim, sana da söyleyeyim, ben Çanakkalede savaşırken benim arkadaşım vardı, biribirimizi çok seviyorduk. Ben yaralandım, ölüyordum. Kanım seller gibi akıyorrnuş, o beni sırtına almış, çok uzakta kalmış hastane çadırına yetiştirmiş. Hastanede kanımı durdurmuşlar, canımı kurtarmışlar, o Erzurumlu arkadaşımın adı neyirniş, o canımı kurtaran adamın adı Abbastı, Abbas, anladın mı, bu kedinin adı Abbas. Onun adını her daim anmak için Abbas koydum adını. Kediye Abbas, Abbas dedikçe Abbas geliyor aklıma."</p>

  <p class="calibre4" style="text-align: justify;">   "Anladım birader, sağ ol birader."</p>

  <p class="calibre4" style="text-align: justify;">   "Buyur otur."</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Siz oturun, biz şeftali bahçelerine kadar gidip döneceğiz, çocuklar bizim bahçeye ne yaptılar, bir bakıp da gelelim."</p>

  <p class="calibre4" style="text-align: justify;">   Yola düştüler:</p>

  <p class="calibre4" style="text-align: justify;">   "Söyle efem, bu adam tıpkı o adam, o ama o değil. Bu adam bizim yakamızı bırakmayacak. Belki de Poyrazı bir yerde kıstırıp onun icabına bakacak. Ya da bu gelenlere benzer başka adamlar gönderecekler. Kim fırsatını bulursa. Bu Poyrazın da sözüm ona her şeyi apaçık, bir de kapalı, öyle kapalı ki mübarek sır küpü. Bütün geçmişini önüne gelene anlatıyor da, bu adamlar neci, biribirlerine benzeyen kara adamlar, sarı adamlar gelip gelip gidiyorlar, hepsi de tabancalı, hepsi de Abbası soruyor, bu neci, Abbas kim?"</p>

  <p class="calibre4" style="text-align: justify;">   Hançerli Efe bir süre konuşmadı, uzun adımlarla şeftaliliğe yürüdü, Nişancı arkasından geliyordu. Neden sonra, şeftaliliğe yaklaşırlarken Hançerli durdu, geriye döndü:</p>

  <p class="calibre4" style="text-align: justify;">   "Bu iş çok ciddi bir iş ben bilirim, Abbasın kanına susamışlar. Ben buraya gelmeden de bu adamlar buraya geliyorlarmış. Senin adın Abbas mı, Abbasa çok benziyorsun da."</p>

  <p class="calibre4" style="text-align: justify;">   "Benim adım Abbas değil, hiçbir zaman da Abbas olmadım."</p>

  <p class="calibre4" style="text-align: justify;">   "Kim bu Abbas, benim burnum bu adada bir Abbas kokusu alıyor."</p>

  <p class="calibre4" style="text-align: justify;">   "Belki doktorlardan biri Abbas, onlar Abbas değilse koskocaman doktorlar, bu avuç içi kadar adaya neden gelmişler de yerleşmişler?"</p>

  <p class="calibre4" style="text-align: justify;">   "Burada doktorluk yapmışlar, bu adayı da çok beğenmişler."</p>

  <p class="calibre4" style="text-align: justify;">   "Yurtlarını yuvalarını bırakmışlar, bunun için de buraya gelmişler, öyle mi?"</p>

  <p class="calibre4" style="text-align: justify;">   "Onlar buraya ne için gelmişler bilemem."</p>

  <p class="calibre4" style="text-align: justify;">   "Şu kayalığın oraya gidelim de, şu ağacın altına oturalım da konuşalım."</p>

  <p class="calibre4" style="text-align: justify;">   Kayalığa gittiler, kayalara sırtlarını dayayıp oturdular, konuşmaya başladılar. O kadar konuştular ki, vaktin nasıl geçtiğini bilemediler.</p>

  <p class="calibre4" style="text-align: justify;">   "Anlaşıldı," dedi Hançerli Efe, "anlaştık. Şimdi adamın yanına varacak, onu pınarın başına götürecek, orada onun ifadesini alacak, bu adamların burada neden dolaştığını anlayacağız."</p>

  <p class="calibre4" style="text-align: justify;">   "Oldu," dedi Nişancı, "tamam, onun ifadesini ben alacağım. Ona, ne biliyorsa az bir zamanda söyletirim. Dayak atmadan, işkence etmeden, kötü bir şey söylemeden, onu bülbül gibi söyleteceğim."</p>

  <p class="calibre4" style="text-align: justify;">   "Nasıl söyletirsin Nişancı, insanoğlunu konuşturmak kolay mı sanıyorsun?"</p>

  <p class="calibre4" style="text-align: justify;">   "Ben insan ııstasıyım, insanoğlu nasıl, niçin konuşur bilirim."</p>

  <p class="calibre4" style="text-align: justify;">   "Sen bir de balık, bir de deniz ustasısın Nişancı. Sen balıklarla, denizle karşı karşıya oturur da konuşurmuşsun. Daha da neler neler anlatıyorlar senin için. Hele senin Sultan Hatun bizim hatuna neler anlatmış, sen bir sihirbazmışsın, istediğin insanı büyüler, yılanı, kaplanı, valiyi, paşayı, padişahı ele geçirirsen, onu bile büyülermişsin. Doktorları büyülemişsin de onun için burada kalmışlar."</p>

  <p class="calibre4" style="text-align: justify;">   "Bu söylediklerin doğru değil," dedi Nişancı, "yalnız, balıklarını bana göndersin diye denizi büyülediğim gerçektir."</p>

  <p class="calibre4" style="text-align: justify;">   "Bir de denizle konuşurmuşsun, o da sana en çok balık olan nişanların yerini söylermiş. Sen de gider denizler ermişi Hızır Aleyhisselamdan da daha çok balık tutar, tekneni ağzına kadar doldurur gelirmişsin. Demek koskocaman denizi büyüledin ha?"</p>

  <p class="calibre4" style="text-align: justify;">   "Büyülerim ben, denizler ermişi Hızır bana el verdi, ben de denizi büyüledim."</p>

  <p class="calibre4" style="text-align: justify;">   "Peh, peh, peh, aşk olsun, sana bu hüneri demek Hızır verdi öyle mi?"</p>

  <p class="calibre4" style="text-align: justify;">   "Öyle diyorlar."</p>

  <p class="calibre4" style="text-align: justify;">   "Bıreh, bıreh, bıreh, aşk olsun sana."</p>

  <p class="calibre4" style="text-align: justify;">   "İşte ben o adamı da konuştururum, adam neyin nesiymiş öğreniriz."</p>

  <p class="calibre4" style="text-align: justify;">   "Bari, elin değmişken, şu Poyrazı da konuştur da, başında ne belalar dönüyor, onu da öğrenelim."</p>

  <p class="calibre4" style="text-align: justify;">   "O kolay."</p>

  <p class="calibre4" style="text-align: justify;">   "O adamı hemen aramıza alıp pınara gidelim."</p>

  <p class="calibre4" style="text-align: justify;">   Hançerli EfeNişancıya çok güvenmişti, o sarışın adamı konuşturacak, böylelikle de sarı adamların gizine varacaklardı. Bir koşu çınarların altına vardılar o adam yoktu. Bir sedire uzanmış Vasiliyi kaldırdılar:</p>

  <p class="calibre4" style="text-align: justify;">   "O adam nereye gitti?" diye böğürürcesine sordu Hançerli</p>

  <p class="calibre4" style="text-align: justify;">   Efe.</p>

  <p class="calibre4" style="text-align: justify;">   "Buradaydı," dedi Vasili gözlerini oğuşturarak, soğukkanlı.</p>

  <p class="calibre4" style="text-align: justify;">  "Nereye gitti bu adam?"</p>

  <p class="calibre4" style="text-align: justify;">   "Kim?"</p>

  <p class="calibre4" style="text-align: justify;">   "Kediyi soran. Sen söylemedin mi ona Abbas kedinin adı, senin canını kurtaran Erzurumlu arkadaşının adı olduğunu. Bunlar, bir Abbas arıyorlar ya yana yana, karşılarına da hep şu uykucu Abbas kedi çıkıyor. Nereye gitti o?"</p>

  <p class="calibre4" style="text-align: justify;">   "Az önce buradaydı, nereye gider, kuş olup da havaya uçmadı ya. O işçilerle gelmedi mi?"</p>

  <p class="calibre4" style="text-align: justify;">   "İşçilerle birlikte geldi," dedi Vasili. "Ben onu iskelenin üstünde işçilerin arasında gördüm, bu adam bu işçilerin arasında ne geziyor, diye de düşündüm. Sonra da kendi kendime dedim ki, bu belki Şükrü Efendinin ortağıdır, ortağı değilse de akrabasıdır. Şükrü Efendiye sormalı. Bir de bahçelerde çalışan işçilerin arasına bakmalı, orada yoksa Şükrü Efendiye sormalı. Nereye gidecek, buradadır."</p>

  <p class="calibre4" style="text-align: justify;">   Üçü birden, arkalarında da Abbas kedi, bahçelere yollandılar, üçü üç yerden çalışan işçilerin aralarına daldılar. Şeftaliler kopanldığında işte böyle güzel kokar. Ne kadar işçi varsa, adam kılık değiştirmiş diye, her işçiye teker teker baktılar. Çalışanlar, bu tuhaf üç adama bir hoş bakıyorlardı.</p>

  <p class="calibre4" style="text-align: justify;">   Üç adam bahçelerden çok bozuk çıktılar, çınarların altına gelince Şükrü Efendiyi doktor Salman Samiyle oturur buldular. Hemen adamı sordular, Şükrü Efendi böyle bir adamı görmediğini söyledi. Onlarla birlikte teknelerden iskeleye çıkmıştı adam, Abbası sormuştu, onlar da Abbas kediyi göstermişlerdi. Adamın kılığını kıyafetini, saçını, bıyığını, gözlerini, onu tepeden tırnağa tarif ettiler, Şükrü Efendi böyle bir adamı hiç görmemişti.</p>

  <p class="calibre4" style="text-align: justify;">   Şeftaliler toplandı bitti, teknenin biri tepeleme şeftali küfeleri, meyve sandıklarıyla doldu. Bu tekneler adaya birkaç sefer daha yapacaklar, geriye kalan şeftalileri de alacaklardı.</p>

  <p class="calibre4" style="text-align: justify;">   Bu adam nereye gitmişti? Böyle bir adam adada nereye saklanabilirdi? Adada herkes, kadınlar, çocuklar, işi gücü bırakmışlar, köşe bucak, bütün adayı tarıyorlardı. Bu aramalar üç gün sürdü, yel değirmeninin, çalılıkların altına, ağaçların doruklarına, büyük küçük mağaralara, boş evlerin hepsine, her yere baktılar. Yer yarılmış da adam yerin dibine batmıştı. Herkes adamı adada bulmaktan umudu kesmiş, yalnız Hançerli Efe umudunu şu kadarcık olsun yitirmemişti. O adam bir yerlerden nasıl olsa çıkacaktı. Sabahları erkenden çıkıyor, keskin gözleri her yerde, kulağı kirişte, en küçük bir çıtırtı duysa soluğu orada alıyordu.</p>

  <p class="calibre4" style="text-align: justify;">   Poyraz Musa kendisini öldürmek için gelen, adada yitip giden, bütün adada yaşlı, çoluk çocuk, Musa Kazım Ağaefendiden dokuduğu kilimi bırakarak gelen Şerife Hatuna kadar herkes bu adamı aramaya çıkmıştı, adamın adada yitişi dillere düşmüştü, yakında bu olay bütün kasabada, köylerinde de duyulacak, onun öldürülmesini bekleyecekler, kimisi üzülecek, kimisi sevinecekti, işte Poyraz buna üzülüyordu. Zehra da canını dişine takmış sabah erkenden üzüntülü bir yüzle Nesibeyle birlikte evden dışarıya çıkıyor, başını bir kez yerden kaldırıp onun evinden yana bakıyor, sonra da hemen indiriyordu. Biliyordu, bu kız bu işlere üzülüyor, kahroluyordu. Bereket versin, şeftali paralarını dağıtma işi vardı da, adamı arama işi gün geçtikçe kül bağlıyordu.</p>

  <p class="calibre4" style="text-align: justify;">   Poyraz Musanın isteği üstüne, adanın erkekleri, aralarında bir tek kadın vardı, o da Melek Hatun, doktorların yerinde toplandılar. Bu toplantıda yitik adamdan hiç söz etmediler. Bundan önceki toplantılarda hep yitik adam konuşulur, onun nereye gittiği üstüne her kişi birkaç düşünce üretirdi.</p>

  <p class="calibre4" style="text-align: justify;">   Sözü önce Hüsmen aldı:</p>

  <p class="calibre4" style="text-align: justify;">   "Şükrü Efendiden alınan paralar adalılara dağıtılacak Nasıl dağıtılacak, mesele bu." Poyraz Musanın öğrettiği biçimde konuşuyordu Hüsmen. "Önce şunu düşünelim, fert başına dağıtsak paraları, olmaz, diyelim bir evde dokuz baş insan var, insan başına olursa, haksızlık olur, öteki evde de bir baş insan var, ötekinde de iki baş. Bende de beş baş insan var. Kişi başına göre dağıtırsak haksızlık olur. Ona göre?"</p>

  <p class="calibre4" style="text-align: justify;">   Tartışma kısa sürdü, para ev başına dağıtılacaktı. Buna ilk olaraktan kaçak Hasan karşı koydu, "Bana bu adada yapılmayan iyilik kalmadı. Benim hakkımı da, öteki arkadaşlara dağıtılacak paranın içine koyun."</p>

  <p class="calibre4" style="text-align: justify;">   "Bizimkileri de öyle yapın," dedi doktorlar.</p>

  <p class="calibre4" style="text-align: justify;">   "Lena Anayla benimkini de," dedi Poyraz.</p>

  <p class="calibre4" style="text-align: justify;">   "Bizim evi de çıkarın listeden," dedi Ağaefendi.</p>

  <p class="calibre4" style="text-align: justify;">   "Bizi de çıkarın," dedi Şehmus Ağa.</p>

  <p class="calibre4" style="text-align: justify;">   "Bunu kabul edemeyiz," dedi Hüsmen.</p>

  <p class="calibre4" style="text-align: justify;">   Kalanlar da hep birden:</p>

  <p class="calibre4" style="text-align: justify;">   "Bunu kabul edemeyiz," dediler.</p>

  <p class="calibre4" style="text-align: justify;">   Şerife Hatun, "Daha kilimler satılmadı ya satılacak," dedi.</p>

  <p class="calibre4" style="text-align: justify;">   Bundan sonra iş tatlıya bağlandı.</p>

  <p class="calibre4" style="text-align: justify;">   Şükrü Efendi paranın adalılara dağıtılacağını bildiği için onlara bir torba bozuk para vermişti. Hüsmen ev ev dolaşarak paralan dağıttı.</p>

  <p class="calibre4" style="text-align: justify;">   Bir hafta sonra incirler olgunlaştı, Şükrü Efendi üç tekneyle gene denizde gözüktü. Tekneler geldi iskeleye yanaştı. İskelenin sağ yanında Nişancı, solda Hançerli Efe, ırgatların teknelerden atladıkları yerde de Vasili bekliyordu. Bu üç kişi şahin gözleriyle ırgatların arasından çıkacak beli tabancalı sarı adamı görmeyi umuyorlardı. Tekne boşaldı, o adam çıkmadı.</p>

  <p class="calibre4" style="text-align: justify;">   Hançerli gitti çeşmenin başına sedire oturdu, ötekiler de yanına geldiler. Hançerli Efe, "Vasili sen şu tekneyi ara, Nişancı sen de şunu." Tekneleri eliyle gösterdi, "Teknelerin her yerine bakalım, oralara saklanmış olmasın." Üçü üç yerden teknelere daldılar, baştan sona teknelerde aramadık yer bırakmadılar. Elleri boş, yüzleri asık teknelerden dışarıya çıktılar. Onlara kimse teknelerde ne aradınız diye sormadı. İncirli koyağa, Hüsmenin öncülüğünde giden ırgatların arkasından gittiler. Bu seferki ırgatların çoğu on iki, on beş yaşlarında bir deri bir kemik zayıf çocuklardı. İncirliğe gelince çocuklar koşarak incirlere çıktılar. Çıkar çıkmaz da her biri büyük sarı birer incir kopardılar gövdeye indirdiler. Nişancı, "Herhalde bu çocuk ırgatların da adetleri böyleymiş," dedi.</p>

  <p class="calibre4" style="text-align: justify;">   Çocuklar çabuk çabuk incirleri toplayarak ellerindeki sepetlere dolduruyor, iplere bağlı sepetleri aşağı indiriyorlar, o sepetleri alan ırgatlar yere serdikleri incirleri oradan alıyor, bir sıra incir, bir sıra incir yaprağı koyarak ambalaj sandıklarını dolduruyor, sandıkların ağızlarını da çiviledikleri tahtalarla kapatıyorlardı.</p>

  <p class="calibre4" style="text-align: justify;">   Önde Hançerli, arkasında da ötekiler, bir koşuda yukarıya çıktılar, yııkardaki incir ağaçları adalılara bırakılmıştı, vardılar ki köyün bütün çocukları kız, erkek incir ağaçlarının üstünde, köyün bütün kadınları da ağaçların altında. Kadınların aralarında Melek Hatunla Şerife Hatun da var. Adanın çocukları daldan dala geçiyor, bir yandan kopardıkları incirleri atıştırıyorlar, bir yandan da sepetlerini dolduruyorlardı. Kadınlar da ellerindeki kamış kargılarla dalları yetişebilecekleri yerlere kadar indiriyor, kolaylıkla incirleri alıp yiyorlardı.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Şu incirlere bakın," dedi, "götlerinden bal akıyor, cennet meyvesi. Doktorlar, Poyraz, Musa Kazım Ağaefendi böyle bir adaya gelmesinler de ne yapsınlar? Götlerinden bal akan incirler, sarı, kehribar gibi incirler, ne yapsınlar?"</p>

  <p class="calibre4" style="text-align: justify;">   Nişancının konuşurken ağzı sulandı, birkaç kez yutkundu. Bu da Vasiliyle Hançerlinin gözünden kaçmadı.</p>

  <p class="calibre4" style="text-align: justify;">   Hançerli Efe:</p>

  <p class="calibre4" style="text-align: justify;">   "Nişancı," dedi, "haydi bakalım göster marifetini, denizleri, balıkları büyülediğin gibi şu ağaçları büyüle de önümüze eğilip götlerinden bal damlayan incirlerini bize sunsunlar."</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Olur," dedi, senin gül hatırın için bu Nişancı neler yapmaz ki. Bak, bak şu kadınların içine bak."</p>

  <p class="calibre4" style="text-align: justify;">   "Uzatma, baktım. Çabuk ol, ağzım öyle sulandı ki ada seller altında kalacak. Kehribar sarısı, götlerinden bal damlayan cennet meyvesi işte karşımızda."</p>

  <p class="calibre4" style="text-align: justify;">   "Karşımızdaysa benim de büyüm yanımda. Görmüyor musun o kadınları, bizim hatun da içlerinde, bak, bak, ellerinde sepetler var. O sepetlerden birini kap da getir."</p>

  <p class="calibre4" style="text-align: justify;">   Hançerli kadınların yanına gitti, "İçinizden bana sepet verecek hatunlar hatunu bir hatun çıkar mı?"</p>

  <p class="calibre4" style="text-align: justify;">   "Çıkar, " dedi Zehra, "al, bizde iki tane, bak, Nesibede de var."</p>

  <p class="calibre4" style="text-align: justify;">   "Sağ ol var ol güzel kızım. Allah ne muradın varsa versin," dedi Hançerli Efe.</p>

  <p class="calibre4" style="text-align: justify;">   "Amin," dedi Zehra.</p>

  <p class="calibre4" style="text-align: justify;">   Nişancı, Efenin elinden sepeti kapar kapmaz en iri, dalları incirleri götüremez olmuş az ilerdeki ağaca koştu, ağaca bir sincap gibi tırmandı, en iri dalın üstüne oturdu, elleri makina gibi işledi, yandan yönden, arkadan önden incirleri kopardı, gene bir sincap çevikliğiyle ağaçtan indi:</p>

  <p class="calibre4" style="text-align: justify;">   "Buyurun. Çabuk yiyin ki gene ağaca çıkayım."</p>

  <p class="calibre4" style="text-align: justify;">   Hançerlinin elindeki sepete uzandı, içinden bir incir kaptı soymadan, üç ısırışta yedi. Ötekiler ona hayretle baktılar.</p>

  <p class="calibre4" style="text-align: justify;">   "Çabuk bitirin sepeti. Bakın aşağıdan bütün ada erkekleri geliyor, bana verin de sepeti, onlara da götlerinden bal akan kehribarlardan toplayayım."</p>

  <p class="calibre4" style="text-align: justify;">   Hançerli sepeti kaldırdı, içindeki incirleri çimenlerin üstüne döktü.</p>

  <p class="calibre4" style="text-align: justify;">   "Al sepetini çık büyülediğin ağaca."</p>

  <p class="calibre4" style="text-align: justify;">   Nişancı sepeti Hançerlinin elinden aldı, az önce indiği büyük incire yürüdü, genç bir kedi gibi ağaca çıktı, daha kalın bir dalın üstünden incirleri koparmaya başladı. Sepeti doldurur doldurmaz da ağaçtan kayarak indi, sepeti çimenlere dökülmüş incirlerin üstüne boşalttı, yeniden ağaca koştu. Hançerliyle Vasili bir yandan gözlerini Nişancıdan ayırmazken, bir yandan da incirleri midelerine indiriyorlardı, açlıktan kırılmış gibi.</p>

  <p class="calibre4" style="text-align: justify;">   Köylüler yanlarına gelinceye kadar Nişancı ağaçtan çimene, çimenden ağaca gelip gitmişti ya ne kadar gelip gittiği belli değildi. Çimenlerin üstünde büyük bir incir yığını olmuştu. Kadınlar ve çocuklar da kendi işlerini bırakmışlar, o büyülü ağacın yöresini sarmışlardı, elinde sepet ağaçtan çimene, çimenden ağaca mekik dokuyan Nişancıyı seyrediyorlardı. Gelen köylüler de, başta Musa Kazım Ağaefendi, doktorlar, Poyraz, Baytar, ötekiler gelmiş çimenlerin üstünde durmuşlar, gözlerini Nişancıdan ayırmıyorlardı.</p>

  <p class="calibre4" style="text-align: justify;">   Doktor Salman Sami yeni gelenlerden ayrılıp, elinde dolu sepetle çimene doğru koşturan Nişancının önünü kesti, "Dur, yeter," dedi, "bak, tepeleme incir toplamışsın," dedi, "kim yiyecek bu kadar inciri, bu kadar inciri hepimiz toplanıp yiyecek olsak mide fesadına uğrarız."</p>

  <p class="calibre4" style="text-align: justify;">   "Yoksa hepimiz ötürgen mi oluruz doktor?"</p>

  <p class="calibre4" style="text-align: justify;">   "Ötürgen oluruz Nişancı Veli."</p>

  <p class="calibre4" style="text-align: justify;">   Sepeti Nişancının elinden aldı, götürdü incir yığınının üstüne döktü, çimenlerin de üstüne oturdu, yığından bir incir alıp ağzına götürdü, "Gel de şuraya, yanıma otur Nişancı," dedi, elini yere vurarak, "şuraya otur." Nişancı da onun elini vurduğu yere vardı oturdu. Doktor, yığından bir incir alıp Nişancıya uzattı. Ötekiler de incir yığınının yöresine oturup bir halka oluşturdular ve incirlere saldırdılar.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Yiyin arkadaşlar," dedi, "bu ağacın daha onda birini top-layamadım."</p>

  <p class="calibre4" style="text-align: justify;">   Herkes hem konuşuyor, hem atıştırıyordu.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;"><span class="calibre5">   <span style="font-weight: normal;">"Yiyin kardaşlar," diyordu, "şişinceye kadar yiyin, ben bu yaşa geldim, şu koca Anadoluda hiçbir yerde böyle bir incir görmedim, götlerinden bal akan. Yiyin kardaşlar yiyin, afiyetle yiyin."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Herkes o kadar çok yedi ki, yığın kahramanca dayandı. İçlerinde en çok da Şükrü Efendinin elleri, ağzı işliyordu. inciri her ağzına götürüşte, "Oooh," diyordu, "dünyanın hiçbir yerinde böyle bir incir bulunamaz. İnsan, böyle her yeri bal olmuş bir malı satmaya kıyamaz. Ama biz satıyoruz. Ne yazık, ne yazık."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne yazık," dedi Ağaefendi, "bizim Giritte bile belki de böyle bal, bal, bal..." sesi titriyordu, zorla da olsa, "bal, bal akan böyle incirler olamaz," diyecekti, diyemedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dünyanın hiçbir yerinde olamaz," dedi Nişancı.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Ağaefendi netsin, neylesin, içinden bir ya sabır çekti. Kendi diliyle düşmüştü Nişancının ağzına.</span></span></p>

  <p class="calibre4" style="text-align: justify;"><span class="calibre5">   <span style="font-weight: normal;">"İşte bizim cennet adamız budur, böyledir. Çok yakında nar</span></span>ı <span class="calibre5"><span style="font-weight: normal;">da, üzümü de olgunlaşacak. Nar</span></span>ı <span class="calibre5"><span style="font-weight: normal;">da,</span> <span style="font-weight: normal;">üzümü de değil Giritte, dünyanın da hiçbir yerinde yoktur."</span></span></p>

  <p class="calibre4" style="text-align: justify;"><span class="calibre5">   <span style="font-weight: normal;">Ağaefendi şu şımar</span></span>ı<span class="calibre5"><span style="font-weight: normal;">k</span> <span style="font-weight: normal;">adama bir cevap verirdi ki, Nişancı mı, ne zıknabut, gider şu ağacın gövdesine yapışırdı. En azından ulan hırpo, gelmişsin adaya, ulan büyücü, ulan sihirbaz, ulan asker kaçağı, gelmişsin bir avuç adacığa kendini Sultan Süleyman ilan ediyorsun. Ulan sen kimsin, beş paralık adamsın da bana hakaret etmek için Giriti ağzına alıyorsun. Durmadan içinden ya sabır, ya sabır çekiyordu. Ağaefendi o kadar kızınıştı ki, herkes bunun farkındaydı.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Herkes incirleri soymadan yiyor, bir Ağaefendi yığından inciri usulca alıyor, ince ince soyuyor, ince dilimler yapıyor, öyle yiyordu. Nişancının ağzından Girit sözcüğü çıkınca Ağaefendinin yüzü allak bullak oldu, elinde incir öyle dondu kaldı.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Durum kötüye gidiyordu, şu Nişancı da, sana ne ulan herkesin Giritinden. Adam bir Girit diyor da ağzından binbir Girit çıkıyor. Ne istersin sen adamın Giritinden? Nişancı da işi anlamıştı ya ne yapabilirdi, iş işten çoktan geçmişti, yalvar</span></span>ı<span class="calibre5" style="font-weight: normal;">rcasına Poyraza baktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;">   "Dünya çok büyük, o kadar büyük ki, bizim adamızın Türkiye haritasında bile yeri yok. Karınca Adası güzel ada, cennet ada, ama Girit adasının dünyada eşi az."</p>

  <p class="calibre4" style="text-align: justify;">   Ağaefendi başını göğsüne düşürmüş, kederli, hüzünlü bir yüzle yere bakıyordu.</p>

  <p class="calibre4" style="text-align: justify;">   Doktor Salman Sami, Ağaefendinin acısına, onun donmuş kalmış eline bakınca derinden acındı. Her hali soyluluğunu gösteren adama yürekten üzüldü:</p>

  <p class="calibre4" style="text-align: justify;">   "Ağaefendi oralıdır diye demiyorum, Giritle dünyadaki hiçbir kara parçası mukayese edilemez. Çünkü dünyanın büyük medeniyetlerinden birini Girit yaratmıştır, hem de Akdenizin ortasında bir adada. Ne demektir bu, şu demektir, Girit toprakları o kadar verimlidir ki, orada dünyamız sayılı medeniyetlerinden birini yaratmıştır. Biz Pariste Tıbbiyede okurken Giritli arkadaşlarımız Giriti öyle bir anlatırlardı ki, biz onları lalü ebkem dinlerdik Ağzına kadar çiçek dolu ovaların kokulu meyveleri, havası suyu ve insanlarının çok uzun yaşamaları... Mısır medeniyeti niçin o kadar büyüktür, çünkü orasının toprağı da Giritin toprağı gibidir. Dünyadaki bütün insanlığı insan yapan medeniyetler hep verimli topraklar üstünde yeşermişlerdir. Giritli arkadaşlarımız derlerdi ki, Giritte doğanlar, orada yaşayanlar, büyüyenler başka diyarlarda zor yaşarlar. Girit, görenlere, yaşayanlara göre bir dünya cennetidir."</p>

  <p class="calibre4" style="text-align: justify;">   Doktor Salman Samiden sonra sözü Baytar aldı, Girit üstüne öyle bir döktürdü ki, herkes Giriti görmüş gibi oldu. Oysa Baytarın anlattığı yer Girit adası değil Vandı, Akdeniz de Van Gölüydü. Ağaefendi bile hayret etti Baytara, o kadar güzel, yerli yerince anlattı ki Giriti, tam yüreğinin köküne kadar yaşamış ya da duyumsamış, yeniden yaşamış oldu Giriti.</p>

  <p class="calibre4" style="text-align: justify;">   Onun ardından Hüsmen aldı sözü, Girite üç kez gitmişti. Yunanistanda Giritin üstüne hiç yer yoktu. Cennet dediğin Girit-tir işte. Bizim Karınca Adasını bin kez büyült, bin beş yüz, iki bin beş yüz kez büyült, bin bin, işte o kadar büyült, o kadar büyük yerdir Girit, cennetliği de cabası. Bu Hüsmen de, bu kaba köylü de ne kadar çok biliyordu Giriti. Hüsmen sözlerini bitirdi gitti, başını şimdiye kadar yerden kaldırmamış Ağaefendinin karşısına oturdu. Hüsmen söze başlar başlamaz Ağaefendi başını yerden kaldırmış, gözlerini Hüsmenin yüzüne dikmişti. Ne demişti Hüsmen, Girite üç kez gittim demiş, dilinden ballar akmışh. En son sözü kadınların arasından ayrılıp erkeklerin içine gelen Melek Hatun söyledi, bir Girit dağını anlattı, anlattığı dağ Rumların İda, Türklerin Kazdağı dediği dağdı. Melek Hatun bu dağı birkaç kez düşünde görmüş, Ağaefendi de o dağdaymış. Dağın güzelliğinden, kokusundan, insanların güzelliğinden, iyiliğinden dolayı da kimse bu dağa bakmaya kıyamıyormuş. Melek Hatun bu bin pınarlı, menekşe, yarpuz, püren, mersin kokulu dağı düşünde değil de, gitmiş orada dağın toprağını koklamış gibi anlatıyordu. Oradaki herkes Melek Hatunun düşünü değil de Giritin dağını gitmiş görmüş gibi anlatışına kapılmış, Melek Hatunun Girite ne zaman gittiğini düşünmeye başlamıştı.</p>

  <p class="calibre4" style="text-align: justify;">   Konuşmalar bittikten sonra hiç kimse de Melek Hatuna ne zaman gidip de geldiğini sormamıştı. Giritteki dağı o kadar gerçek anlatmıştı ki Hatun, onun anlattıklarının düş olduğunu unutmuş gitmişlerdi. Adalılar Ağaefendinin geldiği günden bu yana bu kadar yakınlıklarının sebebini şimdi anlamışlardı, bunlar Giritten tanışıyorlardı. Öyleyse Melek Hatun niye Giritin düşünü gördüm demişti?</p>

  <p class="calibre4" style="text-align: justify;">   Nişancının topladığı, yeşil, lekesiz çimenlerin üstündeki incir yığınını yemiş bitirmişlerdi. Ağaefendinin de yüzü gülmüştü. Kadınlar, çocuklar da ellerindeki sepeti, sepeti olmayanlar eteklerini, Şükrü Efendiden yürüttükleri meyve sandıklarını doldurmuşlar, konuşarak, gülüşerek köye dönüyorlardı.</p>

  <p class="calibre4" style="text-align: justify;">   Doktor Salman Sami Ağaefendinin yanına yaklaştı:</p>

  <p class="calibre4" style="text-align: justify;">   "Efendim, bugün bize buyurmaz mısınız, Karadeniz yemekleri yaptı bizim evdeki kadın. Çok lezzetli Karadeniz yemekleri yapıyor, bizim bilmediğimiz yemekler. Poyraz Beyi, Dengbej Usoyu da çağırdım. Baytar Bey, kaçak Hasan, Hüsmen, Melek Hatun da geliyor. Birkaç kişi daha. Hanımları çağırmadım. Çağırsak da, biliyorum, gelmeyecekler, Şükrü Efendi de geliyor. Narları, bağları da, Poyraz Bey, kovanların hepsini satın aldık ya dedi bana, olmaz, balın bir kısmını paylaştıktan sonra geriye kalanını satalım. Bu kışı çok iyi geçireceğiz, herkesin parası olacak, önümüzdeki yaza kadar kimse aç kalmayacak."</p>

  <p class="calibre4" style="text-align: justify;">   "Yemeğe Nişancı Veliyi de çağırırsanız memnun olurum."</p>

  <p class="calibre4" style="text-align: justify;">   Doktor bir tuhaf baktı.</p>

  <p class="calibre4" style="text-align: justify;">   "Çağırın, çağırın onu lütfen."</p>

  <p class="calibre4" style="text-align: justify;">   "Pekiyi efendim."</p>

  <p class="calibre4" style="text-align: justify;">   "Sağ olasınız doktor, ben böyle ilginç bir adamı hiç görmedim. Bu adamı ne zaman görsem içimi bir sevinç, bir mutluluk dolduruyor."</p>

  <p class="calibre4" style="text-align: justify;">   Doktor Salman Sami hemen hemen adada bulunan bütün erkekleri çağırmıştı. Eve ilk gelenlerden biri de Nişancı Veli olmuştu. Nişancı kapıdan içeriye girer girmez doktor Salman Sami onu kolundan tutarak bir köşeye çekti, kulağına eğildi, "Bak," dedi, "ben seni davetliler listesinin başına koymuştum, Musa Kazım Ağaefendiyi yemeğe çağırdığımda da benden seni çağırmaını istedi. Senin için, o dedi, şu yeryüzünde az görülen insanlardan biridir, dedi. O, dedi, kamil bir insandır o, dedi, bu dünyanın kurduyla kuşuyla, karıncası, eşekarısı, örümceğiyle barışık, her yaratığa yüreğindeki sevgiyle açık, az bulunur bir kişidir, dedi. O hiç ölmeyecek gibi, dünyayı bütün yüreğinin sıcaklığıyla kucaklamış adamın, şu kurşun geçirmez karanlıklar içinde ne zaman aydınlık yüzünü görsem içime gün doğuyor, dedi. İşte senin için böyle dedi Ağaefendi. Buyur şuraya." Onu köşedeki kadife koltuğa oturttu. Biraz sonra da içeriye Ağaefendi girdi, oradakiler hep birden ayağa kalktılar. Ağaefendi çabucak gitti, Nişancının yanındaki koltuğa oturdu. Ev yükünü alınca yemeğe başladılar, Karadenizli kadınlar öylesine güzel yemekler yapmışlardı ki, herkes bu güzel yemekleri yemekten mutlu oldu.</p>

  <p class="calibre4" style="text-align: justify;">   Ağaefendi yemekte karşısında oturan Nişancıdan gözlerini ayıramıyor: Bu adam hiçbir şeyi büyülemiyor, bu adamı gördüğü her şey büyülüyor, bu adam anadan doğduğu an büyülenmiş. Bu adam gün doğumundan gün batımma kadar her gün her şeyle büyüleniyor. Girit de bu dünyadan bir parçadır, nerde ne varsa, o, oradadır. Sorun aslında orada uygarlık yaratan insanlarda, öteki yaratıklarda, yaşamdadır. Bir çağda, bir toprakta bir uygarlık yaratılmışsa, o çağ, o toprak parçası için yıldızın parladığı andır. Şimdi neden o uygarlık yok o toprak parçasında? Düşüncesi Şükrü Efendinin sesiyle kesildi.</p>

  <p class="calibre4" style="text-align: justify;">   "Bağa iki usta kişi gönderdim, bağı ölçtüler biçtiler. Biz şimdiye kadar üzümü bu kadar güzel hiçbir böyle bağ görmedik, dediler. Bu üzüm fidelerini nerden bulmuşlar, şaşırdık, dediler. Çok, çok para kazanacağız bu bağdan. Şimdilik bu bağa fiyat biçmeyeceğim. Şimdi ne söylesem yalan olur, ben de gördüm bağı, ben de bunca yıl bağlardan üzüm alır satarım, böyle bir bağı, bu yaşa geldim, hiçbir yerde görmedim. Narlara gelince, bu narlar da görülmedik güzellikte narlardır. Pembe, büyük, taneleri iri, deve dişi narlar. Poyraz Beyefendi, çok güzel bir ada seçmişsiniz. Hiçbir adada böyle bir nar yok. Bu Karınca Adalılar nerden bulup getirmişler bu nar fidanlarını? Anlara gelince, bu kadar arıyı besler mi bu adanın çiçekleri, beslemez, öyleyse, şu yakın adalar... Arıların bir kısmı yakın adalara gider, oraların çiçeklerinden istedikleri kadar balı alır getirir. Poyraz Bey kardeşimle Baytar kardeşiminmiş bu kovanlar, satın almışlar rnaliyeden. Bu kovanlardan buradaki her eve bir kovanın balını istediler. Her eve bir kovan bal vereceğim. Bu kadar kovanın balının parası, bu evlerin hepsi bile dolsa bir yıl herkese yeter. Narlar, üzümler, incirler, şeftaliler de cabası."</p>

  <p class="calibre4" style="text-align: justify;">   "Biz de Baytar Beyle konuştuk, evlere verilen birer kovan balın dışında baldan bize gelecek bütün parayı doktor beylere mektep için vereceğiz."</p>

  <p class="calibre4" style="text-align: justify;">   "Dernek öyle ha, nerden biliyorsunuz bizim burada mektep açacağımızı?"</p>

  <p class="calibre4" style="text-align: justify;">   Poyraz gülerek</p>

  <p class="calibre4" style="text-align: justify;">   "Biz biliriz efendim, bize Rufailer söyler efendim. Eski mektebi açacaksınız efendim, sıraları yok efendim, kara tahtası, kürsüsü yok efendim, mektebin içinde ne varsa efendim, koltuk, sandalya hepsini parti reisimiz Kavlakoğlu Kavlak Remzi Bey hırsızladı götürdü efendim."</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Size teşekkürler efendim. Biz mektebi açacağımızı kimseye söylemedik."</p>

  <p class="calibre4" style="text-align: justify;">   "Biz öğrendik efendim."</p>

  <p class="calibre4" style="text-align: justify;">   "Biz de Kaymakamlığa başvurduk efendim. Valiye de başvurduk, ada dolunca mektebi açacağız, dedik efendim. Bir de muallim istedik efendim. Biz de muallime yardım ederiz efendim. Şimdilik bizim adaya bir muallim yeter efendim."</p>

  <p class="calibre4" style="text-align: justify;">   "Yeter efendim, yeter ya acaba bizim adamız dolacak mı efendim?"</p>

  <p class="calibre4" style="text-align: justify;">   "Dolacak efendim."</p>

  <p class="calibre4" style="text-align: justify;">   "Ve ada dolduğunda da adamız yine bu güzel ada olacak, gene dünyanın en iyi şeftalileri, incirleri, narları, üzümleri burada yetişecek mi? Adamız dolduğunda, bu adaya bir kötü adam, kötü bir insan ayak basmışsa bu adada iyi insan olacak. Medeniyetlerin verimli, iyi topraklarda yeşerdiği gibi bizim adamızda da hep iyi insanlar yetişecektir. Bu adada kötü hiçbir şey baş veremeyecektir. İşte muhterem doktor beyler adamızı şereflendirmişlerdir. Neden, çünkü doktorlar, Geliboluda seyyar hastanede askerlere baktıkları gibi, burada, bu adada, şu öteki, Kavlak Remzi tarafından yıkılıp talan edilen kilisede binlerce yaralıya can vermişler, malulen emekli olduklarında da bu kahraman insanlar adamıza gelmiş yerleşmişlerdir, burada da yeni vazife üstlenerek mektep açacaklar ve bilgili insanlar yetiştireceklerdir."</p>

  <p class="calibre4" style="text-align: justify;">   "Estağfurullah," dedi iki doktor iki yerden, "biz kahraman değil, işini iyi yapmaya çalışan insanlarız. Böylesine Allahın överek yarattığı bir adada boş oturmak günahtır. Çalışmak yaşamaktır."</p>

  <p class="calibre4" style="text-align: justify;">   Doktor Halil Rifat:</p>

  <p class="calibre4" style="text-align: justify;">   "İkimiz de ağır yaralandık da, ölümden de kurtulduk da bu adaya geldik. Sizler bu cennet adanın iyi insanlarısınız, bizi bağrınıza bastınız. Biz ikimiz, sonuna kadar sizin içinizde kalacağız. Bizim unutulmayacak hatıramızı, iki üç sandalya, biraz cam, bir iki ikon için yıkan o kötü insanlara karşı sizinle birlikte olacağız. Yeni Türkiye başlıyor, bu yepyeni başlayan ülkeye yardım etmezsek yediğimiz ekmek, içtiğimiz su, aldığımız hava bize haram olsun. Bu ülkede işte böyle çok yerler de var. Hastane yaptığımız kilise, kurduğumuz çadırlar yaralı binlerce askerle dolup taşarken, bu adanın kadınları da hastanenin emrine girdi. Adanın kadınları bu kadar çok yaralıyla baş edemeyince kıyıların Türk köylü kadınları yardımımıza yetişti. Bize buraların insanları cehennem içinde cennet yaşattılar."</p>

  <p class="calibre4" style="text-align: justify;">   Onlar konuşurlarken, gelirken ölen karısını düşünen Ağaefendinin gözlerinden yanağına doğru birkaç damla yaş süzüldü. Bunu gören Şükrü Efendinin canı sıkıldı. Keşki doktorlar bu konuşmaları yapmasaydılar, diye düşündü Şükrü Efendi, sözü başka konulara çekmeye uğraştı. Kendisi o eski günlerde olup bitenlere üzülüyor, o kötü günleri aşarak ülkeyi bugünlere getiren kahraman, akıllı, yiğit insanlara da kızıyordu. Doğru, Ankanın yumurtalarından bin yıl sonra ateşler içinden yeniden doğmuştuk. Bu küçücük kasabada bir asker kaçağı, bir soyguncu, bir vurguncu, Allahsız kitapsız bir kişi çıkınca...</p>

  <p class="calibre4" style="text-align: justify;">   "Bir küçücük kasabada," dedi Şükrü Efendi, "bir Kavlak çıkar da Ankanın küllerinden halk edilmiş bir millete fırka reisi olursa, varın siz bütün Türkiyeyi düşünün. Neyse, bu uzun bir mevzu, biz şimdi bu küçük adamızı. düşünelim. Şimdi ben de muhterem doktor beylerin emrindeyim. Mektep için bana ne düşerse yapmak benim boynumun borcu. Poyraz Beyin verdiği balların parası benim için servet. Kovanlar kesildikten sonra balları götürüp İstanbulda, İzmirde satacak, kazancımın hepsini getirip doktor beylere teslim edeceğim. İyi biliyorum Karınca Adasının zeytinleri de bütün Ege bölgesinin en iyi zeytinleridir. Yerleşilmiş ya da boş kalmış öteki adaların zeytinliklerini, bütün bahçelerini de sizinki gibi onları da aldım. Mektep için bana ne düşerse yapacağım, yakında da Valiye gidip mektebe bir iki muallim isteyeceğim."</p>

  <p class="calibre4" style="text-align: justify;">   "Aman iki tane isteme," dedi doktor Salman Sami, "sonra hiç vermez. Bu ilk yıllarda bize bir muallim yeter."</p>

  <p class="calibre4" style="text-align: justify;">   "Pekiyi efendim, siz bilirsiniz efendim, varsın bir muallim olsun. Vali beyden şimdiye kadar ne istedimse verdi. Cumhuriyet Halk Fırkasının vilayet reisi Vali beydir de."</p>

  <p class="calibre4" style="text-align: justify;">   "Vilayet Halk Fırkasının reisi Kavlak Remzi için ne diyor?"</p>

  <p class="calibre4" style="text-align: justify;">   "Her şeyi biliyor da bir fırsat kolluyor. Onun da içi de herkes gibi kan ağlıyor. Ankarada yüksek yerlerde onu tutanlar varmış."</p>

  <p class="calibre4" style="text-align: justify;">   "Teşekkür ederim Şükrü Bey. Sizin için biz adalılar yarın akşam bir ziyafet hazırlayacağız. Denizler sihirbazı Nişancı Veliyi balığa göndereceğiz, sizin için en nadide balıkları yakalayacak."</p>

  <p class="calibre4" style="text-align: justify;">   Hançerli Efe:</p>

  <p class="calibre4" style="text-align: justify;">   "Onunla birlikte ben de balığa çıkacağım, bakalım o denizi nasıl büyülüyor, deniz onu nasıl büyülüyor?"</p>

  <p class="calibre4" style="text-align: justify;">   Kaçak Hasan:</p>

  <p class="calibre4" style="text-align: justify;">   "Ben de yarın onlarla birlikte kendi kayığımla denize çıkacağım. O kayık ki onunla Karadenizin öteki ucundan buraya kadar balık tuta tuta geldim. Durun bakalım, Karadenizin bana güldüğü kadar bu deniz de bana gülüp bağrını bana öyle cömertlikle açacak mı?"</p>

  <p class="calibre4" style="text-align: justify;">   "Bana bağrını cömertçe açan bu mübarek deniz sana da cömertçe açacaktır. Denizler kendi adamını gözünden tanır, k açak Hasan."</p>

  <p class="calibre4" style="text-align: justify;">   Sabah erkenden kaçak Hasan Arsen Ustaya gitti. Arsen Ustada sandık sandık balık oltaları vardı.</p>

  <p class="calibre4" style="text-align: justify;">   "Ustam bana yeni oltalar gerek. Bu denizde olan bütün balıkları sen bilirsin."</p>

  <p class="calibre4" style="text-align: justify;">   "Bilirim. Hangi balık da kaç kulaçta olur, sabırlı ol, gezerek öğrenirsin. O kadar zor değildir."</p>

  <p class="calibre4" style="text-align: justify;">   "Birazıcık öğrendim Ustam bu denizi. Ustam, şimdi bana oltaları seç. Hangi balığın hangi kulaçta bulunduğunu da söyle. Bir kez söylemen yeter. Ben unutmam. Hangi balığın kaç kulaçta olduğunu kimseden öğrenemesem de, kendim bile zamanla öğrenirim. Bir kısmını öğrendim de."</p>

  <p class="calibre4" style="text-align: justify;">   Arsen her balığın oltasını çıkardı, hangi oltanın hangi balık için olduğunu, balığın da kaç kulaçta bulunduğunu söylüyor, oltaları da onar onar sayıp kaçak Hasana veriyordu. Sayma işi tamamlanınca:</p>

  <p class="calibre4" style="text-align: justify;">   "Hasan reis," dedi Arsen Usta, "paran yoksa sonra verirsin."</p>

  <p class="calibre4" style="text-align: justify;">   "Var," dedi Hasan göğsünü şişirerek, "ben taa Karadenizin öteki ucundan, gündoğusundan buraya gelinceye kadar, ben kaçak Hasan balık tutarak, hem de tuttuğum her balığı satarak geçindim.</p>

  <p class="calibre4" style="text-align: justify;">   Koynundan boncuklu kesesini çıkardı. Kese turuncu boncuktandı, üstüne de yeşil boncuktan kuyruğu yukarıya dikilmiş bir akrep işlenmişti. Arsen bu boncuk keseleri çok iyi biliyordu. Toros kasabalarında, köylüklerinde hemen hemen her genç kız bu keselerden işler, keselerin üstüne de türlü kuşlar, kelebekler, türlü biçimler işlerlerdi. Toros dağlarının Türkmenleri, Ermenileri böyle akrep işlemeli keseleri çok kullanırlardı.</p>

  <p class="calibre4" style="text-align: justify;">   "Demek, kaçak Hasan Reis, sizin Karadenizde de böyle güzel boncuk keseler yapılıyor ha! Bizim Toros dağlarında Türkmen ve Ermeni kızları böyle boncuk keseler örerlerdi." Arsen Usta içini çekti.</p>

  <p class="calibre4" style="text-align: justify;">   "Seni de mi buralara o yel attı Ustam? Sen de mi bizim gibi yurdundan yuvandan oldun Ustam? Oltaların ederini söyle Ustam. Beni Karadenizde yurdumda yuvamda bir görürlerse Ustam, beni asıverirler. Ustam, bu gözler koskocaman bir ormanın her ağacına çıplak bir sürü gencin asıldığını gördü. Gözleri dışarı uğramış, dilleri de bir karış dışarı çıkmış kaçak askerleri gördü bu gözler. Söylemesi dile kolay, gel de yüreğime sor Ustam. İşte bu ormanın bir ağacına asılırken kaçıp da kurtulan kaçak benim."</p>

  <p class="calibre4" style="text-align: justify;">   Arsen Usta yandaki masanın üstündeki defteri kaptı, kulağının üstündeki kalemi eline aldı, hesabı yaptı, oltaların değerini söyledi. Kaçak Hasan paraları ağır ağır sayarak Arsen Ustanın avucuna koydu.</p>

  <p class="calibre4" style="text-align: justify;">   Arsen Usta paralı elini başının yöresinde çevirerek paraları sakalına sürdü.</p>

  <p class="calibre4" style="text-align: justify;">   "Siftah senden, bereket Allahtan Hasan Reis" Arsen Usta sevgi dolu gözlerini Hasanın gözlerine dikmiş bakıyordu gülümseyerek. Hasan, kesesini cebine koyduktan sonra elini öbür cebine soktu, oradan mavi boncuktan bir kese daha çıkardı, kesenin üstüne turuncu boncuklardan bir kelebek kondurulmuştu, kanatları titreyen.</p>

  <p class="calibre4" style="text-align: justify;">   "Al Ustam, paralarını bunun içine köy. Bereketli olsun."</p>

  <p class="calibre4" style="text-align: justify;">   Tam bu sırada Nişancıyla Hançerli girdi dükkana, masanın üstünde olta öbeklerini gören Nişancı, "Ohhooo," dedi, "şu bizim Hasana da bakın, bizim denizin tekmil balık cinslerini saymış da onların her birisine oltalar almış."</p>

  <p class="calibre4" style="text-align: justify;">   Arsen Ustaya döndü, "Sende balina oltası da var mı Arsen Ustam," diye güldü.</p>

  <p class="calibre4" style="text-align: justify;">   "Yok ama, yaparız Nişancı Reis."</p>

  <p class="calibre4" style="text-align: justify;">   "Onu senden sonra isterim, şimdi sen bana yaptığın oltalardan ver."</p>

  <p class="calibre4" style="text-align: justify;">   Nişancı balığın adını söylüyor, Arsen Usta da o balığın oltalarını veriyordu.</p>

  <p class="calibre4" style="text-align: justify;">   Ustalar az zamanda işlerini bitirdiler. Hasan da oltalarını küçük küçük muşamba torbalara koymuştu.</p>

  <p class="calibre4" style="text-align: justify;">   "Daha var mı bu torbalardan sende?"</p>

  <p class="calibre4" style="text-align: justify;">   "Var."</p>

  <p class="calibre4" style="text-align: justify;">   Yanındaki büyük muşamba torbadan bir tomar küçük torba çıkarıp Nişancıya uzattı:</p>

  <p class="calibre4" style="text-align: justify;">   "Buyur Nişancı, içine oltalarını koy. Bu torbaları bir köylüye komşusu bir Rum balıkçı vermiş giderken. Ben de köylüye balık verdim, köylü de bana bu torbalarla birlikte bir de muşamba ceket verdi."</p>

  <p class="calibre4" style="text-align: justify;">   Nişancı torbalara ottalarını koyarken, "Sen de benim tekneye gel, benim teknede tutarız balıkları."</p>

  <p class="calibre4" style="text-align: justify;">   Kaçak Hasan:</p>

  <p class="calibre4" style="text-align: justify;">   "Olur amma," dedi.</p>

  <p class="calibre4" style="text-align: justify;">   "Amması ne?"</p>

  <p class="calibre4" style="text-align: justify;">   "Amması şu, ben Kaba Adanın yöresini dolanacağım. Bir de sana Kaba Ada için soracaklarım var."</p>

  <p class="calibre4" style="text-align: justify;">   "Olur," dedi Nişancı, "birlikte dolanırız adayı."</p>

  <p class="calibre4" style="text-align: justify;">   Nişancının teknesine bindiler Kaba Adanın yolunu tuttular. Nişancının teknesi yolluydu, Kaba Adaya çabuk vardılar, adanın yöresini yavaş dolaştılar. Kaçak Hasan Nişancıya zeytinliği, yıkılmış, dört duvarı ayakta kalmış evi, bir tekne sığacak kadar büyük , dışardan kolay gözükmeyen koyu gösterdi. Ardından adaya çıkıp kayaların dibinden kaynayan pınarın başına geldiler, eğildiler avuçlarıyla su içtiler. Bu sırada da mavi keçiler kayalardan tutuna tutuna indiler geldiler, yörelerini çevirdiler. Onlara meraklı, alışkın gözlerle bakıyorlardı.</p>

  <p class="calibre4" style="text-align: justify;">   "Sen mavi keçi gördün mü?" diye Nişancıya sordu kaçak Hasan.</p>

  <p class="calibre4" style="text-align: justify;">   "Bir büyük sürüde bazı bazı bir mavi keçi görülüyormuş. Ben görmedim."</p>

  <p class="calibre4" style="text-align: justify;">   "Bunların hepsi mavi."</p>

  <p class="calibre4" style="text-align: justify;">   "Kaçak Hasan, kaçak Hasan, bunlar Hızır Aleyhisselamın keçileri, hiç duymadın mı? Hızır Aleyhisselamın keçisi de öbür keçiler gibi kara kuru olmayacak ya, Hızır Aleyhisselam denizler ermişi değil mi? Denizlere dur dese durur, dümdüz, üstünde ne bir dalga, ne bir köpük, ne bir esinti ya ne de bir kırışık kalır. Batan gemilerin hepsini o kurtarır. Kimi gemileri de hiç kurtarmaz, hepsini denizin dibine gönderir. Altındaki atı Benlibozla şarktan garba, şimaldan cenuba dolaşır ki, gözükmez olur. Hiçbir zaman da atın ayağı denize değmez de, batmaz da."</p>

  <p class="calibre4" style="text-align: justify;">   "Attan hiç inmez mi, inip de oturup bir yerde yemek yemez mi?"</p>

  <p class="calibre4" style="text-align: justify;">   Hançerli Efe kızdı:</p>

  <p class="calibre4" style="text-align: justify;">   "Ahmak herif, ahmak, ahmak herif, Allahın ermişleri, Kırk Ölmezleri hiç yemek yer mi? Yemek yerlerse cennette hacetlerini nereye yapacaklar?"</p>

  <p class="calibre4" style="text-align: justify;">   "Yemek yemez de Hızır Efendi bu keçileri ne demiş de buraya koymuş?"</p>

  <p class="calibre4" style="text-align: justify;">   "Düşünsene be adam, bu keçiler niçin böyle som mavi, niçin, çünküleyim, Hızır Hazretleri denizlerin ermişi, piri değil mi, onun keçileri de öteki insanların kapkara keçileri gibi mi olacak?"</p>

  <p class="calibre4" style="text-align: justify;">   "O keçilerin sarısı da, kırmızısı da var."</p>

  <p class="calibre4" style="text-align: justify;">   "Hızır Hazretleri bu keçileri kim bilir bu ıssız adaya niçin koymuş, kim bilir bu keçiler, keçi değil de, keçi donuna girmiş peri olmasın. Kim bilir, bu keçiler, Kırk Ölmezler olmasın. Böyle olmasaydı, bu aç millet burada başına yıldırım düşeceğini bilse bir günde bunların hepsini kesip yemez miydi?"</p>

  <p class="calibre4" style="text-align: justify;">   Dört yanlarındaki keçiler orada durmuşlar tartışmayı dinliyorlardı. Bir de Nişancı düşünceler içine dalmış gitmiş, ne diyeceğini bilemiyordu.</p>

  <p class="calibre4" style="text-align: justify;">   "Diyorlar ki, bir Rum bu keçilerin her gün . sütlerini sağıp yetmiş beş yıl içmiş. Bu keçilerin sütünü içince Rum yüz yaşından çok yaşamış."</p>

  <p class="calibre4" style="text-align: justify;">   "Sonra da Hızır Hazretleri, o Rum, şu kayanın üstünden elindeki çamcağıyla keçilerin sütünü sağarken ona ayağıyla bir vurmuş, yaşlı Rum balıkçı da keskin kayalıklardan tenger men-ger gitmiş denizin içine düşmüş, bir daha suyun yüzüne çıkamamış. O, kana bulanmış suyun dibinde balıklara yem olurken, deniz de onun kayığını dibine çekmiş. Kayığı da bir daha suyun yüzüne çıkamamış. Biz bunu dağlarda bile duyduk. Bir de Hızır Hazretleri keçilerine çok kıskançmış. Keçilerine kim dokunursa, onları kim keserse Hızır onların gözlerinin yaşına bakmadan kayıkları, tekneleri, gemileriyle doğru denizin dibine gönderiyormuş."</p>

  <p class="calibre4" style="text-align: justify;">   "Şu Hızır denizler ermişi mi, keçi çobanı mı? Ben onun yağlı, tombul bir deniz mavisi oğlağını kesip yüzsem, etini de şu zeytinin dalına assam, her gün de kuru zeytin odunlarından bir ateş yaksam, tepeleme közlerin üstünde oğlağın etini kızartıp yesem, Hızır bana ne yapar ki?"</p>

  <p class="calibre4" style="text-align: justify;">   "Suuus dinsiz imansız, suuus."</p>

  <p class="calibre4" style="text-align: justify;">   Belindeki hançere davrandı, Nişancı hemen vardı onun eline yapıştı.</p>

  <p class="calibre4" style="text-align: justify;">   "Şimdi sen beni, elindeki hançeri karnıma sokarak öldüreceksin, ondan sonra da hükümete gidip, o adam, yani dinsiz, imansız kaçak Hasan Hızırın keçisini kesti, deryalar üstündeki Bozatlı Hızır da hemen yetişti, kaçak Hasanın karnma hançerini gelha eyledi de barsaklarını döktü mü, diyeceksin."</p>

  <p class="calibre4" style="text-align: justify;">   "Seni zındık seni," diye bu sefer gene hançerine yapıştı, Hasan da belinden tabancasını çıkardı, "Haydi bakalım, gel bakalım mavi keçi çobanı Hızır Ağa, Allah ya sana verir ya bana. Seni keçi çobanı seni."</p>

  <p class="calibre4" style="text-align: justify;">   Nişancı, onlarböyle dalaşırken aralarına girdi:</p>

  <p class="calibre4" style="text-align: justify;">   "Düz durun, sevmem böyle şakaları, sen elini çek hançerden, sen de o elindekini yerine koy! Ha şöyle. Mendebur insanlar. Hızırın keçileri gözlerinizi kör etsin. Yiğitseniz, biribirinizi öldüreceğinize, bakın, yanınıza gelmişler, elinizi uzatsanız tutacaksınız, işte yanınızda. Hızırın keçilerinden, oğlaklarından bir tanesini hemen yakalayıp kesin. O kadar da kurumuş zeytin odunu var ki, taze fırın ekmeği de var. Haydiyin bakalım, biribirinizi öldürecek kadar babayiğitseniz, haydiyin, Hızırın şu mavi, kütür kütür keçisini tutun da kesin bakayım. Biribirinizi öldürmekten, keçiyi öldürmek daha kolay."</p>

  <p class="calibre4" style="text-align: justify;">   Hançerli Efe:</p>

  <p class="calibre4" style="text-align: justify;">   "Hızırın keçilerini kimsecikler, Zaloğlu Rüstem, Köroğlu bile, Hızır Hazretlerinin kendisi bile kesemez."</p>

  <p class="calibre4" style="text-align: justify;">   "Kesemez de niye besliyor bunları, süs için mi?"</p>

  <p class="calibre4" style="text-align: justify;">   "Kim bilir, elbette bir sebebi vardır. Onların işine karışılmaz."</p>

  <p class="calibre4" style="text-align: justify;">   "Bizi, biribirini öldüren biz tuhaf insanoğlunu niye yaratmış Allah, hem de biribirine işkence edenleri, hem de biribirle-rini asanları, asıp da ölüleri seyrederek keyiflenenleri niçin yaratmış Allah?" dedi Kaçak Hasan.</p>

  <p class="calibre4" style="text-align: justify;">   "Bırakın bu işleri de balık tutmaya başlayalım, size ne Hızırın keçilerinden. Belki Hızır Hazretleri gizli gizli kesip yiyordur keçilerini. Belki ermişler de gizli gizli yemek yiyorlardır. Ne biliyorsunuz Hızırın yemek yiyip yemediğini? Bizim adaya varınca bunu o deli doktor Salman Samiye soralım. Bizi bir iyice kovsun. Yalnız, karşısından kovsun, adadan değil. Boş verin bütün bunlara. Yüreğinden atan varsa, eline alsın keskin bıçağını, tutsun Hızırın en semiz keçisini, kessin, yüzsün, onu da afiyetle yesin. İşte keçiler şurada. Biribirinizi öldüreceğinize."</p>

  <p class="calibre4" style="text-align: justify;">   Nişancı öfkeyle çabuk çabuk kıyıya yürüdü, keçiler de arkasından yürüdüler. Biraz sonra da Hançerliyle kaçak Hasan keçilerin arasından geçerek kıyıya vardılar, küçük kayığa binip tekneye çıktılar. Tekneyi kaçak Hasan kullanıyordu. Nişancı eliyle bir yeri gösterdi, "Bence orada mercan kaynıyor, varıp bir bakalım," dedi.</p>

  <p class="calibre4" style="text-align: justify;">   Nişancının gösterdiği yere vardılar, Nişancının oltası hazırdı, hemen denize attı. Hançerli bir elinde ip, bir elinde olta, gözleri yuvalarında fır fır dönüyor, ne yapacağını bilemiyordu. Kaçak Hasan da oltasını denize attı. Gözleri elinde, elini kaldırıp kaldırıp indiriyordu.</p>

  <p class="calibre4" style="text-align: justify;">   "Burada denizde öyle küslük müslük yok kaçak Hasan, ver bana elindekini balık vurursa çekerim. Al bunları da nasıl bağlarsan bağla," dedi Efe, elindeki iple oltayı Hasana uzattı.</p>

  <p class="calibre4" style="text-align: justify;">   Kaçak Hasan kısa bir sürede oltayı ipe bağladı, yemini oltaya taktı, "Yemi nasıl taktığımı gördün ya," dedi, "bak, yemleri bu çanaktan alıp takacaksın, at oltayı şimdi denize. Oltana bir balık dokunur da çekerse sen de oltayı çekersin."</p>

  <p class="calibre4" style="text-align: justify;">   "O kadarlığını biliyoruz."</p>

  <p class="calibre4" style="text-align: justify;">   Oltayı denize saldı.</p>

  <p class="calibre4" style="text-align: justify;">   Tam o sırada da Nişancı ilk balığını çekti. Havaya pul pul ışıklar yayıldı. Büyücek bir mercandı bu, oltanın ucunda durmadan yana yöne saldırıyordu. Nişancı sonunda güçlü elleriyle yakaladı, balık onun güçlü, kerpeten gibi ellerinde çırpınıyordu. Balığı oltadan alan Nişancı onu livara attı, suya düşen balık var gücüyle suyu sıçratmaya başladı. Balık yorulup yavaşlayana kadar Nişancı livarın suyunu değiştirmedi. Balık ağırlaşınca livarı boşaltıp denizden taze su alıp doldurdu. Balık taze suda ağır ağır yüzmeye başladı. Bundan sonra her su değiştikçe solan balık canlanacak, bu işlem livar doluncaya kadar sürecekti.</p>

  <p class="calibre4" style="text-align: justify;">   Nişancıdan sonra Hasan da daha büyük bir mercan çekip havaya kaldırdı. Oltanın ucunda sallanan balık üç kez çaktı, üç kez ince bir çizgi havayı biçti geçti. Çırpınan balıktan pul pul kırmızı ışıklar yayıldı.</p>

  <p class="calibre4" style="text-align: justify;">   Denizde balık o kadar boldu ki, Nişancıyla kaçak Hasan oltalarını suya atar atmaz, güneşe gelince balkıyan, denizin mavisine kırmızı, pembe ışıklar saçan balıkları çekiyorlardı. Onlar balıkları üst üste çektikçe Hançerli Efe bozuluyordu. Onun bu durumuna Nişancıyla kaçak Hasan da üzülüyordu. Kaş altından onun oltasından gözlerini ayırmıyorlardı. Sonunda Han-. çerli de büyük bir mercan çekti, oltalı elini havaya kaldırdı, çırpınan, çırpındıkça ortaya ışık saçan balığı öylece elinde bir süre tuttu, sevincinden kabına sığamıyordu, ağzı kulaklarında gülüyordu. Ötekiler de sevincine katılmışlar gülüyorlardı.</p>

  <p class="calibre4" style="text-align: justify;">   Hançerli bundan sonra, tuttuğu balıkları saymıştı, livar da üst üste çırpınan balıklarla dolmuştu.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Bu livar doldu çocuklar, öbür livarı da başka türlü balıklarla dolduralım. Şimdi üç usta balıkçıyız artık."</p>

  <p class="calibre4" style="text-align: justify;">   "Sağ ol Nişancı reis'' dedi Hançerli, "sen çok sağ ol. Tuttuğun altın olsun. Daha önce bana deselerdi ki sen bir çurçur balık tutacaksın, buna beni deryalar yüzünde at koşturan Bozatlı Hızır Aleyhisselam bile inandıramazdı, yeryüzündeki bütün mavi keçilerin çobanı Hızır."</p>

  <p class="calibre4" style="text-align: justify;">   Kaçak, elini bütün ağırlığıyla onun omuzlarına indirdi:</p>

  <p class="calibre4" style="text-align: justify;">   "Barıştık mı Efem?"</p>

  <p class="calibre4" style="text-align: justify;">   Efe ona gülerek baktı:</p>

  <p class="calibre4" style="text-align: justify;">   "Biz seninle ne zaman küsmüştük ki!"</p>

  <p class="calibre4" style="text-align: justify;">   "Sahi ne zaman küsmüştük Efem, şu tuttuğun balığa da bak!"</p>

  <p class="calibre4" style="text-align: justify;">   Nişancının gösterdiği uzak bir yere gittiler demir attılar, oltaları sarkıttılar. Burada da çok balık tuttular. Birkaç yer daha dolaştılar, livarlar ağzına kadar balıkla doldu. Nişancının denizdeki şeytanları bugün de iş başındaydılar. Nişancı emretseydi bütün balıklarını toplayıp tekneleri doldururlardı.</p>

  <p class="calibre4" style="text-align: justify;">   İkindiüstü döndüler. Nişancı dolu livarların boyuna suyunu tazeliyordu. Bu yüzden de adaya kadar hiçbir balık ölmedi.</p>

  <p class="calibre4" style="text-align: justify;">   Adanın bütün kadınları kızları ellerinde bıçaklar iskelenin üstünde durmuşlar, onları karşıladılar.</p>

  <p class="calibre4" style="text-align: justify;">   Şükrü Efendinin onuruna verilen yemek için Kadri Kaptanın teknesiyle kasabaya giden Poyraz şölene ne gerekiyorsa almış getirmişti.</p>

  <p class="calibre4" style="text-align: justify;">   Kadınlarca deniz kıyısına, çakıltaşlarının üstüne atılmış balıklar temizlendi, tepeleme yığılan közler yayıldı, şişlenmiş balıklar közlerin üstüne atıldı, rakılar, uzolar açıldı, şaraplar da açıldı. Sofrada kuşsütü bile eksik değildi.</p>

  <p class="calibre4" style="text-align: justify;">   Dengbej Uso elinde kavalıyla geldi. Onu saygıyla, ayağa kalkarak başköşeye oturttular. Yemek başladı. Yemekle birlikte rakılar, uzolar, şaraplar su gibi gidiyordu. Ağaefendi, Dengbej Usodan kaval çalmasını istedi, Dengbej Uso böyle bir öneriyi çoktandır bekliyordu, önce üç kez şöyle bir üfürdü, ardından da çalmaya başladı. Önceleri yanık havalardı çaldığı, herkesin gözü yaşlarla doldu. Sonra birden oynak havalara döndü. Nerdeyse herkes ayağa kalkıp halaya duracaktı. Bu sırada ince uzun kademiyle Zehra bir gölge gibi Poyrazın önünden geçti. Poyrazın elindeki kadeh havada öyle kalakaldı. Kesilmiş kan damlayan, seğirmiş memeler kumların üstüne arka arkaya fırlatılıyorlardı. Kartallar dönüyorlardı gökte, uzakta, memeler seğiriyordu kumların üstünde kanları aka aka, kuma bulanmış. Bir top olmuş hışılayarak inen kartallar memelerin üstünde biribirlerine giriyorlardı.</p>

  <p class="calibre4" style="text-align: justify;">   Fırat suyunun üstünden sırtüstü, kollarını kanat gibi açmış ölüler akıyordu. Ve Zehra, memeleri kesilmiş, kanlar içinde, suyun üstüne çırılçıplak uzanmış, kollarını da kanat gibi açmış gidiyordu.</p>

  <p class="calibre4" style="text-align: justify;">   Poyraz elindeki kadehi masanın üstüne koydu, yumuldu. Başı nerdeyse masanın üstüne düşecekti. Vasili yavaşça yerinden kalktı, Poyrazı kolundan tutup kaldırdı. Poyraz kolay kalktı, hiçbir ağırlığı yoktu, eve kadar da rahat yürüdü, merdivenleri de hiçbir şey olmamış gibi kolaylıkla çıktı, yatak odasına girdi, yardıma gerek kalmadan soyundu, pijamalarını giydi yatağa girdi, yorganı üstüne çekti mışıl mışıl uyumaya başladı.</p>

  <p class="calibre4" style="text-align: justify;">   Gece yarısından sonra şölen sona erdi, Şükrü Efendinin teknesi daha deniz beyazken yola düştü. Şükrü Efendi bütün gece mutluluğundan uyuyamamıştı, son yıllarda yaşadığı tek mutluluk buydu. Mutluluk kaçıp gitmesin diye uyumamıştı. İki gün sonra Ağaefendiyle buluşup İstanbula gideceklerdi. Bu soylu, yaralanmış insanla bir gecede böylesine bir dostluk kurulması da bir mutluluktu. Talih neden sonra ona da gülmeye başlamıştı.</p>
</body>
</html>
