<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
<p class="calibre4" style="text-align: justify;"><span class="calibre5" style="font-weight: normal;">   Salih Efendi o gün kasabaya döndü, birkaç gün sonra da üç tekne, on bir genç adamla geldi. Önce Poyrazla Vasiliye evin tapusuyla birlikte de elli dönümlük, yukardaki düzlükten, bir tarla tapusu daha gösterdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Başlarında Salih Efendi, getirdiği genç işçilerle dükkana bütün getirdiklerini yerli yerince yerleştirdiler. Dükkanda ne bir yer boş kaldı, ne de bir eşya dışarda.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ter içindeki Salih Efendi çeşmenin başına gelince, su tasını doldurdu başına dikti, dolu tastaki suyu son damlasına kadar içti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Cuma günü kasabadan, Kaymakam, Belediye Başkanı, Kavlakzade Remzi Bey, Askerlik Şubesi Başkanı, Üzeyir Han, Vahap Bey, Tapucu, Hayri Efendi, Cafer, kasaba eşrafından birkaç kişi daha geldiler, dükkanın açılışına katıldılar, çınarların altına şölen masaları kuruldu, rakılar içildi. Kadri Kaptanın içine koltuklar, sandalyalar konan teknesiyle gece kasabaya döndüler. Karınca Adalılar, bütün kasaba büyüklerinin adalarına geldiklerinden dolayı onurlandılar, yeni gelenler bile... Resmen açılan dükkan hemen alışverişe başladı. Bu kadar yoğun alışverişe Salih Efendi bile şaşırdı. İmanla paranın kimde olduğunu kimse bilmez.</span></p>

  <p class="calibre4" style="text-align: justify;"><span class="calibre5" style="font-weight: normal;">   Adanın ileri gelenleri de adalarına bu kadar önemli insanın gelmesinden dolayı kıvançlıydılar. Poyraz adaya gelenlerle birlikte Kadri Kaptanın teknesiyle kasabaya indi, Üzeyir Hanın evinde kaldı. Sabahleyin birlikte çarşıya çıktılar. Kahve içmek için girdikleri kahvede Şükrü Efendiyle karşılaştılar, Poyraz, Şükrü Efendiye:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Karşılaştığımız iyi oldu," dedi, "ben de seni arayacaktım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hayrola."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim ada doldu da, onu haber verecektim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haberim var."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Diyecektim ki, buralardan adaya amele taşımaya gerek kalmadı, hepsi bizim adada. Hepsi de yıllarca şu yakın ovalarda ırgatlık yapmış."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onlar bizim işimize yaramazlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl yaramazlar, bunlar ırgat değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaramazlar, çünkü sabıkaları var."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne biçim sabıka, yol mu kesmişler, adam mı soymuşlar, hırsızlık mı yapmışlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiçbirisi değil, girdikleri bağı viran eylemişler, üzümleri ezmişler, dalları kırmışlar, girip çıktıkları bağlarda bir daha ot bitmemiş. İzmirden Aydına, Aydından Manisaya, oralardan bütün kasabalara, köylere kadar Anadolu göçmenlerini nedense hiçbir bağcı bağına sokmaz. Bağlarda yalnız yerli ırgatlar çalıştırılır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne yaparlarmış ki bu Anadolu muhacirleri de bağlarda bir ot bitirmezlermiş?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vallahi ben bilmem ki arkadaş, bu Anadolu muhacirleri bağlarda ne yaparlarmış. Ben onları aldığım hiçbir bağda çalıştırmadım ki. Bundan sonra da olmaz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz çok bozuldu ya bozuntuya vurmadı. Kim olurlarsa olsunlar, bağları ot bitmez bir duruma nasıl sokuyorlarsa soksunlar, o, adanın dolmasından kıvanç duyuyordu, içlerinde kendisinin canına kıyacak birilerinin gelmesine karşın. Bu işi de Nişancıyla derinlemesine bir daha konuşmak gerekti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Şükrü Efendi kalkarken, "Bir hafta, on gün içinde yerli ırgatlarla sizin adaya gelirim. Göreceksiniz, benim gördüğüm sizin adanın bağları öylesine bir üzüm verecektir ki, herkesin şaşkınlıktan parmağı ağzında kalacak. Kusura kalma arkadaş, ben böyle verimli bağa, ömründe bağ görmemiş, üzüm yememiş kişileri sokamam. Adımı da beş paralık edemem. Ele aleme de rezil olamam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kuşluklayın Kadri Kaptanla yola çıktılar. Onları iskelede Nişancıyla Vasili karşıladı. İkisinin de yüzü asıktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş geldin," dedikten sonra, "yukarıya, pınara çıkalım," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı da:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş geldin," dedi, "çıkalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Pınarın ayağını izleyerek yukarıya çıktılar, pınarın başına, yarpuzların üstüne oturdular. Onlar mavi çiçeklerin üstüne oturunca, ezilen çiçeklerden yoğun bir koku geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vasiliyle konuştuk," dedi Nişancı, "Bu adam, kalabalıkla birlikte teknelerden mi indi, yoksa başka bir yerden adaya mı çıktı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne konuştunuz, bunu mu konuştunuz, kalabalıkla teknelerden mi indi, yoksa başka bir yerden mi adaya çıktı, bunu mu konuştunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok şey konuştuk ya bunu da konuştuk."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Ne dediniz?"</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben dedim ki, Vasili bu adamı, bu sarı oğlanı evine yerleştirmedin mi, dedim. O da bana dedi ki, herhalde ben yerleştirdim ya benim aklımda kalmamış, ya da ona alıcı gözle bakmamışım, dedi. Ben onun evine gittim. Bir şeyden hile kapmasın diye de ondan önce de birkaç komşusunu ziyaret ettim. Ondan sonra da onun evine vardım. Beni sevinçle karşıladı. Evinde kahve bile varmış, oğlan kıza kahve yapmasını söyledi, kız kahveyi dibekte dövdü. Altıma bir minder sermişti, belimi dayayayım diye de arkama bir de yastık koydu. Oğlan da yanıma minderin ucuna oturdu. Kız ateşi çabuk yaktı, iki fincan kahveyi getirdi. Kahvelerin kokusu evin içini doldurdu. Taze, yeni kavrulmuş, dibekte dövülmüş kahveler ancak böyle kokar. Demek ki bu sarı döl dibek kahvesi içen bir evden. Ona dedim ki senin hamının kahveyi çok güzel yaptı, dedim. O benim hanımım değil şimdilik, o daha küçük, dedi. Onunla yolda buluştuk. Dibek buradan mı, dedim, kalktı, kırmızı bir ağaçtan oyulmuş bir dibek getirdi ki ancak beylerin, paşaların evinde bulunur. Senin baban paşa mıydı, dedim, güldü. Askerliği nerde yaptın, dedim, Allah dondurup kazık etmedi, dedi. Nereli olursun, Erzurumlu olurum, dedi. Birden başımı kaldırıp yüzüne bakmışım, konuşması Erzurum ağzına hiç benzemiyordu. Ben başımı kaldırınca onun dudakları titredi, sözler, yarım yamalak ağzından döküldü. Ne iş yapardın, dedim, babamın çiftliği vardı, dedi. Bundan sonra beni konuşturmadı, hep o sordu. Biz bu adaya verilince, kime Karınca Adası desek, orada Nişancı var, diyorlardı, dedi. Ondan sonra başladı Nişancıyı nasıl duyduğunu anlatmaya. Şöyle kaçarmış Nişancı, böyle kuyruk tutarmış. Yunanistandan buraya bir muhacir kasabası gelmiş, bizimkiler onlara zulmetmiş, onlar da yarı yarıya sıtmadan kırılmışlar. Hiç çocukları kalmamış. Onlar da, bütün çocuklarımız sıtmadan öldü, biz bu ülkede kalmayız demişler. Biz bu ülkeden gidemezsek ölürüz de bu ülkenin kurduna kuşuna, insanına, karıncasına, yılanına çıyanına, börtü böceğine ağzımızı açmayız. Onları yerleştirmişler bir Rum kasabasına, kasabada biraz da Türk varmış, onlar da Türklerle hiç konuşmamışlar, yönlerini dönüp Türklerden yana bakmamışlar. Aradan aylar, yıllar geçmiş, bunlar hükümet adamlarıyla bile konuşmamışlar. Hepsi de sağır, dilsiz olmuş. Nişancı adında, balıkçı donunda bir Hızır gelmiş, atı Benlibozu, üç mavi donlu keçisini, buralarda Kaba Ada dedikleri bir ada varmış, o adaya bırakmış, adadan dilsiz, sağırlara gitmiş, onlara merhaba, demiş, çıkın evlerinizden, gidin komşularınıza, onlarla konuşun, demiş, onlar da çoluk çocuk, genç yaşlı, hasta sayrı çıkmışlar, kasabanın iskelesine, meydanına gelmişler, onları gören kasabalılar da ortaya dökülmüşler, bunlar sarmaş dolaş olmuşlar. Bu Nişancı, o Nişancı değil mi? O da benim, dedim anasını satayım. Durum böyleyse ne diyorsunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne diyelim," dedi Poyraz, "senin şu anlattıklarına bakılırsa, biz durup dururken, bu adama ne yapabiliriz, siz ne diyorsunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili;</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öldüremeyiz, kaçıramayız, onu ancak kollayabiliriz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz onu bana bırakın. O beni Hızır aleyhisselam sanıyor. Ben onun kim olduğunu anlayıncaya kadar, ona biraz mühlet vermemiz gerek. Ondan sonra onun akıbetine karar veririz. Hele onu Poyraz bir görsün, Kerim mi, başkası mı, bir de düşüncesini bize o söylesin. Lena o Kerimi gördü mü," diye sordu Nişancı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gördü," dedi Vasili.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oldu bu iş. Yaşlı kadınlar genç erkekleri gördüklerinde o erkek hoşlarına giderse yüzlerini unutmazlar. Onların gözlerinin arkasına olduğu gibi fotoğrafları çıkar. Lena da hiç unutmaz. Yedi deniz, dört iklimin kadını, hepsi böyle."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bugün ben onu görürüm," dedi Poyraz. "Vasili, bana Kadri Kaptanı çağır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne," dedi Vasili.</span></p>

  <p class="calibre4" style="text-align: justify;"><span class="calibre5" style="font-weight: normal;">   Biraz sonra Vasili Kadri Kaptanı aldi getirdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gel Kadri Kaptan, git bana orada sarı bir adam var, Vasili onun evini sana gösterecek, onu al da bana getir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasiliyle birlikte Kadri Kaptan evlerin aralarına daldılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "O gelince, onun ellerine iyi bak, elini ılıktan soğuğa sokmamış. Elleri pamuk gibi. İncir, nar, pamuk, üzüm toplayan, ekin biçen eller böyle mi olur, söyle bana."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse öyle olmaz," dedi Poyraz.</span></p>

  <p class="calibre4" style="text-align: justify;"><span style="font-weight: normal;"><span class="calibre5">   "Bu adamın burada ne işi var? Bu Abbası arayan Kerim değilse bile Kerimdir. Kavlakzade senden bu kadar niçin korkuyor, hiç düşündün mü? Kavlakzade, geçende geldiklerinde, </span><span style="font-size: 1em;">kendisini buraların kralı sanan adam, seni kucaklayıp, milli kahramanımız diyerek dalkavukluk üstüne dalkavukluğu niçin. yaptı, hiç düşündün mü? Seni hükümetin gizli adamı sanıyor-muş, doğru mu sanıyorsun, doğru değil. Kavlak senin kim olduğunu biliyor da ondan dolayı senden korkuyor. Bu sarı çocuk teknelerin hiçbirinden inmedi. Ben iyiden iyiye baktım. Kalabalığın içinde birdenbire peydah oldu. O evi buna kim satın aldırdı, Kavlak el altından satın aldırmadıysa ben de elimi keserim."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse ne yapalım, o bizim icabımıza bakmadan biz onun icabına bakalım mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dur bakalım, işte geliyorlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Geldiler, sarı delikanlı selam verdi, "aleykümselam," dediler, "buyur, şuradan otur." Sarı delikanlı, ürkek, oturdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Adını bağışla."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Adım Kerim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ortalık buz kesti. Biribirlerine bakıştılar. Poyraz kendini hemen toparladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu adaya daha önce hiç geldin mi, küçük bir kayıkla?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Geldim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Abbas adında birini sordun mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Güldü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sordum," dedi, "siz de bana Abbas adında bir kedi gösterdiniz."    .</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir daha güldü, Vasiliyi gösterdi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Abbas bu arkadaşın kedisiydi. Çok güzel bir kediydi, onu baş göz ettiniz mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ettik," dedi Vasili, "ona kasabadan çok güzel, kız oğlan kız bir gelin getirdik. Gelin şimdi gebe. Gün sayıyor, yakında beş tane nur topu gibi evlatları olacak."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim Abbastan başka, bir Abbas daha bulabildiniz mi, aradığınız Abbası, bizim Abbastan başka?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bulduk ya bizim arkadaşlar onu öldürmeye kıyamamışlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Niçin kıyamamışlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onun orasını ben bilemem, ancak Allah bilir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Biraz konuştuktan sonra Kerim gitmek için ayağa kalkarken Nişancı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne güzel Türkçe konuşuyorsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Annem İstanbullu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Adamız ilk düğünü ne zaman görecek?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne zaman Allah izin verirse. Hoşça kalın."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Eve varınca kız:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Niçin böyle suratın asık," diye sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kerim:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç sorma," dedi, "beni çağıran Abbasmış. Beni tanıdı, bana adımı sordu, ben de Kerim, dedim. Sen bu adaya önce geldin mi, diye sordu Abbas, ben de, geldim, dedim. Bir de Abbas, Abbası buldunuz mu, diye sordu, ben de arkadaşlar buldular ama ona kıyamadılar, dedim. Neden kıyamamışlar, diye bir daha sordu, ben de onu öldürmeye gidenin anasının Çerkes olduğunu, Abbasın da Çerkesliğini anlayınca, onun yakışıklı, tuvana, iyi yürekli bir insan olduğunu görünce onu öldürmeye eli varmamış, Abbas da bunu anlayıp onu öldürmeye kalkmamış, Abbas da onu bırakmış, dedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Abbas, ona kıyamayıp öldürmeyen adamın sen olduğunu anladı mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O anladı mı, anlamadı mı bilmiyorum ya, Nişancı mı ne diyorlar, ne zıknabutsa o şeytan oğlu şeytandan korkulur. Bir bakışı var, insanın yüreğini tam orta yerinden delip geçiyor. Bir bakışta insan ne düşünüyor, insanın içinden ne geçiyor an-layıveriyor. İlk geldiğimde, Poyrazın Abbas olduğunu anladığımda bu adada yoktu, sonradan gelmiş. O zaman o burada olsaydı, beni o dakikada öldürüverir, ölümü de benim ağırlığırnca taşlarla bir çuvala koyar, götürür Çanakkale boğazına atıverirdi. Bu adada beni bir eski mezara gömseler kim arar, kim sorardı beni? Bu adam bundan sonra benim yakamda. Ben bu adada bir adamı öldürmek değil, hele Poyraz gibi bir adamı, bir serçeye bir taş bile atamam, tepemde böyle bir insan var iken. Bu adam benim yakamdan düşmeyecek ölene kadar. Bunlar öyle kolay kolay öleceklerden de değil. Söyle bakalım, biz bu adamdan canımızı nasıl kurtaracağız? Bunlar beni öldürmeye karar verirlerse, ben Abbası öldürmeden, seni de benimle birlikte öldürürler. Beni öldürdükten sonra sana dokunmamaları onların ölümü demektir. Beni öldürtınemek için Abbas çok diretecektir ama gücü yetmeyecektir. Bu cellat adam Abbasa tapıyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buradan kaçalım diyeceğim ya hemen şimdi olmaz. Bu cin gibi insanın gözleri bizim üstümüzdedir. Ya şöyle ya da böyle. Bizim gözümüz de onun üstünde olacak. Ondan gözümüzü bir an için ayırır, ona fırsat verirsek o anda öldük gittik say."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni bu kadar çabuk tanıyacaklarını sanmıyordum. Unutmuş gitmişler sanıyordum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu iş gün gibi ortada. Abbası öldürmeye geldiğimiz gün gibi ortada. Tabancan olduğunu kimse bilmeyecek," dedi kız, "tabancanı koltuğunun altına bağlayacaksın. Ben de tabancasız, hiçbir yere çıkmayacağım, öldürelim derken ölmeyelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gelen adamların içinde feleğin çemberinden geçmiş öyle yaşlı adamlarla yakında tanışacağız ki, bin tane Nişancı zıkna-butunu cebinden çıkarır. Düştük bir belaya yol belli değil. Ava geldik avlanacağız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hele bekleyelim bakalım, bunlar daha tereddüt içinde, bizi kolayca ortadan kaldıramazlar. Senin ne kadar mennin var?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bende de çok vardı, o mermi torbası daha olduğu gibi duruyor mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olduğu gibi duruyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne dediler bana bir de biliyor musun, dediler ki, adamız ilk düğününü ne zaman yapacak? Ben de Allah izin verirse dedim. Sana bir şey deyim mi, bunlar bu kadar korkmasalar, bunlar bizi bağırlarına basmaya hazırlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse bundan sonra hiç telaş, hiçbir korku alameti göstermeyeceğiz hiçbir yerde."</span></p>

  <p class="calibre4" style="text-align: justify;"><span class="calibre5" style="font-weight: normal;">   "En küçük korku, telaş ölümümüze sebep olur."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur," dedi kız, "yanımızda kimse olmasa bile, kendi kendimize yalnız kalsak da korku, telaş yerine şen şakrak olacak, adadan hiç ayrılmayacak gibi davranacak, bahçeyle, çiçeklerle uğraşacak, haftada iki gün el ele tutuşarak bütün adayı tasasız, dünyaya boş verir sevgili gibi dolaşacağız, Salih Efendiden her gün alışveriş edeceğiz. Bir sabah da Kadri Kaptanın teknesine binecek, kasabaya inecek, kendimizi kaybettireceğiz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nişancı bizim arkamızı bırakır mı sanıyorsun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bırakmaz biliyorum. Arkamıza kimi koyar, bilmiyorum. Adada çocukları vazifelendirecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne biliyorsun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorum, çünkü her zaman öyle yaparlar, çocukların arkasında olduğunu kimse akıl etmez de."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen ne biliyorsun bunu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben çocukluğumda birçok insanın ardından koşturdum da..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sabır," dedi kız, "sonra da İstanbula gider, onlar kaçtı sanıp ah vah ederlerken biz geriye döneriz. Ondan sonra da onlar çözülürler. Aradan çok geçmeden Kadri Kaptanın teknesiyle sabah erkenden kasabaya iner, pahalı alışverişler yapar, gün batmadan, akşama adada oluruz. Satın aldığımız karyolayı, döşeği, yaldızlı karyolayı, ipekli kuştüyü yorganı, Kadrinin teknesinden çıkarırız. Herkes görür."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu küçük kasabada kuştüyü yorgan ne gezer."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İpekli pamuk yorganı, kadife kaplı koltukları, değerli halıları, kap kacağı çıkarır iskelenin üstüne koyar, sonra yardıma çağırdığımız insanlarla onları eve taşır, sonra da evlenir, görkemli bir düğün yaparız. Bundan sonra bizim adam öldüreceğimiz kimin aklına gelir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kimsenin aklına gelmez."</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı bundan sonra Kerimle kızı sıkı bir göz hapsine aldı. O evde sinek uçsa Nişancının haberi oluyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Yılancılık oyununu Hüsmenin kızları sürdürmeye çalışıyorlar, korkularından bitiyorlar, ölüyorlardı ya, o gün bugündür, lacivert, benekli yılandan başka yılan görmedikleri için, Nişancının torunları gelip oyunlarına katılmalarına karşın, ne kadar korkmak isteseler de olmuyor, yılancılık oyunu gittikçe tavsıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kalabalıkla birlikte adaya çocuklar dolunca Hüsmenin kızlarına da gün doğdu. Büyüklerden önce çocuklar biribirleriyle kaynaştılar, birlikte oyun oynamaya başladılar. Birkaç gün sonra Hüsmenin kızlarıyla yeni gelenlerden utangaç üç oğlan, deniz kıyısında buluştular, yardan aşağı ayaklarını sarkıtıp denize bakmaya başladılar, deniz bomboştu, en küçük bir kıpırtı, bir ses yoktu denizde. Bir denize, bir dönüp biribirlerine bakıyorlardı ya konuşacak bir şey bulamıyorlardı. Hüsmenin büyük kızı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz bir oyun biliyoruz ki adadaki bütün çocuklar bu oyunu oynuyoruz. O kadar hoş bir oyun ki hep aynı oyunu oynuyoruz. Bizim adanın çocuklarından başka hiçbir adanın çocukları bu oyunu bilmiyor. Nasıl bilsinler, onların adalarında ak benekli, uzun mavi yılanlar yok ki yılancılık oyunu oynasınlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hüsmenin büyük kızının yanına oturmuş, bacaklarını da yardan aşağı sarkıtmış kendi yaşında bir kız:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu yılancılık oyunu nasıl bir oyunmuş, bize göster de biz de öğrenelim de oynayalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Zor bir oyun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Zor olsun. Zor oyunlar daha güzel oynanır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Narlar çiçek açtığında nar bahçesinin önünde duracaksın, yanındaki kayalıktan bir uzun, ak benekli, parıl parıl eden kıvrılarak mavi bir yılan iner, yılan çocukların üstüne akar, kıpkırmızı çatal dili, kıpkırmızı pörtleyip dışarı fırlamış gözleriyle... Çocuklar bir korkar, bir korkar, bir korkarlar, nar bahçesinin içine kaçarlar, arkalarından da yılan sıçraya sıçraya gelir. Yakalarsa çocukları sokar öldürür. Biz de o kadar korkar, o kadar korkarız ki, donumuza şarıl şarıl işeriz."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Yılan her zaman gelir mi?"</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir kez geldi, biz ondan sonra yılancılık oyununu, korkmayı, korkumuzdan donumuza işemeyi öğrendik. Sonra aynen üstümüze yılan geliyor gibi yaparız, bağırarak narların arasına kaçarız, bir korkarız, bir korkarız, donumuza işer gibi yaparız. Nar bahçesine kadar koşarız, yılan da arkamızdan gelir, tortop olarak bize saldırır, tortop olduğunda kime vurursa onu öldürür."</span></p>

  <p class="calibre4" style="text-align: justify;"><span class="calibre5" style="font-weight: normal;">   Utangaç üç oğlan o konuşurken sapsarı kesilmişler, gözleri de dışarı uğramış, şaşkınlıkla donlarına işeyen kızlara bakıyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi canım," dedi, Hüsmenin küçük kızının yanında oturan onun yaşıtı kız, "böyle de oyun olur muymuş?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Ayaklarını yukarı çekti, kalktı, ötekiler de kalktılar. Hüsmenin kızları iskeleye yürüdüler, öbür çocuklar da aşağı deniz kıyısına indiler. Kıyıda renk renk çakıltaşları vardı, onlarla kaydırak oynadılar, çocuklardan en acemisi, kızlar bile denizin yüzüne attıkları taşı en az üç kez sektiriyorlardı. Yarış uzun sürdü, onlar da karşı yüksek tepenin yamacında tüten yeşilliğe yürüdüler. Yeşilliğe geldiler baktılar ki ne baksınlar, göz alabildiğine küme küme üzüm bağları. Her bağda sarı, toprağa sarkmış üzüm salkımları, her salkımda yüzlerce her biri bal damlası üzüm taneleri. Sarı, buğulu. Çocuklar bağların uzağında durup bal damlası üzümlere baktılar. Şimdiye kadar bağların kıyılarında durmuşlar bakmışlar, baka baka ağızları sulanmış ama, onları kimse bağların yanına bile sokmamıştı. Şimdi bağın içindeydiler, salkımlar buğulanıyordu. Önce yutkundular, ardından ağızları sulandı, bir adım daha atmaya korkuyorlardı. Bundan önceleri bağlara yaklaşanları bile kalın sopalarla omuzu tüfekli adamlar döve döve iyice öldürüyorlardı. Aşağıya baktılar büyük, uzayıp giden deniz, kuzeye baktılar anız parıltıları içinde denize doğru bir kaşık sapı gibi uzayıp giden düzlük, güneyde denize inen baş döndüren bir uçurum. Sağa baktılar, sola baktılar, ne bir kulübe, ne bir çardak, ne bir ağıl, ne bir ağıl duvarı. Gözleri geldi buğulu üzüm salkımlarının üstünde durdu. Bir daha, bir daha yutkundular, ağızlarının suyu boşandı. Yine bir iyice yanlarına yönlerine bakındılar, görünürlerde kimsecikler yoktu, bağlara daldılar. Her biri bir bağın yanına oturdu. Dışardan gözükmüyorlardı. Kocaman, başlarından büyük birer salkım koparıyor ağızlarına tepiştiriyorlardı. Her, bir çocuk o kadar üzüm yedi ki, az bir sürede karınları şişti, bir zaman yerlerinden kıpırdayamadılar, yerlerinde oturdular kaldılar. Gün batarken ancak yerlerinden kalkabildiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Çocuklardan biri:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu bağın herhalde hiç sahibi yok," dedi, "bakınsana ortalıkta kimsecikler gözükmüyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var'' dedi öteki çocuk, "hiç sahipsiz bağ olur mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur ya olmaz mı, sahiplerini hapse göndermişler. Evleri, tarlaları, bağları bahçeleri, her şeyleri, değirmenleri de kalmış. Bunların değirmenlerini su değil, yel döndürüyor. Görmedin mi kartal kanatlar gibi dönenleri, işte o dönenler değirmenin kanatlarıymış. Onu da biri satın almış, buğday, mısır öğütüyormuş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse bu bağı da satın almışlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Almaz olurlar mı, baksana ne kadar tatlı üzümler."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç üzüm yemedim ki," dedi öbür çocuk.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz de yemedik," dediler öteki çocuklar hep bir ağızdan. "Bizi bağların yakınından bile geçirmiyorlardı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu bağın sahibi var mı yok mu tartışması uzun sürdü, epeyi güç harcadılar. Yine her biri bir bağın başına oturdu, salkım salkım üzümleri yemeye başladılar. Yalnız bu sefer çabuk doydular. Oturdukları yerden kalkmadan, eve üzüm götürelim mi, götürmeyelim mi, diye tartıştılar. Bir kısmı, götürelim ama gece götürelim, diyordu. Bir kısmı, sahibi görürse nereye kaçarız, bizi yakalarlar, bu adanın sahipleri gibi hapse atarlar. Bu bağlara niye ağıl, alaçık, hayma yapmamışlar, niye?</span></p>

  <p class="calibre4" style="text-align: justify;"><span class="calibre5" style="font-weight: normal;">   Çocukların en küçüğü karşıladı bu soruyu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu adada bizden başka hiç kimse yok da onun için."</span></p>

  <p class="calibre4" style="text-align: justify;"><span class="calibre5" style="font-weight: normal;">   Düşündüler, düşündüler, neden sonra:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yok da onun için," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse, biz üzümleri yedik, karnımızı bir iyice şişirdik, evdekiler de acından öldüler. Size soruyorum ölsünler mi, bizim yerimizde onlar olsalardı, bu bağı da bizden önce bulsalardı, Onlar bir tek üzüm tanesi yemeden hepsini toplayıp bize getirirler miydi, getirmezler miydi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hep bir ağızdan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Getirirlerdi," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hem de bir üzüm tanesini ağızlarına atmadan."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baştaki çocuk buyurdu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse gömleklerimizi çıkaralım, derhal! Çıplak kalırsak kalalım. Gömleklerin kollarını, boynunu bir iyice bağlayalım, içini en güzel, en tatlı salkımlarla dolduralım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kızların uzunu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim çıkaracak gömleklerimiz yok, biz de eteklerimizi üzümle doldururuz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Oğlanlardan biri:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim de gömleklerimiz yoktu, biz de sizin gibi fistanlıydık. Büyüyünce bize gömlek, şalvar aldılar. Şimdi bizim de fistanımız olsaydı, biz de eteklerimizi bir doldurur, bir doldururduk ki evde herkesin üzüm yiye yiye karınları şişerdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi kalkın bakalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Herkes ellerini bastırıp oflayarak puflayarak zorlan kalkabildi Bu sefer bir bağın dibine oturup, herkes önüne gelen bağdan birer ikişer salkım kopararak gömleğini ve eteğini doldurdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi zeytinlik koyağından aşağı yavaş yavaş inecek, çalıların içine saklanacağız, gün batıncaya, ortalık kararıncaya kadar çalıların içinde saklanacağız. Ondan sonra tamam." ' Zeytinli koyağın dibinden, çalıların arasından aşağı iniyorlardı. Pınarın ayağını gördüler, ayağın her iki yanında mavi çiçeklerini açmış yarpuzlar kokusunu, mavisini dört bir yana dağıtıyordu. Ayağın bazı yerlerinin altında çakıltaşları parlıyor, su burada cığılıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çocuklar yorulduk. Burada bir su içelim, sonra da oturalım yornuk çıkaralım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Oğlanların hepsi çıplaktı, mintanlarını ağaçların altına, kızlar eteklerindekileri çimenlerin üstüne koydular, ağzı aşağı yatıp su içtiler, ardından da seyrek ağaçlı bir yere geçip çimenlerin üstüne oturdular.</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun kız:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu su nerden geliyor, ne tatlı bir su. Su yerine yarpuz kokusu, kokular içiyor insan."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baştaki oğlan:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Bu su nerden geliyor bilmiyorum. Yukardan bir yerden geliyor ya, bir kayanın altından çıkıyor olmalı. Nerden çıktığını sen de ben de yakında öğreniriz. Böyle tatlı, binbir çiçek kokusuyla akan sular hep kayalıklardan çıkar. Bizim yaylanın pınarları hep kayalıklardan çıkardı, ayakları da işte böyle kokardı."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Sırtlarını ağaçlara dayayıp her biri birkaç kez su içip dinlendiler, güle oynaya çalılıklara vardılar, karanlığı beklediler. Sabırsızlıktan ölüyorlardı. Bir karanlık kavuşsa da eve varsalar, kim bilir evdekiler onları nasıl karşılayacaklardı? Eve ilk varan baştaki çocuk oldu. Karanlık kavuşur kavuşmaz koşmaya başladı. Arkasından da öteki çocuklar... Baştaki çocuğun anasının yüzü, mintanın içindeki üzümleri görür görmez, sapsarı kesildi, sesi titreyerek:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nerden hangi bağdan çaldın bu üzümleri, ocağımızı söndürdün. Bu sefer de bizi üzüm hırsızlığından kovacaklar, bu güzel evimizden olacağız."</span></p>

  <p class="calibre4" style="text-align: justify;"><span class="calibre5" style="font-weight: normal;">   Babasının da dudakları titriyordu. Öfkeden boyun damarları şişmişti. Dişlerini sıkarak:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Allahın belası, bunu da mı getirecektin başımıza, tu sana." Elleri yanlarına düştü, umarsız, "Burası bir ada, dört yanı da deniz, kaçacak hiçbir yer de yok. Biz ne yapacağız şimdi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Sustu, yüzünü elleri arasına aldı, düşündükten sonra öfkesi geçer gibi oldu. Soğukkanlı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi götür şunları da o bağın içine at!" dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dur baba, korkma baba, ben sana söz vermedim mi Aydın ovasında bir daha hırsızlık yapmam, diye."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Söz verdin ya bu ne?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Üzüm. Çalmadık."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kim verdi size?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kimse vermedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kimse vermedi de nasıl oldu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Oğlan olup biteni baştan sona anlattı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç sahibi yok mu, dedin."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sabahtan akşama kadar bağın içinde kaldık, üzüm yiye yiye karnımız şişti. Sonra da mintanlarımızı çıkardık içini üzümlen doldurduk. Geceyi bekledik, su içtik. Dur baba karnım gurulduyor." Kapıdan dışarıya ok gibi fırladı. Biraz sonra çocuk alı al, moru mor döndü.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Üzüm yiye yiye ötürgen mi oldun ulan?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ötürgen olmuşum baba."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O bağın taştan, çitten ağılı da mı yok dedin."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yoktu baba. Şu yukardaki tepe var ya, fırdolayı denize kadar hep bağ."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İçinde bir iki bağ evi, beş on bekçi de mi yok dedin?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kimsecikler yoktu baba."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Burdan gidenlerin bağları bunlar. İyi ki buldunuz bağları."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bulduk baba. Çitleri olmayınca..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çite ne gerek var oğlum, dört yan deniz. Denizi kim aşıp da gelip bağlara girecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu sırada çocuk dışarıya koştu. O dışarıya çıkarken, kadın erkek bir sürü telaşlı insan da içeriye girdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Senin oğlan bizi mahvetti," dedi öndeki kabasakal.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne yapmış bizim oğlan, hele, şuralardan bir yere oturun hele."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sırtlarını duvarlara dayayıp, bacaklarını uzatarak oturdular.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Senin oğlan çocukların başına geçmiş, adanın bütün, bütün bağlarını yağma etmişler. Vahap Bey bize güvenerek, bizi buraya, en değerli, bu cennet misali adaya gönderdi, şimdi ne yapacağız?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz buraya gelince bizi buradakiler padişahın askerleri gibi karşıladılar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yarın sizin çocuklarınız bizim bağlarımızı yağma etmişler derlerse biz onlara ne deriz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizi buradan da kovarlarsa..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nereye gider de sığınırız?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bize yazık değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yıllardır sürüne sürüne..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İt yerine kona kona..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kendimize bir yer bulduk."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O da senin çocuğuyun yüzünden."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi şu kış ağzında nereye gideriz, ne yaparız, bir de bu hırsız halimizle."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Amenna hırsızlık yaptık. .."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aç kaldık da..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aç kalınca kim olsa hırsızlık yapar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Padişah bile."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Abdülvahap Bey bile."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Herkes bile."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Senin oğlun aç kaldı da mı hırsızlık yaptı?" .</span></p>

  <p class="calibre4" style="text-align: justify;"><span class="calibre5" style="font-weight: normal;">   "Susuz kaldı da mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim çocuklara da çaldırdı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bundan sonra biz o insanların yüzüne nasıl bakarız?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz bakarız bakmaya ya onlar bizim yüzümüze bakarlar mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben bizim kızın eteğinde bir çuval üzümü görünce ödüm koptu. Kız nerden aldın bu kadar üzümü? Böyle böyle, dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ben de aldım üzümleri götürdüm denize attım. Ne güzel, sarı kehribar gibi üzümlerdi. Her bir tanesi bit bal damlası, üzümleri denize atarken içim gitti, öldüm öldüm dirildim. Bir üzüm tanesini korkumdan ağzıma atıp da tadamadım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buna mı yanarsın, hırsız olmamıza mı yanarsın, aah senin şu oğlun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Durun yeter artık," diye bağırdı oğlanın babası, "yeter artık be, ne yapmış bizim oğlan da hepimiz birden hırsız olmuşuz. Çocuklar hep birlikte sahipsiz bir üzüm bağı bulmuşlar. Bağ o kadar büyükmüş ki, fırdolayı, şu gördüğünüz yüksek tepeyi doruğuna kadar dolanıyormuş. Ne bekçisi, ne de ağılı varmış. Aklınızı başınıza toplayın, senin oğlun, senin oğlun demeyin. Çocuklar iyi yapmışlar, bize yol gösteriyorlar. Bugüne kadar bizi bir bağda çalıştırdılar mı, bizi bir bağın yanından geçirdiler mi, yıllardır ağzımıza bir tek üzüm tanesi atabildik mi, bu cennet gibi ada da, bu saray gibi evler de, Allah razı olsun, bize Rumlardan kalmadı mı? Her bir tanesi bir bal damlası üzümler de bize Rumlardan kalmadı mı? Allah onlardan razı olsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Oğlunu yanına çağırdı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oğlum gel şuraya otur da olup bitenleri teyzelerine, amcalarına bir bir anlat."    .</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baba dışarı gideyim de geleyim, çok sıkıştım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hemen çıktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim çocuklar da böyle, nerdeyse dışardan içeriye girmeyecekler."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Bizim kız da."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "O kadar çok üzüm yemişler ki, toptan ötürgen olmuşlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O kadar tatlı üzümler ki yemesinler de ne yapsınlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Şalvarının bağını bağlayarak baştaki çocuk içeriye girdi, babasının yanına oturdu, konuşmaya başladı, herkes onu hayretle izliyordu. Çocuk da bağı nasıl bulduklarını, salkımların ne biçim olduğunu, üzümlerini nasıl yiyerek karınlarını şişirdiklerini ballandırarak anlatıyordu. Anlatımı sürerken çocuk üç kez dışarıya çıktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yarın biz de gidelim bağa."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Eskiler görmesinler bizi bağa giderken."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Görmesinler, ne olur ne olmaz."</span></p>

  <p class="calibre4" style="text-align: justify;">   "Bol bol, yüzüne hasret kaldığımız üzümü, yiyeceğiz."</p>

  <p class="calibre4" style="text-align: justify;">   "Yiyeceğiz arkadaşlar."</p>

  <p class="calibre4" style="text-align: justify;">   "Bu da çocukların yüzünden olacak."</p>

  <p class="calibre4" style="text-align: justify;">   "Çocuklar olmasaydı biz ömür boyu üzüm yüzü görmeyecektik."</p>

  <p class="calibre4" style="text-align: justify;">   "Bizi üzüm toplamak için bile, bağlara sokmuyorlardı, bağları toptan sümürür, onlara bir tek üzüm tanesi bırakmayız, diye."</p>

  <p class="calibre4" style="text-align: justify;">   "Oh olsun onlara, öyle bir üzüm bağı bulduk ki hem taze taze yeriz, hem pekmez yaparız, hem de daha neler."</p>

  <p class="calibre4" style="text-align: justify;">   "Yaşasın senin oğlan, yaşasın çocuklar."</p>

  <p class="calibre4" style="text-align: justify;">   "Yaşasın, yaşasın çocuklar ya üzüm toplarken yakayı bir ele verirsek bizi buradan kış ortasında bile sürerler. Bundan sonra da sürün ha sürün."</p>

  <p class="calibre4" style="text-align: justify;">   "İşin yoksa sürün ha sürün," dedi dazlak kafalı biri. "Adımızı sorarsanız, benim adıma Kel Ali derler, kel kafaının içi akıl doludur. Bu yüzden beni, hükümet bir tek asker için bile can atarken <span class="calibre5">beni,</span> bunda iş yok deyip beni askerciliğe almadı. Bu kel oğlanı niye askerciliğe almadık, diye de elime koskocaman bir ferman verdi. Beni asker yapsalar Enver Paşa, aç ağzını diyerekten, o kadar askerin ağzını kurşunla dolduramazdı. Beni asker etselerdi Enver Paşa ayağı yalın, başı kabak bir orduyu Allahın unuttuğu, insanoğlunun bilmediği Allahın Ekber dağına gönderip onların hepsini orada dondurup kazık kestiremezdi. Şu kel kafaının içindeki aklı bilseler de beni asker etseler, koca bir orduyu bitlere yem olsunlar, bitler de askerlerle birlikte donup ölsünler diye kış ortasında askerleri dağlara süren Enver Paşa buna cesaret edemezdi. Şimdi gelelim benim kafaının şimdiki aklına. Dün o ulular ulusu bağı bulan çocukların anaları, babaları burada mı?"</p>

  <p class="calibre4" style="text-align: justify;">   Hep birden:</p>

  <p class="calibre4" style="text-align: justify;">   "Burada," dediler.</p>

  <p class="calibre4" style="text-align: justify;">   "Öyleyse tanyeri horozları öterken çocukların eline birer sepet verin, o ulu armut ağacının altına gönderin. Armut ağacının altına gönderin de, başka kimse duymasın. Armut ağacını gördünüz mü, biliyor musunuz?"</p>

  <p class="calibre4" style="text-align: justify;">   Hep bir ağızdan:</p>

  <p class="calibre4" style="text-align: justify;">   "Biliyoruz," dediler.</p>

  <p class="calibre4" style="text-align: justify;"><span class="calibre5">   <span style="font-weight: normal;">"Çocukları geciktirmeyin, tam horozlar öterken onlar ellerindeki sepetlerle ağacın altında olsunlar."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Hep bir ağızdan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Horozlar tam öterken ağaçta olacak çocuklar. Tamam mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Tamam," dedi Keloğlan Ali.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ertesi gün de bütün buraya gelenlerin hepsi tanyeri horozları öterken bağa çıkacağız. Ama hepimiz birden. Bir tek kişi eksik olsa olmaz. İçimizde hasta varsa hastaları da sırtımızda bağa kadar taşıyacağız, üzümlerini de biz toplayacak evlerine kadar götüreceğiz. Allah bize böyle bir bağ vermişken bu ağzımızdan tat hiç eksik olmayacak. Yani arkadaşlar, inşallah arkadaşlar ağzımızın tadı hiç kaçmayacak Anlatabildim mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hep bir ağızdan;</span></p>

  <p class="calibre4" style="text-align: justify;"><span class="calibre5" style="font-weight: normal;">   "İyi anlattın," dediler..</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir daha yarın ben..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yarın sen tanyeri horozları ötüşürken ulular ulusu armut ağacının altından..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ellerinde büyük sepetler beni bekleyecekler. Bu tamam. Bundan sonra bağbozurnuna son gelenlerin..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hastası sayrısı da içinde, eksiksiz, hepimiz birden taze taze yemek, pestil, pekmez yapmak için bağbozurnuna katılacağız.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdiye kadar bizi bağbozurnlarında kimsecikler bağlarının yanından bile geçirmediler."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bağbozurnunu bize dışardan bile seyrettirmediler."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi biz de kendi bağbozumumuza onları sokmayacağız. Onlar bu bağı dışardan bile seyredemeyecekler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ve konuşmaları bu mutlu sonuçla bitti. Kalktılar, merdivenleri inerlerken, içlerinden biri:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yarın çocukları doktorlara götürelim. Dışarı çıkıp gele gele içleri dışlarına çıktı. Evin bahçesinde ötürrnedik yer bırakmadılar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir başkası ona karşılık verdi;</span></p>

  <p class="calibre4" style="text-align: justify;"><span class="calibre5" style="font-weight: normal;">   "İşte bu olmaz, doktorlar bu kadar çocuğun niçin ötürgen olduğunu bilmezler mi, üzüm yiye yiye içlerinin dışarıya çıktığını bilmezler mi, insanoğlu neden ishal olur, üzüm yiyerek ötürgen olmazlar mı? Sen istediğin kadar çocukların ötürgen olduğunu söyle, doktorlar ötürgenin ishal dedikleri şey olduğunu bilmezler mi, bağın sahipleri varsa onlara vaziyet durumu böyle böyle demezler mi, onlar da bağlarını Çanakkaleden, Geliboludan, Sarıkamıştan kalan toplarıyla, tüfekleriyle, bekçileriyle gelip bağlarını beklemezler mi, bir üzüm tanesi onların canlarının yongası değil mi? Onun için biz ancak çocukları, bağbozumu sonunda doktorlara götürebiliriz. Şimdi götürelim de kendi ayağımızla gidip kendi dilimizle tuzağa mı düşelim? O bağ sahipleri o kadar zalimdirler ki bağlarının içinde bir yabancı görmesinler, yakalayıp üstlerinde, en azından üç sopa kırarlar. Haydi yürüyün, yarın bağbozumu var."</span></p>

  <p class="calibre4" style="text-align: justify;"><span class="calibre5" style="font-weight: normal;">   Aradan birkaç gün geçti, ada yine eskisi gibi bir sessizliğe büründü. Oysa Anadolu muhacirleri geldikleri ilk günlerde bile ada bayağı canlanmıştı. Şurdan burdan türkü sesleri, bağrışlar, çocuk ağlamaları, en azından, inceden ağıta benzer uğuldamalar geliyordu. Bütün sesler kirp diye kesilmişti. Nişancı çoktan uyanmış, denizin alışık olduğu sesinden başka ses duymuyordu adada. Oysa Anadolu muhacirleri adaya geldikten sonra adanın sessizliği kırılıp tuz buz olmuştu. Geceleyin bile bir yerlerden kırık dökük sesler geliyordu. Şu birkaç gündür... Nişancı yataktan çıktı, karısı Sultan, torunları mışıl mışıl uyuyorlardı, pencerenin önüne geldi, temiz havayı içine çekti. Hava gene her zamanki gibi deniz kokuyordu ya bu kokunun içinden hoş olmayan bir koku geldi geçti. Bu koku nedir, diye Nişancı düşünmeye başladı. Adaya geleli burnuna böyle bir koku gelmemişti. Havayı koklayan burun delikleri koşan bir atın burun delikleri gibi açıldı açıldı kapandı, o kokuyu bir daha duyamadı. O bir koku ustasıydı, yaşlandım mı, diye içinden geçirdi. O, örneğin karanlıkta uzun bir yolda giderken yolun sağında, solunda hangi bitkinin, hangi ağacın, hangi ekinin olduğunu kokusundan bilirdi. Şehirleri de kokularından gözü kapalı bilirdi. Çünkü her şehirin de kendine has kokusu vardır. Her kayanın, su kaynağının da. Ovadan çıkanı başka kokar, dağdan, kayalıkların arasından akanı başka kokar. Deniz kokusunun içinden gelen hoş olmayan kokuyu bir türlü alamadı. Bu da onun gücüne gitti. Şu tanyerinin alacasında seher yeli eserken, keşki uyanmasaydım diye düşünürken kulağına adanın her yerinden horoz sesleri hep birden geldi. Oh be, dedi, her zamanki gibi içi sevinçle doldu, mutluluktan uçtu. Seher yeli incecikten esmeye başladı. Nişancı sevincinden ne yapacağını bilemiyordu.İçi içine sevinçten sığmıyordu. Ötüşen horozlar gittikçe çoğaldı, tanyerleri ışıyordu, kendini dışarıya, denizin kıyısına attı, yarın üstüne gitti oturdu, bacaklarını da yardan aşağı sarkıttı. Gözlerini de ışıyan tanyerinden ayırmadı, günün ucu görününce horozlar hep birden sustu. Nişancı da eve döndü. Eve vardı ki ne görsün, Sultan kalkıp giyinmiş, sandalyayı alıp pencerenin önüne götürmüş, gözlerini de tanyerinin ışıklarına dikmişti. Merdivenden gelen ayak seslerini duyunca yerinden fırladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Veli," dedi, "Velim," ağzı kulaklarında gülüyordu, "burada da, burada da tanyerinin horozları ötüşüyordu, duydun mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç duymaz olur muyum, duydum ya. Duydum da kanat takıp göklere uçtum ya. Yerimde duramadım. Ne yapacağımı bilemedim, sevinç denizinin ortasına kanatlarımla düştüm. Tanyeri horozları susunca da kalktım buraya, sana geldim."</span></p>

  <p class="calibre4" style="text-align: justify;"><span class="calibre5" style="font-weight: normal;">   İkisi de coşku içinde evin içinde gidip geliyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben köye döndüğüme bin pişman oldum. Oğullarımız sağ olsunlar da nerde olurlarsa olsunlar. Yeter ki sağ olsunlar. Onlar nerdeyseler, orada da tanyeri horozlarının sesini duyuyorlar mı, oraların da horozları ötüşürler mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Duyuyorlar. Hiç duymaz olurlar mı, horozlar hiç ötüşmez olur mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim köyde hiç horoz kalmamıştı. Biz de tanyerlerine hasret kalmıştık Çok şükür, bu adada horozların sesini duyduk. İnşallah, dünyanın neresindeyseler bizim çocuklar inşallah bu horoz seslerini duymuşlardır. Dünyanın her yerine tanyerleri ağarırken, şimdiki gibi horozlar öter mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öterler," dedi Nişancı, "Yemen dünyanın öteki ucunda. Kanalda, çölde, oralarda da tanyerleri ışımadan horozlar öterdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sultanın sevincine diyecek yoktu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim çocukların esir gittikleri köylerde, kasabalarda da, dünyanın her yerinde de tanyerleri ışımadan önce horozlar öterler. Bir de tam öğleyin, bir de gece yarısı öterler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sultan içini çekti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dünyanın öteki ucunda, dünyanın her yerinde aynı anda ötüşürler, öyle mi? Şimdi bizim çocuklar, tanyerleri ışıdı ışıyacakken uyanıp bu horoz seslerini dinledi öyle mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dinlediler."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Seher yeli eserken, dağların başı ışırken, herbir yerleri sevince kesmişken, bizim çocuklar kanat takıp uçarak buraya geldiler, sonra da dönüp gittiler, öyle mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyle," dedi Nişancı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Horoz seslerini Lena da duydu, hemen Poyrazı uyandırdı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Horoz sesleri ana, çok şükür horoz sesleri, nerden ana?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yeni gelenlerin kümeslerinden. Eskiden, bizimkiler buradan gitmeden önce bu köyde de horozlar öterdi. Bizim horozlarımız hep Denizli horozlarıydı. Her evde en az üç dört Denizli horozu olurdu. Derler ki, Denizli horozlarının sesi kadar güzel ses dünyanın hiçbir yerinde yok. Bugün tanyeri horozları öterken aralarında beş tane Denizli horozu sesi vardı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Horozlar ötüşürken Musa Kazım Ağaefendi uyanıktı, horoz seslerini duyar duymaz pencereye koştu, karşı dağlara baktı, nerdeyse tanyerleri ışıyacaktı; demek ki dünyanın her yerinde aynı anda, aynı saatta, aynı dakikada ötüyorlar. Ne tuhaf, diye düşündü.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaçak Hasan, "hehey," dedi, "bunlar bizim adaya geldiler, adaya uğur getirecekler. Bunların sesini denizdeyken dinleyeceksin, adamı kanatlarının üstüne alır, cennette dolaştırıp getirirken, tanyerleri ışırken, ışıkların içinden geçirirken. İnsan bir esriklikte kendinden geçer. Yüreklerinin köküne, iliklerine kadar işleyen tat bir daha insanın içinden çıkamaz, anımsadıkça insan mutlulukla dolar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Onlar böyle horoz seslerine uyanıp mutluluklar yaşarlarken adaya yeni gelenler de uyanıp yüzlerini yumuş giyinmişler, ellerine sepetlerini, küfelerini, çuvallarını almışlar, teker teker zeytinli koyaktan yukarı, bağa hiç ses çıkarmadan yürüyorlardı. Gün doğarken biltekmil bağın ortasındaki boşlukta toplandılar, hiç konuşmadan bağın içine dağıldılar. Çocuklar gibi onların da her biri bir bağın önüne oturdu, salkım salkım üzümleri hırsla tıkınınaya başladılar. Öğleye kadar her biri o kadar üzüm yemişlerdi ki yerlerinden ancak uzun çabalarnalardan sonra kalkabiliyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bağların içine, sıcak toprağın üstüne ikindiye kadar yatıp biraz dinlendikten sonra sepetlerini, küfelerini, torbalarını, çuvallarını doldurmaya başladılar. Bu çalışma da karanlık kavuşuncaya kadar sürdü, yine biribirlerinden ayrılıp ellerinde sepetleri, sırtlarında küfeleri, torbaları, çuvallarıyla dağılıp hiç kimseye gözükmeden, bir zayiat vermeden köye indiler. Kimi topladığı üzümleri pekmez, kimi bastık yapacak, kimi de kurutacaktı. İçlerinde üzüm bastığı, pekmez, üzüm kurutma ustaları da vardı ya çi fayde, bağcılar onları çalıştıracaklarına, bağlarının yanından bile geçirmiyorlardı. Ya şimdi, bu kışı gül gibi geçireceklerdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bağbozumu, üç tekne, otuz kadar işçi, birçok sepet, küfeyle Şükrü Efendi gelinceye kadar sürdü.</span></p>

  <p class="calibre4" style="text-align: justify;"><span class="calibre5" style="font-weight: normal;">   Şükrü Efendi, işçiler, Musa Kazım Ağaefendi, Melek Hatun, doktor Salman Sami, Nişancı, kaçak Hasan, Baytar, Poyrazla birlikte bağa cürnbür cemaat çıktılar. Şükrü Efendi en önde coşkuyla çıkıyor, arada sırada, göreceksiniz, böyle bir bakımlı, böyle verimli güzel bağlar görülmüş değil. Bu bağları böyle yetiştirenler, bağlara böyle bakanlar şimdi burada olsalar alınlarından hürrnetle öperdim, diyordu. Bağlara yaklaştıkça coşkusu artıyor, çabuk çabuk, koşarcasına yürüyor, durup arkasına bakıyor, geride kalanlar yetişsinler diye bekliyordu. Böyle böyle bağlara geldiler. Şükrü Efendi bağlara girmedi, geride kalanları bir kayanın önünde bekledi. Biraz sonra geride kalanlar da geldi. Bir dut ağacının yanında toplandılar. Bağın elli adım kadar önündeydiler, adalılar, elli adımlık yolu Şükrü Efendiden daha hızlı çıkıp, bağlara girdiler. Biraz sonra Şükrü Efendi gene en öndeydi. Biraz daha çabuk yürüdü, birden durdu, boğazından hırıltıya benzer sesler çıktı. Arkasındakiler yetiştiler, Şükrü Efendi, aman Allahım, aman Allahım, diyebildi ancak, yanındaki Poyraza dayandı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aman Allah, aman Allah, ne olmuş, ne olmuş?"</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Poyrazı bıraktı, birtakım sesler çıkararak bağın içinde koşarcasına yürüyor, bazan durup eğiliyor, bir yerlere bakıyor, bu sırada da önde Poyraz, ötekiler onun yanına geliyorlardı. Bağ diye ortada bir şey kalmamış, ezilmiş, toza toprağa bulanmış salkımlar, kırılmış dallar, sökülmüş kökler... Bu durumu gören Şükrü Efendinin çok daha kötü durumlara düşeceğini sanıyor, en azından kendinden geçeceğini düşünüyorlardı. Düşündükleri gibi olmadı, yüzü sapsarı kesildi, alnı kırışık içinde kaldı, dudakları morardı. Elleri de titriyordu.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Aman Allah, aman Allah bütün bağları hopur etmişler. Kim bunlar," diye durmadan homurdanarak yürüyordu, her geldiği yer, geçtiği yerlerden daha beterdi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aman Allah, aman Allah, Allah, Allah, kim bunlar, kim bunlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Bağın nerdeyse yarısını götürmüşlerdi. Bağ gittikçe daha kötüleşiyordu. Salkımlar üst üste toprağa dökülmüş, çiğnenmişti. Karşıdan koşarak üç işçi geldi, soluk soluğaydılar. Şükrü Efendinin yolunu kestiler:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz koşarak bağın her yerini dolaştık," dediler, "bizim gördüğümüz yerleri gidip görmeyin ne olursunuz, bağ diye bir şey kalmamış, çoğunu kökünden sökmüşler. Hiçbir bağda da bir salkım değil bir tek üzüm, yaprak bile kalmamış, hopur etmişler. Dönelim Şükrü Efendimiz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dönelim çocuklar, koşun aşağı, kaptanları bulun, sepetleri, küfeleri teknelere yerleştirin, hemen buradan gidelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Şükrü Efendi gene yürümeye başladı, az sonra işçilerine kavuştu, onlarla birlikte hızla aşağı indi, her şey teknelere yerleştirilmişti, gitmek için tekneye bindi, bir süre düşündü. Tekneden çıktı, çınarların altındaki sedire geldi oturdu, başını iki eli arasına aldı. Biraz sonra da ötekiler geldiler, karşısına oturdular.</span></p>

  <p class="calibre4" style="text-align: justify;"><span class="calibre5" style="font-weight: normal;">   Şükrü Efendi elini başından çekti:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İşte bunun için bunları bağlara sokmuyorlardı. Her yerde böyle yapıyorlardı da. İnsafsızlar, Allahsızlar, insanlıktan nasiplerini almamışlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kusurumuza bakma Şükrü Efendi, bizim hiçbir şeyden haberimiz yok."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kim olabilir bunlar Şükrü Efendi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Şükrü Efendi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bana ne soruyorsun, bu bir öç alma doktor, yanna kalmaz, kim olduklarını önce sen öğrenirsin. Sağlıcakla kalın. inşallah zeytinliği bu hale getirmezsiniz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Onu hepsi birden kalkıp iskeleye kadar uğurladılar. Tekneler uzaklaştıktan sonra çınarların altına geldiler, daha sedirlere oturmadan doktor Salman Sami:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şükrü Efendi, inşallah zeytinliği bu hale getirmezsiniz demekle ne demek istedi, yani biz mi getirdik bağlan o hale, ne demek istedi? Yakında hırsızların kim olduklarını ilkönce sen öğrenirsin dedi bana, ne demek istedi, hırsızların başı sensin mi demek istedi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haşa muhterem doktor bey," dedi Poyraz, "haşa efendim, onların kim olduklarını ancak sizin gibi feleğin çemberinden geçmiş bir kişi bulabilir, demek istedi. Belki de bu canavarları ilk olaraktan siz bulacaksınız, demek istedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami konuşurken, içeriye bir sevinç yumağı olmuş Ağaefendi düştü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İyi ki burdasın Vasili," dedi, elindeki zarfı Vasiliye verdi, "mektubu çıkar da zarfın içinden benim buradaki çok değerli, kıymetli arkadaşlarıma oku. Onlar her zaman benim derdime ortak olmak insaniyetliğini gösterdiler. Şimdi de neşemiz onları neşelendirsin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili mektubu Türkçeye çevirerek okudu. Mektup Ağaefendinin hapisteki general arkadaşından sıcak, kardeşçe bir mektuptu. Beni mapusanede daha fazla tutamayıp koyverdiler. Bu kadar ahbabımız, dostumuz vardı, onlar senin sürgünlüğünün önüne geçemediler mi, diye soruyor, şu da mı, bu da mı geçmedi diye birtakım adlar sayıyor, yakında seninle önce Giritte, sonra Atinada buluşacağız, diyordu. Mektup bitince oradaki herkes bir gülme nöbetine tutuldu. İçi kan ağlamasına karşın Poyraz bile gülüyordu. Ağaefendiyi herkes teker teker elini sıkarak kutladı. En coşkulu kutlama da Poyrazdan geldi. Poyrazın içi bir kan ağlıyor, bu mutluluktan deli oluyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ertesi sabah tanyeri horozları ötüşür, seher yeli eserken Nişancı iskeleye geldi. Ahmet teknede yatıyordu. Ahmede seslendi, Ahmet:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Burdayım Ustam,"dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Giyindin mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hemen giyinip gelirim Ustam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Az sonra teknenin küçük kayığıyla Ahmet geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyur Ustam," dedi.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Gel hele Ahmet, gel hele bu sabah bu ada bir hoş, kötü kokuyor, senin de burnuna pis koku geliyor mu?"</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Ahmet:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Geliyor Ustam geliyor, pis bir koku geliyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Denizden gelmesin Ahmet?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Ahmet denize döndü, denizden esen ince yeli kokladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yok be Ustam, deniz mis gibi kokuyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ahmet kendi yöresinde birkaç kez dönerek:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Deniz mis gibi, deniz, deniz gibi kokuyor Ustam. Bu pis koku adadan geliyor Ustam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı konuşmadan arkasını döndü gitti çınarların altına oturdu. Ahmet de geldi yanına oturdu. Kokular bir geliyor, bir duruyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ahmet, bugün balığa çıkmayacağız. Kokunun nerden geldiğini anladım. Sen git tekneye uyu. Horozlar sustu, nerdeyse tanyerleri ışıyacak Ben de eve gideyim. İstersen beraber gidelim de evde kahvaltı yapalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur Ustam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Eve gittiler, Sultan erkenden kalkmış, kahvaltıyı çoktan hazırlamıştı. Tanyerleri ışıyordu. Evin içini çayın kokusu almıştı ya dışardan da bir sası koku geliyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu ada hiç kokmuyordu Nişancı, ne oldu senin adana böyle? Böyle kokular insanın kusacağım getirir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Adadır kokar," dedi öfkeyle Nişancı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Varsın koksun," dedi Sultan "Bizim köyde de, biliyorsun, bir yel vardı, o esince bütün köy kokardı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorum, bizim köy kokardı, kokardı ya her kayanın dibi bir ayakyoluydu. Herkes götünü taşla silerdi. Burada evlerin içinde ayakyolu var, yıkanacak ibrik yanlarında."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok şükür ayakyolu evin içinde, su da ibrikte, çok şükür, çok şükür, çok şükür Allahıma."</span></p>

  <p class="calibre4" style="text-align: justify;"><span class="calibre5" style="font-weight: normal;">   Güzel bir kahvaltı yaptılar, sofrada bal bile vardı. Adanın balından değil... Sultanla torunlar geldi geleli sofradan bal eksik olmuyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ahmet, ben Poyraza gidiyorum. O daha kalkmamışsa ben onu bir narada uyandırıp kaldırırım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de balığa çıkarım," dedi Ahmet.</span></p>

  <p class="calibre4" style="text-align: justify;"><span class="calibre5" style="font-weight: normal;">   "İyi yaparsın," dedi Nişancı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraza gitti, onlar çoktan uyanmışlar, Vasili de gelmiş, Lena Ana da masada, oturmuşlar kahvaltı ediyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Afiyet olsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz de kahvaltıyı bitirdik, buyur otur," arkadaki koltuğu gösterdi. Kendi de Nişancının oturduğu koltuğun yanına oturdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olup bitenden haberin var mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne olmuş?" diye sordu Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Senin burnun hiç koku almıyor mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaaa, arada kötü kokular geliyor, geliyor ya hemen de gidiyor. Nedir o?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu adada ben böyle pis bir kokuyu hiç mi hiç koklamadım şimdiye kadar. Kıyıya bir öküz, bir at, bir deve leşi vurmuştur, diye düşündüm, önceki gün erkenden kalktım, bugüne kadar adanın kıyısını dolaştım, hiçbir leş göremedim. Bundan sonra da bütün adayı dolaşıp o leşi nerdeyse bulacağım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç zahmete girme arkadaş," dedi Nişancı, "hiç yorulma. Zaten kıyıları dolaşa dolaşa yorulmuşsun Vasili. İnsan bir kokunun arkasına hiç bu kadar düşer mi arkadaşım, yazık değil mi sana. Az sonra gider kokuyu buluruz. O deli doktorun yanında tabancası, şişelerinde zehiri var mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "İşte şimdi yandık. Şükrü Efendi ne demişti, aklınızda mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne demişti?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Anadolu muhacirleri için demişti ki, o bölge insanları onları bağlarda değil çalıştırmak, onların yüzlerini görmek istemiyorlardı. Bir bağa girmesinler, topladıklarının üç mislini yiyorlardı, demişti."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Duymuştuk."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydiyin öyleyse, kokmuş leşimizi görmeye gidelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gidelim," dediler. Önde Nişancı, arkada ötekiler, yola düştüler. Nişancı o kadar luzlı yürüyordu ki, Poyrazla Vasili arkasından zor yetişiyorlardı. Birkaç ev geçtikten sonra Nişancı koyu kahverengi bir evin bahçe duvarının önünde zınk diye durdu. Ötekiler de onun yanında durdular, bahçenin her yerinden, kurumuş domateslerin içinden kokular geliyordu. Biribirlerine bakıştılar, Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok kokuyor," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili yüzünü buruşturarak:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ötürük," dedi. "İçleri çürümüş. Ötürük de bu kadar kokar mıymış."</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İçleri çürümüş."</span></p>

  <p class="calibre4" style="text-align: justify;"><span class="calibre5" style="font-weight: normal;">   Üçünün de yüzü buruşmuştu. O evi geçtiler, yan yana uzamış gitmiş evlere geldiler, bahçe ağıllarının önünde durdular. Her yandan dayanılmayacak kokular geliyordu. Kurumuş domateslerden çıkan kokular burunlarının direğini kırıyordu. Poyraz öne düştü. Mendilini çıkarmış, burnuna tutmuştu. Kokular azalıncaya kadar koşar adım yürüdü. Denizin kıyısına kadar geldiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz, karmakarışık bir yüzle:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doktorlara gidelim, belki de bir salgınla karşı karşıya kalacağız. Dumlupınar meydan muharebesinde, söylediklerine göre, meydan üst üste, sırt sırta yatan askerlerle dolmuşmuş. Ölülerden öyle kokular yayılıyormuş ki, kokuyu alanlardan bir kısmı hemencecik ölüyorlarmış."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Vasili:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben orada bulundum, biliyorsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de duyduğumu söylüyorum. Sen orada bir şeyler yapıyordun, değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Amele taburundaydım, sırtımda Yunan askerlerinin ölülerini taşıyor, götürüp bir dereye atıyorduk. Koku hışım gibiydi,</span> insanın ciğerini deliyordu. Sırtımdaki ölüyü yere atıp dağlara kaçmasaydım, az daha kokudan boğulup ölecektim. Gözlerimin önünde kokudan boğulup çok ölen oldu."</p>

  <p class="calibre4" style="text-align: justify;">   "Şimdi biz de Karınca Adası meydan muharebesinde kokudan boğulup da mı öleceğiz?"</p>

  <p class="calibre4" style="text-align: justify;">   "Allah göstermesin öyle günleri," dedi Vasili korkuyla.</p>

  <p class="calibre4" style="text-align: justify;">   Konuşarak doktorlara kadar gittiler. Doktorlar yerlerindeydi. Bir ara yanlarından yitip giden, kokudan, boğulmaktan tatlı canını zor kurtaran Nişancı doktorlara az önce sığınmış, daha konuşamamıştı.</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Buyurun, buyurun oturun." Doktorlar ayağa kalkıp onlara yer gösterdiler. Onlarla birlikte orada yabancı bir delikanlı da vardı:</p>

  <p class="calibre4" style="text-align: justify;">   "Muallim Beyi mektebimiz için göndermiş Vali Bey. Ona biz de yardım edecek, ders vereceğiz. Poyraz Bey de, Baytar Bey de zamanla mektebimizin muallimleri olacaklar. Vasili acaba muallim Sıtkı Beye okulu gösterebilir mi?"</p>

  <p class="calibre4" style="text-align: justify;">   Sıtkı Beyle Vasili kalkıp gittiler.</p>

  <p class="calibre4" style="text-align: justify;">   Biraz kendine geldikten sonra Poyraz:</p>

  <p class="calibre4" style="text-align: justify;">   "Size maruzatımız var doktor beyler," dedi.</p>

  <p class="calibre4" style="text-align: justify;">   "Nedir o?"</p>

  <p class="calibre4" style="text-align: justify;">   Her Şeyi baştan sona kadar bir Poyraz aldı anlattı, bir Nişancı aldı, bir Poyraz aldı anlattı:</p>

  <p class="calibre4" style="text-align: justify;">   Doktor:</p>

  <p class="calibre4" style="text-align: justify;">   "Daha önce durumu anlamıştım ya, şimdi daha iyi anladımŞükrü Efendinin anlattıklarını, Anadolu muhacirlerini bağların yanına kimse yaklaştırmaz dediğini. Demek, Şükrü Efendi bizden ayrılıp giderken, bağları kimlerin o hale getirdiğini biliyordu. İlk olarak da sen öğreneceksin dediğini hatırlıyorum. Yalnız ötürmek, ötürük olmuşlar diyorsunuz, ötürmek ne demek?"</p>

  <p class="calibre4" style="text-align: justify;">   Nişancı sözü aldı:</p>

  <p class="calibre4" style="text-align: justify;">   "Siz ishal diyorsunuz, biz ötürük diyoruz. Onlar koskocaman bağları nasıl hopur. eylemişler? Bir saldırmış, bir saldırmışlar, ne kadar üzüm varsa hepsini gövdeye bir indirmiş, pir indirmişler, karınları davul gibi şişmiŞ. Bizim adaya gelenlerin bağı hopur etmeleri, bu hale getirmeleri bir günün, iki günün işi değil, bunlar günlerce ağın üstünde dövünmüşler."</p>

  <p class="calibre4" style="text-align: justify;">   "Demek bizim bu işten hiç haberimiz olmamış."</p>

  <p class="calibre4" style="text-align: justify;">   "Hopur ne demek?"</p>

  <p class="calibre4" style="text-align: justify;">   "Bir ormanın ağaçlarını kökünden sökmek, gövdesini, dallarını, yapraklarını, hiçbir şeyini bırakmamak Ağaçların altındaki eğreltiotlarını bile biçmek, bir ormanı, bir bağı çöle çevirmek, bir varmış bir yokmuşa döndürmek."</p>

  <p class="calibre4" style="text-align: justify;">   "Amenna, bizim adanın bağını hopur etmişler. Bu insanlar bizim adayı da bütünüyle hopur etmesinler. Haydi kalkın da şu hopurculara gidelim."</p>

  <p class="calibre4" style="text-align: justify;">   Hepsi birden kalktılar, önde Salman Sami, arkada ötekiler yola düştüler, Salman Sami öfkeliydi, homurdanıyordu, evlere geldiler. Poyraz:</p>

  <p class="calibre4" style="text-align: justify;">   "Burada duralım beyefendi," dedi, "kokuyor." Salman Sami durdu, "kokuyor." Burun delikleri bir açılıp bir kapanıyordu. "Kokuyor." Yürüdü. Şimdi daha çabuk yürüyordu. "Daha çok kokuyor, daha, daha kokuyor." Bir bahçenin ağılının, bahçe duvarının önünde duruyor, bahçeye bakıyor, homurtuyu kesiyor, "Kokuyor, kokuyor, kokular arşa çıkıyor. Bunların mideleri çürümüş, bütün leş gibi kokuyor." Yine yürüyor, az sonra bir bahçe duvarının önünde duruyor, homurdanmayı kesiyor, "Burnumun direği sızlıyor, sızlıyor," diyerek yürüyordu. Sonunda, "Bu kokular ciğerlerimi ağzımdan getirecek, bütün vücudum kokuyor, kokuyor. Çanakkalede ve burada çok ayak kokusu kokladım. Hiçbir koku buradaki koku kadar ciğerimi yerinden böylesine sökemedi. Kokuyor, kokuyor," dedi, geriye döndü. Koşarcasına yürürken tökezledi, o tökezler tökezlemez Poyraz koluna irdi, "Doktor bey," dedi, "biraz daha dayanalım, koku sahasından uzaklaşırız. Biraz sabır doktor bey." Gittikçe koku sahasından uzaklaşıyorlar, uzaklaştıkça da yavaşlıyorlardı.</p>

  <p class="calibre4" style="text-align: justify;">   Doktorların muayenehanelerine geldiklerinde hiçbirisinin yürüyecek hali kalmamıştı. Doktor Salman içeriye girer girmez doğru ilaç raflarına gitti, ilaçlara tek tek baktı, "Yok, bunca kalabalığa yetecek kadar burada ishal ilacı yok. İlaç olsa da neye yarar ki."</p>

  <p class="calibre4" style="text-align: justify;">   Doktor Halil Rifata sordu:</p>

  <p class="calibre4" style="text-align: justify;">   "Suları kaynatıp bol bol su içsinler, ne diyorsun?"</p>

  <p class="calibre4" style="text-align: justify;">   "Çeşmenin suyu çok temiz, kaynatmasalar da olur efendim."</p>

  <p class="calibre4" style="text-align: justify;">   "Başka ne tavsiye edersin Halil, yağsız pirinç pilavına ne dersin?"</p>

  <p class="calibre4" style="text-align: justify;">   "Bunlarda pirinç yok efendim."</p>

  <p class="calibre4" style="text-align: justify;">   "Satın alamaz mıyız? Kasabaya Kadri Kaptanı göndersek?"</p>

  <p class="calibre4" style="text-align: justify;">   "Bu kadar insana yetecek pirinci kasabada bulamayabiliriz."</p>

  <p class="calibre4" style="text-align: justify;">   "Bulamayabilir miyiz?"</p>

  <p class="calibre4" style="text-align: justify;">   Poyraz:</p>

  <p class="calibre4" style="text-align: justify;">   "Malumualiniz efendim. Anadoluda hemen hemen pirinç yemezler efendim."</p>

  <p class="calibre4" style="text-align: justify;">   "Hiç mi yemezler?"</p>

  <p class="calibre4" style="text-align: justify;">   "Hemen hemen hiç yemezler."</p>

  <p class="calibre4" style="text-align: justify;">   "Başka verilecek bir şey düşünüyor musun Halil?"</p>

  <p class="calibre4" style="text-align: justify;">   "Düşündüm efendim."</p>

  <p class="calibre4" style="text-align: justify;">   "Nedir o?"</p>

  <p class="calibre4" style="text-align: justify;">   "Patates efendim. Pirince bakarak çok da ucuz."</p>

  <p class="calibre4" style="text-align: justify;">   "Patatesin bu kadar ucuz olduğunu bilmiyordum."</p>

  <p class="calibre4" style="text-align: justify;">   Nişancı, doktorların konuşmalarına karıştı:</p>

  <p class="calibre4" style="text-align: justify;">   "Doktor efendim," dedi, "ben kaçaklığımda Anadoluyu baştan başa geçtim. Anadoluda aylarca, yıllarca kaçak kaldım. Anadolunun insanları bir adamın asker kaçağı olduğunu bile bile ona kanatlarını gerer. Kimi yerlerde kaçaklara ermiş gözüyle bakarlar. Anadolunun kimi yerlerinde de kaçağı yakalar hükümete teslim ederler."</p>

  <p class="calibre4" style="text-align: justify;">   "Yahu Nişancı sen pirinci ya da patatesi konuşmayacak mıydın?"</p>

  <p class="calibre4" style="text-align: justify;">   "Kusura bakma doktorum, yaşlanınca insanın çenesi düşüyor derler. Demem o ki, Anadoluda her köyde, kasabada kazanlarla etli patatesle bulgur pilavı yapılır, pirince gelince, o da zenginlerin, beylerin, ağaların evlerinde pişirilir, o da binde bir."</p>

  <p class="calibre4" style="text-align: justify;">   "Anlaşıldı Nişancı."</p>

  <p class="calibre4" style="text-align: justify;">   "Sağ ol binbaşım."</p>

  <p class="calibre4" style="text-align: justify;">   "Şimdi biz de Kadri Kaptanın eline adanın bütçesinden patates parası vereceğiz, çuval çuval patates alsın teknesini doldursun, yarın sabah kuşluk vaktinde burada olabilir mi acaba Kadri Kaptan?"</p>

  <p class="calibre4" style="text-align: justify;">   "Canı isterse olabilir."</p>

  <p class="calibre4" style="text-align: justify;">   "Şimdi, hemen şimdi bana çağırın onu."</p>

  <p class="calibre4" style="text-align: justify;">   "Hemen doktor bey," dedi Hüsmen ayağa kalktı, dışarıya çıktı, çıkar çıkmaz da geriye döndü, "Geliyorlar, doktor bey."</p>

  <p class="calibre4" style="text-align: justify;">   "Kim gelenler?"</p>

  <p class="calibre4" style="text-align: justify;">   Hüsmen çabucak yeniden dışarıya çıktığı için doktorun bu sorusunu duymadı.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Kim olacak," dedi, "ötürgenlerden başka kim olacak bu kadar gürültü patırtıyla gelenler?"</p>

  <p class="calibre4" style="text-align: justify;">   Az sonra gürültü çoğaldı, sonra bir ara durdu, içeriye kadar kadın erkek bir kalabalığın konuşmaları geldi. İçerdeki-ler, başta doktor Salman Sami, hep birlikte dışarıya çıktılar. Kalabalık denizle muayenehane arasını kadın erkek, çoluk çocuk doldurmuştu. Nişancı içerden bir sandalya aldı geldi üstüne çıktı:</p>

  <p class="calibre4" style="text-align: justify;">   "Komşular, hoş geldiniz, adamıza safalar getirdiniz, biliyorsunuz bizim başımızın üstünde yeriniz var, böyle yediden yetmişe kadar toplanıp buraya ne için geldiniz, bir eksiğiniz, bir dileğiniz mi var? Şu yanımda duran kişi doktor binbaşı Salman Samidir. Şu solumdaki de doktor Halil Rifattır. Bunların ikisi, biz İngilizlerle çarpışırken onlar da hastalarımıza, yaralılarımıza bakıyorlardı. Sonra bu doktorlar da yaralanınca, öteki doktor arkadaşları iyi ettiler. Bunları da kumandanları buraya gönderdi. Şu, buraya gelirken gördüğünüz yıkık büyük yer bu adanın kilisesiydi. Ordu, burası Çanakkaleye yakın olduğu için bu kiliseyi hastane yaptı, yaralananları da buraya gönderdi. Uzun sözün kısası doktorlar burada çok, çok yaralı iyileştirip memleketlerine gönderdiler. Diyorlar ki,. buradaki doktorlar gece gündüz dinlenmeden yüzlerce, binlerce askeri iyileştirdiler. Bu adanın kadınları, erkekleri de burada doktorların yanında askerlere baktılar."</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;"><span class="calibre5">   <span style="font-weight: normal;">"Yeter arkadaş, yeter Nişancı," dedi. "Biz o günlerde, sağ kalırsak dedik doktor Halil Rifat Beyle biribirimize, bu adaya gelip ömrümüzü burada tamam edeceğiz, bu cennet adaya geldik. Siz de hoş geldiniz. Hepiniz toplanıp gelmişsiniz, bizden bir isteğiniz mi var, içinizden biri şuraya, önüme gelsin, bana isteğinizi anlatsın."</span></span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Uzun boylu, Lahuri şal kuşaklı bir kadın kalabalığın arasından sıyrıldı, doktorun yakınına kadar geldi, kalabalığın arasında durdu. Pürçekleri apakh ve burnunda çok güzel işlenmiş bir hırızm</span></span>a <span class="calibre5" style="font-weight: normal;">vardı.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Bizi buraya gönderdiler sağ olsunlar. Ha, adıını söylemeyi unuttum, bana Karaca Elif derler. Siz de bizi iyi karşıladınız. Biz memleketlerimizden, bizim askerler bozulunca kaçtık kaçalı, yıllardır bizi insan yerine koyanlar sizler oldunuz. Biz ne yaptık, bizi hiçbir bağa ırgat olarak sokmadıkları, bizi bağların yanından geçirmedikleri için, boğazımızdan da bir tek üzüm tanesi geçmediğinden, çocukların bulduğu bağa bir saldırdık pir saldırdık, hiç durmadan, her gün, her gece üzüm yedik, hepimiz de ötürgen olduk, içimiz dışımıza çıktı."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Geldiklerinden bu yana kalabalığın içinden birtakım erkekler, erkek çocuklar ellerinde uçkurları, birtakım kadınlar, kızlar ellerinde etekleri, kalabalığı yararak deniz kıyısından ilerdeki ılgınlara koşuyor, orada ötürüyorlardı. Kimilerinin ötürük sesleri buradan duyuluyordu. Ilgınların arasına kaçıp ötürenlerin ardı arkası kesilmiyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz ne bilelim, bağın adanın bağı olduğunu, biz ne bilelim bağların bizim de malımız olduğunu. Sahipsiz sandık, bağın içinde gece gündüz döğündük. Üzümden başka hiçbir şey yemedik. Ne yapalım, üzümler çok tatlıydı. Yedik yedik şiştik Biz ne bilelim, hepimiz ötürgen olduk. Bu ötürgenlik, imdadımıza yetişmezseniz hepimizi, hepimizi öldürecek. Sahipsiz bir bağ bulduk derken, bağa abandık. Biz ölümcül hasta, ötürgen olduk. Hem adanın üzümlerini hopur edip kökünden kuruttuk, hem de hepimizin uçkuru elinde, ılgınlığa koşuyor, sizden çare bekliyoruz. Şimdi ben konuşurken kendimizi tutuyoruz, şu sizin konuşmanız bir bitsin, hepimiz soluğu ılgınlığın içinde alırız, siz de kokudan adanın içinde duramazsınız. Bize ilaç, ne olursunuz dok</span>tor beyler, iyi ettiğiniz, iyi edemediğiniz o askerleri bizler doğurduk, bizler besleyipbüyüttük. Ne olur bize ilaç."</p>

  <p class="calibre4" style="text-align: justify;">   Doktor Salman, sesi çatallaşarak:</p>

  <p class="calibre4" style="text-align: justify;">   "Beni iyi dinleyin, biraz sıkın dişinizi, sonra gider istediğiniz kadar ötürürsünüz. Çeşmeden su alacak kaynatacaksınız. Çeşmenin suyu o kadar temiz ki, kaynatmaya gerek yok. Bol bol, hiç durmadan, sabahtan akşama, akşamdan sabaha kadar su içeceksiniz. Bir de patates yiyeceksiniz. Patates nerde diyeceksiniz, Salih Efendiye sordum, onun ' dükkanında yalnız bir çuval patates var. Şimdi Kadri Kaptanı kasabaya gönderiyorum, kasabada ne kadar patates varsa tekneni ağzına kadar doldur, al getir, diyeceğim. Yarına patatesleri bize yetiştirir Kadri Kaptan, iyi çocuktur, yarın kuşluk vaktine kadar patatesleri bize yetiştirir."</p>

  <p class="calibre4" style="text-align: justify;">   "Ya ilaç?" diye sordu Karaca Elif.</p>

  <p class="calibre4" style="text-align: justify;">   "En iyi ilaç gece gündüz • su içmek, bir de patates yemektir. Patatesi haşlayıp tuzlayacak, yağsız yiyeceksiniz. Ötürüğünüz duruncaya kadar böyle sürecek. Bir de pirinç diyeceğim ya kasabada bu kadar insana yetecek pirinç yok. Olsa da çok pahalı, bir de yağsız pirinç pilavı çok tatsız olur." Durdu, soluk aldı, "Bir dakika bekleyin," dedi.</p>

  <p class="calibre4" style="text-align: justify;">   Hep birden kalabalıktan sesler:</p>

  <p class="calibre4" style="text-align: justify;">   "Hiç bekleyemeyiz."</p>

  <p class="calibre4" style="text-align: justify;">   "Üstümüze ötüreceğiz."</p>

  <p class="calibre4" style="text-align: justify;">   "Üstümüz başımız ötürük içinde kalacak."</p>

  <p class="calibre4" style="text-align: justify;">   "Bize izin ver."</p>

  <p class="calibre4" style="text-align: justify;">   "Gider denizin kıyısına ötürürüz, dalgalar alır ötürüğümüzü götürür, bu cennet adamız da kokmaz. Sizin de burnunuzun direği kırılmaz."</p>

  <p class="calibre4" style="text-align: justify;">   "Çabuk gidin, ötürür ötürmez de hemen gelin. Size söyleyecek sözlerim daha geride. Çabuk, çabuk, çabuk dağılıp, ötürür ötürmez de gelin."</p>

  <p class="calibre4" style="text-align: justify;">   Göz açıp kapayıncaya kadar dağıldılar. Hemencecik de ötürüp, uçkurlarını bağlaya bağlaya geldiler, doktor Salman Saminin önünde durdular.</p>

  <p class="calibre4" style="text-align: justify;">   Doktor Salman önündeki kalabalığa baktı baktı, sevecen bir sesle:</p>

  <p class="calibre4" style="text-align: justify;">   "Hiçbiriniz sormadınız, buralarda ayakyolu var mı, diye. Olsa bile bu kadar insan bir iki ayakyoluna ötürürse, kuyruğa girseniz sıra son insana ancak üç gün üç gece sonra ya gelir, ya gelmez. O zaman da belki, en az beş on, yirmi kere donunuzu, şalvarınızı doldurursunuz. Evlerinizin hepsinin içinde ayakyolu var, siz hiç evlerinizdeki ayakyoluna gittiniz mi?"</p>

  <p class="calibre4" style="text-align: justify;">   Birkaç ses birden:</p>

  <p class="calibre4" style="text-align: justify;">   "Biz ayakyoluna gitmeyi ne biliriz."</p>

  <p class="calibre4" style="text-align: justify;">   "Bir evin içinde hiç ayakyolu olur mu?"</p>

  <p class="calibre4" style="text-align: justify;">   "Olsa da biz evin içindeki ayakyoluna hiç gider de ötürür müyüz?"</p>

  <p class="calibre4" style="text-align: justify;">   "Ayıp değil mi?"</p>

  <p class="calibre4" style="text-align: justify;">   "İnsan hiç evinin içine sıçar mı?"</p>

  <p class="calibre4" style="text-align: justify;">   "Bu kadar güzel, konakların içine gider de ötürür müyüz, hükümet bize verdi, diye. Utanırız."</p>

  <p class="calibre4" style="text-align: justify;">   "Osmanoğlu padişahlarının otağlarının, saraylarının içine ötürmüş gibi oluruz."</p>

  <p class="calibre4" style="text-align: justify;">   "Yok, yok, böyle bir iş olamaz, padişahın altın tahtına hiç kimse hiçbir iş yapamaz. Hem de ötüremez, sıçamaz, ayıptır."</p>

  <p class="calibre4" style="text-align: justify;">   "Yani işeyemez bile."</p>

  <p class="calibre4" style="text-align: justify;">   "Biz, evlerimizin içindeki ayakyoluna kışta kıyamette de giremeyiz."</p>

  <p class="calibre4" style="text-align: justify;">   "Pekiyi, anladık. Pekiyi, bu kadar patatesin parasını kim verecek, diye sormadınız."</p>

  <p class="calibre4" style="text-align: justify;">   "Sormadık," dedi Karaca Elif, "bizi borçlandıracaksınız sandık."</p>

  <p class="calibre4" style="text-align: justify;">   "Adanın parasından verdik. Adanın parası var. Hasta olanlara ilaç parası, aç olanlara yiyecek parası vermek için ayırdık."</p>

  <p class="calibre4" style="text-align: justify;">   Sonra bu parayı nasıl kazandıklarını, iyi bir adam olan Şükrü Efendinin onlara, kabala aldığı incir, üzüm, nar karşılığı ummadıkları bir para verdiğini, parayı böyle günler için sakladıklarını anlattı. Üzüm bağları da hopur olmasaydı paralarının daha çok olacağını söyledi.</p>

  <p class="calibre4" style="text-align: justify;">   Karaca Elif:</p>

  <p class="calibre4" style="text-align: justify;">   "Doktor paşamız," dedi, "hazır eliniz değmişken bize çay da aldırsana. Hepinize dua eder, gelecek yıl bağlara gözümüz gibi bakarız."</p>

  <p class="calibre4" style="text-align: justify;">   "Olur," dedi doktor, "Kadri Kaptan daha gitmediyse ona para verir hepinize çay da, şeker de aldırırım, yalnız çaya şeker koymasanız daha iyi olur. İyileşince ağız tadıyla çaylarınızı içersiniz."</p>

  <p class="calibre4" style="text-align: justify;">   "Kadri Kaptan burada," dedi Nişancı, "seni bekliyor doktor bey."</p>

  <p class="calibre4" style="text-align: justify;">   "Biraz daha beklesin," dedi doktor. Ardından kalabalığa döndü:</p>

  <p class="calibre4" style="text-align: justify;">   "Sizi burada hasta hasta beklettim, kusura bakmayın. Bu yıl bilmeden bir kusur işlediniz, canınız, karnınız sağ olsun. Gelecek yıl hep birlikte bağlara gözümüz gibi bakarız, olur biter. Çok üzüm yemekten sonra olan ötürük çabuk geçer. Çabuk geçmesi içinse çok su içeceksiniz, bunu unutmayın. Eğer evinize kurutarak kışın hoşaf yapmak için bağlardan üzüm getirmişseniz, Vasili kardeşimiz size üzüm kurutmayı öğretecek. Haydiyin güle güle, üzümleri yediniz helali hoş olsun. Haydi hepinize gşçmiş olsun."</p>

  <p class="calibre4" style="text-align: justify;">   "Amenna yedik doktor," dedi Karaca Elif. "Çok şükür yedik. Temiz suyla, şekersiz çayla, patatesle yakında iyi oluruz. Bol bolarnadı üzüm yedik ya."</p>

  <p class="calibre4" style="text-align: justify;">   Birkaç gün içinde herkes iyileşti. Vasili onlara nasıl üzüm kurutulacağım öğretti. Salih Efendiden aldıkları hasırların üstüne balkonlara, bahçelere üzüm sergenlediler. Bu kış nasıl geçerse geçsin, herkesin evinde kuru üzüm olacaktı.</p>

  <p class="calibre4" style="text-align: justify;">   Sonbahara doğru Şükrü Efendi birtakım arkadaşlarıyla adaya geldi, zeytinliğe çıktılar, geldiler çınarların altına oturdular. Adalılar onun başına yığılıştılar.</p>

  <p class="calibre4" style="text-align: justify;">   "Öyle bir zeytininiz var ki, bütün bu kıyılarda, buradan İz-mire, Edremite kadar böyle bir zeytinlik yok. inşallah, zeytinlik de bağlar gibi bir kazaya uğramaz."</p>

  <p class="calibre4" style="text-align: justify;">   Karaca Elif:</p>

  <p class="calibre4" style="text-align: justify;">   "Uğramayacak. Ne işimize yarar ki kara zeytin."</p>

  <p class="calibre4" style="text-align: justify;">   "Siz zeytin topladınız mı hiç?"</p>

  <p class="calibre4" style="text-align: justify;">   "Ya toplamadık da ne yaptık, biz buralara geldik geleli hep zeytin topladık Hepimiz, çocuklarımız bile zeytin toplama ustası oldular. Bizi bağlara sokmayanlar, bizi bağların yanından geçirmeyenler, zeytin toplatmak için bize her gün yalvar yakar oldular."</p>

  <p class="calibre4" style="text-align: justify;">   "Öyleyse bu güz kendi zeytinlerinizi de siz toplayacaksınız. Zeytin sırıklarınızı, sepetlerinizi, her bir şeyinizi hazırlayın. Unutmayın, bu sefer kendi malınızı kendiniz toplayacaks<span class="calibre5">ı</span>nız, hiçbir zayiat vermeden."</p>

  <p class="calibre4" style="text-align: justify;">   "Bir tek zeytini bile esirgeyerek."</p>

  <p class="calibre4" style="text-align: justify;">   Şükrü Efendi birkaç sefer gene geldi. Güzün sonlarına doğru Karınca Adalılar onu beklemeye başladılar. Güneşli apaydınlık bir günde de Şükrü Efendinin tekneleri iskeleye yanaştılar. Bütün köy iskeleye indi.</p>

  <p class="calibre4" style="text-align: justify;">   İskeleye çıkan Şükrü Efendi:</p>

  <p class="calibre4" style="text-align: justify;">   "Haydiyin bakalım zeytinciler, teknelerden sepetleri, sırıkları, fıçıları, çuvalları indirin, sonra da yanıma gelin."</p>

  <p class="calibre4" style="text-align: justify;">   Hepsi birden teknelere koşuştular, tekneleri boşalttılar, teknelerden indirdikleri, daha önce kullandıkları, bildikleri araçlardı. Bir de yepyeni bir kantar indirdiler.</p>

  <p class="calibre4" style="text-align: justify;">   Şükrü Efendi tekneden beş kişiyle inmişti. Adalı işçiler, teknelerdeki işlerini bitirince, Şükrü Efendi:</p>

  <p class="calibre4" style="text-align: justify;">   "Gelin bakalım," dedi, hemen başına toplaştılar. Sağ yanındaki sol kolu dirsekten kopmuş delikanlıyı gösterdi:</p>

  <p class="calibre4" style="text-align: justify;">   "Bu katiptir, herkesin topladığını deftere yazacaktır. Size okka başına toplama parası vereceğim. Buralarda böyle bir usul yok ya ben sizin için icat ettim."</p>

  <p class="calibre4" style="text-align: justify;">   Sol yanındakini gösterdi:</p>

  <p class="calibre4" style="text-align: justify;">   "Bu da kantarcı."</p>

  <p class="calibre4" style="text-align: justify;">   Kantarcı topaldı, yaylana yaylana yürüyordu. O da katip gibi. Çanakkale Savaşından kurtulan az kişilerden biriydi.</p>

  <p class="calibre4" style="text-align: justify;">   Arkada duran üç kişiden ikisinin bir gözleri kördü. Üçüncüsü de Çanakkaleden sonra yakalanıp Kurtuluş Savaşına gönderilmiş, yani üç savaşta çarpışmış bir ulusal kahramandı.</p>

  <p class="calibre4" style="text-align: justify;">   "Bunlar da ırgat başı, sizin başınızda bulunacaklar. Siz mal sahibisiniz, sizin için ırgat başlarına gerek yok ya görenek olmuş."</p>

  <p class="calibre4" style="text-align: justify;">   "Şükrü Efendi, Şükrü Efendi, şu göreneği boz da ırgat başı Karaca Elif olsun."</p>

  <p class="calibre4" style="text-align: justify;">   Hep birden gülüştüler.</p>

  <p class="calibre4" style="text-align: justify;">   Karaca Elif:</p>

  <p class="calibre4" style="text-align: justify;">   "Tuzlayım da kokmayın ötürüklüler. Şimdi adam olmuşlar da beni taşkalaya alıyorlar. Ulan siz kimsiniz de beni taşkalaya alıyorsunuz, ötürüklüler. Kendi üzümlerinin hırsızları..."</p>

  <p class="calibre4" style="text-align: justify;">   "Hırsızladık, doğru, haklısın. Sen hırsızlamadın mı, sen de üzüm yiye yiye..."</p>

  <p class="calibre4" style="text-align: justify;">   "Bu yaşta gebe kadın gibi olmadın mı?"</p>

  <p class="calibre4" style="text-align: justify;">   "Ne üzüm, ne kendi malımın hırsızı oldum, ne de ötürük."</p>

  <p class="calibre4" style="text-align: justify;">   "Karaca Elif hırsız olmadı."</p>

  <p class="calibre4" style="text-align: justify;">   "Bağa gelmedi."</p>

  <p class="calibre4" style="text-align: justify;">   "Bir salkım üzüm değil bir yaprak bile koparmadı."</p>

  <p class="calibre4" style="text-align: justify;">   "Kendi malının hırsızı olur mu?"</p>

  <p class="calibre4" style="text-align: justify;">   "O, kendi malını yiye yiye..."</p>

  <p class="calibre4" style="text-align: justify;">   "Karnı davul gibi şişip ötürük olur mu?"</p>

  <p class="calibre4" style="text-align: justify;">   "Olmaz."</p>

  <p class="calibre4" style="text-align: justify;">   "Hastadır o."</p>

  <p class="calibre4" style="text-align: justify;">   "O günlerde iyice hasta etti de Allah, onu kendi malının hırsızı olmaktan kurtardı."</p>

  <p class="calibre4" style="text-align: justify;">   "Kendi malını çalan cehennemliktir."</p>

  <p class="calibre4" style="text-align: justify;">   Şükrü Efendi göbeğini hoplata hoplata ayağa kalktı.</p>

  <p class="calibre4" style="text-align: justify;">   "Madem istediniz, ben de Karaca Elifi ırgat başı yapıyorum, bunlar ne alıyorlarsa Karaca Elif de bunların aldıkları gündeliği alacak, sizin de başınızda duracak."</p>

  <p class="calibre4" style="text-align: justify;">   "Duyduk, duyduk," dediler.</p>

  <p class="calibre4" style="text-align: justify;">   "Duydunuzsa, bunu da duyun," dedi Karaca Elif, "tuzlayım da kokmayın."</p>

  <p class="calibre4" style="text-align: justify;">   "Tam yerine oturttun Karaca Elif."</p>

  <p class="calibre4" style="text-align: justify;">   "Oturtmaz olur muyum, bugüne bugün üstünüze amele başıyım, çatiayın da patlayın."</p>

  <p class="calibre4" style="text-align: justify;">   Kızın adı Periydi. Kerim öyle çok dışarıya çıkmıyordu. Kızsa adalılar nerdeyse o da içlerindeydi. Üzüm bağlarını birlikte hopur etmişler ama Peri bir üzüm salkımından başka ağzına üzüm atmamıştı. Adalılar ılgınların içine dağıldıklarında ötürgen olmamasına karşın gitmiş, bir ılgının arkasına uçkurunu çözmüş, oraya ötürmediyse de şorlamıştı. Eve geldiğinde en ince ayrıntısına kadar olanı biteni Kerime anlattı.</p>

  <p class="calibre4" style="text-align: justify;">   "Üzüm bağlarını hopur edenlere hiçbir şey söylemediler mi?"</p>

  <p class="calibre4" style="text-align: justify;">   "Söylemediler. Üstelik de koca doktor, binbaşı mıymış neymiş, bu adanın kilisesini hastane yapmış, adanın Rum kadınlarının hepsi de Geliboludan gelen yaralılara hastabakıcılık etmişler. Her iki doktor da bu adayı çok sevdiklerinden hastane kapanınca burada kalmışlar."</p>

  <p class="calibre4" style="text-align: justify;">   Toplulukla birlikte doktorlara gitmiş, ılgınların arasında o da ötürür gibi yapmıştı. Kalabalıktan hiç ayrılmıyordu.</p>

  <p class="calibre4" style="text-align: justify;">   "Demek herkes, bağlarını yok edenleri bağrına bastı. Onların içinde seni kimse fark etmedi mi?"</p>

  <p class="calibre4" style="text-align: justify;">   "Görmediler. Yalnız o tüfekçi mi, Nişancı mı ne, gözlerini hiç benden ayırmadı. Öteki Poyraz mı, Abbas mı ne, beni gördü ya hiç bakmadı. Bana göre o kısa boylu, yeşil, düğme gözlü adam seni öldürecek. Kararlı. Beni de sağ bırakmayacak Öyle bir baktı ki bana, kanıma susamış. O adam insanı bir sinek öldürür gibi öldürür, sonra da kalkar gider aptes alır, tam arkasında <span style="font-size: 1em;">durur da namaz kılar, öldürdüğü adamın cenazesinde."</span></p>

  <p class="calibre4" style="text-align: justify;">   "Ne diyorsun sen, burada kalabilir miyiz?"</p>

  <p class="calibre4" style="text-align: justify;">   "Yavaş yavaş gevşiyorlar bana göre. Nişancıdan korkuyorum, taktı bize. Bir de sen çık ortaya onlarla konuş. Sen bir yıla kalmaz onların bizim için ne düşündüklerini anlarsın."</p>

  <p class="calibre4" style="text-align: justify;">   "Ben şimdiden biliyorum bizim için ne düşündüklerini. Nişancı ne düşündüklerini gözbebeklerinin içine yazmış, göz kaçıran kişilerden de değil, kafasından ne geçiyorsa hepsi göz-bebeklerinde."</p>

  <p class="calibre4" style="text-align: justify;">   "Bizi ne zaman öldüreceği yazılı mıydı gözbebeklerinde?"</p>

  <p class="calibre4" style="text-align: justify;">   "Yazılıydı, hemen ilk fırsatta."</p>

  <p class="calibre4" style="text-align: justify;">   "Biz de ilk fırsatta, buradan kalkan ilk tekneyle gideriz. Gitmemize engel olamazlar. Evi de satmayız, tapu elimizde. Bizim yerimize buraya bir yaşlı kurt gelmeli. Onlardan çok var. Onlardan kimse şüphelenmez."</p>

  <p class="calibre4" style="text-align: justify;">   "Hele ben bir ortaya çıkayım, Abbasın da, kedi Abbasın da, Nişancı ağanın da, Vasilinin de ciğerlerini, beyinlerini okurum. Ne demiş eskiler, insanın şu dünyada en bildiği canlı insandır. İnsan insan olduğundan bu yana en çok insanla uğraşmış, en çok insanı düşünmüştür."</p>

  <p class="calibre4" style="text-align: justify;">   "Doktor bizimle gelenlerin çuval çuval topladıkları üzümleri nasıl kurutacaklarını öğretmek için Vasiliyi vazifelendirdi."</p>

  <p class="calibre4" style="text-align: justify;">   "Vasili bizim eve de gelecektir."</p>

  <p class="calibre4" style="text-align: justify;">   "Üzümümüz yok dersek?"</p>

  <p class="calibre4" style="text-align: justify;">   "Gene gelecektir. Hem de üst üste çok gelecektir. O gidecek, arkasından Nişancı gelecek, bu düğümü çözecekler. Onlar için düğümü çözmek kolay. Kedinin adı Abbas ya, bizimkiler gelip Abbas kedinin soyunu sopunu sordular ya, ben de sordum ya, o zaman yakayı ele verdik ya. Bundan sonra buraya kim gelirse gelsin göz altındadır. Canını buradan zor kurtarır. Hele ben bir ortalığa çıkıp bakayım. Belki de bunlar Abbastır mabbastır, belki de, bizim düşündüğümüzü düşünmediler bile. Eli boş gidip de ele aleme maskara korkak olmayalım. O zaman bu dünyada beş paralık itibarımız kalmaz. Abbas erkek adıdır, hiç kedi adı olur mu? Böyle bir kedi duyunca insanların şaşıracağını cin bakışlı, cin fikirli Nişancı bilmez mi? Yabancı bir insan bir adada bir kedi görür de, o kedinin adı Abbas olursa, o da bir adamın arkadaşının adı olursa, o adam niçin başka bir Abbas arasın burada? Hele ben bir bunları yoklayayım. Önümüzde çok zaman var."</p>

  <p class="calibre4" style="text-align: justify;">   Kerim her gün dışarıya çıkmaya başladı. Herkese selam veriyor, birçoğuyla da konuşmuyordu. Poyraz, yani Abbas oralı bile değildi, onu kendisi gibi adaya bir sığıntı sanıyordu. Doktorlarla sohbet etti. Hoş, gün görmüş, hoşgörülü, yumuşak insaniardı bu Çanakkale savaşının doktorları. Yıkılmış kiliseden, eski hastanelerinden söz açılınca ikisi iki yerden iç geçiriyorlardı.</p>

  <p class="calibre4" style="text-align: justify;">   Herkes ona kırk yıllık dostu gibi davranıyordu. Nişancı artık gelmiyordu ya her gördüğünde hatırını soruyor, Peri nasıldır, diyordu. Sıcacık, sevecen bir baba gibiydi.</p>

  <p class="calibre4" style="text-align: justify;">   Adaya gelenler, başlarında ırgat başları, zeytinliğe gidiyor, topladıkları zeytinleri hasırların üstüne yığıyorlardı. Birinci gün akşama doğru ırgat başları çalışanların çok usta olduklarını Şükrü Efendiye bildirdiler. Şükrü bundan çok memnun oldu. on bir günde zeytinleri topladılar, bitirdiler. İki ağız daha toplayacaklardı ya bu önemli değildi. Her ağızın birkaç günlük işi vardı.</p>

  <p class="calibre4" style="text-align: justify;">   Her ailenin hasırların üstüne topladığı zeytinler küfeye doldurulup tartıldı, katip okka başına topladıkları zeytinlerin parasını ödedi.</p>

  <p class="calibre4" style="text-align: justify;">   Zeytin ırgatları, bu bölgeye geldiklerinden bu yana, çok zeytin toplamışlardı ama ellerine hiçbir zaman bu kadar para geçmemişti. Karaca Elif de kıvanç içindeydi. O da hiçbir yıl bu kadar para kazanamamıştı. Meğer ırgatbaşılar ne kadar çok para kazanıyorlarmış. Herkes kıvanç içindeydi. Vasilinin dediklerine bakılırsa üzümleri kurumaya bırakmışlar, kuru üzümleri yakmda çuvallara dolduracaklar. Irgat parasının dışında üzümleri satın alan Şükrü Efendi bir etek para da adaya verdi. O para da hastalar, sayrılar, parası tükenip de aç kalanlar için harcanacaktı. .</p>

  <p class="calibre4" style="text-align: justify;">   Çoktandır ortaya çıkmayan Arsen Usta da gözükür olmuştu. Sabah erkenden, gün ışıdı ışıyacakken Arsen Ustanın körüğü işlemeye başlıyor, örse inen çekiç sesleriyle birlikte kesiliyordu.</p>

  <p class="calibre4" style="text-align: justify;">   Arsen Usta geldi geleli epeyi iş yapmıştı. Allah bereket versin iyi kazanmıştı. Nişancı her balığın oltasından bir düzine olta almış, kutsal örsün üstüne çok para dökmüştü. Şu aşağıdaki kıyı köylerden de çok balıkçı gelmiş, olta ve zıpkın istemişlerdi. Gelenlerin çoğu giden Rum balıkçıların tayfaları, ortaklarıydı. Zıpkınları ısmarlayanlar bunları gelecek yıl nisan, mayıs aylarında avlayacakları kılıçbalıkları için ısmarlamışlardı. Usta ısmarıç olmadan da epeyce zıpkın yapmış, üst üste duvara dizmişti. Kılıç zamanı zıpkınlar çok satılacaktı. Rumlar gittikten sonra bu yörelerde hiç demirci kalmamıştı. Zıpkıncılık da zor bir zanaattı. Her demirci zıpkın yapamazdı. Ancak zıpkın ustası demirciler iyi bir zıpkını yapabilirlerdi.</p>

  <p class="calibre4" style="text-align: justify;">   Poyrazla Arsen Usta, usta adaya geldiği gün tanışmışlar, dükkanı ona pazarlıksız vermişlerdi. Hemen o gün de sıcak, candan bir dostluk başlamıştı.</p>

  <p class="calibre4" style="text-align: justify;">   O gün birlikte Poyrazın evine geldiler, oturdular, değirmenlerin onarımını konuştular. Lenanın yaptığı köpüklü kahveyi içtiler. Poyraz kalktı gitti, odaya girdi geri geldi. Arsen Ustanın avucuna beş altın koydu.</p>

  <p class="calibre4" style="text-align: justify;">   "Bu kadar para çok değil mi," dedi Arsen Usta.</p>

  <p class="calibre4" style="text-align: justify;">   "Artanını geri getirirsin Ustam."</p>

  <p class="calibre4" style="text-align: justify;">   Evden çıktılar, çınarların altına geldiler. Arsen Usta işliğine gitti, Poyraz da sedirlerden birine oturdu, gözünü Ağaefendile-rin evine dikti, eli yüreğinde kapının açılıp Zehranın merdivenden inmesini bekledi. Sabırlıydı, arada bir denize bakıyor, denizin yüzü ayna gibi, yağmur yağacak, diye düşünüyordu. Böyle, denizi ayna olmuş bir günün sonunda bir fırtına, bir yağmur patlamış, Poyraz, hışım gibi yağan yağmurun altında yürüyor, kendini denize vurmuş gidiyordu. Şimdi kendini yağmura, denize vurduğunu anımsıyor da, nasıl kurtulduğunu bir türlü anımsamıyordu. Vasiliye göre onu Zehra kurtarmıştı. Olabilir. Olabilir. Yağmurda yürürken onu seyreden, o denize giderken yetişip ona sarılabilir, sarılmış olarak da onu evine kadar götürebilirdi. Sevda sevda derler behey yarenler, bilmeyene bir acayip hal olur. Bir acayip hal oluru durmadan yineliyordu. Kapı açıldı, elinde kovası, merdivenlerden çabuk çabuk inen Zehranın ayak seslerini Poyraz duydu. Duymadıysa bile ayak seslerini yarattı. Zehra geliyordu, eli ayağına dolaştı. Ne yapacağını bilemedi. Zehra geldi, kovasını musluğun altına koydu, kova dolunca Zehra kovaya uzanırken Poyraz dile gelebildi:</p>

  <p class="calibre4" style="text-align: justify;">   "Yel değirmenini onarıma verdim, Arsen Usta yakında başlayacak. Kanatlar," dedi durdu. Sesi titriyordu, "kanatlar mavi olacak. Yel esince de o maviler mavi bir güneş olacak." Bundan sonrasını çabuk söyledi. "Biz seninle bir daha değirmentaşının üstüne oturup... Kırlangıç... yavruları... yaygara koparacaklar."</p>

  <p class="calibre4" style="text-align: justify;">   Zehra gülümsedi. Poyraz sevindi. Mutluluktan uçmaya başladı.</p>

  <p class="calibre4" style="text-align: justify;">   "Deniz ayna gibi, yağmur hışımlayacak. Ben denize... sen de. Değirmen olur mu?"</p>

  <p class="calibre4" style="text-align: justify;">   Zehra kovasını almış giderken gene gülümseyerek başını öne eğdi, bu olur demekti.</p>

  <p class="calibre4" style="text-align: justify;">   Poyraz ayağa kalktı, mavi, ak, turuncu parlak atlas kanatlar başının içinde dönüyor, nereye gideceğini bilemiyordu. Ayağa kalktı, çınarların dallarında kuş yuvalarını gördü, mutluluktan başı hafiften dönüyordu. Bir kartal gagasında kana, kuma belenmiş seğiren bir meme hışılayarak gökten üstüne üstüne iniyordu. Birkaç adım gitti, sırtını çınarın gövdesine dayadı, gözlerini yumdu. Yanında yöresinde kazık kesilip buzların üstünde dikili kalmış binlerce asker duruyor, onu da karların altından çıkarıyorlardı. Onunla birlikte bir tabur askeri de... Daha kulaklarındaydı gökten sağılan yumulup birer topak olmuş kartalların, kulakları sağır eden hışıltıları, ıslıkları.</p>

  <p class="calibre4" style="text-align: justify;">   Ayakta bir süre düşündü, sonra birden karar verdi, Kerimin evine yöneldi. Kerimin evinde Isparta halıları, kadife koltuklar, ceviz masalar, duvarlarda resimler, bir de borulu bir gramofon, ev her şeyiyle oturmuş bir ev olmuştu. Periyle Kerim onun geldiğini pencereden gördüler, kapıda karşıladılar.</p>

  <p class="calibre4" style="text-align: justify;">   "Geç kaldığım için özür dilerim, size hoş geldiniz demeye çoktan gelmeliydim."</p>

  <p class="calibre4" style="text-align: justify;">   "Efendim, şimdi de başımız üstünde yeriniz var."</p>

  <p class="calibre4" style="text-align: justify;">    Kerimin yüzüne, gözlerinin içine can havliyle baktı, bu adaya ilk gelen Kerimdi, buydu. Abbası soran, onun yerine Abbas kediyi bulan o Kerimdi işte bu Kerim. O Kerimi o zaman bağışlamıştı. İkinci sefer gelen Kerim Nişancının bakışlarıyla karşılaşmış, tekneden inmeden geri dönmüştü. Kara giyitH beş kişi de ne istiyordu, kimse bilmiyordu. Niçin öyle tuhaf bir biçimde gelmişler, niçin öyle davranmışlar, niçin gösteri biçiminde gitmişlerdi? Kerim tanındığı, öldürmeden öldürüleceğini bildiği halde bir kızla buraya niçin gelmişti? Yüzü hiç adam öldürmeye gelen bir adamın yüzüne benzemiyordu. Yüzü rahat, güvenli, telaşsızdı. Bu yaşta bir insan öldüreceği kişinin, hop der de önüne düşerse, böyle mi davranırdı? Kerimde hiçbir işaret yoktu. Kızın gözleri bir parlayıp bir sönüyor, yüzü yalvaran bir hal alıyordu. Kadınlar hep böyle kendilerini ele mi verirlerdi? Kadınlar isterlerse kendilerini saklamayı erkeklerden daha iyi bilirlerdi. Onu görür görmez yüzü alı al moru mor olmuştu, yoksa Poyraz onu böyle mi görmüştü? Evin içini dibek kahvesinin kokusu doldurdu. Poyraz daha sağlıklı düşünmeye başladı. Kahve bu sabah kavrulmuş, dibekte dövülmüştü. Herhalde Nişancıyı bekliyorlardı. Yoksa bir başkasını mı?</p>

  <p class="calibre4" style="text-align: justify;">   Poyraz onlara her şeyi, onlar da ona, onu öldürmeye geldiklerinin dışında, her şeyi söylediler. Poyraz sormadan önce bu adaya geldiğini, Abbas adında birini aradığını, onun yerine Abbas adında bir kedi bulduğunu söyledi. Kedinin sahibi de çok iyi bir insandı, dedi. Gene, buraya kalabalıkla birlikte gelip gelmediğini Poyraz sormadan o, "Ben buraya gelen kalabalıkla birlikte teknelerden birine binecekken, baktım çoluk çocuk, herkes üst üste. Adanın bu kadar yakın olduğunu da unutmuşum. İskeleden kendime bir tekne tuttum, onlar buraya adaya yanaştıktan az sonra, biz de öbür yana yanaştık," dedi. Poyraz, ortada kalmıştı, bu adama öldürmeye gelen bir adam da diyemiyor, öldürmeyeceğini de düşünemiyordu. Bunu Nişancıyla bir iyice konuşmalıydı. Kalktı, Kerimle Peri onu bahçe kapısına kadar uğurladılar. Gece düşmanını kafasından kurşunlamış, ertesi gün de tabutunun altına girmiş ağlayarak mezara taşımış. Bu bahçe kapısına kadar uğurlama böyle mi acaba?</p>

  <p class="calibre4" style="text-align: justify;">   Poyraz, allak bullak olmuş, Nişancıya koştu, Nişancı doktorlara gitmişti. O da doktorlara gitti. Doktor Salman Sami onu kapıda karşıladı.</p>

  <p class="calibre4" style="text-align: justify;">   "Nişancı da burada, muallim de, haydi hemen mektebe gidelim. Bu muallim yaman adam, okulu bir donatmış, pir donatmış, elifbalar, defterler, kalemler, yepyeni sıralar, kitaplar, karatahtalar, tebeşirler. Bu da senin gibi İstiklal Harbinde çarpışmış, ihtiyat zabiti. Haydiyin arkadaşlar, Poyraz Bey de geldi, mektebe gidip bir bakalım."</p>

  <p class="calibre4" style="text-align: justify;">   Ilgınların içinden geçip mektebe geldiler, "bu ılgınlık mektebin bahçesinin içinde kalacak. Bakın hele şu ılgın ağacından daha güzel bir ağacı hiçbir yerde gördünüz mü, meyvesi yok, bir şeyi yok, küçük pembe beyaz çiçekleri... Bizim mektebimiz buralarda birkaç yıl içinde dillere destan olacak."</p>

  <p class="calibre4" style="text-align: justify;">   Okula girdiler, okul, merdivenlere, maltaya kadar yunmuş arınmış, pırıl pırıldı. Sıraların çoğu da yepyeniydi. Her yan taze kereste kokuyordu."</p>

  <p class="calibre4" style="text-align: justify;">   Öğretmen:</p>

  <p class="calibre4" style="text-align: justify;">   "Ay başında tedrisata başlayacağız, bütün Türkiyede böyle."</p>

  <p class="calibre4" style="text-align: justify;">   "Biz, doktor beyle ikimiz, muallim beyle ikimiz, siz de Poyraz, Baytar Beyle ikiniz her gün gelecek, sıralara çocuklarla birlikte oturacak, muallim beyin derslerini dinleyeceğiz."</p>

  <p class="calibre4" style="text-align: justify;">   "Ben de geleceğim," dedi Nişancı.</p>

  <p class="calibre4" style="text-align: justify;">   "Sonra da, sınıflar açıldıkça biz de çocuklara ders vereceğiz."</p>

  <p class="calibre4" style="text-align: justify;">   "Baytar Bey de burada ders vereceğini söylüyordu, muallimler tamam oluncaya kadar."</p>

  <p class="calibre4" style="text-align: justify;">   "Yandı Baytar," diye gürledi doktor Salman Sami, "o demektir ki, ben kıyamete kadar ders vereceğim demektir. Biz bir tane muallim bulduk diye bir yiyelim bin şükredelim derken..."</p>

  <p class="calibre4" style="text-align: justify;">   "Öyleyse biz malulen tekaütler ölünceye kadar güzel bir iş bulduk demektir. Ah, ah," diye içini çekti Poyraz, "Nişancının bir okuryazarlığı olsaydı, kim bilir nasıl bir muallim olurdu!"</p>

  <p class="calibre4" style="text-align: justify;">   "Kim bilir," dedi doktor Salman Sami, "kim bilir nasıl bir muallim olurdu Nişancı."</p>

  <p class="calibre4" style="text-align: justify;">   "Okuryazar olmadığı belki daha iyi olmuştur. O da yaşı geçmiş çocuklara, gençlere, yaşlılara balıkçılık dersi verir, adamız da bir balıkçı adası olur. O, şöyle bir denizin üstünde gözlerini gezdiriyor, şurada lüfer, şurada palamut, şurada, mercan var diyor, oraya varıyoruz, söylediği balığı yakalıyoruz. Bir ke-recik olsun Nişancı fos çıkmadı."</p>

  <p class="calibre4" style="text-align: justify;">   "Nasıl olur, uzaklardan denizin altını mı görüyor?"</p>

  <p class="calibre4" style="text-align: justify;">   "Belki de, deniz üstündeki kıpırtılardan, buğudan, renklerden, ne bileyim ben... Dedi ki bana, sen benim en iyi dostum değil misin, senin için canımı bile veririm ama, bunu sana öğretmek elimden gelmez, ben ne olduğunu, nasıl bildiğimi bilmiyorum ki sana öğreteyim. Şurada şu balık var, diye, bakıyor, düşünüyorum, ya orada o balık çıkınazsa diye korkuyorum. Oraya varıyoruz ki söylediğim balık kaynaşıyor. Benim bu işim bir ustalık, bir keramet değil. İnsanın içinde bir şey kıpırdayıveriyor, insanın yüreğine, damarlarına denizin bütün kokusu, ışığı doluveriyor. Ben ne bileyim ben, ne oluyor. Bunu kime nasıl öğretirsin? Bunları o kadar çok konuştuk ki, anladım, balıkçı hiç kimseye bu hünerini öğretemez. Ama gene de balıkçı olacaklara öğretecek çok hünerleri, çok ustalıkları var. Yanındaki topal Ali Çavuşun yeğeni Ahmedi birkaç ayda öyle balıkçı yaptı ki, buradaki Rum balıkçı reisleri bile onun eline su dökemez."</p>

  <p class="calibre4" style="text-align: justify;">   Poyraz, sözü değiştirmek için öğretmene sordu:</p>

  <p class="calibre4" style="text-align: justify;">   "Şimdiye kadar okula kaç çocuk yazıldı mualllim bey?"</p>

  <p class="calibre4" style="text-align: justify;">   "Altmış beş çocuk," dedi öğretmen.</p>

  <p class="calibre4" style="text-align: justify;">   "Daha var," dedi Salman Sami. "On beş yirmi kadar ev de daha boş. Adaya bundan sonra hiç kimse gelmese bile, burada<span style="font-size: 1em;">ki çocuklar yüzü çoktan geçer de yüz elliyi bulur. Kızları saymıyor muyuz yoksa, kaç kız yazdın hocam?"</span></p>

  <p class="calibre4" style="text-align: justify;">   "Hiç yazmadım doktor bey."</p>

  <p class="calibre4" style="text-align: justify;">   "Biz buradayken, bizim bu mektebimiz kız mektebiydi. Erkek mektebi çorbacıların yıkılan köşklerinin yanındaydı. Köşklerle birlikte Kavlakzade mektebi de yıkmış. Biz bütün kızları da bu mektebe alacağız."</p>

  <p class="calibre4" style="text-align: justify;">   Öğretmen:</p>

  <p class="calibre4" style="text-align: justify;">   "Göndermezler doktor bey."</p>

  <p class="calibre4" style="text-align: justify;">   Doktorun öfkesi, rahat rahat konuşurken, birden tepesine sıçradı, "Eşşek gibi gönderecekler, yoksa bu adadan çıkıp gidecekler. Biz böyle kaz kafalı kalmaya devam edemeyiz büyük insanlık arasında. Ya yok oluruz, ya Firenkler gibi okuruz. Çok geride kaldı bu ülke çok."</p>

  <p class="calibre4" style="text-align: justify;">   "Doktor bey doğru söylüyor," dedi Poyraz, "kadını okumuyorsa erkeği okumuş kaç para eder? Kadını okumayan bir ülkenin erkekleri ne kadar okursa okusun o ülke iflah olmaz."</p>

  <p class="calibre4" style="text-align: justify;">   "Olamaz," dedi doktor öfkeyle. "Burada okuryazar olmayan kadınlar ve erkekler için de okuma yazma kursları açacağız. Bu çağda bir ülke, ülke gibi ülke olacaksa, o ülkede okuryazar olmayan hiçbir insan kalmayacaktır, hususiyetle hiçbir kadın kalmayacaktır."</p>

  <p class="calibre4" style="text-align: justify;">   "Havalar soğumaya başladı," dedi doktor Halil Rifat Bey, "yarın öbür gün mektep de açılacak. Mektebe birkaç soba gerek. Odunları nerden alacağız?"</p>

  <p class="calibre4" style="text-align: justify;">   "Soba alacak paramız var. Hem Rumlardan kalan çini sobalar da bulabiliriz. Oduna gelince, Lena Anayla Vasili kış gelmeden Rumlar her yıl, evine yetecek kadar herkes zeytinlikten, çamlıktan, nar bahçelerinden kurumuş odun toplardı, diyorlar. Bize gelince biz de, bize yetecek kadar adadan odun toplarız, yetmezse de kasabadan satın alırız."</p>

  <p class="calibre4" style="text-align: justify;">   "İyi," dedi doktor, "bir müşkülü daha halletmiş olduk. Zeytinlik bir orman gibi, çamlık, narlık, ılgınlık, her biri bir orman gibi, buralardaki kuru odunlar bu ada halkına yeter de artar bile."</p>

  <p class="calibre4" style="text-align: justify;">   Odun toplama işinden herkesin haberi oldu, adada kim varsa doktorların, Ağaefendinin, kızlarının, Baytarın, Poyrazın,</p>

  <p class="calibre4" style="text-align: justify;">   Şehmus Ağanın dışında, zeytinliğe, çamlığa, narlığa yediden yetmişe odun toplamaya çıktı. Nişancı da incirlere gitti.</p>

  <p class="calibre4" style="text-align: justify;">   "Bak gör Sultan," dedi karısına, "hiç kimse incirliğe odun toplamaya gitmeyecek Onlar incir ağacına çıkınca ellerini attıkları, ayaklarını koydukları dalın kırılacağını bilirler. Bilmedikleri bir şey var, duysalar bile akıllarında tutmazlar. O da kurumuş incir ağacının mermer kadar sert olduğunu, közünün öteki odunların közüne bakarak daha geç geçtiğini..."</p>

  <p class="calibre4" style="text-align: justify;">   "Öyle mi," diye şaşırarak sordu Sultan, "incir ağacının içi fos olmaz mı?"</p>

  <p class="calibre4" style="text-align: justify;">   "Yaş ağacın içi yumuşak, kuruyunca da ceviz ağacından daha sert olur, mermer gibi. Közü de zeytin, ceviz, meşe ağaçlarının közlerinden daha geç geçer."</p>

  <p class="calibre4" style="text-align: justify;">   "Amanın bunu kimseye söylemeyelim Nişancı. Amman gözlerini seveyim Nişancı, bizim kuru incir odunu topladığımızı kimse bilmesin. Şimdi biz seninle, çocuklarla zeytinliğe gidelim de kuru zeytin odunu toplayalım. Herkes bizim zeytin, çam odunu topladığımızı görsün."</p>

  <p class="calibre4" style="text-align: justify;">   "Göstermelik için değil, bize çam çırası bütün kış gerek olacak. Ateşi alıştırmak için."</p>

  <p class="calibre4" style="text-align: justify;">   İki üç gün çam, zeytin odunu topladılar, her birisi birer şelek yapıp sırtlarına vurdular, oradan incirliğe döndüler. Çok erken, gün ışımadan, tanyeri horozları öterken gidiyorlar, gün kavuştuktan sonra köye dönüyorlardı.</p>

  <p class="calibre4" style="text-align: justify;">   Köylüler bir hafta içinde adada ilaç için arasan bir tek odun bırakmadılar. Köylülerle birlikte öğretmen de tek başına evinin odununu topladı.</p>

  <p class="calibre4" style="text-align: justify;">   Poyraz:</p>

  <p class="calibre4" style="text-align: justify;">   "Nişancı diyor ki," dedi, "bu kış yaman geçecek. Kasabadan odunlarımızı şimdiden alsak iyi olacak. Vasilinin dediğine göre kışın odun kömür bulunmuyormuş."</p>

  <p class="calibre4" style="text-align: justify;">   "Kadri Kaptana söylesek bize odun alabilir mi?"</p>

  <p class="calibre4" style="text-align: justify;">   Poyraz:</p>

  <p class="calibre4" style="text-align: justify;">   "Alır ya onun yanına Vasiliyi de vereceğim. O bu işleri bilir. En eski adalı değil mi Vasili?"</p>

  <p class="calibre4" style="text-align: justify;">   "Çok daha iyi, daha iyi olur," dedi doktor Salman Sami.</p>

  <p class="calibre4" style="text-align: justify;">   Poyraz, oradan Ağaefendiye gitti, kapıyı Zehra açtı:</p>

  <p class="calibre4" style="text-align: justify;">   "Buyurun efendim, babam içerde." Kapıdan çekildi, Poyraz içeriye girdi. Onun sesini duyan Ağaefendi odasından çıkarak onu karşıladı.</p>

  <p class="calibre4" style="text-align: justify;">   "Hoş geldiniz, buyurun efendim..."</p>

  <p class="calibre4" style="text-align: justify;">   "Bir maruzatım vardı."</p>

  <p class="calibre4" style="text-align: justify;">   "Estağfurullah. Buyurun oturun."</p>

  <p class="calibre4" style="text-align: justify;">   Karşılıklı oturdular.</p>

  <p class="calibre4" style="text-align: justify;">   "Biz, doktorlarla birlikte kışlık odun almak için Kadri Kaptanla birlikte Vasiliyi kasabaya gönderiyoruz. Size de odun aldırayım mı, onu sormaya geldim."</p>

  <p class="calibre4" style="text-align: justify;">   "Teşekkür ederim, hoş geldiniz. Ben bilmiyorum bu kış bize ne kadar odun gerekecek."</p>

  <p class="calibre4" style="text-align: justify;">   "Ben de bilmiyorum efendim, yalnız, Lena Anayla Vasilinin söylediklerine göre, buralarda kış çok sert geçermiş, kimi yıl olur bahara kadar kar kalkmazmış."</p>

  <p class="calibre4" style="text-align: justify;">   "Kızlar, cüzdanıını getirin."</p>

  <p class="calibre4" style="text-align: justify;">   "Efendim, şimdilik istemez. Vasili hepimize aynı ölçüde alacak. Odun geldikten sonra parasını ödersiniz."</p>

  <p class="calibre4" style="text-align: justify;">   Birden ortalığı yoğun bir kahve kokusu aldı. Yeni kavrulup dibekte dövülmüş bir taze kahve kokusuydu bu.</p>

  <p class="calibre4" style="text-align: justify;">   Nesibe köpüklü kahveyi önce Poyraza götürdü, Poyraz almadı. Poyrazın ısrarı üstüne Ağaefendiye götürdü. Kahve tepsisi aralarında bir süre gitti geldi, sonunda Ağaefendi ilkönce kahveyi almak zorunda kaldı. Kahveler biter bitmez Poyraz ayağa kalktı, Ağaefendi onu uğurladı, Zehra da gülümseyerek kapıyı açtı, Poyraz merdivenleri indi dışarıya çıktı, içinde bir boşluk vardı. Çeşmenin başına geldi, oturmadı. Kafasında da birden bir boşluk oluştu, zeytinliğe yöneldi, pınarın ayağını izleyerek, mavi çiçekler açmış yarpuzları ezerek pınara kadar gitti. Kendinde bir eksiklik olduğunu du-yumsuyordu, birden aklına düştü, Zehrayı gördükten, Zehra gülümsedikten sonra kumların üstünde kanları akarak seğiren memelerin üstüne gökten taş parçaları gibi yan yana, üst üste dönerek, hışılayarak inen, yere yaklaşırken de uzun kanatlarını açan, sekerek gelip seğiren memeyi kapan. Zehrayı görünce aklına gelen kanlı memeler, kartallar kafasının içine üşüşmemişlerdi. Dehşet bir sevince kaptırdı kendisini, koşarcasına aşağıya indi. Giderken ezilen yarpuzların kokusunu duymadığı gibi, inerken de ezilen çiçeklerin kokusunun farkında olmadı, burnu bütün kokuları unutmuştu sanki. Ayakları onu aldı Ağaefendilere götürdü. Sevinç içindeydi. Bir bedenden böylesine fışkıran bir sevinci değil insan, yerdeki karınca, gökteki kuş bile duyumsardı. Ağaefendi, Zehra, Nesibe de kendilerini bir sevincin esrikliğinde buldular.</p>

  <p class="calibre4" style="text-align: justify;">   Ağaefendi o oturunca:</p>

  <p class="calibre4" style="text-align: justify;">   "Evladım, biraz bira içki içer misin," diye sordu.</p>

  <p class="calibre4" style="text-align: justify;">   Poyraz ayağa fırladı:</p>

  <p class="calibre4" style="text-align: justify;">   "Sonra gelirim efendim, sonra," dedi. Görmedim, görmedim, o kartallar da gökten hışılayarak inmedi. Sekerek gelmediler. Hiçbir şeyi de kapmadılar.</p>

  <p class="calibre4" style="text-align: justify;">   Merdivenlerden indi. Bir şeyler mırıldanıyordu ya acaba Ağaefendilere bir şeyler söylemiş miydi, söylese ne olurdu, kartal, meme, kan, seğirmek, kim ne anlayacaktı bundan? Gene kapıyı Zehra açmıştı ve ağız dolusu gülüyordu. Aklında kartalların gagalarında kumlara şıp , şıp kanları damlayan memeler, bir başlayınca bir daha aklından çıkmayan memeler. Bir daha, bir daha, bir daha görmeliydi Zehranın memelerini, gene aklından çıkmayacak mıydı? Geçti, dedi, kendi kendine, her şey geçti. Ne de çabuk. Her şeyi kartallar aldı götürdü. Adada bir tek kartal bile kalmadı.</p>

  <p class="calibre4" style="text-align: justify;">   Birtakım bahaneler uydurarak üç kez Ağaefendilere gitti, hepsinde de kapıyı Zehra açtı, hiçbirisinde kartallar göklerden inmedi, gagalarından kuma kan damlamadı. O gece başını yastığa koyar koymaz uyudu. Sabahleyin tanyeri horozları öterken uyandı. Adada ilk olaraktan horoz sesi duyuyordu. Kendisini çocukluğunda buldu, sanki Allahuekber dağını görmemiş, donarak ölmemiş, Yezidi kırımına katılmamıştı. Şimdi de onu gözü dönmüş kanlılar öldürmek için aramıyorlardı. Sanki feleğin çemberinden hiç geçmemişti. Bu dünya güzel, dünya apaydınlıktı. Anadan yeni doğmuş gibiydi. Her şeyden arınmış gibiydi. Sabahın alacasında deniz kıyısında çakıltaşlarının üstünde yürüyordu ya yürürken çakılların çıkardığı sesi duymuyordu. Günün ucu görünürken Zehraların evlerinin önünden geçiyordu. Bunun bile farkında değildi. Ağaefendinin sesini duyunca irkildi, durdu, başını sese döndü, Ağaefendi pencereyi açmış ona sesleniyordu:</p>

  <p class="calibre4" style="text-align: justify;">   "Poyraz evladım, çocuklar kahvaltıyı hazırlamışlar, buyur da birlikte yapalım."</p>

  <p class="calibre4" style="text-align: justify;">   O, basamakları çıkıp salona girince Ağaefendinin gözleri faltaşı gibi açıldı:</p>

  <p class="calibre4" style="text-align: justify;">   "Evladım Poyraz, böyle ne oldu sana, seni hiç böyle görmedim, yüzün yedi yaşında bir çocuğun yüzü gibi saf, aydınlık, pırıl pırıl. Anandan yeni doğmuş gibisin, ne oldu sana?"</p>

  <p class="calibre4" style="text-align: justify;">   "Kartallar gitti," dedi Poyraz, "Ağrıdağının, Kafdağının ardına uçtular da gittiler."</p>

  <p class="calibre4" style="text-align: justify;">   Zehrayla Nesibe de babaları gibiydiler. Zehra, Poyraz merdivenden çıkarken yüzünü görür görmez yüreği hop etti, bir sevinç rüzgarı evin içini doldurdu.</p>

  <p class="calibre4" style="text-align: justify;">   "Otur hele evladım, ne oldu sana böyle? İyi haberler mi aldın, şimdi senin yüzün bambaşka bir yüz, ışık içinde. Bunca yıl yaşadım, senin yüzün gibi yanına yönüne sevinç dağıtan, ışık saçan bir yüz görmedim. Kusura bakma evladım, sana hep soruyorum, merak ediyorum, ne oldu sana?"</p>

  <p class="calibre4" style="text-align: justify;">   "Bir şey oldu ama bilemiyorum. Kartalar da gitti. Yüreğim de arındı. Ben de pirüpak oldum."</p>

  <p class="calibre4" style="text-align: justify;">   Nesibe Zehranın kulağına eğildi, Ağaefendiyle Poyrazın arkaları onlara dönüktü, "Bak ne diyor, yüreğim de, ben de arındım, diyor, ne demek istiyor?"</p>

  <p class="calibre4" style="text-align: justify;">   "Ne demek istesin, ben başka bir insan oldum, diyor."</p>

  <p class="calibre4" style="text-align: justify;">   "Sen ne diyorsun?"</p>

  <p class="calibre4" style="text-align: justify;">   "Onu böyle görünce ben de başka bir insan oldum," dedi. "Görmedin mi babamı, babam da başka bir insan oldu. Göreceksin bu gece babam da rahat uyuyacak Bundan sonra babam da başka bir insan olacak."</p>

  <p class="calibre4" style="text-align: justify;">   "Kızlar, gelinsene sofraya."</p>

  <p class="calibre4" style="text-align: justify;">   "Geliyoruz baba, çay demleniyor."</p>

  <p class="calibre4" style="text-align: justify;">   Gümüş tepsinin üstündeki bardakları doldurdular, bardaklarda buğulanan çay öyle güzel kokuyordu ki şimdiye kadar hiçbiri çayın böylesine güzel koktuğunun farkına varmamıştı.</p>

  <p class="calibre4" style="text-align: justify;">   Kahvaltı bitti. Kahvaltı süresince biribirierine bakarak mutlu gülümsemişlerdi.</p>

  <p class="calibre4" style="text-align: justify;">   Yıllardır böyle bir kahvaltı yapmamışlardı.</p>

  <p class="calibre4" style="text-align: justify;">   Merdivenlerden ağır ağır inen Poyraz, deniz kıyısına gitti, çakıltaşlarının üstünden yürüyerek iskeleye çıktı, orada volta vurmaya başladı. Kendini bildi bileli hiç böyle hafiflememişti. Biraz yürüdükten sonra çeşmeye vardı, avuçlarıyla su içti. Çeşmenin suyu da yarpuz kokuyordu. Yarpuz kokulu suyu içtikten sonra kendisini denizin kıyısında buldu, deniz de bir başka kokuyordu, eve geldi, Lena onun boynuna sarıldı. Uykusu geliyordu, o kadar uykusu geliyordu ki ayakta uyuyacaktı, dışarı çıktı, Şerife Hatuna uğradı. Şerife Hatun geldi geleli yaptığı kilimlerinin, ip eğirme, boyama sırası gelinceye kadar, ağaca astığı kilimlerinin karşısına geçiyor, sabahlardan akşamlara kadar seyrediyordu. Poyrazın yüzünü görünce bir hoş oldu, ayağa kalktı, evine koştu. içerden bir sandalya aldı, sandalyasının yanına koydu;</p>

  <p class="calibre4" style="text-align: justify;">   "Otur kardaş," dedi, "hoş geldin."</p>

  <p class="calibre4" style="text-align: justify;">   Poyraz oturdu, Şerife Hatun da onun yanındaki sandalya-sına oturdu, iplere fırdolayı serilmiş kilimleri seyretmeye başladılar, akşam oluncaya kadar gözlerini kilimlerden ayıramadılar. Karanlık basıp kilimler gözükmez oluncaya kadar kendilerinden geçerek seyrettiler.</p>

  <p class="calibre4" style="text-align: justify;">   Eve döndüğünde Lena:</p>

  <p class="calibre4" style="text-align: justify;">   "Seni," dedi, "o küçük doktor aradı. Büyük doktorun evine yemek yemeye gideceksin, ben de sana ne güzel balık yahnisi yapmıştım."</p>

  <p class="calibre4" style="text-align: justify;">   "Balığı nerden buldun?"</p>

  <p class="calibre4" style="text-align: justify;">   "Nişancı getirdi. Seni bekledi bekledi, sen gelmeyince gitti. Sana söyleyecekleri varmış."</p>

  <p class="calibre4" style="text-align: justify;">   "Ne yapalım, ben gideyim öyleyse."</p>

  <p class="calibre4" style="text-align: justify;">   "Güle güle oğlusu. Hani Mustafa Kemal Paşaya mektup yazacaktın, yazdın mı?"</p>

  <p class="calibre4" style="text-align: justify;">   "Şimdi doktorlara gidiyorum, Mustafa Kemal Paşaya yazacağımız mektubu da konuşuruz..."</p>

  <p class="calibre4" style="text-align: justify;">   "Yazın, söyleyin ki Mustafa Kemal Paşaya, çok değil, çocuklarımı bana iki üç günlüğüne gönderemezse, emir versin, bir gün için bana göndersinler, onları doya doya bir koklayayım yeter. Mustafa Kemal Paşaya söyleyin ki, Lena deyin, oğullarını görrnek, onları bir kez olsun koklamak için, Yunanistan sürgününden kaçmak için denize atladı deyin, o denizde boğulurken bir Laz kaptan onu boğulmaktan kurtarıp adasına ulaştırdı deyin." Lena gerildi, sesini yükseltti, Poyraz Lenayı şimdiye kadar hiç böyle görmemişti, Lena kaplan kesilmiş, karşısına dikilmişti. "Lena diyor ki, deyin, ben, Yunan sürgününden denize atlamış, adama gelmişsem, buradan da denize atlayıp Ankaraya varacak, Kemal Paşanın yakasına yapışacağım, diyor deyin. Kocaman adamlarsınız, işte bu söylediklerimi böylece yazın." Önce Türkçe söylüyor, ardından da Rumcaya döndürüyordu. Rumca konşurken sesi daha etkili oluyor, Poyrazın tüylerini diken diken ediyordu.</p>

  <p class="calibre4" style="text-align: justify;">   Lena geldi geleli hep Mustafa Kemal Paşanın yanındaki oğulları hep gelecek, hep gelecek, hep gelecek diyordu da, Poyraz da, öteki duyanlar da bu sözlerin üstünde o kadar durmuyorlar, bu sözleri Lena diline pelesenk etmiş, diyorlardı.</p>

  <p class="calibre4" style="text-align: justify;">   Poyraz doktorların evine allak bullak girdi. Doktorlar ona hoş geldin, buyur otur diyemeden, ikisi iki yerden:</p>

  <p class="calibre4" style="text-align: justify;">   "Ne bu hal, ne bu hal," dediler. Poyraz doktorların gösterdikleri koltuğa oturdu, Lenayı anlatmaya başlamışken içeriye Nişancı girdi. Nişancı da bir tuhaftı.</p>

  <p class="calibre4" style="text-align: justify;">   "Ne oldu Nişancı, sana ne oldu?" diye sordu doktor Salman Sami.</p>

  <p class="calibre4" style="text-align: justify;">   "Poyraza uğradım, sordum, Lena, o doktorlara gitti, dedi. Birden patladı. Mustafa Kemal Paşaya söyleyin, oğullarımı göndermezse kendi bilir, dedi, içini boşalttı."</p>

  <p class="calibre4" style="text-align: justify;">   "Ben de onu anlatıyordum," dedi Poyraz. Adaya Yunanistandan kaçıp geldiği günden beri onu en küçük ayrıntısına kadar anlattı, "Ben ömrümde Lena gibi bir insan görmedim," dedi. "Onu anam kadar seviyorum. Sevgi dolu. Canlıya, cansıza, her şeye kucağını açmış, sevgisini dağıtıyordu. Bugün buraya gelirken birden bağırdı oğullarımı isterim de isterim. Ne yapacağımı bilmiyorum."</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Müşkül," dedi.</p>

  <p class="calibre4" style="text-align: justify;">   "Müşkül," dedi doktor Halil Rifat.</p>

  <p class="calibre4" style="text-align: justify;">   "Müşkül, müşkül ya bunun hiçbir mümkünü çaresi yok mu?" diye sordu Poyraz.</p>

  <p class="calibre4" style="text-align: justify;">   "Var," dedi güvenli bir sesle Nişancı.</p>

  <p class="calibre4" style="text-align: justify;">   "Nasıl var?"</p>

  <p class="calibre4" style="text-align: justify;">   "Siz bana bırakın, ben Lenayla konuşacağım. Onun içindeki ağıyı da alacağım."</p>

  <p class="calibre4" style="text-align: justify;">   "Nasıl alacaksın?"</p>

  <p class="calibre4" style="text-align: justify;">   "Siz bana bırakın onun orasını. Buraya gelirken Lenayı kurtarmaya çalıştım. Lena oğullarının ölmediğine inanmaya çok yatkın. Yoksa Mustafa Kemal Paşanın yakasına böylesine bir öfkeyle yapışmazdı."</p>

  <p class="calibre4" style="text-align: justify;">   "Tamam," dedi doktor Salman Sami, 'bu iş oldu bitti. Nişancı o hatunun ağzından girer de burnundan çıkar. Şimdi biz gelelim kendi işimize. Mektebin içine girip gördünüz mü?"</p>

  <p class="calibre4" style="text-align: justify;">   "Gördük," dedi Poyraz, "güzel. O ceviz sıraları nerden buldunuz? Karatahta, ceviz masalar, muallim, müdür odalarındaki masalar, koltuklar. Beş sınıfın beşini de donatmışsınız, elinize, dilinize, gönlünüze sağlık."</p>

  <p class="calibre4" style="text-align: justify;">   "Siz, bu ada için çok yoruldunuz. Şu mektep işini de biz yapalım dedik. Beğendiğinize göre demek ki başarmışız. Her şey, defter kalem, tebeşir, silgiler, her şey tamam da, bir elifba eksik."</p>

  <p class="calibre4" style="text-align: justify;">   "Kızlarla birlikte talebe sayısı yüz elliyi geçiyor. Şimdiye kadar kız erkek mektebe kaydettiğimiz bu kadar, daha da çoğalabilir. Çocuklara oğlak, kuzu güttürmek için mektebe kaydettirmeyenler de olabilir."</p>

  <p class="calibre4" style="text-align: justify;">   "Adada güttürecek koyun kuzu yok ki..."</p>

  <p class="calibre4" style="text-align: justify;">   "Olmasın, alışkanlık. Üç dershane açtık. Birinde muallim ders verecek. İkincide Halil Rifat Bey, üçüncüde bendeniz."</p>

  <p class="calibre4" style="text-align: justify;">   "Hayırlı olsun," dedi Poyraz.</p>

  <p class="calibre4" style="text-align: justify;">   "Yaşlı kadınlar, yaşlı erkekler için de kurs açacağız, bu adada okuryazar olmayan kimse kalmayacak."</p>

  <p class="calibre4" style="text-align: justify;">   "Çok güzel, çok iyi, bundan sonra benim hükmüm kalmadı. Bundan sonra ben okuryazar olamam."</p>

  <p class="calibre4" style="text-align: justify;">   "Var sen de okuryazar olma," dedi doktor Salman Sami, "sen yedi iklim dört köşeyi hatmetmişsin, sen denizleri, ovaları, dağları, ormanları, yetmiş iki milletin insanlarının yüreklerini, gönüllerini hatmetmişsin, daha ne isteyeceksin, avucunun içindeki dünyadan başka."</p>

  <p class="calibre4" style="text-align: justify;">   "Estağfurullah," dedi Nişancı, "sen sağ ol var ol doktor bey, biz kirniz ki, biz garibin biriyiz, şu ulu dünyaya ahmak gelip bön giden."</p>

  <p class="calibre4" style="text-align: justify;">   "O kadar da değil Nişancı Veli," dedi Poyraz.</p>

  <p class="calibre4" style="text-align: justify;">   Nişancı, alçakgönüllü, utangaç:</p>

  <p class="calibre4" style="text-align: justify;">   "Bu dünya o kadar çok, o kadar çok sırlarla dolu ki, biz neyiz ki, biz kendimizin ne olduğunu bile bilmiyoruz. Bugün varız, o da varsak, yarın yokuz, o da yoksak Bir de üstüne üstlük savaş çıkarıp biribirimizi öldürüyoruz, sanki hiç ölmeyecekmişiz gibi. Oysa bir ömür nedir, ne kadardır, onu bile bilmiyoruz. Bir ömür, bir göz açıp yummak kadar değil mi?"</p>

  <p class="calibre4" style="text-align: justify;">   "Yunus Emre öyle söyler," dedi doktor Salman Sami.</p>

  <p class="calibre4" style="text-align: justify;">   "Öyle söylermiş" dedi Nişancı. "Söylesek ne olur, söylemesek ne olur, bir göz açmış, yummuş gibi, hepsi boş."</p>

  <p class="calibre4" style="text-align: justify;">   Doktor Salman Sami kızgın:</p>

  <p class="calibre4" style="text-align: justify;">   "Doğru Nişancı doğru, bir göz açıp yummuş gibi, doğru, ama gene de bu işte bir yanlışlık yok mu Nişancı kardeş? Ben bu adaya ateşin, cehennemin içinden kan revan içinde geldim. Buraya geldiğim gün yıkılmıştım. Kapkaranlıktan birdenbire aydınlığın ortasına düştüm. Bu ada barut değil deniz, kan değil menekşe, yarpuz, yabangülü kokuyordu. Derken balıkçı tekneleri, vapurlar kana bulanmış yaralılar getirdi, ada kan koktu. Burada kim varsa, on beş de doktor, gece gündüz yarahiara baktık Hiçbir yaralı ölmek istemiyordu. Gözleri, bacakları, kolları gitmiş, bütün vücudu kalbura dönmüş hiç kimse ölmek istemiyordu. Bizi öldür, diye bağıranlar da ölmek istemiyorlar, beni de kurtarın doktorlar, beni de kurtarın diye sesleri çıktığınca bağırıyorlardı. Ölürken bile bazılarının son sözleri, beni de kurtarın ölmek istemiyorum, ölmek istemiyorum oluyordu. Bu dünyada insan için hiçbir şey boş değil. Bu dünyada insanoğlu boşluğu yarattığı gibi, kendi yarattığı boşluğu da dolduruyordu. Ona göre boşluğu doldurmak en mutlu yaratımdır. Dünya var olduğundan bu yana ilk ve son defa geliyor bu dünyaya. Bu dünyaya gelenler bir daha gelmeyeceklerini biliyorlar. Bunca yıl, milyonlarca yıl, milyarlarca yıl gelmediklerini de biliyorlar, yüreklerini mutlulukla dolduruyorlar. Bundan önce hiç gelmemiştik, bundan sonra da hiç gelmeyeceğiz, bir kez geldik ya, ya gelmeseydik, şu ışığı, şu denizi, şu aydınlığı ya görmeseydik."</p>

  <p class="calibre4" style="text-align: justify;">   "Bu aşkı," dedi Poyraz kendinden geçmiş.</p>

  <p class="calibre4" style="text-align: justify;">   "Bu insan sıcaklığını, bu dostluğu, bu arkadaşlığı, bu umudu, bu yaşamanın tadını, bu tanyerlerinin tazeliğini, seher yelleri eserken kanat takıp uçmanın mutluluğunu görmeyecek, bilmeyecektik. İyi ki bu dünyaya geldik. Bu dünyaya bin kez gelsek gene aynı insan olarak gelmek isterdik Bir kez geldik buna da bin şükür. İstersek bin kez tadını çıkarabiliriz yaşamanın.</p>

  <p class="calibre4" style="text-align: justify;">   "Şu karamsarları aklım almıyor," dedi Salman Sami. "Bir kez gelmişiz bin kez tadını çıkarmak varken ah şu karamsarlar..."</p>

  <p class="calibre4" style="text-align: justify;">   "Onlar," dedi doktor Halil Rifat, "onlar, hiç olmazsa bir kez insanların hayata tırnaklarını nasıl geçirdiklerini görselerdi yaşamanın ne olduğunu anlarlardı."</p>

  <p class="calibre4" style="text-align: justify;">   "Biz Çanakkale harbini görmesek, binlerce ölümü, yaralıyı yaşamasak, insanların hayata dört elle sarıldıklarını nerde görecek, nasıl bilecektik? Hayata doymamış genç insanların ... Biz de onlarla birlikte hayata dört elle onlarla birlikte sarılınıyor muyduk?"</p>

  <p class="calibre4" style="text-align: justify;">   "Ben savaşa üç oğul gönderdim gelmediler. Ben kaçtım da tatlı canı kurtardım. Ben yürekli bir adam olduğum için dünyanın tadını çıkarıyorum. Oğullarım, dünyalarına doyacak kadar yürekli olamadılar, bunun için onlara çok üzülüyorum. Ben yaşamayı bir göz açmış yummuş gibi saymıyorum. En talihsiz insan, ömrü ne kadarsa o kadar uzun yıllar dünyanın tadını ya şöyle ya böyle çıkarmış demektir. Dünyayı yaşamak hangi şartta olursa olsun bir sonsuzu yaşamaktır, diyordu bizim Yemendeki paşa. Bizim paşa çok akıllı olduğu için padişahın ondan ödü kopmuştu da Yemen ordusunun başına sürmüştü."</p>

  <p class="calibre4" style="text-align: justify;">   "Evet, işte bu doğru," dedi Salman Sami, "doğru, bir sonsuzu yaşamaktır dünyaya gelmek. Senin paşayı Yemen ordusunun başına sürgün gönderen padişah, bu akıllı adamı, başıma bir bela açar, diye öldürecek yerde Yemene göndermiş."</p>

  <p class="calibre4" style="text-align: justify;">   Doktor Halil Rifat:</p>

  <p class="calibre4" style="text-align: justify;">   "Evet, işte bu doğru," dedi, "hastanemiz olan yıkık kilisede yatan, her gün biraz daha ölüme giden, yaşamasının çiğ bir pamuk ipliğine bağlı olduğunu bilen, bizim de her dakika ölümünü beklediğimiz ağır yaralı Erzurumlu Cemşit hayata öyle bir asıldı ki, kolsuz, bacaksız, soluksuzken, kurtulduğunu söylediğimizde, biliyordum, dedi, ölümün olmadığını biliyordum, dedi. Biz, yaşamanın insan için ne olduğunu işte o zaman yüreğimizin kökünde duyduk. Yaşamanın sonsuz olduğuna inanmayanlar Erzurumlu Cemşidi görselerdi dünyaya geldiklerinden dolayı, değil ölüm korkusu, iyi ki böyle bir dünyayı gördük, diye mutluluktan her an uçarlardı."</p>

  <p class="calibre4" style="text-align: justify;">   "Uçarlardı," dedi Poyraz.</p>

  <p class="calibre4" style="text-align: justify;">   "Şu insanların yarattıkları bütün kötülük hep ölüm korkusu yüzünden," dedi Salman Sami. Öfke içindeydi.</p>

  <p class="calibre4" style="text-align: justify;">   "Yaptıkları iyilik de ölüm korkusu..." diyecek oldu Poyraz.</p>

  <p class="calibre4" style="text-align: justify;">   "Sus çaylak," diye bağırdı Salman Sami ve Poyraz başını önüne eğip sustu. "Beni bağışla Poyraz, korku yüzünden hiç iyilik gelebilir mi Poyraz, insanoğlunun yarattığı bütün bu çılgınlıklar, kötülükler, savaşlar, insanın insana hakareti, insanın insana zulmü, insanın insanı sömürmesi hep ölüm korkusu yüzündendir. İnsanın yaratılışında sevgi var. İnsan tepeden tırnağa sevgi dolu bir yaratıktır. Ölüm korkusu bu kadar zalim olmasa, insanın yaptığı en büyiik kötiilük olan savaş, sevmek için yaratılmış, sevgi dolu insanın, dünyayı ve insanı yürekler dolusu sevmesi dururken insanı ve dünyayı öldürmesi olacak şey mi, Poyraz arkadaşım?"</p>

  <p class="calibre4" style="text-align: justify;">   "Hepsi ölüm korkusu yüzünden, öyle mi?"</p>

  <p class="calibre4" style="text-align: justify;">   "Öyle," dedi doktor yavaşça, "ne yazık ki öyle Poyraz arkadaşım. Şimdi biz okula başlayalım. Orada çocuklara diyelim ki, insan insanı, insan dünyadaki her şeyi sevdikçe ölümsüzlüğe, ne kadar çok severse o kadar yaklaşır. Kusura kalma Poyraz arkadaşım çenem düştü."</p>

  <p class="calibre4" style="text-align: justify;">   "Estağfurullah efendim."</p>

  <p class="calibre4" style="text-align: justify;">   "Şimdi arkadaşım, mektep çocuklarına bir tip elbise gerek, <span style="font-size: 1em;">erkek çocuklar da hep yalınayak, Salih Efendiye ısmarlayalım, çocuklara elbise, ayakkabı getirsin, her çocuğa bir elbise, bir çift ayakkabı verelim. Defter kalem, öteki küçük şeyler, temiz... Biz Halil Rifat Beyle ikimiz bir miktar para veriyoruz, siz?"</span></p>

  <p class="calibre4" style="text-align: justify;">   "Sizin vermenize gerek yok doktor bey. Bizim elimizde şimdi bal parası var. Şükrü Efendi ballar için epeyi para verdi. Bu parayla yüz elli kadar çocuğu giydirir, onlara birer çift de ayakkabı alabiliriz. Zeytin parası da yakında gelir. Çini sobaların, odunun parasını da oradan verebiliriz."</p>

  <p class="calibre4" style="text-align: justify;">   "Salih Efendiye bütün bunları ısmarlayabilir miyiz?"</p>

  <p class="calibre4" style="text-align: justify;">   "Tabii, tabii efendim. Salih bizden fazla para istemez, kaça almışsa bize o fiyata verir. Size izin!.."</p>

  <p class="calibre4" style="text-align: justify;">   "Güle güle."</p>

  <p class="calibre4" style="text-align: justify;">   Doktorlar onlarla birlikte ayağa kalktılar, onları kamışlığa kadar uğurladılar, el sıkıp geriye döndüler.</p>

  <p class="calibre4" style="text-align: justify;">   Mektep arı kovanı gibi işliyordu, herkes kızlarını, oğullarını okula göndermişti. Yalnız bütün çocukların ayakları yalındı. Adaya son. gelen kadınların da çoğunun ayakları yalındı. Poyraz bunu doktor Samiye bildirdi. Salman Sami:</p>

  <p class="calibre4" style="text-align: justify;">   "Biliyorum, gördüm," dedi, "ben kadınların yalınayak dolaştıklarını, bunlar gelmeden önce görmüştüm. Bizim evlere aldığımız kadınların ikisinin de ayakları yalındı. Ben ayaklarının ölçüsünü alıp Kadri Kaptana ayakkabı getirtince o kadar sevindiler ki ne yapacaklarını, ne söyleyeceklerini şaşırdılar. Çocukların söylediklerine göre anaları gece sabahlara kadar sevinçlerinden uyuyamamışlar. Çocuklara, size de ayakkabı alalım, dedim. Kesinlikle istemediler. Şimdi ilk olaraktan onlar sevinecekler. Kadınları ne yapacağız Poyraz?"</p>

  <p class="calibre4" style="text-align: justify;">   "Şimdilik onlara ayakkabı giydiremeyeceğiz."</p>

  <p class="calibre4" style="text-align: justify;">   "Niçin, alışmadıkları için mi?"</p>

  <p class="calibre4" style="text-align: justify;">   "Hayır, çocukları giydirdik, kabul etmezler. Yavaş yavaş para kazandıkça, önce genç kızlar, sonra da yaşlı kadınlar ayakkabı giymeye başlar, alışırlar."</p>

  <p class="calibre4" style="text-align: justify;">   "Anladım, işler iyi gidiyor. Sen derslere ne zaman gireceksin?"</p>

  <p class="calibre4" style="text-align: justify;">   "Ne zaman isterseniz."</p>

  <p class="calibre4" style="text-align: justify;">   "O zaman Baytan da yanına al, sen benim dersime gir, Baytar da Halil Rifatın dersine girsin. Çocuklar ikinci sınıfa geçtikten sonra hepimizin dersleri olacak.</p>

  <p class="calibre4" style="text-align: justify;">   Çocuklar mavi giyitlerini, beyaz yakalıklarını giydiler. Horoz seslerinden sonra adayı çocuk cıvıltıları doldurdu. Ada canlandı, şenlendi.</p>

  <p class="calibre4" style="text-align: justify;">   Ada hiçbir zaman yelsiz değildi. Yel değirmeninin kanatları hemen hiç durmuyordu. Yeğin yeller esmeye başladı. Değirmenin kanatları kimi öyle hızlı dönüyordu ki kanatlar gözükmez oluyor, uğunuyordu. Güneyden, güneybatıdan, lodos, kıble, keşişleme esiyor, kuzeyden poyraz-karayel, yıldız-poyraz, yıldız-karayel sarı, kırmızı yaprakları savuruyordu. Birkaç gün içinde yerler sarı, kırmızı yapraklarla döşendi. Yemyeşil ada sapsarı kesildi. Çukurlar, hendekler, ağıl, duvar diplerini yapraklar doldurdu. Adanın üstünü kara bulutlar aldı, bir fırtına koptu, deniz kabardı, dalgalar çınarların altına kadar vurdu. Sular iskelenin yarısını aldı, ıslak bir soğuk çıktı, ocaklar yakıldı. Köyün bütün evlerinin bacası dumanı çekip götürüyor, evin içi duman görmüyordu. Oysa adaya yerleşenlerin geldikleri yerlerde evlerin bacaları dumanın yarısını evin içinde bırakır, evdekilerin gözleri yanar, sulanırdı. Allah razı olsun doktorlardan, evlere usta adamlar göndermişler de, o usta adamlar da her eve uğramışlar, evlerin içindeki ayakyoluna nasıl oturulur, iş bitince nasıl yıkanılır, hepsini, hepsini öğretmişlerdi.</p>

  <p class="calibre4" style="text-align: justify;">   Dalgalar adayı günlerce dövdü, sağdan soldan ağaçların dallarını kıran yeller esti, yellerin arkasından seyrek iri damlalar ağır ağır dökülüp geçti, arkasından bütün adayı, insanı mest eden bir toprak kokusu aldı. Adaya gelenler toprak kokusunu biliyorlardı ya bu toprak kokusu başka türlüydü. Toprağı iyi tanıyan bile bu toprak kokusuna mest olmuş, ömrümüzü toprağı güzel bir yerde bitirsek diye düşünmüş, sonra da hemen vazgeçmişti.</p>

  <p class="calibre4" style="text-align: justify;">   Az önceki azgın yellerden, yere tap tap düşen iri damlalardan sonra adanın üstünde duran kara bulutlardan bir yağmur boşandı, çıvgınlar dört bir yandan vurdu, ortalık biraz daha karardı, karanlık basmış gibi oldu, üç gün üç gece yağmur göz açtırmadı. Hiç kimse dışarıya çıkamadı. İster istemez kalaylı ibriği kapan evin içindeki ayakyoluna gitti. Bu hışım gibi yağan yağmurda, hem de çamurda dışarı çıkmanın zor olduğunu bu adaya gelenlerin hemen hepsi bilirdi. Doktorların, Nişancının,</p>

  <p class="calibre4" style="text-align: justify;">   Hüsmenin, Baytarın, böyle, içlerinde ayakyolu olan, bacaları dumanı olduğu gibi çeken evleri icat edenlerin atalarına hayır dua ettiler. Ama öylesine yağmur yağıyor, öylesine gök gürlüyordu ki, onlara bu yağmur adayı alıp götürecekmiş gibi geliyordu. Tam tepelerinde durup bir gök gürlüyor, bir şimşek çakıyor, bir yıldırım düşüyor, adayı kökünden sallıyordu.</p>

  <p class="calibre4" style="text-align: justify;">   Bu yağmur onlara çok uzun geldi. Bunca yağmur görmüş doktor Salman Sami bile "Bu ne yağmur, bu ne yağmur," diyordu da başka bir şey demiyordu. Çukurovanın uzun kuyruklu yağmurlarını yaşamış, kırkikindi yağmurlarını görmüş Poyraz bile bu yağınura şaşıp kalmıştı.</p>

  <p class="calibre4" style="text-align: justify;">   Nişancının, ikinci günün ikindisinde gökler gürler, şimşekler çakarken kendini Poyrazın yakınındaki evine atıncaya kadar cıcığı çıktı.</p>

  <p class="calibre4" style="text-align: justify;">   Lena onun suya batıp çıktığını görünce:</p>

  <p class="calibre4" style="text-align: justify;">   "Vah vah Nişan Ağa," dedi, "vah vah, vah Nişan Ağa."</p>

  <p class="calibre4" style="text-align: justify;">   Sırtından hemen ceketini, mintanını, gömleğini aldı, Poyrazın bir gömleğini, mintanını verdi, onu bir sandalyaya oturttu.</p>

  <p class="calibre4" style="text-align: justify;">   Poyraz gülerek:</p>

  <p class="calibre4" style="text-align: justify;">   "Ne yağmur Nişancı Ağa,:' dedi.    '</p>

  <p class="calibre4" style="text-align: justify;">   Nişancı soluk soluğaydı daha.</p>

  <p class="calibre4" style="text-align: justify;">   "Korkumdan ödüm koptu, bu yağmur adayı kökünden söküp götürecek sandım."</p>

  <p class="calibre4" style="text-align: justify;">   Yağmur gün doğarken durdu. Her şey yunmuş arınmıştı. Ortalık günlük güneşlikti. Bütün ada halkı dışarıya uğradı. Mektepli çocuklar, ayakkabılarını giymediler, ayakkabılarına çamur bulaşır diye korktular. Dışarı çıkar çıkmaz evlerine geri döndüler. Sokakların, alanın büyük renk renk çakıltaşlarıyla döşeli olduğunun farkına bile varmamışlardı. Varanlar da unutmuşlardı. Yağmurdan sonra yeni ayakkabılarını giydiler, ayakkabılarına baka baka kaldırımlarda yürüdüler, okula varmadan köyün alanında ayakkabılarından gözlerini ayırmadan dolaştılar. Yağmur sonu aydınlıkları en güzel, pırıl pırıl, başka aydınlıklardır. İnsan, her şeyi unutur da yağmur sonu aydınlıklarını bir türlü unutamaz. Bugün deniz başka türlü kokuyor, insanın iliklerine kadar aydınlıkla taptaze deniz kokusu işliyordu.</p>

  <p class="calibre4" style="text-align: justify;">   Evlerde hiç kimse kalmamış, hastası sayrısı, yaşlısı, hepsi birden kendilerini yağmur aydınlığının, kokularının içine atmışlardı. Her yandan gülüşler, konuşmalar geliyordu. Doktor Salman Sami, Ağaefendiye:</p>

  <p class="calibre4" style="text-align: justify;">   "Musa Kazım Beyefendi," dedi, ''bakın şu insanlara, hiçbir şeyleri yok, açlıktan, zulümden, ölümden geliyorlar, dünyayı doldurmuş aydınlıktan dolayı o kadar mutlular ki şunların sevincine bakın, her biri bir yerlerde sevinç olmuşlar, bakın nasıl şakıyorlar. İşte bunlar şu aydınlığın, şu kokuların içinde zulü-mü ve hem de ölümü öldürüyorlar. Benim geçen gün arkadaşlara söylediğim buydu işte. Onların mutluluğu bize de geçiyor, bizim şimdi içimiz şakıyor. Çanakkale cehenneminden çıkmış bir insan hiç mutlu olabilir mi, olabiliyor işte. Bu alabildiğine aydınlık, bu taze, hiç koklanmamış kokular, bu mutluluktan taşan insanlar, değil insanları, yerdeki karıncayı, gökteki kuşu bile mutlu ediyor. Bakın, bütün ada halkı börtü böceği, kurdu kuşu insanıyla nasıl kendisini böyle, aydınlığın kucağına atmış."</p>

  <p class="calibre4" style="text-align: justify;">   Sustu, derin bir soluk aldı.</p>

  <p class="calibre4" style="text-align: justify;">   Dışardaki kalabalık gün kavuşana kadar evlere girmedi. Karanlık kavuşup göz gözü görmeyinceye kadar dışarda kaldılar.</p>

  <p class="calibre4" style="text-align: justify;">   Lodos yelleri birkaç güne bir deniz dalgalarını adanın üstüne sürüyor, arkasından yıldız-karayel, yıldız-poyraz çıkıyor, arkasından da uzun kuyruklu yağmurlar geliyordu.</p>

  <p class="calibre4" style="text-align: justify;">   Gökyüzü gittikçe gürlemez oldu, bir süre yağmurlar kesildi. Bir sabah kalktılar baktılar ki bütün ada bembeyaz. Ağaçların dallarının üstü, gövdeleri, deniz kıyıları, çakıltaşlarının üstü sütbeyaz olmuş. Karın ince ince ipiltileri göğe, denize vurdu. Gene güneyden kuzeyden, gündoğudan günbatıdan yeller esmeye, dalgaları savurmaya başladı. Yellerle birlikte kar başladı, tekneler denize çıkamaz oldu. Kuruttukları üzümler soğuklarda işe yaradı. Adaya gelirken çalıştıkları yerlerden kışlık yiyecek getirmişlerdi, yiyecek dertleri yoktu. Kar yağdıkça yerleri buz tutuyor, hava gittikçe soğuyordu. Adaya yerleşenler burada böyle bir soğuk beklemiyorlardı. Vasili önüne gelene:</p>

  <p class="calibre4" style="text-align: justify;">   "Buraya Trakya soğuğu vurur, Trakya öyle bir soğuktur ki, uçan kuşu havada dondurur."</p>

  <p class="calibre4" style="text-align: justify;">   Adanın soğuğu insanların ciğerlerine işliyordu. Zeytinliğin, çamlığın, ılgınlığın, nar bahçelerinin, bağların içlerinden topladıkları kuru odunlar bu yaman soğuğa dayanamamış, hemen tükenmişti.</p>

  <p class="calibre4" style="text-align: justify;">   Odunları tükenince bir süre yataktan çıkmadılar. Yemeklerini yiyor, sularını içiyor, hemencecik de yatağa giriyorlardı.</p>

  <p class="calibre4" style="text-align: justify;">   Bir kısmı, kendi kendilerine, orada o kadar çam, o kadar zeytin, o kadar çalı boşu boşuna burnumuzun dibinde durup dururken, dediler.</p>

  <p class="calibre4" style="text-align: justify;">   Kaçak Hasan köyün içine düştü, herkesi yatağından kaldırıp:</p>

  <p class="calibre4" style="text-align: justify;">   "Ne bileyim ben," diyordu, "Sarıkamışın buzundan şekerle kurtuldum, bu adanın soğuğu Sarıkamış soğuğundan da beter. Sarıkamışa giderken babam bana şeker alınam için çok para vermiş, ben de üstümü başımı şekerle doldurmuştum. Koca kolordu soğuktan Allahuekber dağının yamacında kazık kesildi. Dağın tepesine çıkabilenleri de fırtına, boran, tipi aşağılara savurdu. Onlar da gene yamaçlarda dondular. Ben ne bileyim ben, ben de kendime bir ada, bir de iyi insanlar buldum, onlar beni asılmaktan kurtarıp, bir de ev verdiler. Ben ne bileyim ben, ne kadar şeker yersem yiyeyim, buranın soğuğunun beni dondurup öldüreceğini biliyorum. Bakın şu denize, bizim ceviz kabuğu tekneleri değil, vapurları bile altına alır götürür. Ben Karade-nizden buraya kadar yüze yüze değil, teknemle geldim, şimdi bana bir vapur verseler, o yepyeni vapurla bu dalgaların üstüne gidemem. Burada soğuğa hapsedildim. Allahuekberden kaçıp belki de kurtulabilirdim. Buradan kaçıp kurtulmanın da mümkünü çaresi yok. Şu kadar ağaç dururken bu adada biz donup ölecek miyiz, ben ne ise ne, deniz durunca tekneme biner kaçanın, siz ne yapacaksınız, çoluk çocuğunuz ne yapacak, yataktan hiç mi çıkmayacaksınız, çocuklarınız ne olacak, mektepte donmayacaklar mı, doktorların da, Ağaefendinin de, iyi adam Poyrazın da, Nişancının da odunları bitmiş. Bir ayı bulmadan biz burada donup öleceğiz. Ölümüzü bahara kadar kimse arayıp soramayacak Vay benim belalı başım, boranlı karlı başım."</p>

  <p class="calibre4" style="text-align: justify;">   Kaçak Hasanın konuşmaları herkesi etkiliyordu. Hasan yalnız sonradan gelenlere böyle konuşmuyor, herkese, doktorlara, canından daha çok sevdiği Poyraza, o ermişler ermişi, dünyayı ezberine almış Nişancıya bile böyle konuşuyordu. Herkes de ona, yüzüne söylemese bile, içinden hak veriyordu. Donarak ölmektense bunun bir mümkünü çaresi bulunmalıydı.</p>

  <p class="calibre4" style="text-align: justify;">   Kar her gün biraz daha bastırır, deniz kudururken kimi evlerin bacalarından dumanlar tütmeye başladı. Günler geçtikçe bacalarından duman çıkan evler de çoğaldı. Hasanın bacasında da gözüktü. Hasanı bir daha ortalıkta uzun süre kimse görmedi.</p>

  <p class="calibre4" style="text-align: justify;">   Baltayla çamlığa kimse giremezdi. Balta sesini duymayan kalmazdı. Bir evde yaşlı eski bir hızarcı vardı, testeresini sarmış sarmalamış birlikte getirmişti. Komşular ona başvurdular, çamları testeresiyle kesmeye razı olmadı. Komşular onun üstüne çullandılar, yaşlı hızarcı Nuh diyor da Peygamber demiyordu. Sonunda tehdit ettiler, "Zaten ölmüşüm," dedi, "sekiz küçük torunla bundan sonra insan kaç kez ölür?" Bıçkıyı satmasını istediler, ne kadar para verirlerse versinler, bıçkısını satmadı. Zabit doktorlardan, zabit Poyrazdan, zabit Baytardan çok korkuyordu. Bu sırada kaçak Hasan ortaya çıktı, "O adamdan o bıçkıyı mı istiyorsunuz," diye sordu.</p>

  <p class="calibre4" style="text-align: justify;">   "İstiyoruz," dediler.</p>

  <p class="calibre4" style="text-align: justify;">   "Nişancıyı bulup söyleyin, hızarcıya onu gönderin, yağdan kıl çekercesine size bıçkıyı alır da verir. İsterseniz ağaçları hızarcıya da biçtirir."</p>

  <p class="calibre4" style="text-align: justify;">   Yaşlı dört kişi kar kıyamet demediler, Nişancının evine gittiler, dertlerini, biri konuşarak, öbürleri susarak teker teker Nişancıya anlattılar.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Haydiyin arkadaşlar hızarcıya bir gidelim de bakalım, niye vermiyormuş bıçkıyı, ona bir soralım."</p>

  <p class="calibre4" style="text-align: justify;">   Hızarcının evine gittiler. Gittiler ki ne görsünler, sekiz çocuk, üçü genç, biri yaşlı kadın yorganların altına girmişler titreşiyorlardı. Hızarcı da sırtına eski, yırtık bir asker kaputu almış, köşeye çömelip büzülmüş. Gelenleri görünce ayağa kalktı:</p>

  <p class="calibre4" style="text-align: justify;">   "Buyurun ağalar, gelin oturun. Hoş gelmişsiniz."</p>

  <p class="calibre4" style="text-align: justify;">   "Hoş bulduk," dedi Nişancı, gitti hızarcının gösterdiği yere oturdu, sırtını da yastığa dayadı. Nişancı, birlikte geldikleri adamlan tanıttıktan sonra:</p>

  <p class="calibre4" style="text-align: justify;">   "Şu bıçkıyı bize ver arkadaş," dedi, "inat etmiş bıçkıyı kimseye vermiyormuşsun."</p>

  <p class="calibre4" style="text-align: justify;">   "İnat etmedim ama vermiyorum."</p>

  <p class="calibre4" style="text-align: justify;">   "Şu haline baksana, yorganın altında şu sabiler nasıl titreşiyor, baksana. Şu bıçkıyı versen de, bunlar da ağaç kesseler de, sen de ocağı gürül gürül yaksan da, bu sabiler de, sen de İmirin iti gibi titremeseniz de, haa, ne diyordum, şu bıçkıyı ver bize. Burada şu zabitler var iken balta işimize yaramaz, çünküleyin, baltayı ağacın gövdesine ne kadar yavaş vurursan vur, sesi buradan duyulur, zabitler de tabancayı alır üstümüze yürürler. Poyraz Poyrazken, bu adaya aç susuz, çırılçıplak düşmüşken, biz de onlara yapmadık iyilik bırakmamışken, bir de o deli doktor kardeşimden ileriyken, balta seslerini duyar duymaz tabancasını, Alaman filintasını alır da üstümüze yürür de, hepimizi telef eyler. Bunlar, Çanakkalede, Sarıkamış cephelerinde bulunmuş, kan içinde yoğrulmuşlar, onlar için bir ağaç kesmektense bir adam öldürmek yeğdir. Yukardaki çamlığın bütün ağaçlarını bıçkıyla kessen buradan kimse duymaz ama bir balta sesi her yerde yankılanır. Oğulların savaşlarda ölmüşler, şehit olmuşlar, torunlarınsa soğuktan ölecek, bok yoluna gidecekler. Ver şu bıçkıyı."</p>

  <p class="calibre4" style="text-align: justify;">   "Veremem."</p>

  <p class="calibre4" style="text-align: justify;">   "Torunların ölecek, bok yoluna gidecekler. Sen de, karın da soğuktan kıkırdayacaksınız."</p>

  <p class="calibre4" style="text-align: justify;">   "Biliyorum, bu kış kıyamet böyle sürerse dediğin olacak."</p>

  <p class="calibre4" style="text-align: justify;">   "Öyleyse bıçkıyı versene. Bir insan öleceğine bin orman batsın."</p>

  <p class="calibre4" style="text-align: justify;">   "Batsın," dedi hızarcı, ''batsın ya iş öyle değil."</p>

  <p class="calibre4" style="text-align: justify;">   "Söyle bakalım, iş nasılsa biz de anlayalım."</p>

  <p class="calibre4" style="text-align: justify;">   "Söylerim, söylerim ya ondan sonra benim yakamı bırakacaksınız."</p>

  <p class="calibre4" style="text-align: justify;">   "Söyle, çok merak ettim."</p>

  <p class="calibre4" style="text-align: justify;">   "Ben gençtim, bir arkadaşım vardı, onunla birlikte pos ormanlarından denizcilerin istedikleri sedir ağacı kesiyorduk, biz çalışırken yanımızda ak sakallı, uzun boylu, gözleri ışıklı bir pir belirdi önümüzde durdu: Durun bakalım, dedi, size bir iki sözüm var. Durduk. Pir konuştu, sesi insanın yüreğine işliyordu. Beni dinleyin, ağaç da canlıdır, tıpkı bir kişi gibi tektir. Kuruduktan, yani öldükten sonra kesersin. Yaş ağacı kesen insan iflah olmaz, onun soyu sopu da iflah olmaz. Haydi sağlıcakla kalın, ben size söyleyeceğimi söyledim. Bir baktım, sanki kanat taktı uçtu gitti. Ondan sonra da ben ağaçları kesmeyi sürdürdüm, bu yaşıma kadar. Kardeşlerim savaşa gittiler dönmediler, oğullarım, geri dönmeyen kardeşlerimin oğulları, soyumdan sopumdan askere gidenlerden bir teki dönmedi. Köyümün bütün delikanlıları askere gitti, ancak üç kişi dönebildi Onlar da kör, topal. Hiçbir işe yaramaz. Ben bıçkıyı veremem. Burada torunlarım ölecekse, hiç olmazsa gözlerimin önünde ölsünler."</p>

  <p class="calibre4" style="text-align: justify;">   "Bıçkıyı sat bize, ne kadar para istersen veririz sana."</p>

  <p class="calibre4" style="text-align: justify;">   "Satamam, satıp da bundan sonra gelecek soyuma kıya-mam. Bu bıçkıyı yıllardır, buraya kadar sırtımda taşıdım, kimse benim bıçkımla ağaç kesmesin diye."</p>

  <p class="calibre4" style="text-align: justify;">   "Haydin, kalkın gidelim," dedi Nişancı, "bu adam kafayı yemiş. Bu adamdan hayır gelmez. Bundan sonra soyundan geleceklere bir şey olmasın diye torunlarını soğuktan öldürecek de, bıçkıyı bize vermeyecek." Hızarcıya döndü:</p>

  <p class="calibre4" style="text-align: justify;">   "Hızarcı mısın nesin, o zaman, dediklerin doğruysa, bıçkını, senin bıçkınla bir daha ağaç kesilip günaha girilmesin diye kimseye vermedin, gelirken o bıçkıyı niçin bir denize atmadın, denizi bulamadın, diyelim, neden kırıp da parça parça etmedin de buraya kadar getirdin, getirdin de evinin köşesine Acem Şahı gibi oturttun?"</p>

  <p class="calibre4" style="text-align: justify;">   "O benim emektarıindır. Onu ne kimseye veririm, ne de denize atarım, kusuruma kalma Nişancı. İyi hoş bir adamsın ya senin de boynuna asılı çok günah var. Sen de kim bilir, ne kadar çok, ne kadar çok balığı denizden alıp öldürmüşsündür. Ben ne kadar ağaç kesmişsem, sen benden de çok balık tutmuşsundur. Onun için çocukların..."</p>

  <p class="calibre4" style="text-align: justify;">   "Şimdi de tutuyor, torunlarıma yediriyor, hemi de satıyorum. Öldürdüğüm balıkların parasıyla da şeker alıyor, odun alıyorum. Onları senin gibi dondurup soğuktan öldürmüyorum. Anladın mı kocamış hortlak, zalim hortlak."</p>

  <p class="calibre4" style="text-align: justify;">   Dışarıya kızgın çıktılar, burunlarından soluyorlardı.</p>

  <p class="calibre4" style="text-align: justify;">   Hızarcının evinden çıktıktan sonra kar altında büzüşerek çınarların altına geldiler. Kar durmadan atıştırıyor, deniz kuduruyordu.</p>

  <p class="calibre4" style="text-align: justify;">   "Herkes kendi çaresine baksın," dedi Nişancı, "ben de şimdi Arsen Ustaya gidiyorum. Hazırda baltası yoksa bana derakap bir balta yapmasını isteyeceğim."</p>

  <p class="calibre4" style="text-align: justify;">   "Bize de birer tane balta al Nişancı, baltanın parasını nasıl olsa sana bir gün öderiz."</p>

  <p class="calibre4" style="text-align: justify;">   "Olur," dedi Nişancı, "birkaç baltanın sözü mü olur, ne zaman paranız olursa o zaman ödersiniz. Haydiyin, hep birlikte gidelim Arsen Ustaya, belki elinde balta vardır. Böyle umur görmüş ustalar, böyle ıssız bir adaya ne oltasız, ne de baltasız gelirler. Arsen Usta Çanakkale harbinde tüfekçi ustasıymış bozulan tüfekleri, topları, topların kamalarını hep o yaparmış."</p>

  <p class="calibre4" style="text-align: justify;">   Alandan demirci dükkanına vardıklarında her biri bir kardan adam olmuştu. Önlerinde Nişancı, dükkana girdiler. Selam bile vermeden üstlerini başlarını silktiler. Arsen Usta bir eliyle körüğü çekiyor, dükkanın içi savrulan kıvılcımlarla doluyor, sonra körüğü bırakıyor, ocaktan kıpkırmızı olmuş demiri alıp dövüyordu. Onlar karlarını çırptıktan sonra, dövdüğü demiri közlere soktu, körüğün kulpunu bıraktı:</p>

  <p class="calibre4" style="text-align: justify;">   "Buyurun arkadaşlar," dedi, "bir isteğiniz mi var?"</p>

  <p class="calibre4" style="text-align: justify;">   "Çok isteğimiz var Arsen Ustam," dedi Nişancı, "bize balta gerek."</p>

  <p class="calibre4" style="text-align: justify;">   "Baltanın sözü mü olur Nişancı, çok balta olacaktı sandıkta. Bir demirci ustası buralara baltasız gelmez."</p>

  <p class="calibre4" style="text-align: justify;">   Sandığa gitti, açtı:</p>

  <p class="calibre4" style="text-align: justify;">   "Çok balta var ama, ne balta, baltaları İstanbulda, işsizlikte her birini özene bezene yapmıştım. Yaralandım Geliboluda, buraya getirmişler beni. Gözümü açıp da dışarıya çıkınca, yel değirmeninin yanından pınara kadar gittim. Değirmen, hepiniz bilirsiniz, öyle bir güzel kokuyordu ki, daha pınara ulaşmadan cana geldim. Kafaya, eğer sağ kalırsam, buraya yerleşmeyi taktım. Değirmeni şimdi onarıyorum, kanatlarını mavi atlastan yapacağım. Önümüzdeki buğday hasadında değirmen un öğütmeye başlayacak. Gidin, sandıktan her biriniz bir balta alın. Birkaç da balta sapı getirmiştim, bir tane olsa bile size yeter, onunla çok balta sapı kesersiniz. Bakın, üç tane de sap buldum."</p>

  <p class="calibre4" style="text-align: justify;">   Bu sırada Haydar öne çıktı:</p>

  <p class="calibre4" style="text-align: justify;">   "O sapın birini bana ver'' dedi, "ben Binboğa dağlarından olurum. Binboğa dağlarına askerlikte Toros dağları diyorlar. Bize o dağlarda eskiden ağaç erleri derlermiş, şimdi Tahtacı diyorlar. Bizim hepimiz, kendimizi bildik bileli ağaç keser, tahta biçeriz. Bizim dedelerimizin, dedelerimizin dedelerinin de, daha ötelerinin de işleri buymuş. Siz benim elime yeter ki bir balta verin, karışmayın gerisine. O hızarcının da kusuruna kalmayasın, o kökten sürme bir ağaç eri değil, daldan eğmedir. Daldan eğmeler işlerinden çabuk bıkarlar, bir de kendilerine ak sakallı bir pir uydururlar, bir daha işlerine ölseler el sürmezler. Kökten sürme eba ecdattan o işi yapan adam demektir. Daldan eğme de çıraklıktan yetişme..."</p>

  <p class="calibre4" style="text-align: justify;">   Eline bir çekiçle bir iki mıh aldı dışarıya çıktı, sapı baltaya taktı geldi:</p>

  <p class="calibre4" style="text-align: justify;">   "Şimdiden sonra ne kadar kar yağarsa yağsın, deniz istediği kadar yol vermesin. Bu ağaçlar bu adada varken, bu balta da benim elimdeyken, artık bu adada hiçbir evde üşümek yok. Ben keserim, yeter ki sizler de evinize taşıyın."</p>

  <p class="calibre4" style="text-align: justify;">   "Bir de balta seslerini doktorlar, adadaki zabitler duyarsa..."</p>

  <p class="calibre4" style="text-align: justify;">   "Benim baltaının sesi çıkmaz. Ses çıkmayınca da duyulmaz. İşte ben çamlığa gidiyorum, yüreği atan varsa arkamdan odun toplasın."</p>

  <p class="calibre4" style="text-align: justify;">   "Zabitlerin kızacak halleri kalmadı," dedi Arsen Usta, "iki gündür de mektep tatil. İki gündür de yüzleri gülmüyor doktorların. Evlerinde yemek pişirecek odunları bile kalmamış. Balta seslerini duysalar zil takarlar da oynarlar."</p>

  <p class="calibre4" style="text-align: justify;">   Haydar elinde baltası demirciden çıktı, evine gitti, giyitlerini çıkardı, işliğini giydi, üstüne de bir asker kaputu çekti. Karayağız, çatık kaşlı, kartal burunlu, ela gözlü, geniş alınlı, geniş omuzlu, uzun boylu, kalın bilekli, büyük elli, şöyle bir bakınca güçlü bir adam olduğu hemen belli olan biriydi. Yüzüne İlk bakışta da göze pos bıyıkları çarpıyordu. Nişancı onu omuzunda baltası çamlığa çıkarken gördü.</p>

  <p class="calibre4" style="text-align: justify;">   İkinci günün sabahı kanadı kırık yel değirmeninin yanındaki üç evin bacasından dumanlar çıktığı görüldü. Üçüncü gün dumanlar dokuz oldu. Hava durgundu, güneş vurmuş karın ipiltilerine boğulmuştu ada. Evlerin tüten bacaları yavaş yavaş çoğalmış, insanlar dışarıya çıkmaya başlamışlardı. Tüten mavi dumanlar durgun havada gökyüzüne uzayıp gidiyordu. Ada bugünlerde bir şenlikti. En sonunda doktorların evlerinin bacaları da tüttü. Poyrazla Nişancı buna çok sevindi. Baytar da... Okul yeniden açıldı. Okulun soba borularından da dumanlar tüttü. Köyün sokakları, çınarların olduğu alan, parke taşları yerine büyük çakıl taşlarıyla renk renk işlenerek döşenen bu yerler de kar altındaydı. Çocuklar sıcak evlerinden karda yürüyerek cıvıl cıvıl, kar topu oynayarak okula gidiyorlardı. Adalılar gurbete çıktıklarından bu yana böyle sıcak kış geçirememişler, birçok gurbetçi yolda belde, yıkık evlerde soğuktan, açlıktan can vermişler, utanarak, kahrederek hırsızlık yapmışlar, bu utanç da onların birçoğuna ölümden ağır gelmişti. Burada onlara koskocaman bir çam ormanı, her biri köşk gibi iki katlı, kiremit damlı evler bırakılmıştı, hem de içleri türlü çiçekler, denizler dağlar, türlü kuşlarla bezeli. Hem de yiyecek ekmekleri, hem de kışlık üzümleri, hem de bir çocuk, bir yaşlı, kim olursa olsun bir kişi hasta olmayagörsün, hemen doktorlar yetişiyorlar, dertlerine derman oluyorlardı. Uzun yıllardan bu yana, kopup geldikleri yurtlarında bile böyle rahat, mutlu olmamışlar, sevgiyle dolup biribirlerine sarılmamışlardı.</p>

  <p class="calibre4" style="text-align: justify;">   Adanın üstünü kuzeyden gelen yoğun bulutlar sardı. Karların gözü alan ipiltieri söndü, dört bir yandan yeller esti. Bacalardan süzülerek göğe dimdik ağan dumanlar, esen yellere göre güneye, kuzeye, günbatıya, gündoğuya yattılar, sağdan soldan yeller her bir yandan veriştirince karmakarış oldular, açıldılar, kapandılar, savruldular, sonra da kesildiler. Kar gene lapa lapa yağmaya başladı, ortalık ılıdı. Karın durmasıyla ortalığı kasıp kavuran yeller gene başladı. Yerler gün batınadan buz tuttu. Bacalar gene tütmez oldu. Çam ağaçları tükendi, diye adayı bir kara haber dolaştı. İnsanlar gene yorganların altına <span style="font-size: 1em;">sığındılar. Çam ağaçlarının biteceği hiç kimsenin aklına gelmemişti, önce şaşırdılar, ardından da inanmadılar. İçlerinden bir . kişi çıkıp da çamlığa bakma yürekliliğini gösteremedi. Ellerinden geldiğince başlarını kaldırıp çamlık yönüne bakmıyorlardı. Vakta ki tahtacı Haydar, öteki baltacılar, ellerinde baltalarıyla gelip boyunları bükük, yüzleri asılmış, umutları kesik çınarların altındaki kanepelere oturuncaya kadar, onların kanepelere gelip oturduklarını duyanlar, yorganların altından çıktılar, çınarların altına geldiler. Kara haber tez ulaşır, az bir sürede çınarların altı iskeleye kadar doldu.</span></p>

  <p class="calibre4" style="text-align: justify;">   Tahtacı Haydar yerinden kalktı:</p>

  <p class="calibre4" style="text-align: justify;">   "Arkadaşlar," dedi, "buranın kışı yaman çıktı. Kimin aklına gelirdi bu adada böyle bir kış olacağı, kimin aklına gelirdi koskocaman çamlığın bu kadar çabuk biteceği. Buraya gelen soğuk Trakyadan geliyor. Trakya soğuğu Erzurum soğuğundan daha beterdir. Bu adanın soğuğu da Trakya soğuğundan daha belalı bir soğuktur. Ne yapalım, biz de bahara kadar yorganların altından çıkmayız, evlerin içindeki ayakyolları işimize yaradı. Sıkıştığımızda evlerin içindeki ayakyollarına gideriz. Beş tane büyük çam ağacı bıraktık, neden ki dersek, elimize yaş bir odun, çalı geçerse onlar çam çırasız tutuşmaz. Yaş odunları alıştırmak için çam çırasını yakıp yaş odunların altına koymak gerek. Kuru odunların da. Ne gelir elimizden."</p>

  <p class="calibre4" style="text-align: justify;">   Ayak parmakları üstünde yükseldi, gözlerini kalabalığın üstünde dolaştırdı.</p>

  <p class="calibre4" style="text-align: justify;">   "Bakın size ne diyeceğim, şimdi içinizden ya da biribirinize diyorsunuz ki, bir orman kadar büyük çamlığın, ağaçları nasıl oldu da çabuk bitti, diyeceksiniz. Ben de size, bütün sülalesi ağaç erleri, babası, dedesi tahtacı olan ben de size diyorum ki, çam odunu çabuk geçer, yani çabuk yanar biter. Onun için, bu kışta kıyamette çam odunu çok yakıldı, çabuk tükendi. Çam yerine bu kadar bir yerde bir meşelik olsaydı baharın sonuna kadar ancak bu kadar yerin yarısını yakabilirdik."</p>

  <p class="calibre4" style="text-align: justify;">   Sustu, başını önüne eğdi, bir süre düşündü:</p>

  <p class="calibre4" style="text-align: justify;">   "Ben az biraz bir yere gidiyorum, tez gelirim."</p>

  <p class="calibre4" style="text-align: justify;">   Kalabalığı yardı, dışarıya çıktı, kamışlığın arkasında kayboldu, doktorlar onu ayakta karşıladılar, koltuk gösterdiler.</p>

  <p class="calibre4" style="text-align: justify;">   "Doktorlarım, size danışmaya geldim. Biliyorsunuz, çamlık bitti, yalnız beş ağaç bıraktım. Yaş odun bulursak, yaş odun çam çırasız yanmaz. Bu değil size danışacağım, beni öldürseler bile bu çam ağaçlarını kesmem, kimseye de kestirmem, size danışacağım bu değil. Yaş çam nasıl yanarsa yaş zeytin de onun gibi... Zeytin ağacı da yağlıdır. Onun da yaşı yanar, közü de çam közü gibi geçmez."</p>

  <p class="calibre4" style="text-align: justify;">   "Daha?" diye sordu Salman Sami.</p>

  <p class="calibre4" style="text-align: justify;">   "Dahası doktorum, siz bilirsiniz. Bütün kalabalık iskele alanında bekliyor. Böyle giderse size çok iş düşecek. Yıllardır sürüne sürüne herkes zayıf düşmüş, ölümler de olacak. Garibanlar biz cennete, ermiş insanların içine geldik, karnımız doydu, yüzümüz güldü diyorlardı hep."</p>

  <p class="calibre4" style="text-align: justify;">   Doktorların ikisi birden tahtacı Haydarın yüzüne baktılar, gözlerini ondan ayırmadılar.</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Nerden biliyorsun yaş zeytin odununun çam gibi yandığını?" diye sordu.</p>

  <p class="calibre4" style="text-align: justify;">   "Zeytin ağacı da yağlı bir ağaçtır. Zeytin ağacından çam çırası gibi çıra olmaz ama, onun gibi yanmaz ama, gene de öteki ağaçlara bakarak iyi yanar. Biz Toros dağlarından oluruz. To-rosların Akdenize bakan eteklerinde çok zeytin olur. Biz Çuku-rovaya indiğimizde yaş zeytin odunu yakınayı yeğlerdik. Bu zeytinler deli zeytindir, ürün vermez."</p>

  <p class="calibre4" style="text-align: justify;">   "Sen bizi burada bekle," dedi Salman Sami.</p>

  <p class="calibre4" style="text-align: justify;">   Doktorlar dışarıya çıktılar, bir süre dışarda kaldıktan sonra döndüler, ikisinin de yüzü karanlıktı, bu yüzlere bakanlar, bu insanların çok acı çektiklerini hemen anlarlardı. Haydar da onları görünce üzüldü, keşki, diye düşündü, zeytin ağaçlarının yağlı olduğunu bu dostlara söylemeseydim.</p>

  <p class="calibre4" style="text-align: justify;">   "Üzülmeyin doktorlarım, ne yapalım. Kalabalık çınarların orada bekleşiyor. Onlara hiçbir şey söylemedim. Onlara, burada beni bekleyin, dedim, size geldim. Bu kadar üzülmeyin."</p>

  <p class="calibre4" style="text-align: justify;">   Doktorlar bir daha dışarı çıktılar, biraz sonra da döndüler.</p>

  <p class="calibre4" style="text-align: justify;">   "Haydar Usta," dedi Salman Sami. Bundan sonra Haydarın adı Haydar Usta oldu, "Haydar Usta, başkaca mümkünü çaresi yok. Baltalarınızı alın da zeytinliğe girin. Ne yapalım kader böyle imiş."</p>

  <p class="calibre4" style="text-align: justify;">   "Ben de biliyorum doktor bey, zeytin cennet taamıdır. Bizim Toroslarda kestiğimiz ağaçlar bu ağaçlardan değil, delice zeytindi. Sağlıcakla kalın."</p>

  <p class="calibre4" style="text-align: justify;">   "Önce çam çırasını, onun da arkasından düzgün, sobalık zeytin odunlarını ilk olaraktan mektebe getireceksiniz."</p>

  <p class="calibre4" style="text-align: justify;">   "Baş üstüne doktorum."</p>

  <p class="calibre4" style="text-align: justify;">   Haydar Ustanın da içi kan ağlıyordu ya ne yapsın, başka hiçbir mümkünü çaresi yoktu.</p>

  <p class="calibre4" style="text-align: justify;">   Çınarların altına geldi, kalabalık suskun bekliyordu. Onu gördüler, gene bir kıpırdanma olmadı. Önceki durduğu yere geldi, ayak parmaklarının üstüne dikildi, gene gözlerini kalabalığın üstünde gezdirdi:</p>

  <p class="calibre4" style="text-align: justify;">   "Her şeyin bir mümkünü çaresi vardır. Biz de bulduk. Zeytin ağacının yaşı da yağlı olduğu için yanar, yalnız odunların altına bir iki parça çam çırası konur, çam çırası hemen zeytin odununu alıştırır."</p>

  <p class="calibre4" style="text-align: justify;">   Ondan sonra zeytin ağacı közlerinin meşe ağacından sonra en geç geçen köz olduğunu, doktorlara ne söylediyse bunlara da onları söyledi:</p>

  <p class="calibre4" style="text-align: justify;">   "Zeytin ağacını akıl etmeseydik, bu kışı geçiremez, hepimiz değilse de, belki de çoğumuz kıkırdar, kara toprağın altını boylardık Haydi şimdi doğru yorganların altına. İlk duman yarın sabah mektebin sobalarının borularından tütecek. Ondan sonra da eskisi gibi. Önce hastası, eli ayağı tutmayan yaşlısı olan evlere odun verilecek."</p>

  <p class="calibre4" style="text-align: justify;">   Kalabalık üşümüştü, hemen dağıldılar, ortalıkta dolaşan bir kişi bile kalmadı.</p>

  <p class="calibre4" style="text-align: justify;">   Kalabalık dağılınca ortada tam on bir baltacı kaldı. Hepsi de ağaç işleriyle uğraşmış usta baltacılardı. Çamlığa çam çırası yapmaya giderlerken arkalarından koşarak Vasili yetişti. Onlara öyle bir düşmanca bakıyordu ki, onun bakışları altında ezildiler.</p>

  <p class="calibre4" style="text-align: justify;">   "Sizi doktor beyler çağırıyor, beş dakika gelsinler de hemen işlerinin başına dönsünler, diyorlar."</p>

  <p class="calibre4" style="text-align: justify;">   Döndüler.</p>

  <p class="calibre4" style="text-align: justify;">   Haydar Usta:</p>

  <p class="calibre4" style="text-align: justify;">   "Bütün ömrüm boyunca ağaç kestim, eba ecdadım da ağaç kesmişler. İşleri buymuş. Benim de işim buydu. Kestiğim ağacı saymaya kalksak kimse sayamaz. Biliyorum, her ağaç bir candır. Hiç orman yangını gören var mı? Yanarken ağaçlar da insanlar gibi çığlık çığlığa ağlarlar. Şu çamlardan birini, adanın yakışığını kesmeye gidiyoruz ya içimden diyorum ki, bu ağacı keseceğime Allah beni şimdi öldürse, diyorum."</p>

  <p class="calibre4" style="text-align: justify;">   Doktorlara geldiler. Doktor Salman Sami:</p>

  <p class="calibre4" style="text-align: justify;">   "Koca bir çamlığı kestiniz. Sizler olmasaydınız, şimdiye bu insanların bir kısmı ölür, bir kısmı da hastalanırdı. Hastalananlar da iflah olmazlardı. Siz bu çalışmalarınızdan dolayı hiçbir kimseden para aldınız mı?"</p>

  <p class="calibre4" style="text-align: justify;">   Duyulur duyulmaz bir sesle Haydar Usta:</p>

  <p class="calibre4" style="text-align: justify;">   "Hiç kimseden bir şey almadık."</p>

  <p class="calibre4" style="text-align: justify;">   Doktor Salman Sami masanın üstündeki zarflardan birini aldı, Haydara uzattı, Haydar Usta mırın kırın edecek oldu, Salman Sami sert:</p>

  <p class="calibre4" style="text-align: justify;">   "Al, al şunu, senin hakkın. O kadar çalışmanın karşılığının onda biri bile değil, al!"</p>

  <p class="calibre4" style="text-align: justify;">   Haydar Usta ister istemez aldı. Ötekiler de aldılar.</p>

  <p class="calibre4" style="text-align: justify;">   Haydar Usta:</p>

  <p class="calibre4" style="text-align: justify;">   "Şu keseceğimiz çam ağacını benim içim götürmüyor, siz kesseniz şunu."</p>

  <p class="calibre4" style="text-align: justify;">   Hep birden:</p>

  <p class="calibre4" style="text-align: justify;">   "Keseriz Haydar Usta," dediler, "sen istersen bizimle gelme, doktorların yanına git otur, sana az sonra, bir iki çam dalı keser odun yapar size göndeririz, siz de yakarsınız. Bu soğukta çalışmadan durulmaz."</p>

  <p class="calibre4" style="text-align: justify;">   Haydar Usta doktorlara geldi, sorunu anlattı, doktor Halil Rifat:</p>

  <p class="calibre4" style="text-align: justify;">   "Demek bu sefer de ilk bizim dumanımız tütecek," dedi.</p>

  <p class="calibre4" style="text-align: justify;">   "İlk sizin dumanınız," dedi Haydar Usta.</p>

  <p class="calibre4" style="text-align: justify;">   Biraz sonra iki kişi kucaklarında odunlarla geldiler, odunların bir kısmını sobaya atıp kolaylıkla yaktılar, giderlerken, Haydar Usta:</p>

  <p class="calibre4" style="text-align: justify;">   "Biraz durun da beni dinleyin, içinizde çam çırası nasıl yapılır, bilen var mı?"</p>

  <p class="calibre4" style="text-align: justify;">   "Biliriz ya," dedi uzun boylusu, "sen gene anlat."</p>

  <p class="calibre4" style="text-align: justify;">   "Ağaç devrildikten, parçalandıktan sonra çıra yapmanın sırası gelir. Çıranın uzunluğu bir buçuk iki karışı geçmez, kalınlığı da iki, üç parmak kalınlığında olur."</p>

  <p class="calibre4" style="text-align: justify;">   "Ben biliyorum Haydar Ustam," dedi uzun baltacı, "eskiden, askere gitmeden çam çırası yapıp satmak benim işimdi."</p>

  <p class="calibre4" style="text-align: justify;">   Gittiler.</p>

  <p class="calibre4" style="text-align: justify;">   Doktorların sobaları mavi çinidendi. Bir ısındı mıydı, kolay soğumuyordu.</p>

  <p class="calibre4" style="text-align: justify;">   Haydar Ustadan sonra doktorlara Poyraz geldi. Kısa aralıklarla sonra Vasili, arkasından Nişancı geldi. Nişancı gelince şaşırdı, doktorun yeri sımsıcaktı. Oysa dışardan gelenlerin elleri, dudakları morarmıştı.</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Vasili, sizden Ağaefendiyi buraya çağırmanızı rica edebilir miyim, şimdi o üşümekten ölmüştür. Çabuk gidin de gelsin. Sobamızın gürül gürül yandığını söyle."</p>

  <p class="calibre4" style="text-align: justify;">   "Olur doktor bey, Ağaefendiyi hemen alır gelirim. Üşümekten ölmüştür."</p>

  <p class="calibre4" style="text-align: justify;">   Ağaefendiyle Vasili geldi. Konuşmalar kardan, odundan Çanakkaleye, Sarıkamışa geldi, Yunan savaşıyla sürüyordu. Konuşmalar kızışmışken, birden, yankılanır gibi koygun balta sesleri kesildi.</p>

  <p class="calibre4" style="text-align: justify;">   "Balta sesleri kesildiğine göre bizimkiler, çam çıralarını bitirip zeytinliğe geçmişlerdir. Ben yaşlı zeytinleri seçip onları keseceğim."</p>

  <p class="calibre4" style="text-align: justify;">   "Seçmene gerek yok, nasıl olsa, bu kış böyle giderse hepsini keseceksiniz."</p>

  <p class="calibre4" style="text-align: justify;">   "Ben gene seçip öyle keseyim de, belki havalar iyi gider, zeytinlerin hepsini kesmeyiz. Sağlıcakla kalın."</p>

  <p class="calibre4" style="text-align: justify;">   Zeytinlikten balta sesleri geliyordu, Haydar Usta doğru balta seslerine gitti, baltacılar yedi zeytin ağacını devirmişler, dalları gövdelerden ayırmışlar, dalları gövdelerin üstünde keserek odun yapıyorlardı. Dallar bittikten sonra da gövdeyi parçalayıp odun yapacaklardı. Haydar Usta da yere oturdu, baltasını bir iyice kösereleyip keskinleştirdi, önündeki yaşlı, egrı büğrü, çakır çukur olmuş kalın zeytin ağacına öfkeyle girişti, işe başladıktan az sonra yaşlı zeytin ağacı yerdeydi. Haydar yerdeki zeytin ağacına kederli şöyle bir baktı, senin vaktin geçmiş arkadaşım, dedi, kocamışsın, her verdiğin zeytin nohut kadar küçük, artık hiç kimsenin işine yaramazsın.</p>

  <p class="calibre4" style="text-align: justify;">   Bundan sonra şubatın ortasına kadar ne kar durdu, ne balta sesleri kesildi, ne de bacalardan duman eksik oldu. Bahar, ışığı, çiçekleri, kokusu, sıcak yağmurları, bütün görkemiyle adaya indi.</p>

  <p class="calibre4" style="text-align: justify;">   Kaçak Hasanla Nişancının dostluğu gittikçe sıkılaştı. İki güne bir balığa çıktıklarında Kaba Adaya da uğruyor, pınarından su içiyor, buradaki delice zeytin, çınar ağaçlarının önlerindeki kışta köylerine ne kadar yeteceğini hesaplıyorlardı. Onlara göre buradaki ağaçlar bir değil iki kış yeterdi kendilerine, Haydar Usta öyle bir usta ağaç eriydi ki, ağaçları öyle bir kesiyor, yanındakilere öyle bir kestiriyordu ki, bir yonga bile boşa gitmiyordu.</p>

  <p class="calibre4" style="text-align: justify;">   "İyi has ya," dedi Nişancı, "bizim zeytinli koyaktan tepenin dibine kadar ancak on beş yirmi zeytin ağacı kaldı. Çamlıkta da bir tek çam ağacı. Gelecek kış bağların kökü..."</p>

  <p class="calibre4" style="text-align: justify;">   "Gelecek kışa adada hiç ağaç kalmayacak. Bağın köklerini yazın sökersek kurur."</p>

  <p class="calibre4" style="text-align: justify;">   Bu sırada kayalıklardan mavi keçiler indi, yanlarına kadar geldiler. Yanlarında oğlakları da vardı.</p>

  <p class="calibre4" style="text-align: justify;">   "Bak, bizimkiler geldi."</p>

  <p class="calibre4" style="text-align: justify;">   "Hoş gelip safalar getirdiler. Ben daha önceleri keçiler buraya indiklerinde su içmeye iniyorlar sanıyordum, meğer bizimle hoşbeşe geliyorlarmış. Hızır Aleyhisselam bu keçileri ne için getirmiş de buraya koymuş?"</p>

  <p class="calibre4" style="text-align: justify;">   "Hızır Aleyhisselam niye getirip de buraya mavi keçiler koymuş, onun orasını ben hiç bilemem. Yalnız atalarımızın, dedelerimizin dediklerine göre Hızır Aleyhisselam yedi denizlerde ne kadar ada varsa hepsine keçilerini yerleştirmiş."</p>

  <p class="calibre4" style="text-align: justify;">   "Amma da keçi meraklısıymış Hızır Hazretleri," dedi kaçak Hasan.</p>

  <p class="calibre4" style="text-align: justify;">   "Onun orasını ben bilmem ya Hızır Hazretleri her adaya bir renk keçi koymuş."</p>

  <p class="calibre4" style="text-align: justify;">   "Haydaaa, şimdi dünyadaki bütün adalar keçiyle dolu öyle mi?"</p>

  <p class="calibre4" style="text-align: justify;">   "Öyle. Dünyadaki bütün boş adalar Hızırın keçileriyle dolu. Gökkuşağının yedi rengiyle doldurmuş adaları Hızır. Bizim büyükler böyle söylerlerdi. Yeşil, kırmızı, sarı, turuncu, her adanın keçilerinin rengi öteki adanın keçilerinin rengine benzemiyormuş."</p>

  <p class="calibre4" style="text-align: justify;">   Kaçak şaşırmış kalmıştı:</p>

  <p class="calibre4" style="text-align: justify;">   "Ala keçi de, kara keçi de, ak keçi de gördüm ben," dedi.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "O keçiler Hızırın keçileri değil."</p>

  <p class="calibre4" style="text-align: justify;">   "Pekiyi yedi renk keçilerini Hızır yiyor mu, sütlerini içiyor mu, Hızır bu keçileri ne yapıyor, derilerini ne yapıyor, giyit yapıp giyiyor mu, kılından çadır yapıp içinde oturuyor mu?"</p>

  <p class="calibre4" style="text-align: justify;">   "Onun orasını ben bilmem, . çok merak ediyorsan git Hızır Aleyhisselam hazretleriyle konuş."</p>

  <p class="calibre4" style="text-align: justify;">   "Nerde bulayım da konuşayım onunla, onun yerini göster."</p>

  <p class="calibre4" style="text-align: justify;">   "Onun yerini kimse bilemez. Deryalar üstünde Hazreti Hızır Benliboza binmiş sektirip durur."</p>

  <p class="calibre4" style="text-align: justify;">   "Hiçbir yerde durmaz mı?"</p>

  <p class="calibre4" style="text-align: justify;">   "Durmaz."</p>

  <p class="calibre4" style="text-align: justify;">   "Uyku uyumaz, yemek yemez mi, başında karısı yok mu?"</p>

  <p class="calibre4" style="text-align: justify;">   "Ermiştir o. Denizlerde başı belaya girenleri kurtarır. Uyuyup uyumadığını, yemek yiyip yemediğini, evi olup olmadığını, bir yerde oturup oturmadığını bize büyükler söylemediler. Bana göre Hızır Aleyhisselam hazretleri cennette oturuyordur. Cennette oturanlar da yemek yemezler. Yemek yerler, su içerlerse cennete pislerler. Allah çamurdan halk ettiği Adem Babamızı niye cennetten kovdu?" Nişancı Hasanın gözlerinin içine dikti şimşek çakan gözlerini, "Söyle, niçin kovdu Adem Babamızı cennetinden Allah?"</p>

  <p class="calibre4" style="text-align: justify;">   Kaçak celallendi, gülümsedi, kabararak:</p>

  <p class="calibre4" style="text-align: justify;">   "Onu çok iyi biliyorum işte," dedi. "Havva vardı ya, Adem Babamızın avradıydı. Ne yapıyorlardı, bilemiyorum. Bilmem kaç yüz yıllık evliydiler, onu da bilemiyorum, çocukları neden olmuyordu onu da bilmiyorum. Çocukları olsa da cenneti şeneltseler olmaz mıydı, benim aklım bu işlere hiç ermedi. Nişancı, herhalde seninki eriyordur."</p>

  <p class="calibre4" style="text-align: justify;">   Nişancı çabucak:</p>

  <p class="calibre4" style="text-align: justify;">   "Benimki de ermiyor," dedi.</p>

  <p class="calibre4" style="text-align: justify;">   "Ermesin daha iyi," dedi kaçak Hasan, "aklımız erse neye yarar ki... Efendime söyleyeyim, Havva Anamızın çok güzel, yakışıklı mı yakışıklı bir karayılan arkadaşı vardı cennette. Anamızlan karayılanın arasından su sızmıyordu. Karayılanlar kadınlara körkütük aşık olurlar. Havva Anamız da karayılana karasevda bağlamış. Adem Babamız bunu biliyor ama ne yapsın. Cennette bir Havva Anamız, bir de Adem Babamız, bir de karayılan var, başka kimse yok, ne yapsın, o da karayılanı bulmuş, yılanlan gerdeğe girmiş. Havva Anamızın yılandan çocuğu olmamış, sonra da yılanın, yılanlardan bin çocukları olmuş. Harbi icat eden onlarmış."</p>

  <p class="calibre4" style="text-align: justify;">   "Sus kafir," diye bağırdı Nişancı, "şu hikayenin sonunu söyle de öyle sus kafir!"</p>

  <p class="calibre4" style="text-align: justify;">   "Sus desen bile susmayacaktım. Bizim soyumuzda yılanlık olmasa, yılana kurban olalım, yılanlar bile insanlar gibi biribirlerini yemiyorlar. Sen Sarıkamış savaşı buz cehennemini görmediysen duymuşsundur. O cehennemi Enver Paşa adında hiçbir mahlukata benzemez bir şey yarattı."</p>

  <p class="calibre4" style="text-align: justify;">   "Bunu da duydum. Havva Anamıza ne olmuş yılanla çiftleşirken?"</p>

  <p class="calibre4" style="text-align: justify;">   "Sonra karayılan bir elma ağacı bulmuş, elma ağacından kırmızı, gül kokulu bir elma koparmış, getirmiş Havva Anamıza uzatmış, o da elmayı almamış, yılandır diller dökmüş, elmayı övmüş. O kadar övmüş ki, Havva Anamızın ağzı öyle sulanmış ki, ağzından sular, seller akmış, sonunda elmayı kaptığı gibi Adem Babamıza koşmuş. Yolda yarısını yediği elmanın kalan parçasını Adem Babamıza vermiş. Adem Babamız Havva Anamızdan daha çok sevmiş elmayı. Yılanı bulup yalvarmışlar, bize elma bahçesini bul diye. Yılandır sevinmiş, bunların önüne düşüp elma bahçesine götürmüş, yemek içmek bilmeyen bu insanoğulları, o kadar çok elma yemişler ki karınları şişmiş, bir yer bulup çatlamak istemişler. Bu işlerini cennetin ortasına yapamazlar, kokusu cenneti berbat eder."</p>

  <p class="calibre4" style="text-align: justify;">   "Sus ulan kafir. Cennette öyle işler yapılır mı, cennette elma bahçesi olur mu?"</p>

  <p class="calibre4" style="text-align: justify;">   "Elma bahçesi orada. Allah olanı biteni görmüş, haydiyin dışarı diye bağırmış, haydiyin, cennetimden çıkın demiş, onlar da cennetten kaçınca dünyanın ortasına, çıkar çıkmaz, ikisi iki yerden öyle çatlamışlar ki pis kokuları dünyayı almış, yılan bile bu kokulara dayanamamış, başını toprağın altına sokmuş."</p>

  <p class="calibre4" style="text-align: justify;">   "Sus ulan, yeter artık. Daha konuşursan seni Allahuekber dağındakinden daha beter ederim."</p>

  <p class="calibre4" style="text-align: justify;">   "Tamam, susuyorum, bunlar dünyaya çıkınca Adem, karınlarını doyurmak için çift sürmüş, ekin ekmiş, elma ağaçları yetiştirmiş, çocukları, torunları olmuş, hiçbir yaratığa benzemeyen yaratıklarmış bunlar. Biribirlerinin gözlerini oymuşlar, biribirlerini öldürmüşler, yalan söylemiş, hırsızlık yapmışlar. Biribirlerini kul köle etmişler. Biribirlerinin sırtlarına binmişler, biribirlerinin sırtından geçinmişler, dünyayı kendilerine cehennem eylemişler."</p>

  <p class="calibre4" style="text-align: justify;">   "Ulan sus diyorum sana."</p>

  <p class="calibre4" style="text-align: justify;">   "Susuyorum, az kaldı. Bunlar, kendilerinden başka tekmil yaratıkları öldürmüşler, ağaçları kesmiş, yakmış, en güzel cennet kuşlarını yemişler."</p>

  <p class="calibre4" style="text-align: justify;">   "Uzatma ulan, yani dünya bugünkü gibi olmuş."</p>

  <p class="calibre4" style="text-align: justify;">   "Bugünkü gibi. Allah da buna çok kızmış, üstünüze tufan göndereceğim, hepinizi yok edeceğim. Nuh buna yalvarmış, gerisini biliyorsun."</p>

  <p class="calibre4" style="text-align: justify;">   "Biliyorum," dedi Nişancı.</p>

  <p class="calibre4" style="text-align: justify;">   "Azıcık bir şey daha var, izin ver de..."</p>

  <p class="calibre4" style="text-align: justify;">   "Söyle ulan kaçak Hasan."</p>

  <p class="calibre4" style="text-align: justify;">   "Nuhun gemisinde bir çift de yılan varmış, cümle mahlukat olduğu gibi. Tufan selinin üstündeki gemide bunlar gene biribirlerinin gözlerini oymaya başlamışlar. Allah da bunlara kızmış, teknelerinin dibini delmiş, tekne su alıyormuş, tekne batıyormuş. Bir karayılan çıkmış ortaya, delik yere kuyruğunu sokmuş, ağzında zeytin dalıylan güvercin gelinceye kadar yılan kuyruğunu delikten çekmemiş."</p>

  <p class="calibre4" style="text-align: justify;">   "Demek ki bütün bu işleri başımıza bir sevdalı karayılan açmış ha. Vay ananı avradını karayılan. Bir de karayılanı öldürmek günah derler. Sen şu bana söylediklerini Dengbej Usoya söylesen iyi olur, onları destan yapıp, Türkçe, Kürtçe destan yapıp yedi ülke dört iklime söyler, dağıtır."</p>

  <p class="calibre4" style="text-align: justify;">   "O bunun destanını biliyor. Ben de bunların bir kısmını ondan duydum. O, ölümsüzlüğün çiçeğini bulan adamın destanını da biliyor."</p>

  <p class="calibre4" style="text-align: justify;">   "Ben de biliyorum," diye övündü Nişancı.</p>

  <p class="calibre4" style="text-align: justify;">   "Herhalde seninki başka, onunki başkadır," dedi kaçak Hasan.</p>

  <p class="calibre4" style="text-align: justify;">   "Benimkini sorarsan, bir doktor her hastalığın ilacını bulmuş, sonunda ölümsüzlüğün ilacını aramaya başlamış. Bir gün dağda bir çınarın altında uyurken uyanmış ki ne görsün, önünde binlerce çiçek. İçlerinden bir çiçekten ses gelmiş, ben ölümsüzlüğün ilacıyım, diye çağırmış onu. Adam koşmuş çiçeğe doğru, çiçeğe uzanmış, çiçek o kadar parlakmış ki, adam gözünü kapatmış, az sonra gözlerini açmış bakmış ki, önündeki çiçek öteki çiçeklere karışmış gitmiş."</p>

  <p class="calibre4" style="text-align: justify;">   Kaçak Hasan derinden içini çekti:</p>

  <p class="calibre4" style="text-align: justify;">   "Her zaman böyle oluyor işte, Köroğlunun seyisi abıhayatı buluyor, Kıratı o pınardan suluyor. Köroğlunun vurduğu kekliklerin tüylerini yolmak için suya koyar, ölü keklikler dirilip uçar gider. Köroğlu bu abıhayattır, artık Kırat ölümsüzdür, der, pınara koşar ki pınar bin göl olmuş."</p>

  <p class="calibre4" style="text-align: justify;">   Bu sıralar yörelerini kayalardan inen keçiler, oğlaklar aldı, onlara bakıp duruyorlardı.</p>

  <p class="calibre4" style="text-align: justify;">   "Şu oğlaklardan birini kessek, onu zeytin ağacı odunlarının közünde pişirsek, bir yesek, bir yesek."</p>

  <p class="calibre4" style="text-align: justify;">   "Sus kafir, Hızırın oğlağı kesilir de yenir mi?"</p>

  <p class="calibre4" style="text-align: justify;">   "Hızır yiyor mu bu keçileri?"</p>

  <p class="calibre4" style="text-align: justify;">   "Hızır yemek yer mi?" </p>

  <p class="calibre4" style="text-align: justify;">   "Ben bilmem, sen söyle."</p>

  <p class="calibre4" style="text-align: justify;">   "Benim'bildiğim Hızır yemek yemez. Yemek yerse cennete giremez. Yemek yedi diyelim, cennete girdi diyelim, hacetini nereye yapacak?"</p>

  <p class="calibre4" style="text-align: justify;">   "Cennetten çıkar, yedi denizin ortasına gelir, Hızır Aleyhisselam oraya denizin üstüne çömelir, atının da dizgini elinde, orada çatlar, Benliboz atma biner gider."</p>

  <p class="calibre4" style="text-align: justify;">   "Senin derdin bu oğlakları yemek. Beni günlerdir buraya oğlakları yemek için taşıyorsun."</p>

  <p class="calibre4" style="text-align: justify;">   "Sana ağaçları göstermek için seni buraya getirdim. Sen horozların ötüştüğünü duydun mu?"</p>

  <p class="calibre4" style="text-align: justify;">   "Duydum. Bunun ne ilişkisi var Hızırın keçileriyle, ne ilişkisi var? Bak, sana söylüyorum. Hızırın keçilerinin kılına dokunursan Hızır senin gözlerini kör, kulağını sağır, bacaklarını felç eder, sonra süründürür, sonra da seni alır, yedi denizin ortasına götürür, en büyük balığın ağzımn ortasına atar."</p>

  <p class="calibre4" style="text-align: justify;">   "Bak, Nişancı Ağam, öyle yaparsa bana haksızlık eder. Allahın koca bir Hızın bir keçisini yedim diye bana bu kötülüğü nasıl yapar? Keçi yemenin cezası? Allah bir insana bu zulmü yapanı cennetine alır mı, almaz, bunu da Hızır bilmez mi, bilir. Ben yıllarca denizde kaldım, balık yiye yiye balık oldum. Yıllarca denizlerde gezdim, horoz sesi duymadım. Horoz sesi de duyunca, sevince Hızır?"</p>

  <p class="calibre4" style="text-align: justify;">   Nişancı başını önüne eğdi, düşündü kaldı. Bir daha da konuşmadı, kıyıdaki küçük kayığını denize sürdü, bindi. Kaçak Hasan da arkasından geldi.</p>

  <p class="calibre4" style="text-align: justify;">   Tanyeri horozları ötüşünce adamız ada oldu, köyümüz de <span style="font-size: 1em;">köy.</span></p>
</body>
</html>