<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2><br /></h2>

  <h2><br /></h2>

  <h2><br /></h2>

  <h1 style="text-align: center;">1</h1>

  <div>
    <br />
  </div>

  <div>
    <br />
  </div>

  <div>
    <br />
  </div>

  <p class="calibre4" style="text-align: justify;">   Çok yorgundu. Günlerdir kürek çeke çeke yandaki yöredeki adaları dolaşmış, kollarını kaldıramaz bir duruma gelmişti O adamı bulacağı adayı biliyor, kayığı onu alıp başka adalara götürüyordu. Bildiği Karınca Adasının yerini, aradığı kişinin de orada olduğunu biliyor, adaya yaklaşıyor, sisler içinde gözüken uzaktaki adaya gözlerini dikiyor, deniz beyazlaşıncaya, ada incecik sisinden sıyrılıncaya kadar orada duruyor, sonra da kayığı herhangi bir tarafa dönüyor başını alıp gidiyordu. Çok az bir yiyeceği kalmıştı. Başka adalara çıkamıyordu, adamı öldürürse onu kolaylıkla tanıyacaklardı. Şimdiye kadar da, bu denizde kimseyle karşılaşmamıştı, ne bir balıkçı teknesi ne bir kayık ne de bir gemiyle. Deniz bomboştu. Ne de onu bir kıyıya atacak bir fırtına çıkmıştı. Deniz sütlimanlıktı. Öğleye doğru kendisini bir kıyıda buldu. Kıyı alabildiğine' uzayıp giden bir kumluktu. Biraz ötede ılgın ağaçlıklı yarlar gözüküyordu. Kayığı kumların üstüne çekti, az ötesinde kayaların üstünden aşağı bir su iniyor, denize karışıyordu. Yiyeceğini aldı suyun yanına gitti, diz çöküp bir su içti, oturdu sırtını yara dayadı, yarın üstündeki ılgın ağacının gölgesinin altında kurumuş ekmeğiyle peynirini, yumruğuyla kırdığı soğanı yedi, testilerini taze suyla doldurdu kayığa götürdü. Diz çöküp bir su daha içti. Ilgınların gölgesi kumların üstüne düşmüştü. Uzun minderini yarın dibine serdi. O başını heybesinin üstüne koyarken yardaki büyücek delikten som mavi bir yağmurcuk kuşu kumları, yarları, ılgınları mavileyerek denizin üstüne uçtu gitti.</p>

  <p class="calibre4" style="text-align: justify;">   Güneş batıya yıkılmış gitmiş, Süleymanın üstüne gelmiş onu ter içinde koymuştu. Uyandı, yanına yöresine bakındı, heybesini omuzuna aldı. Tabancası, mermileri heybesinin içindeydi. Tabancayı heybenin gözünden alarak şöyle bir baktı, yeni tabanca menevişledi. Ne de güzel menevişledi dedi kendi kendine, söylendi. Süleyman, yakında gencecik bir adamı öldürecek, üstelik de hiç kimseyi öldürmemiş bir adamı. O gecenin karanlığında yağmaya katılmayan, atının üstünde uzakta duran, bir tek kurşun bile sıkmayan, kan akıtmayan, sonra da atını Emirin otağına sürüp canını kurtaran, bir günahsız adamı öldürecekti. Hem de gencecik sürgün bir Çerkesi. Hem de arkadaş, bizim, biz sürgün Çerkeslerin adam öldürmek işimiz oldu. Biz öldürülerek sürgün olmuştuk, şimdi de bir Çerkes çocuğu senin kurşunlarınla ölecek. Sen şu kocaman güneşin alnında şırlayan ışıkların içinde menevişle dur. Denizler senden daha güzel menevişliyor, hem de tanyerleri atarken. Tabancayı heybeye kaldırdı attı. Ağacı kesen baltanın sapı ağaç değil mi?</p>

  <p class="calibre4" style="text-align: justify;">   Emir Selahaddin, otağına sığınan bu adamı niçin bu kadar korumuştu. Köyünü yerinden alıp niye Arabistana getirmişti. Nereye iskan etmişti, onu kimse bilmiyordu. Belki de onları Kafkasyaya, Dağıstana geri göndermişti. Emir Selahaddinin hatunu Çerkes değil miydi, dünya güzelleri Çerkeslerden çıkar. Emirin adamları neden varıp da Şeyhe gece onları basıp öldürenlerin başının bir Çerkes olduğunu söylemişlerdi. Hem de söyleyenler de Çerkeslerdi. Onun bu adada olduğunu da Çeçen Hanın oğulları söylemişlerdi. Bakacağız, bütün bunlar doğru mu?</p>

  <p class="calibre4" style="text-align: justify;">   Şeyh niçin onu buraya gönderiyordu, Abbasın, kendisinin Çerkes olduğunu bile bile. Bağlılığını mı sınıyordu acaba?</p>

  <p class="calibre4" style="text-align: justify;">   Gecenin alacakaranlığında Fırat suyunun kıyısında uzakta bir atın üstünde kurşunlar cayır cayır ederken karartısını gördüğü bir insanı Emirin otağına kadar kovalasa da onu gündüz gözüyle de, bir göz açıp kapayıncaya kadar görse de bunca yıl sonra onu nasıl tanıyabilirdi. Öyleyse, bütün bunları bildiği halde Şeyh onu niçin gönderiyor, gönderdikleri delikanlılar hiçbir iş göremedikleri, ortalığı karıştırdıkları için mi? Sen deneylerden geçmiş, Çanakkalede çarpışmış, nice süngü harbine girmiş çıkmış adamsın, diye mi? Oraları, oraların insanlarını avucunun içini bilir gibi bilirsin, diye mi? Bir Çerkes başka bir Çerkesi öldürmeye can atar diye mi? Görsün o, bir Çerkes bir Çerkesi öldürmeye can mı atarmış, yoksa yakında padişah olacak Emir Selahaddinin yanına mı alıp götürürmüş.</p>

  <p class="calibre4" style="text-align: justify;">   Köye girdi, evler, onun bildiği köy evlerine benzemiyordu. Evler iki katlıydı. Evlerin bahçesindeki ağaçlar türlü meyve ağaçlarıydı. Zeytin ağaçları da nefti bir sis içindeydi. Evlere, bahçelere baka baka köyün ortasında yükselen çınara yürüdü. Çınarın altındaki kahveye köylüler kadın erkek oturmuşlardı, ona yer gösterdiler, "buyur otur, hoş geldin" dediler. Süleyman:</p>

  <p class="calibre4" style="text-align: justify;">   "Hoş bulduk," dedi.</p>

  <p class="calibre4" style="text-align: justify;">   Çay söylediler.</p>

  <p class="calibre4" style="text-align: justify;">   "Nereden geldin, nereye gidiyorsun," diye sordular.</p>

  <p class="calibre4" style="text-align: justify;">   "Dağlardan indim, denize düştüm, Çanakkalede çarpıştım," diye karşılık verdi.</p>

  <p class="calibre4" style="text-align: justify;">   "Geçmiş olsun kardeş, sakat bir yerin var mı?" diye sordular.</p>

  <p class="calibre4" style="text-align: justify;">   "Var," dedi, "iki uyluğumun içinde kurşun kaldı. Daha orada duruyor. Doktorlar, varsın orada dursun dediler. Ben de dursun, dedim, Çanakkaleden bana armağandır."</p>

  <p class="calibre4" style="text-align: justify;">   Çayını içti, kalktı karşıdaki dükkana gitti. Dükkanda göçmen kadınların evlerindeki küçük fırınlarda yaptıkları somunlar vardı. Somunlar fırınlardan daha yeni çıkmıştı. Heybenin bir gözünü dolduracak kadar ekmek, zeytin, peynir, helva aldı, "Sağlıcakla kalın arkadaşlar, ben denize gidiyorum," dedi yürüdü.</p>

  <p class="calibre4" style="text-align: justify;">   "Güle güle git," dediler arkasından.</p>

  <p class="calibre4" style="text-align: justify;">   Kumların üstünden yürüye yürüye kayığına geldi, heybeyi baş üstüne koydu, denize sürdü, atladı, küreklere asıldı.</p>

  <p class="calibre4" style="text-align: justify;">   Köy bir Rum köyüydü. Onlar gittikten sonra köyü Anadolu göçmenlerine vermişlerdi.</p>

  <p class="calibre4" style="text-align: justify;">   Bunlar sürgün değillerdi. Bunlara ev bark vermişlerdi. Asıl sürgün Çerkeslerdi. Onlara ne ev, ne tarla vermişlerdi. Onları Anadolunun dağlarına, Arabistanın çöllerine çırılçıplak sürmüşler, başınızın çaresine bakın demişlerdi. Onlar da Emir saraylarının muhafızları, Arap Şeyhlerinin silahşorları olmuşlardı. Böyle işleri bulamayanlar da açlıktan, yokluktan ölmüşlerdi.</p>

  <p class="calibre4" style="text-align: justify;">   Süleyman ne hızlı, ne yavaş biteviye kürek çekiyordu. Güneş de ağır ağır günbatıda aşağıya iniyordu. Kıpkırmızı güneş aşağılara, denize indikçe daha kırmızılaşıyor, daha da büyüyordu.</p>

  <p class="calibre4" style="text-align: justify;">   Süleyman, küreklerin inip kalkmasını düşünme hızına ayarlamış öyle gidiyordu. Nereye gittiğine de aldırmıyordu. İşin sonucu, bir Çerkes çocuğunu öldürmeye gidiyordu. Bu her zaman bir iş miydi, Süleyman kendinden utanıyordu. En büyük vahşet insan öldürmekti. Onların vazifeleri de insan öldürmekti. Araplar da hep biribirlerini öldürüyorlardı.</p>

  <p class="calibre4" style="text-align: justify;">   Düşünmekten, bununla birlikte de kürek çekmekten yorulmuş Süleyman kürekleri suyun içine.bırakıverdi.</p>

  <p class="calibre4" style="text-align: justify;">   Durgun denizin ortasında kalakalmış Süleymanın içi boşalmıştı. Sağına soluna, batan güneşe, batan güneşin yöresindeki turuncu, yeşil, eflatun, sarı, mavi biribirine dolaşmış renklere, renk cümbüşlerine, yer yer ışıklanarak kararan denize bakıyordu.</p>

  <p class="calibre4" style="text-align: justify;">   Yıldızların ışığı kararan denize vuruyordu. Durumunu bozarak, yerinden kalktı, sırtını kayığın başüstü tahtalarına verdi oturdu. Başını kaldırdı yıldızlara baktı. Yıldızlar üst üsteydiler, yerlerinden de hiç kıpırdaıruyor, kaymıyorlardı. Oysa Fırat göklerinin yıldızları durmadan arka arkaya kayarlar, kaynaşırlar, karman çorman olurlar, her biri gökte iri ışık çiçekleri olur açarlardı.</p>

  <p class="calibre4" style="text-align: justify;">   Süleyman gözlerini gökyüzünden, yıldızlardan ayırmıyordu. Şimdiye kadar böyle kaymadan, yan yana, üst üste duran yıldızlar görmemişti. Fıratın göklerinde bile. Çölde yıldızlar daha iri, daha ışıklı, daha devingendi.</p>

  <p class="calibre4" style="text-align: justify;">   Her şeyi unutmuş, üstünde yıldızları kıpırdamayan gökyüzüne gözlerini dikmiş bakıyordu. Baktıkça da şaşırıyordu. Oysa nerede olursa olsun gökte yıldızlar durmadan uzun uzun kayarlar, biribirine girerlerdi. Bu denizin üstündeki yere yıldızları bağlamışlar gibiydi. Bir yıldız kayıncaya kadar burada duracak, göğe bakacaktı.</p>

  <p class="calibre4" style="text-align: justify;">   Gözünü gökyüzünden ayırmadan sabırla bakıyor, kayacak yıldızı bekliyordu. Gece yarıyı geçinceye kadar böyle bekledi. Yıldızlar bana mısın demiyordu. Ne oldu ne olmadı, dalmış <span style="font-size: 1em;">gitmişti, küçük bir yıldız kısa bir kayış yaptı, Süleyman sevindi. Ardından da büyük bir yıldız doğudan, denizden çıktı, uzun bir yay çizerek batıda denize düştü. Vay anasını, dedi Süleyman, hiç bu kadar uzun kayan, yay gibi olaraktan günbatıda denize düşen bir yıldız görülmüş değildir. Şaşkınladı, hemencecik de küreklere asıldı. Kürekler denize değdikçe yakamozlar savruluyordu. Çok deniz yaşamıştı Süleyman ya böyle savrulan yakamozları hiçbir yerde görmemişti. Yorgunluğu gittikçe geçiyordu.</span></p>

  <p class="calibre4" style="text-align: justify;">   İrili ufaklı yıldızlar arka arkaya gökyüzünün her yerinden akınaya başladı. Süleyman, ne oluyor, diye korktu, küreklerin üstüne yumuldu. Gözlerini yıldızlardan alamıyor, üst üste yıldızlar aktıkça da tokuşacaklar diye ödü kopuyordu.</p>

  <p class="calibre4" style="text-align: justify;">   İnceden serin yeller esmeye başladı, deniz sütbeyaz kesildi, Süleyman kürekleri suda bırakıp yana yöne bakmaya başladı, ötede, ak sislerin arkasında bir ada, bir yitip bir ortaya çıkıyordu. O ada olmasın, diye düşündü Süleyman. Ada batıp batıp çıkıyordu. Süleyman geri döneyim diye düşündü. Biliyorum Abbas o adada, karşılaşırsak ya o beni, ya ben onu öldüreceğim. Onu gafil avlamayacağım. Ben Çanakkalede kan ırmağının içinden çıkmış, binbir beladan geriye kalmışsam, o da Allahuekber kıyametinden geriye kalmıştır. Gecenin karanlığında bir karartıyı gören bir insan o karartıyı gündüzün görünce tanıyabilir mi? Ben buradan geri dönsem, doğru Emir Selahaddine gitsem, ona desem ki, senden başka bizim kimimiz var. O adamın yerini Şeyh bulmuş, beni, öldürrnek için onun adasına gönderdi. Ben onun karartısını gördüm ya onu gündüz gözüyle hiç görmedim. Sonra o sana sığınmış, sana sığınmış bir insanı ben nasıl öldürürüm. Ben de öldürmesem, onun adasında kalsam sen benim çoluk çocuğumu onun elinden kurtarıp beni de yanına alır mısın? Ben sana sığınmış bir adamı nasıl öldürürüm. Emir Selahaddin Osmanlı padişahlannın yerine bir padişah olacakınış. Onun hatunu Nazlı Sultan, o da Çerkes, ben de Çerkesirn, Abbas da Çerkes. Çerkes Çerkesi öldüre öldüre biz bu duruma Çüşrnedik mi? Ben doğruca Emir Selahaddine giderim, sen bütün Arabistanın en büyük, en soylu emirisin derim, ocağına düştüm, sana sığındım, kurtar çoluğumun çocuğumun <span style="font-size: 1em;">canlarını, benim de canımı kurtar. Ben Çanakkaleden geriye kalmış bir Çerkesim, bir padişahın kapısına yakışırım desem, bana ne der ki?</span></p>

  <p class="calibre4" style="text-align: justify;">   Süleyman kayığını geriye çevirdi, yıldızların üstüne sürdü. Kürekler o kadar hızlı inip kalkıyordu ki Süleyman soluk soluğa kaldı. Kendi kendine ahmak insanoğlu, dedi, hırpo, sen kim, Emir Selahaddin kim. Geçenlerde koskoca başı, ak sakalıyla Şeyh ona gitmişti de Selahaddinin kapısında üç gün üç gece beklemiş, yakarmış, zarılık etmiş, Emir onu yanına almamıştı. Sen kimsin be ahmak, dön geri, öldür onu, başka bir çaren var mı? Sen onu öldürmeden dönersen Şeyh seni yaşatır mı, sen Emirin koruduğu adamı öldürmedin diye, kendi eliyle benim kellemi kesmez mi, kılıcını çekip eliyle de senin başını kesip senin çorunu çocuğunu da gerisin geri Rus içine sürmez mi? Dön geri!</p>

  <p class="calibre4" style="text-align: justify;">   Geriye döndü, kayığı iskelenin yanına, kumların üstüne sürdü. Burası Kannca Adası diye sevindi. Üç tane iri, gün görmüş çınar ağacı var dediler, doğru. Çeşmenin de şarıl şarıl suyu akıyor, o da doğru. Denizden gözlerini alamıyordu. Bir süre öyle baktı. Sonra da birden ayağa fırladı, deniz dedi, deniz de dedikleri gibi çıktı, menevişledi. Ortalık yavaş yavaş ağarıyordu. İki yel değirmenini, bir de ulu armut ağacını görürsem, tamam, o ada bu adadır. Kanepelerin üstüne bir daha oturdu, sonra kalktı, evlerin arkasına yürüdü, ulu armut ağacı karşısındaydı. Ortalık biraz ışıyınca da yel değirmenlerini gördü. Değirmenlerden birinin kanatları dönüyordu. Geriye döndü çeşmenin yanına oturdu. Kalktı, bir su içti, yüzünü yudu, geldi yerine oturdu, öylesine yorgundu ki adım atacak hali kalmamıştı. Ortalıkta da kimsecikler gözükmüyordu. Eli yanına koyduğu heybenin üstündeydi. Gittikçe çözülüyor, gözleri kapanıyor, sonra birden gözleri açılıyor, sonra da hemen kapanıyor, uyuyordu. Vasili çeşmeye geldiğinde başı önüne düşmüş Süleyman derin uykulardaydı. Kayığı da ilerde kumların üstündeydi. Vasili kayığa gitti, kayıkta iyi bir araştırma yaptı. Kayıkta bir kilim seccade, bir halı heybe, halı heybenin içinde lacivert yeni bir giyit, çamaşırlar, bir ipek kefiye, birkaç mintan, bir agel, aynı renkte üç poşu, birkaç torba, torbaların birinde kınlan gümüş savatlı üç Çerkes hançeri. Öteki torbayı da merakından açtı, içinde ipekli üç tane çerkezka vardı, üçü de çok iyi katlanmış, üst üste konmuştu. Vasili de çerkezkalan eskisi gibi güzelce katladı, torbaya koyar ağzını bağlarken, gözleri hep Süleymandaydı, Süleyman elinin altındaki heybeyi kendine çekti, Vasili çabucak torbanın ağzını bağladı kayıktan uzaklaştı, çeşmenin yanına geldi. Süleyman daha derin uykulardaydı. Orada durmadı doğru Poyraza gitti. Lena çoktan uyanmış ocağa çaydanlığı koymuştu.</p>

  <p class="calibre4" style="text-align: justify;">   "Daha uyanmadı mı," diye usulca sordu Vasili.</p>

  <p class="calibre4" style="text-align: justify;">   "Şimdi uyanır," dedi Lena.</p>

  <p class="calibre4" style="text-align: justify;">   Vasili koltuğa oturdu.</p>

  <p class="calibre4" style="text-align: justify;">   "Ne oldu, ne var Vasili?"</p>

  <p class="calibre4" style="text-align: justify;">   Rumca konuşuyorlardı.</p>

  <p class="calibre4" style="text-align: justify;">   "Çeşmenin başında bir adam uyuyor."</p>

  <p class="calibre4" style="text-align: justify;">   "Kim o?"</p>

  <p class="calibre4" style="text-align: justify;">   "Bana kalırsa onlardan."</p>

  <p class="calibre4" style="text-align: justify;">   "Kimlerden dedin?"</p>

  <p class="calibre4" style="text-align: justify;">   "Poyrazı öldürmeye gelenlerden."</p>

  <p class="calibre4" style="text-align: justify;">   "Sen ona bir şey yapmadın mı?" dedi Lena.</p>

  <p class="calibre4" style="text-align: justify;">   "Uyuyor, uyuyan adama yılan bile dokunmaz. Ben de dokunmadım. Kayığını çekmiş kumların üstüne, derin uykulara dalmış uyuyor."</p>

  <p class="calibre4" style="text-align: justify;">   Bu sırada Poyraz uyandı:</p>

  <p class="calibre4" style="text-align: justify;">   "Ne o Ana, kiminle konuşuyorsun," diye sordu. "Vasili mi?"</p>

  <p class="calibre4" style="text-align: justify;">   "Vasili var burada'' dedi Lena.</p>

  <p class="calibre4" style="text-align: justify;">   Poyraz daha giyinmeden odadan çıktı.</p>

  <p class="calibre4" style="text-align: justify;">   "Ne var Vasili, bir şey mi. oldu?"</p>

  <p class="calibre4" style="text-align: justify;">   "Bir şey yok," dedi Vasili, "bir şey yok ya bir adam gelmiş, çınarların altına, kanepelere oturmuş uyuyor. Kayığını da kumların üstüne çekmiş. Bana kalırsa bu da onlardan."</p>

  <p class="calibre4" style="text-align: justify;">   "Uyuyan adamın onlardan olduğunu nasıl anladın?"</p>

  <p class="calibre4" style="text-align: justify;">   "Kayığının içine baktım."</p>

  <p class="calibre4" style="text-align: justify;">   "Kayığının içinde öyle mi yazıyordu?"</p>

  <p class="calibre4" style="text-align: justify;">   "Kayığının içinde, tam da ortasında yazıyordu. Kayığın içinde bir kilim seccade, üç tane de torba, torbaların ikisini açtım, açtığım torbada gümüş savatlı, kınlan gümüş savatlı üç tane Çerkes hançeri, ötekinde de bir agel, üç tane de ayrı nakış, ayrı renklerde poşu çıktı. Anladın mı şimdi bu adamın, bu gecenin karanlığında nereden geldiğini?"</p>

  <p class="calibre4" style="text-align: justify;">   "Anladım," dedi Poyraz, "bu adamın nereden geldiğini. Bir iyice anladım," dedi gülerek "Belinde de tabancası var mıydı?"</p>

  <p class="calibre4" style="text-align: justify;">   "Üçüncü torbaya da sen bakarsın. Ben iki torbaya merakımdan baktım. Adamın ellerine de baktım. Şahadet parmağı tetikte gibi öyle duruyordu, uykuda bile. Her zaman eli tetikte olan kişilerin o parmakları uykuda bile öyle durur."</p>

  <p class="calibre4" style="text-align: justify;">   "İşte bunu bilmiyordum. Bunca yıl parmağı tetikten ayrılmamış bir kişiyim, parmağımın beni ele vereceğini bilmiyordum."</p>

  <p class="calibre4" style="text-align: justify;">   "Az sonra, çeşmenin başına gider gitmez, uyuyan adamın parmaklanna bakarsan anlarsın. Bir de ellerine bakarsan o ellerin tetik çekmekten başka bir iş yapmadığını anlarsın."</p>

  <p class="calibre4" style="text-align: justify;">   "Haydi kahvaltı yapalım. Ana kahvaltı hazır.mı?"</p>

  <p class="calibre4" style="text-align: justify;">   "Hazır oğlusu."</p>

  <p class="calibre4" style="text-align: justify;">   Kahvaltıyı çabucak <span class="calibre7">yaptılar, aşağı</span> indiler çınarların altına vardılar, adam başını kaldırmış arkaya yıkmış uyuyordu, orada durmadan kayığa gittiler.</p>

  <p class="calibre4" style="text-align: justify;">   "Hangisiydi bakmadığın torba?"</p>

  <p class="calibre4" style="text-align: justify;">   "İşte bu,"dedi Vasili, torbayı Poyraza verdi, Poyraz iskeleye doğru gitti, kamışların duldasında torbayı açtı, torbanın içinden bir Kuran, üç muska, bir de yazılı kağıt çıktı. Poyraz kağıdı okudu, bu bir takdirname. Bunun adı da Süleyman. Süleyman bir küçük zabit, benim gibi. Bu takdirnameye göre Çanakkale savaşlarında kahramanlık göstermiş, böyle bir takdirnameyle de taltif edilmiş. Torbada da bunlardan başka ufak tefek şeyler var, bir ustura, bir de kılavlama kayışı, bir de sabun fırçası, bir de kokulu sabun. Ellerindekilerini torbaya attılar, koşarcasına kayığa gittiler, torbayı yerine koydular, çınarların altına gittiler. Bu sırada onları pencereden gören Musa Kazım Ağa-efendi onları görmüş aşağı inmiş bekliyordu. Vasili, Ağaefendi-ye yürüdü, yavaşcacık:</p>

  <p class="calibre4" style="text-align: justify;">   "Uyuyor," dedi.</p>

  <p class="calibre4" style="text-align: justify;">   Ağaefendi de ondan da yavaş bir sesle:</p>

  <p class="calibre4" style="text-align: justify;">   "Kim uyuyor," diye sordu.</p>

  <p class="calibre4" style="text-align: justify;">   "Süleyman," dedi Vasili, "küçük zabit, Çanakkalede savaşmış bir kahraman, takdirnamesi var. Uyuyor."</p>

  <p class="calibre4" style="text-align: justify;">   Poyraz ayağa kalktı onları karşıladı. Ağaefendi geldi adamın önünde durdu. Bir süre ağzı açık kalmış, başını arkaya atmış uyuyan adama baktı, orada fazla durmadan kamışlığa doğru yürüdü, ötekiler de arkasından. Kamışlığı geçip ılgınlığa gelince durdu arkasına döndü:</p>

  <p class="calibre4" style="text-align: justify;">   "Bu adamı nerden tanıyorsunuz?"</p>

  <p class="calibre4" style="text-align: justify;">   "Hiçbir yerden," dedi Vasili.</p>

  <p class="calibre4" style="text-align: justify;">   "Hiç tanımıyoruz," dedi Poyraz.</p>

  <p class="calibre4" style="text-align: justify;">   "Öyleyse adını kim söyledi size," derken Ağaefendi durdu, ötekiler de önüne gelip durdular. Vasili:</p>

  <p class="calibre4" style="text-align: justify;">   "Erken kalktım çeşmeye indim, baktım kanepenin üstünde bir adam uyuyor, başını göğsüne indirmiş, derin uykulara düşmüş. Kumların üstünde kayığı gördüm."</p>

  <p class="calibre4" style="text-align: justify;">   Olan biteni en küçük ayrıntısına kadar anlattı:</p>

  <p class="calibre4" style="text-align: justify;">   "Ben bu adamdan kuşkulandım."'</p>

  <p class="calibre4" style="text-align: justify;">   "Demek Süleyman, kendisi de küçük zabit, doğumu neresi?"</p>

  <p class="calibre4" style="text-align: justify;">   "Takdirnamede Musul yazıyordu."</p>

  <p class="calibre4" style="text-align: justify;">   "Ne işi olabilir bu adamın burada, kanepede uyuduğuna göre gizli de gelmemiş buraya."</p>

  <p class="calibre4" style="text-align: justify;">   "Bunlar hiç belli olmazlar," dedi Vasili.</p>

  <p class="calibre4" style="text-align: justify;">   Döndüler, konuşarak armut ağacının altına gittiler, orada karşı karşıya çimenlerin üstüne oturdular. Sorunu enine boyuna konuştular.</p>

  <p class="calibre4" style="text-align: justify;">   "Bir de adamla konuşalım. Hayvan koklaşa koklaşa, insan konuşa konuşa," dedi Poyraz.</p>

  <p class="calibre4" style="text-align: justify;">   Kalktılar çınarların altına yürüdüler. Vardılar ki daha uyuyor Süleyman, durumunu hiç bozmadan. Bakıştılar, bu sefer de zeytinli koyağa yürüdüler, böyle giderse Süleymanın uyanacağı yoktu. Öylesine uyuyordu ki kulağının dibinde top patlasa uyanacağı yoktu. Pınara çıktılar, oturmadan geriye döndüler, çınarların altına geldiler, Süleyman durumunu hiç bozmamış öylece uyuyordu.</p>

  <p class="calibre4" style="text-align: justify;">   "Ne yapalım?" dedi Ağaefendi.</p>

  <p class="calibre4" style="text-align: justify;">   "Bizim eve gidelim efendim, Lena Ana bize çay yapar."</p>

  <p class="calibre4" style="text-align: justify;">   "Olmaz," dedi Ağaefendi, "bu adam uyanınca hemen kayığına biner de giderse ya?"</p>

  <p class="calibre4" style="text-align: justify;">   "Gitmez efendim. Bizi görmeden hiçbir yere gidemez."</p>

  <p class="calibre4" style="text-align: justify;">   "Niçin gitmesin, bu adam Musulluysa bile, harpten sonra belki de doktorlar gibi buralarını sevmiştir de burada kalmıştır."</p>

  <p class="calibre4" style="text-align: justify;">   "Onun torbasının birinde kınları gümüş, savat işlemeli üç Çerkes hançeri var. Bu hançerler ancak Çerkeslerde olur. Bu kadar değerli hançerleri ancak Çerkesler taşırlar."</p>

  <p class="calibre4" style="text-align: justify;">   "Yani bu adam bir Çerkes, öyle mi?"</p>

  <p class="calibre4" style="text-align: justify;">   "Evet efendim bir Çerkes."</p>

  <p class="calibre4" style="text-align: justify;">   "Bu değerli hançerleri yalnız Çerkes ustaları yaparlar, bu kadar değerli hançerleri de yalnız Çerkesler kuşanırlar," dedi Poyraz.</p>

  <p class="calibre4" style="text-align: justify;">   "Bunun Arabistandan geldiği nereden belli?"</p>

  <p class="calibre4" style="text-align: justify;">   "Efendim, öteki torbasında da üç tane poşu, bir tane agel var. Ageli de, poşuyu da Arabistanlılar kullanırlar."</p>

  <p class="calibre4" style="text-align: justify;">   "Haydi gidelim öyleyse, gidelim de Lenanın o güzel çayını içelim."</p>

  <p class="calibre4" style="text-align: justify;">   Arkalarını döner dönmez bir patırtı geldi, arkaya baktılar, Süleymanın kanepeden düştüğünü gördüler, Süleyman duyulur duyulmaz Arapça bir şeyler mırıldandı, ardından da, "Ben hastayım," dedi Türkçe, "ölüyorum."</p>

  <p class="calibre4" style="text-align: justify;">   Poyraz Vasiliye:</p>

  <p class="calibre4" style="text-align: justify;">   "Kaldır onu," dedi, "sedire yatır, ben doktorlara gidiyorum."</p>

  <p class="calibre4" style="text-align: justify;">   Az sonra iki doktorla birlikte geldi, doktorlar hemen Süley-manı uzun uzun muayene ettiler, sonra Poyraza döndüler, "Bunun bir şeyi yok, hasta masta değil. Bu adam çok aç kalmış, daha çok da susuz. Buna birkaç gün iyi bakılırsa, üç gün yataktan çıkmadan dinlenirse kendine gelir."</p>

  <p class="calibre4" style="text-align: justify;">   Salman Sami, Süleymanın elini tuttu, kaldırdı:</p>

  <p class="calibre4" style="text-align: justify;">   "Bak şu adamın avuçlarının içine, şişmiş, su toplamış. Nasıl geldi bu adam buraya?"</p>

  <p class="calibre4" style="text-align: justify;">   Poyraz, kumların üstündeki kayığı gösterdi:</p>

  <p class="calibre4" style="text-align: justify;">   "İşte bununla gece gelmiş. Vasili de gün ışırken buraya gelince bu adamı burada uyurken bulmuş."</p>

  <p class="calibre4" style="text-align: justify;">   Poyraz adamın adını söyledi. "Kendisi Musullu bir Çerkes," dedi. "Çanakkalede çarpışmış, takdirnameyle de taltif edilmiş."</p>

  <p class="calibre4" style="text-align: justify;">   "Öyleyse onu al evine götür. Bu küçük zabit Süleyman günlerce kürek çekmiş, susuz kalmış, aç da kalmış. Başka hiçbir şeyi yok. Ona iyi bakar, her gün de balık yedirirsen iyileşir."</p>

  <p class="calibre4" style="text-align: justify;">   Poyraz:</p>

  <p class="calibre4" style="text-align: justify;">   "Vasili," dedi, "al bunu eve götür, onu önce tepeden tırnağa bir yıka, yatağa yatır, o yatağa girer girmez uyur. Lena ona güzel yemekler yapsın, uyanınca canavarlar gibi yemeğe saldırır. Heybesini, torbalarını yanına koy, uyanır öteberilerini arar."</p>

  <p class="calibre4" style="text-align: justify;">   "Olur," dedi Vasili, bir deri bir kemik kalmış adamı sırtına aldı eve götürdü, kanepeye uzattı. Rumca, "Lena Ana," dedi, "bir kazan su ısıt, bu adamı tepeden tırnağa yıkayacağım, bedenine kokular süreceğim, sonra da yatıracağım, o da uyanınca ballı börekli yemek isteyecek, ona çok balık, çok bulgur pilavı vereceğiz. O da kendine gelince Poyrazı vuracak, hem de yedi kurşunla, öldürüp kaçacak."</p>

  <p class="calibre4" style="text-align: justify;">   "Ne biliyorsun?"</p>

  <p class="calibre4" style="text-align: justify;">   "Gece yansı ne işi var bu adada. Günlerce kürek çekmiş. Avuçları su toplamış. Kürek çeke çeke elleri parça parça olmuş."</p>

  <p class="calibre4" style="text-align: justify;">   Lena Vasiliye yaklaştı, başını yanına çekti, ağzını kulağına dayadı, oysa Rumca konuşuyordu, usulca, "o sizi öldürmeden, sen şimdi onu boğup öldürüver. Zaten hasta, sen bilirsin, sen akıllısın, herkes adadan kaçtı gitti de bir sen kaçmadın. Sen akıllısın, sen baktın, gördün, Poyraz iyi adam, onu öldürmedin. Baktın, o denizde, yazık dedin. Poyraz iyi adam, atıldın suya onu kurtardın. Şimdi onu bir iyice yıka, arındır, zavallı cehenneme kir pas içinde gitmesin."</p>

  <p class="calibre4" style="text-align: justify;">   "Poyraz diyor ki, uyuyan insana yılan bile dokunmaz."</p>

  <p class="calibre4" style="text-align: justify;">   "Öyleyse, şimdi ben dışarıya çıkıyorum, sen onun boynunu sıkıver. Zaten, ne kadar canı kalmış ki... Baksana yüzüne, o bir ölü."</p>

  <p class="calibre4" style="text-align: justify;">   "Ana sen de, öldür öldür... O bir Çerkes, belki de Poyrazın amcasının oğlu. Sen suyu hemen ısıt."</p>

  <p class="calibre4" style="text-align: justify;">   "İnşallah o sizi öldürür," dedi Lena. Öfkeli, gitti ocağı yaktı, kazanı koydu. Vasili de bir koltuğa çöktü oturdu. Su ısının-caya kadar gözlerini kapadı, düşüncelere daldı. Boyuna yineliyordu, bu adam bir katil, bir katildir. Kesinlikle bu sefer Poyrazı, ne yapıp ne edip öldürecektir. Bunu buradan sağ göndermemeliyiz. Şu anda, şu anda bunu öldürmeliyyirn. Arapça bir şeyler sayıklıyor, ne sayıklıyor, bizim hepimizi öldüreceğini sayıklıyor."</p>

  <p class="calibre4" style="text-align: justify;">   Parmağını ısınmakta olan suyun içine soktu, su ısınmıştı. Kazanı hamamlığa götürdü, Süleyrnanı uykulu soyundurdu, bir iskemleye oturttu, onu sabunlayarak bir iyice . yudu. Havlularla sildi, kuruladı. Poyrazın çamaşırlarını giydirdi, götürdü Lenanın hazırladığı yan odadaki sakız kokan yatağa yatırdı, Süleyman başını yatağa koyar koymaz uyudu.</p>

  <p class="calibre4" style="text-align: justify;">   Poyraz geldi:</p>

  <p class="calibre4" style="text-align: justify;">   "Ne oldu," diye sordu.</p>

  <p class="calibre4" style="text-align: justify;">   "Uyuyor," dedi Vasili.</p>

  <p class="calibre4" style="text-align: justify;">   "Yemek yemedi mi, su içmedi mi?"</p>

  <p class="calibre4" style="text-align: justify;">   "Uyanmadı ki, yemek yesin su içsin."</p>

  <p class="calibre4" style="text-align: justify;">   Süleyman ikinci gün kuşluklayın uyandı, o uyanırken de Poyraz odaya girdi, Süleyman gözlerini ovuşturdu, yanına yönüne baktı, yüzü gülümser gibi etti, ayağa kalkarken, "Abbas, sen misin," diye diye sordu gitti ona sarıldı, "İnkar etme Abbas, seni tanıdım, tanıdım, sen osun, sen osun, Abbassın."</p>

  <p class="calibre4" style="text-align: justify;">   Birden Abbas sözünü ağzından kaçırdığının farkına vardı, kurşun değmişçesine sarsıldı, çözüldü, gitti yatağına, başını iki eli arasına aldı yumuldu. Poyraz da dışarıya çıktı. Vasili karşıladı.</p>

  <p class="calibre4" style="text-align: justify;">   "Duydun mu," diye sordu Poyraz.</p>

  <p class="calibre4" style="text-align: justify;">   "Duydum," dedi Vasili.</p>

  <p class="calibre4" style="text-align: justify;">   "Ne yapacağız? Abbası ağzından kaçırdı."</p>

  <p class="calibre4" style="text-align: justify;">   "Ağzından kaçırdı Abbası," dedi Vasili, "uyku sersemi. Şimdi ne yapacağız? Keşki doktorları çağırmasaydık. Şimdi yandık işte, adamı nasıl öldüreceğiz?"</p>

  <p class="calibre4" style="text-align: justify;">   "Hele biraz bekleyelim. Süleymanı öldürmenin nasıl olsa bir yolunu buluruz. Hele bir dinleyelim, anlayalım. Ona bir şey yapamazsak burda, onu Nişancı Veliye teslim ederiz, ondan kurtulmanın bir yolunu bulur Nişancı Veli."</p>

  <p class="calibre4" style="text-align: justify;">   "Bulur," dedi Vasili.</p>

  <p class="calibre4" style="text-align: justify;">   "Bu bir Çerkes, belki de bana bir şey söylemeye geldi. Yoksa aklı olan bir adam öldürmeye geldiği bir kişiye sen Abbassın, seni tanıdım diye bağırır mı? Bunun yanında bir silahı var mı Çerkes hançerlerinden başka?"</p>

  <p class="calibre4" style="text-align: justify;">   "Bilmiyorum," dedi Vasili, "heybesini açmadık ki."</p>

  <p class="calibre4" style="text-align: justify;">   "Haydi gidip bakalım."</p>

  <p class="calibre4" style="text-align: justify;">   "Dur biraz," dedi Vasili, "odasına bir bakayım." Gitti, baktı geldi, "Derin uykularda," dedi, "haydi gidelim."</p>

  <p class="calibre4" style="text-align: justify;">   Süleyman çınarın altında uyuyakalmışken, elinden bırakmadığı heybeyi aldılar, kamışlığın içine gittiler, heybeyi açtılar. Heybenin bir gözünde çantası, yeni bir ayakkabısı, birkaç yeni gömleği, kırk bir düğmeli mavi Halep işi yeleği, bir mor püsküllü fesi, daha da birçok ıvırı zıvırı vardı. Heybenin öteki gözü kilitliydi. Kilit ustası Vasili, kilidi göz açıp kapayıncaya kadar açtı. Ellerinde anahtar olsa bu kadar çabuk açamazlardı. Heybeden üç somun, biraz zeytin, biraz da helva çıktı. Ta dipte buruşmuş büyücek yeşil bir portakal geçti ellerine. En sonra da kadife ağır bir torba çıkardı Vasili, torbanın büzgüsünü çekti, torbadan bir tabanca çıkardı, tabanca yepyeni, el dokunulmamış gibiydi, güneşe gelince menevişledi, bir de bezden daha büyük bir torba aldı Vasili heybeden, torba ağzına kadar mermiyle doluydu.</p>

  <p class="calibre4" style="text-align: justify;">   "Vay anasını," dedi Poyraz, "bizim hemşeri, Çanakkale kahramanı, bir mühimmat deposu sanki. Sanki bir adamı öldürmeye değil, Anafartalara İngilizlerle savaşmaya gidiyor. Şu torbaları alalım da evin alttaki odasına koyalım, kayığı da koya, ılgınların altına çekelim."</p>

  <p class="calibre4" style="text-align: justify;">   Aradan on gün geçti, Süleyman biraz semirdi, kendine geldi, doktorlarla, Poyrazla, Nişancıyla, Ağaefendiyle sıkı dostluklar kurdu. Geldiği günden beri bu adada bir tek düşmanı kalmıştı, o da Lenaydı. Bir gün evde Lena Anayı tek başına yakaladı:</p>

  <p class="calibre4" style="text-align: justify;">   "Gel Lena, şurada otur, sana bu işi baştan anlatayım da beni ondan sonra öldüreceksen öldür," dedi.</p>

  <p class="calibre4" style="text-align: justify;">   "Olur," dedi Lena, "ben çok gün görmüş bir insanım, bana doğruyu söyle."</p>

  <p class="calibre4" style="text-align: justify;">   "Olur," dedi Süleyman, "sana doğruyu dosdoğru söyleyeceğim."</p>

  <p class="calibre4" style="text-align: justify;">   Süleyman, konuşmaya başladı, Lena sonuna kadar ağzını açmadan onu dinledi.</p>

  <p class="calibre4" style="text-align: justify;">   "Ne diyorsun Lena Hatun?"</p>

  <p class="calibre4" style="text-align: justify;">   "Düşünüyorum Süleyman Efendi. Sen öldürülmekten çok mu korkuyorsun?"</p>

  <p class="calibre4" style="text-align: justify;">   "Bilmiyorum Lena Hatun. Ben öldürülürsem, bu senin oğlana yazık olur. O çok iyi bir insan. Sarıkamıştan geriye kalmış da çürümemiş, öyle, insan gibi insan kalmış."</p>

  <p class="calibre4" style="text-align: justify;">   "O insan oğlu insandır," dedi Lena, "sen bana söylediklerini ona da söyleyecek misin?"</p>

  <p class="calibre4" style="text-align: justify;">   "Olduğu gibi söyleyeceğim Lena Hatun."</p>

  <p class="calibre4" style="text-align: justify;">   "Çabuk ol! Gün geçirme!"</p>

  <p class="calibre4" style="text-align: justify;">   "Bugün yarın."</p>

  <p class="calibre4" style="text-align: justify;">   Poyraza da,Vasiliye de o gün bugündür Süleyman kayığını, heybesini, torbalarını, ne oldu, nereye koydunuz, diye kimseye sormamıştı. Hiçbir şey olmamış gibi ortalıkta gülerek, herkesle şakalaşarak dolaşıyordu. Sanki oğlunun evine konuk gelmişti. Doktorlar savaş arkadaşlarıydı. Onlar eşi emsali bulunmaz insanlardı. Bu adanın insanlarının hemen hepsi de bu cennet adaya göreydiler.</p>

  <p class="calibre4" style="text-align: justify;">   Süleyman gülerek elini Poyrazın omuzuna koydu:</p>

  <p class="calibre4" style="text-align: justify;">   "Şimdi bana bak Abbas, bu sana son kez Abbas deyişimdir. Bundan sonra benim ağzımdan ölünceye kadar böyle bir söz çıkmayacaktır. Poyraz arkadaşım, arkadaşım, senden bir dileğim var, yarın sabah erkenden biz seninle pınarın oraya gidecek orada uzun uzun konuşacağız. Tamam mı?"</p>

  <p class="calibre4" style="text-align: justify;">   ''Tamam. Konuşacağız ya sen bize bir kez olsun, benim kayık, benim heybem, benim torbalarım nerede, ne oldu, diye sormadın."</p>

  <p class="calibre4" style="text-align: justify;">   "Ne olacak, sormadım."</p>

  <p class="calibre4" style="text-align: justify;">   "Yani dedim ki, belki... yarın sabah erkenden."</p>

  <p class="calibre4" style="text-align: justify;">   "Erkenden," dedi Süleyman.</p>

  <p class="calibre4" style="text-align: justify;">   Erkenden pınara doğru yola düştüler, hiç konuşmadan prnara kadar geldiler, prnarın bir başına birisi, öbür başına ötekisi karşılıklı oturdular, kaygan böceklerine baktılar. Önce Poyraz konuştu:</p>

  <p class="calibre4" style="text-align: justify;">   "Gözünü açar açmaz bana Abbas dedin, ne bildin benim Abbas olduğumu?"</p>

  <p class="calibre4" style="text-align: justify;">   "Çünkü seni kovalayanlar arasındaydım. Sen Emirin otağının kapısında inip içeriye girmeden önce senin yüzünü ilk gören ben oldum. Senin resmin gözlerimin arkasına olduğu gibi çıktı. Burada da gözümü açar açmaz, herhalde uyku sersemiyken adını söyledim. İşte durum budur. Sonra Emirin adamlarından bir Çerkesden senin Çerkes olduğunu, bizimle birlikte sizin de sürgün edildiğinizi öğrendim. Bir de Emirin Hatununun senin akraban olduğunu sonradan duydum."</p>

  <p class="calibre4" style="text-align: justify;">   "Emirin Hatununun benim akrabam olduğunu bilmiyordum."</p>

  <p class="calibre4" style="text-align: justify;">   "Akraban değil de Emirin Hatunu senin köyünün nerede olduğunu ne biliyordu?"</p>

  <p class="calibre4" style="text-align: justify;">   "Nerden biliyormuş?"</p>

  <p class="calibre4" style="text-align: justify;">   "Emir, şurdan biliyormuş ki senin köyünün yerini, köyü bir gecede kaldırmış, kimsenin bilmediği, Arabistanın bir yerine iskan etmiş. Eğer Emir böyle yapmasaymış seni bulamayan Şeyh senin köyünde kim varsa hepsini öldürecek, köyünü de yakacakmış."</p>

  <p class="calibre4" style="text-align: justify;">   "Hatun bana, kimsenin kimseye vermeyeceği armağanlar verdi, ne bileyim ben onun benim akrabam olduğunu."</p>

  <p class="calibre4" style="text-align: justify;">   "Bilemezsin, Osmanlı bizi korkusundan, bir araya gelmeyelim, diye öylesine paramparça edip dağıttı ki, kardeş kardeşi bulamaz, göremez oldu. Belki de prenses bizim böyle bir akra-bamızdır. Seni öldürmeye geldim ama, sana kanım kaynadı. Belki de seninle ben akrabayız. Bizi Osmanlı dağıttı iş te. Kafkasya nere Arabistan nere."</p>

  <p class="calibre4" style="text-align: justify;">   "Beni öldürmeye geldin de niçin adaya çıkıp avucumun içine düştün?"</p>

  <p class="calibre4" style="text-align: justify;">   "Senin bu adada olduğunu hiç kimse bilmiyor. Buraya çok Kerim geldi, hiçbir Kerim senin Abbas olduğunu bulamadı, şimdi senin nerede olduğunu kimse bilmiyor. Seni benden başka gören yok. Seninle Emirin otağının kapısında karşı karşıya geldik."</p>

  <p class="calibre4" style="text-align: justify;">   "Beni kapıda niçin öldürmedin?"</p>

  <p class="calibre4" style="text-align: justify;">   "Emirin otağının kapısında kimse kimseyi öldüremez. Öyle bir işi yapanın soyunu sopunu kuruturlar. Şu senin yerini bir tek ben biliyorum, senin yerini gider de onlara bir söylersem, sen yılanın deliğine, kuşun kanadının altına girsen, sığınsan da seni öldürürler. Senin yerinde olsam şu anda tabancamı çeker, beni öldürürüm. Ben buradan böyle elimi kolumu sallayarak gittikten sonra sen mezardasın. Söyle beni öldürecek misin? Seni tanıyıp, senin adını söylemeseydim, siz gene bana kediyi gösterip, işte aradığınız Abbas budur diyecektiniz. Söyle, şimdi sen beni öldürecek misin, hançerlerim, tabancam, her şeyim sende. Beni öldürmezsen sen öldün demektir. Ne diyorsun, beni öldürecek misin?"</p>

  <div class="calibre1">
    <p class="calibre4" style="text-align: justify;"><span style="font-size: 1em;">   Poyraz başını önüne eğdi, bir süre böyle düşündü.</span></p>
  </div>

  <p class="calibre4" style="text-align: justify;">   "Söyle beni öldürecek misin? Kimse bilmiyor benim burada olduğumu. Bizler hiç kimseye nerede olduğumuzu söylemeyiz. Söyle öldürecek misin?"</p>

  <p class="calibre4" style="text-align: justify;">   Poyraz başını kaldırdı:</p>

  <p class="calibre4" style="text-align: justify;">   "Bilmiyorum," dedi, "bilmiyorum."</p>

  <p class="calibre4" style="text-align: justify;">   "Düşünceni söyle."</p>

  <p class="calibre4" style="text-align: justify;">   "Bilmiyorum."</p>

  <p class="calibre4" style="text-align: justify;">   "Öldürürüm, sözü çıksın ağzından, belki sana yalvarırım, belki sana yapılamaz, senin aklına gelmez tekliflerde bulunurum, sen de benim seni öldürmeyeceğime inanırsın."</p>

  <p class="calibre4" style="text-align: justify;">   "Bilmiyorum."</p>

  <p class="calibre4" style="text-align: justify;">   "Ben sana inanıyorum. Sen de bana inan. Biz böyle olduk, nerdeyse öldürecektim. Emirin hatunu da bizim akrabamızmış., Bizim sürgün Çerkeslere bakacak olursan bütün sürgün Çerkesler biribirinin akrabası. Küçücük Dağıstanda, sayıları bir buçuk milyonu geçmez, kırk ayrı dil konuşuluyor." Güldü, "Yani senin anlayacağın her Çerkesin ayrı bir dili var. O sebepten, hatunundan dolayı Emir Selahaddin bizim öz bir akrabamız. Böylece sen de benim öz akrabamsın, şimdi bir iyice anladın mı?"</p>

  <p class="calibre4" style="text-align: justify;">   Poyraz da güldü:</p>

  <p class="calibre4" style="text-align: justify;">   "İyice bir anladım. Şimdi sana bir şey soracağım."</p>

  <p class="calibre4" style="text-align: justify;">   "Sor bakalım."</p>

  <p class="calibre4" style="text-align: justify;">   "Beni öldürmekten ne zaman vazgeçtin?"</p>

  <p class="calibre4" style="text-align: justify;">   "Buraya gelmeden, birkaç gece önce. Kürek çeke çeke yorgun düşmüş tükenmiş bitmiştim. Avuçlarım şişmiş, kollarım kalkmaz olmuştu, ölüyor gibiydim. Bir kan içici Şeyh istedi diye gencecik bir canı nasıl alabilirdim. Şeyh için çok can aldım. Emir Selahaddinin bile canını almaya üç kere gönderildim. Üçünde de beceremedik Emire pusuyu kuran yedi kişiydik, ortalık alacakaranlıktı. Atının üstünde, yanında hatunu çölde ilerliyordu. Hatun bizi sezmiş olacak ki, Emiri kolundan tutup aşağı attı ardından da kendisi atladı, muhafızları o anda üstümüze kurşun yağdırdı. Altımızı öldürdüler, bir ben kurtuldum.</p>

  <p class="calibre4" style="text-align: justify;">   "Sonra, ikinci, üçüncü sefer."</p>

  <p class="calibre4" style="text-align: justify;">   "İkinci suikastta hepimiz kurtulduk. Lalişin yukarılarında Emir avdaydı. İlk kurşunlar daha patlamadan Emir kendini attan yere attı, önce kendi, sonra muhafızlar bizi kurşun yağmuruna tuttular, kayalıklara sığınıp kurtulduk, on beş kişiydik. Gene hepimiz Çerkesdik Üçüncüde ben tek başımaydım. Onu kurşun yağmuruna tuttum. Emir önümde, burnumun dibindeydi, kurşun yağmuruna tuttum, elim makinalı gibi işliyordu, gene bir tek kurşun değmedi Emire."</p>

  <p class="calibre4" style="text-align: justify;">   "Sen muhafızsın, çocukluğundan bu yana?"</p>

  <p class="calibre4" style="text-align: justify;">   "Çocukluğumdan bu yana... Doğru. Uçan turnayı gözünden vurmazsan seni Şeyhin muhafızı yapmazlar."</p>

  <p class="calibre4" style="text-align: justify;">   "Onu vurmayınca Emir sana ne yaptı?"</p>

  <p class="calibre4" style="text-align: justify;">   "Hiçbir şey yapmadı. Benim yerimde on yaşında bir çocuk olsaydı Emiri gene vururdu."</p>

  <p class="calibre4" style="text-align: justify;">   "Nasıl?"</p>

  <p class="calibre4" style="text-align: justify;">   "Emir, iki yanı da keskin, zır kayalık bir geçitten geçiyordu. Muhafızları önünde, arkasında, yanlarındaydı. Emir tam önümden geçerken, gez göz arpacık bastım, beş kurşunun beşini de Emirin üstüne boşalttım, bir baktım elini kaldırmış, muhafızlarına ateş etmeyin, diye buyuruyor. Ben bir daha, bir daha bastım kurşunu, Emirin eli havada. Önümden çekildiler gittiler."</p>

  <p class="calibre4" style="text-align: justify;">   "Nasıl oldu?"</p>

  <p class="calibre4" style="text-align: justify;">   "Emire kurşun geçmezmiş."</p>

  <p class="calibre4" style="text-align: justify;">   Poyraz kahkahayla güldü.</p>

  <p class="calibre4" style="text-align: justify;">   "Belki de kurşun geçermiş ya, doğar doğmaz anası onu Arabistanın en büyük büyücüsüne afsunlatmış."</p>

  <p class="calibre4" style="text-align: justify;">   "Anladım," dedi Poyraz, "Emiri sen öldüremedikten sonra onu kimse öldüremeyecek."</p>

  <p class="calibre4" style="text-align: justify;">   "Bundan sonra Şeyh Emiri öldürtmekten vazgeçti."</p>

  <p class="calibre4" style="text-align: justify;">   "Neden vazgeçti?"</p>

  <p class="calibre4" style="text-align: justify;">   "Korktu. Ona kurşun geçmeyeceğini anladı."</p>

  <p class="calibre4" style="text-align: justify;">   "Sen mi söyledin ona Emire kurşun geçmeyeceğini?"</p>

  <p class="calibre4" style="text-align: justify;">   "Ben de söyledim. Ona değen kurşunların edeninden sapır sapır döküldüğünü herkes biliyordu ya ben de gördüm. Böylece de Şeyhe söyledim. Şeyh inanır gözüktü ya seni de, Emiri de öldürtecek, senin yerini öğrendiler, Abbasın sen olduğunu nasıl olsa bir gün öğrenecek. Emiri öldürtmenin yolunu da nasıl olsa bir gün bulacak."</p>

  <p class="calibre4" style="text-align: justify;">   "Nasıl bulacak?"</p>

  <p class="calibre4" style="text-align: justify;">   "Onlann sülalesi var olduklanndan bu yana hasımlarını öldürme ustalan olmuşlardır. O, Emiri öldürmenin bir yolunu ölmeden önce nasıl olsa bulacaktır. Seni öldürmekse o çok kolay, alta aya kalmaz Abbas olduğunu bulur, seni öldürtür. Senin öz adı-</p>

  <p class="calibre4" style="text-align: justify;">   Poyraz olmadığını, takma ad olduğunu şimdiden biliyor."</p>

  <p class="calibre4" style="text-align: justify;">   "Öyleyse ben ne yapacağım, buradan nereye gidebilirim. Bu ıssız adaya canımızı athk, geldiniz beni, elinizle koymuş gibi, adresimi almış gibi burada da buldunuz. Söyle ben ne yapmalıyım? Şu kızı alayım da nereye gideyim, söyle bana Kafkas-yaya, Dağıstana mı gideyim?"</p>

  <p class="calibre4" style="text-align: justify;">   "Söyle, sen beni bırakacak mısın, yoksa bir yolunu bulup beni boğduracak mısın, beni balıklar mı yiyecek? Aklı olan beni bir gece uyurken boğdurur, ölüme de bir kaya parçası bağlayıp beni götürür uzak bir denize atar."</p>

  <p class="calibre4" style="text-align: justify;">   "İyi bir ölüm şekli öğrettin bana. Ben adam öldürmesini bilmem. Sarıkamışta bile adam öldürmedim. Ama, burda seni öldürecek çok adam var. O Hüsmen var ya altı kızı olan, seni uyurken değil, uyumadan, gözlerinin içine baka baka boğar öldürür, sonra da götürür köpekbalıklarının önüne atar. İşte insanın böyle öldürülmesi daha iyi. Seni bırakacak mıyım sanıyorsun?"</p>

  <p class="calibre4" style="text-align: justify;">   Süleyman sapsarı kesildi. Bir ara konuşacak gibi oldu, ağzını açıp kapadı konuşamadı. Kalktı, bir iki adım attı, Poyraz da ayağa fırladı, çok sert:</p>

  <p class="calibre4" style="text-align: justify;">   "Dur!" diye komut verdi. "Olduğun yerde dur! Yoksa kurşunu yersin." Tabancasını çekmişti. "Geriye dön, gel yerine otur, nereye kaçıyordun?"</p>

  <p class="calibre4" style="text-align: justify;">   Süleyman geriye döndü, geldi yerine oturdu, yüzü allak bullaktı:</p>

  <p class="calibre4" style="text-align: justify;">   "Heybemi almaya gidiyordum."</p>

  <p class="calibre4" style="text-align: justify;">   "Heybeni yemedik ya, torbaların da, kayığın da olduğu gibi yerlerinde duruyor. Seninle birlikte onları da senin olduğun yere göndereceğim."</p>

  <p class="calibre4" style="text-align: justify;">   Ayağa kalktı, karşıdan Vasili geliyordu.</p>

  <p class="calibre4" style="text-align: justify;">   "Vasili git şu adamın yanına otur, bir yere kaçmasın. Ben şimdi torbalarını getirmeye gidiyorum. Bir de heybesi vardı değil mi?"</p>

  <p class="calibre4" style="text-align: justify;">   "Vardı."</p>

  <p class="calibre4" style="text-align: justify;">   Poyraz koşarcasına gitti, hemencecik, torbalar elinde, heybe omuzunda bir süre sonra geldi, öteberileri taşın üstüne koydu.</p>

  <p class="calibre4" style="text-align: justify;">   Vasili:</p>

  <p class="calibre4" style="text-align: justify;">   "Ben gidiyorum," dedi, "siz burada kalın. Bir saat sonra gelirim."</p>

  <p class="calibre4" style="text-align: justify;">   Poyraz uzun uzun Süleymanın sararmış, allak bullak olmuş yüzüne baktı, heybeye uzandı, önce kurumuş somunları, sonra da öteberiyi aldı, ardından da fişekliği çıkardı. Kadife torbadan tabancayı aldı, güneşe gelince menevişleyen tabancayı Süleymana uzattı, gözlerinin içine baktı, "Tabanca dolu," dedi.</p>

  <p class="calibre4" style="text-align: justify;">   Süleyman güvenli, soğukkanlı bir sesle:</p>

  <p class="calibre4" style="text-align: justify;">   "Biliyorum," dedi.</p>

  <p class="calibre4" style="text-align: justify;">   Süleyman, tabancayı aldı uzunca evirdi çevirdi, bir süre tabancaya baktı, düşündü, usulcana yanına koydu.</p>

  <p class="calibre4" style="text-align: justify;">   Başları önlerinde öyle kalakaldılar. En sonunda Süleyman başını kaldırdı:</p>

  <p class="calibre4" style="text-align: justify;">   "Böyle yapacağını biliyordum," dedi.</p>

  <p class="calibre4" style="text-align: justify;">   Poyraz:</p>

  <p class="calibre4" style="text-align: justify;">   "Ben de başka bir şey biliyordum," diye karşılık verdi.</p>

  <p class="calibre4" style="text-align: justify;">   "Neymiş senin bildiğin?"</p>

  <p class="calibre4" style="text-align: justify;">   "Sen daha Şeyhten ayrılır ayrılmaz beni öldüremeyeceğini biliyordun."</p>

  <p class="calibre4" style="text-align: justify;">   "Sen bunu nerden biliyorsun?"</p>

  <p class="calibre4" style="text-align: justify;">   "Şuradan biliyorum ki, Emiri de öldüremeyeceğini biliyordun."</p>

  <p class="calibre4" style="text-align: justify;">   Süleyman gülümsedi:</p>

  <p class="calibre4" style="text-align: justify;">   "Şimdi de Şeyhi öldürteceğimi biliyor musun?"</p>

  <p class="calibre4" style="text-align: justify;">   Poyraz sustu.</p>

  <p class="calibre4" style="text-align: justify;">   "Ben öldürtmezsem, onu yağdan kıl çekercesine öldürtebi-lirim, dünya gırtlağına kadar kana batmış bir katilden kurtulur, o ne yapıp edip seni öldürecek, bugün yarın. Emir Selahaddini de öldürtecek. Ben şimdi buradan Emir Selahaddine gidiyorum. Her şeyi ona anlatacağım. O da Şeyhin icabına hemen bakar. Al şu tabanca sana yadigarım olsun, şu hançerler de."</p>

  <p class="calibre4" style="text-align: justify;">   "Sen tabancasız yapamazsın, sende kalsın tabanca, hançerleri bana ver, hançerler benim için dede, baba yadigarıdır."</p>

  <p class="calibre4" style="text-align: justify;">   "Al senin olsun, ben şimdi kayığıma binip gideyim mi?"</p>

  <p class="calibre4" style="text-align: justify;">   "Geldiğin gibi yorgunluktan, açlıktan, şu kayığında öl de, ondan sonra da Şeyh adamlarını göndersin de beni öldürtsün öyle mi?"</p>

  <p class="calibre4" style="text-align: justify;">   "Emir Selahaddin beni gördü. O yüzünü gördüğü insanı bir an görse bile bir daha unutmazmış. Beni sonradan, isterse her zaman öldürtebilirdi, niçin öldürtmedi, geçitte de isteseydi beni öldürtebilirdi, muhafızlarına öldürmeyin diye niçin emir verdi, emir vermeseydi o anda adamları beni kalbura çevirirlerdi."</p>

  <p class="calibre4" style="text-align: justify;">   "Sen onu öldüremediğin için."</p>

  <p class="calibre4" style="text-align: justify;">   "Şimdi beni sen, seni öldüremediğim için mi bırakıyorsun?"</p>

  <p class="calibre4" style="text-align: justify;">   "Hayır, sen benim yakın akrabam olduğun için. Şimdi Baytarın teknesiyle seni kasabaya götüreceğim. Kasabada da Emir Selahaddine gidecek hale getireceğim."</p>

  <p class="calibre4" style="text-align: justify;">   Kaşlarını çatan Süleyman:</p>

  <p class="calibre4" style="text-align: justify;">   "İyi yaparsın," dedi.</p>

  <p class="calibre4" style="text-align: justify;">   "Sağ olasın kumandanım."</p>

  <p class="calibre4" style="text-align: justify;">   "Şimdi beni iyi dinle çocuk. Emir Selahaddin yakında Mekkeyi Medinede krallığını ilan edecekmiş, nerdeyse bugün yarın. Şeyh onu kral olmadan öldürtecek. Emirin, kral olunca değişeceğini, başını kestireceğini de biliyor Şeyh."</p>

  <p class="calibre4" style="text-align: justify;">   Motoru çalıştıran Baytar onları bekliyordu. Onları uğurlayanlar arasında Ağaefendi, Melek. Hatun, doktorlar, Dengbej Uso, ötekiler de vardı.</p>

  <p class="calibre4" style="text-align: justify;">   Süleyman uğurlamaya gelenlerin teker teker ellerini sıktıktan sonra tekneye bindiler. Poyrazla Süleyman yan yana oturdular, konuşacakları o kadar şey vardı ki, kasabaya çabuk varacağız diye korkuyorlardı.</p>

  <p class="calibre4" style="text-align: justify;">   Kimi zaman da dümeni Poyraz alıyor, Süleymanın yanına Baytar oturuyordu.</p>

  <p class="calibre4" style="text-align: justify;">   Kasabaya çabuk vardılar, iner inmez, bir yere uğramadan da terziye gittiler. Süleymana İngiliz kumaşından lacivert bir giyit aldılar. Gömlekler, çizme, ayakkabı da aldılar. Giyit Süleymanın bedenine tıpatıp uydu. Süleyman, Poyraz kendisine bir giyit aldığından dolayı çok sevindi. Bir de gerçekten, çok da güzel bir bavul aldılar, aldıklarını bavula koydular, heybe, torbalar hep Süleymanın ellerindeydi. Eşyalarını kimseye taşıtmıyordu. Sonunda dövüş çekiş Baytar heybeyle bavulu onun elinden aldı. Lokantaya girdiler, yemeklerini yediler. Poyraz, İstanbula giden vapurun gününü, saatını biliyordu. Vapur geldi açıkta durdu, kayıklar yolcuları aldı getirdi.</p>

  <p class="calibre4" style="text-align: justify;">   Süleyman gözleri yaşarmış:</p>

  <p class="calibre4" style="text-align: justify;">   "Poyrazım," dedi, "keşki bütün insanlar senin gibi olsalar, insan canını, her şeyini sana güvenebilir."</p>

  <p class="calibre4" style="text-align: justify;">   Poyraz:</p>

  <p class="calibre4" style="text-align: justify;">   "Tuh," dedi, "senin kayığı unuttuk."</p>

  <p class="calibre4" style="text-align: justify;">   "Onu birilerine ver," dedi.</p>

  <p class="calibre4" style="text-align: justify;">   Kucaklaşarak ayrıldılar.</p>

  <p class="calibre4" style="text-align: justify;">   Bu sefer yıldızpoyrazla birlikte geldi bulutlar, adanın üstünü göz gözü görmez bir karanlık örttü. Dört bir yandan ılık yeller esti, yellerin arkasından seyrek, kocaman damlalar düştü. Yoğun bir toprak kokusu sardı dört bir yanı. Kokular içinde insanı sevinçten uçuran, başını döndüren, bin yıllık cenneti bir anlık da olsa insarun yüreğinin köküne oturtup onu tadılmamış mutluluklara, yaşanmamış, görülmemiş dünyalara, renklere alıp götüren, belki de tek kokudur, yağmur başlarken aldığımız koku.</p>

  <p class="calibre4" style="text-align: justify;">   İri seyrek damlalar toprağa pat pat düşerken, Poyraz Musa kendisini, merdivenleri nasıl indiğini bilmeyerek, dışarıya attı. Toprak kokusunun içine daldı, kamışlığa kadar yürüdü, döndü, biraz durup düşündükten sonra Zehraların evinin önüne geldi. Merdivene ayağını atacakken geriye döndü, denizin kıyısına indi. İçine gün doğmuştu, içi apaydınlıktı. Karanlıktayken ışıklar içinde yüzüyordu, ayakları yerden kesilmişti. Yağmur hışımlayıncaya kadar böylece aydınlıklar, sevinçler, mutluluklar, sarhoşluklar içinde yürüdü.</p>

  <p class="calibre4" style="text-align: justify;">   Gökte bulutlar kaynaşıyor, ortalık gittikçe kararıyordu. Birden, adayı sarsan bir gök gürültüsü koptu, şimşekler çaktı, yıldırımlar sağıldı. Dünya bir kararıyor, bir gözün bakamayacağı kadar ışıklar içinde kalıyor, ardından da kurşun geçirmez bir karanlığa gömülüyordu. Bir süre sonra gökyüzündeki gümbürtülerle birlikte yağmur kapkaranlık yağmaya başladı. Yağmur başlar başlamaz da Poyraz suya batmış çıkmış gibi oldu. Bir yandan gök gürültüleri, bir yandan durmadan çakan şimşekler, bir yandan patlayarak sağılan yıldırımlar, bir yandan da beşik gibi sallanan ada... Poyraz, kendi yöresinde birkaç kez döndü, sonra bacakları onu aldı Zehraların evinin merdivenine götürdü. Kapı açıktı, bir iki basamak da çıktı, yüreği hop etti, çözüldü geriye döndü, kıyıya indi, yukarıya yürüdü. Çıvgınlar sağdan soldan, önden arkadan bindiriyor, dalgalar kabarmış, bir insan boyu yükselmiş, Poyraz ne kadar kıyıya çekilse, kiminde de deniz dizlerine kadar geliyordu.</p>

  <p class="calibre4" style="text-align: justify;">   Zehra onu, iri yağmur damlaları düşer, toprak kokar başını döndürürken, Giritte de toprak böyle kokardı, Poyrazın kendisini dışarıya attığını, sarhoş gibi yalpalayarak merdivene geldiğini, hemencecik de, çarpılmışcasına geriye döndüğünü, yağmur hışımlayınca da gene merdivenlere, yumulmuş, iki büklüm olmuş yürüdüğünü, dört basamak çıktığını, orada durduğunu gördü. Hem seviniyor, hem de üzüntüden deli oluyordu. Yağmur gittikçe bindiriyor, Zehra kapıdan pencereye, pencereden kapıya koşuşup duruyordu.</p>

  <p class="calibre4" style="text-align: justify;">   "Ne oluyor Zehra, ne oluyor kızım?"</p>

  <p class="calibre4" style="text-align: justify;">   "Gökler çatladı baba, gökler delindi. Gökten öyle bir sel akıyor ki ırmaklar boşanmış dersin."</p>

  <p class="calibre4" style="text-align: justify;">   Ortalığa düpedüz bir karanlık çökmüştü. Üst üste çakan şimşekler, art arda düşen yıldırımlar, her çakışlarında göğü paramparça ediyor, her parça mavi bir ışık topu olaraktan gümbürtüyle denize gömülüyor, mavi ışık parçaları denizin üstünden kayarak uzaklara akıyordu. Ve deniz gürlüyor, ada sallanıyordu. Poyraz boynunu içine çekmiş, yumulmuş, denize dizlerine kadar girmiş, sarı damarlı kayaya kadar gidiyor, kayaya bir adım kala dönüyor, dönerken de başını kaldırıyor Zehraların kapısına bakıyordu. Bir de evin tam önüne gelince, bir anlık duruyor, başını kaldınyor, önce kapıya, ardından da pencereye bakıyor, san ışığın tam ortasında Zelıranın karartısını görüyor, yürüyüşünü sürdürüyor, yağmurun sesi, denizin patlayışı, göklerin gümbürtüsü biribirine karışıyor, ada dümeni bozulmuş bir gemi gibi başını almış oradan oraya vurarak gidiyordu.</p>

  <p class="calibre4" style="text-align: justify;">   "Dur Zehra," dedi Ağaefendi, "korkma Zehra bu ada batmaz. Ada küçük bir ada ya korkma. Şimdiye kadar hiçbir adanın battığı görülmüş değildir. Korkma kızım, gel otur yanıma."</p>

  <p class="calibre4" style="text-align: justify;">   Zehra ister istemez gitti babasının yanına oturdu, boynunu içine çekip omuzlarını dikti. Yüzü kıpkırmızıydı, ter içinde kalmıştı. Gündüz olsaydı, Ağaefendi, kızının yüzünü böyle darmadağınık görseydi, onun başına kötü bir hal geldiğinden korkardı. Bereket versin lambanın sarı ışığında kızının yüzünü o kadar iyi seçemiyordu. Zelıranın yüreği yüzünden de beterdi. Ölecek, diyordu, ölecek. Benim yüzümden ölecek. O ölürse ben de yaşar mıyım, ben de onun arkasından bir gün bile yaşayamam. Babasının yanından kalkıp pencereye de, kapıya da gidemiyordu. Şimdi şuradan kalkmalı, yağmurun, yıldırımların, parça parça denize düşen göklerin, şimşeklerin altına düşmeli, kim ne derse desin, onun yanına varmalı, onu kucaklamalı, koluna girmeli, alıp evine götürmeli, soyundurup yatağına yatırmalı, sabaha kadar da başucunda beklemeli. Ya babası bunu görürse, Girite gitme umudunun söndüğünü anlarsa, yüreğine inmez miydi?</p>

  <p class="calibre4" style="text-align: justify;">   "Babasının yanında gerile gerile nerdeyse kaskatı kesilecekti, yüreği de küt küt atıyordu. Birden hiç düşünemez oldu, ayakları onu aldı pencereye götürdü. Yağmur daha da hızlanmıştı, gökyüzünde, uzaklarda, yakınlarda her an patlıyor, gürlüyordu. Poyraz, iki büklüm olmuş, ayakları biribirine dolanarak, sendeleyerek yürüyordu. Zehra ayakta duramadı, oradaki sandalyaya çöküverdi. Bu sırada da yanına Nesibe geldi:</p>

  <p class="calibre4" style="text-align: justify;">   "Kalk, kalk da ağlamayı kes, babam kalkar da dışarıya bakarsa, onu görüp her şeyi anlarsa, şimdiden anlamış gibi ya, ikircikli, her şeyi öğrenir, öğrenir öğrenmez de hık deyip canı çıkarsa ya."</p>

  <p class="calibre4" style="text-align: justify;">   Bir mendille gözlerinin yaşını sildi.</p>

  <p class="calibre4" style="text-align: justify;">   "Kalk, babamı öldürmeyelim."</p>

  <p class="calibre4" style="text-align: justify;">   "Babam ölür, biliyorum. Baksana ona, o da ölecek. Birine haber versek de..."</p>

  <p class="calibre4" style="text-align: justify;">   "Sana da, ona da bir şey olmaz. Karasevdanın böylesinden ölen yok, uzun uzun yaşayan çok. Sen ne söylüyorsun. Haydi kalk!"</p>

  <p class="calibre4" style="text-align: justify;">   "Korkma kızım, yağmur şimdi diner. Bizim Giritte de yağmurlar böyleydi."</p>

  <p class="calibre4" style="text-align: justify;">   Tam bu sırada da bir şimşek olanca gürültüsüyle patladı, evin içine gözleri kamaştıran bir ışık doldu. Şimşeğin patlaması, ışığın evin içine dolmasıyla Ağaefendi bile koltuğunda sıçradı.</p>

  <p class="calibre4" style="text-align: justify;">   Sabah oldu, gün ağardı, yağmur daha dinmedi, göğün çivisi çıkmıştı, yağmur gökten ırmaklar gibi indiriyordu. Zehra dayanamadı kapıya fırladı, o kapıyı açar açmaz da yakınlarda bir şimşek çaktı, ortalığa gün ışığından daha keskin bir ışık çöktü. Yürüyen Poyrazın yüzünü bile o aydınlıkta gördü. O tuvana delikanlı bir çocuk kadar küçülmüştü. Geldi babasının yanına çöktü. Sanki son soluktaydı. Yüzü gerilmiş, dudakları seğiriyordu.</p>

  <p class="calibre4" style="text-align: justify;">   "Kızım korkma, bir şey yok, adaya bir şey olmaz. Hep böyle korkacaksan buradan bir şehire gideriz. En büyük şehirlerde, en güzel yerlerde yaşarız."</p>

  <p class="calibre4" style="text-align: justify;">   Zehra can havliyle:</p>

  <p class="calibre4" style="text-align: justify;">   "Hayır baba," dedi, "biz adalıyız. Bizim adamız dünya kadar da olsa gene ada değil miydi? Ben burada korkmuyorum." Sesi ağlamaklıydı. "Yağmur yağıyor baba, görülmemiş bir yağmur, gökyüzü suya kesmiş sel olmuş akıyor. Gökyüzü hepten sel olacak üstümüze akacak baba. Nuh tufanında böyle yağmur yağmadı mı baba?"</p>

  <p class="calibre4" style="text-align: justify;">   "Yağdı," dedi Ağaefendi, "ama böyle değil, ırmaklar, denizler sel oldu da dünyanın üstü boşaldı. Yakında durur bu yağmur. Yaz yağmurudur, bir hışımla gelir, bir hışımla gider."</p>

  <p class="calibre4" style="text-align: justify;">   "Gitmiyor baba, gideceğe de benzemiyor. Ben ne yapayım şimdi baba?" Ne yapayımı ağzından kaçırdığına üzüldü, koltuğa yumuldu, başını göğsüne indirdi.</p>

  <p class="calibre4" style="text-align: justify;">   Ağaefendi güldü. Uzandı saçlarını okşadı:</p>

  <p class="calibre4" style="text-align: justify;">   "Sen çocukken de böyleydin. Yağmurdan korkar, şimşekler çakar, yıldırımlar düşer, yağmurun sesi gürülderken yanakların kıpkırmızı, saçın başın darmadağın gelir koynuma sokulurdun."</p>

  <p class="calibre4" style="text-align: justify;">   "Korkmuyorum baba."</p>

  <p class="calibre4" style="text-align: justify;">   "Haydiyin uyuyalım."</p>

  <p class="calibre4" style="text-align: justify;">   Zehra hemen ayağa fırladı. Öylesine sevindi ki nerdeyse yüreğine inecekti.</p>

  <p class="calibre4" style="text-align: justify;">   Ağaefendi telaşlandı, bu kızlara böyle ne oluyor, diye düşündü. Altı üstü bir yağmur.</p>

  <p class="calibre4" style="text-align: justify;">   "Hemen uyur, unuturum baba," dedi Zehra.</p>

  <p class="calibre4" style="text-align: justify;">   Ağaefendi biraz ayakta durdu, sonra da çabucak odasına yöneldi, kapıyı kapattı. Zehra da pencereye koştu, pencereyi açtı, yağmur daha bindiriyordu. Baktı baktı, karanlıkta kimseyi göremedi. Sert yağmurun çıvgını içeriye kadar vuruyordu. Zehranın göğsü su içinde kaldı. Boyuna pencereden içeriye çıvgınlar vuruyor, Zehra olduğu yerde kıpırdamadan duruyordu. Karanlıkta çınarların dibine kadar vuran dalgaları, çınarların karartısını bile göremiyordu. Uzak göklerde bir gök gürledi, ardından biraz sonra bir şimşek çaktı, göğü yardı geldi adanın tepesinde bitti. Bu sırada da Zehra Poyrazı görür gibi oldu. Art arda gökler gürledi, şimşekler çaktı, ortalık gündüz gibi oldu. Zehra Poyrazı gördü, dizlerine kadar denizin içinde durmuş, yumulmuş, bir topak kalmış, adım atmaya çalışıyordu. Zehra yanında duran Nesibeye, "Ölecek," dedi.</p>

  <p class="calibre4" style="text-align: justify;">   Nesibe:</p>

  <p class="calibre4" style="text-align: justify;">   "Ne yapalım?" diye sordu.</p>

  <p class="calibre4" style="text-align: justify;">   "Ben gidiyorum. Çıt çıkarmam. Lambayı söndür. Yorganın altına yastığımı koy. O ölürse ben de yaşayamam."</p>

  <p class="calibre4" style="text-align: justify;">   "Biliyorum," dedi Nesibe, "çabuk git."</p>

  <p class="calibre4" style="text-align: justify;">   O çıt çıkarmadan merdiveni inerken, bunları babam duyarsa, o da yaşayamaz. Kızını gurbet ellerde bırakıp da Girite dönebilir mi babam? Bu adam ölürse Zehra da ölür, diye düşünüyordu Nesibe.</p>

  <p class="calibre4" style="text-align: justify;">   Nesibe gitti yatağa oturdu, karanlıkta analarını düşünmeye başladı. Anama benziyor Zehra, dedi. Babama bir görüşte aşık olmuş, bir daha da hiç görmemiş. Giritin en güzel kızıymış. Babası da çiftlikler sahibi bir beymiş. Bir gün bohçasını almış, gizli yollardan üç gün yürüyerek bizim konağa gelmiş, dış merdivenin üst basamağına oturmuş, babam onu görmüş yanına oturmuş, "Eee hoş geldin," demiş. "Hoş bulduk. Babama düğürcüler gönder de beni sana istesinler," demiş. Ayağa kalkmış, babam da kalkmış. Anam öyle yapmış ya Zehra ne yapacak!</p>

  <p class="calibre4" style="text-align: justify;">   Zehra karanlıkta el yordamıyla kıyıya indi. Kıyıda durdu. Kulak kabarttı, yüreği küt küt atıyordu, bir yerlerden ayak seslerinin gelmesini bekliyordu. Yağmurun, kabarmış dalgaların sesinden başka ses duyamadı. Aaah, bir şimşek çaksa, diye düşündü. Tam üstünde gök çatladı, çatırdadı, göz gözü görmez oldu. Arkasından da şimşekler çaktı, çınarlar ışık içinde kaldı. O yanda Poyrazı göremedi, arkasına döndü, üçüncü şimşekte yürümeye çalışan karartıyı gördü, oraya koştu karartıya sarıldı. Poyraz tir tir titriyor, dişleri de biribirine çarpıyordu. Çakıltaş-larının üstünden önu uçururcasına aldı, şimşekler üst üste çakıyor, gökler gürlüyor, deniz uğulduyordu. Poyrazı evine getirdi. Buraya kadar bu Poyrazı nasıl getirdi, merdivenleri nasıl çıktılar, Zehra onun orasını hiç bilemiyor, bir bildiği, onları merdivenin başında Lenanın elinde gemici feneriyle karşıladığıydı.</p>

  <p class="calibre4" style="text-align: justify;">   "Lena Ana," dedi Zehra, "ölüyor, ölüyor," dedi, yanındaki koltuğa çöktü.</p>

  <p class="calibre4" style="text-align: justify;">   Lena Poyrazı aldı, yatak odasına götürdü, soydu, havlularla onu sile sile bir iyice kuruladı, yatağa yatırdı üstünü örttü. Poyraz daha titriyor, dişleri de çarpıyordu. Lena çay yaptı, süt kaynattı. Poyraza üst üste çay verdi, bol bol süt içirdi. Poyrazın titremesi, dişlerinin takırdaması yavaşlar gibi oldu.</p>

  <p class="calibre4" style="text-align: justify;">   Zehra odaya girdi, Poyrazın ayakucunda durdu. Gözlerini de Poyrazın kapalı gözlerine dikti kaldı. Neden sonra eğildi, elini Poyrazın alnına koydu. Sonra eli yavaş yavaş saçlarına gitti, okşadı. Poyraz gözünü açtı. Bir an hiçbir şey anlayamadı, saçını okşayanı Zehraya benzetti, gözlerine inanamadı. Göz göze geldiler, Zehra dayanamadı, elini çekti, arkasını döndü, odadan çıktı, merdivene gitti, kapıyı nasıl buldu, merdivenden nasıl indi, bilemedi. Yağmur, daha göklerden ırmaklar bentlerini yıkmış gibi yağıyordu. Evlerine geldi, Nesibe onu kapıda, elinde gemici feneriyle bekliyordu. O kadarcık yolda suya girmiş çıkmış gibi olmuştu. Nesibe de ondan beterdi, onun da cıcığı çıkmıştı. Evlerinden Poyrazın evine kadar mekik dokumuştu. Bereket versin kibabası başını yastığa kor komaz uyumuştu.</p>

  <p class="calibre4" style="text-align: justify;">   Zehra, Nesibenin kulağına ağzını yaklaştırdı, duyulur duyulmaz bir sesle, "Ölmedi," dedi. Nesibe, "Haydi odamıza gidelim," dedi. "Babam derin uykularda. Kulağının dibinde top patlasa uyanacak gibi değil."</p>

  <p class="calibre4" style="text-align: justify;">   Odalarına gidip soyundular, çifte havlularla kurundular, geceliklerini giyip yataklarına karşılıklı oturdular. Zehra, yağmurun altında yürüyen adamı gecenin karanlığında bir türlü göremediğini, ayak seslerini o kadar dinlediği halde duyamadığını, üst üste şimşekler çakınca onu ancak görebildiğini söyledikten sonra, olanı biteni en ince ayrıntısına kadar anlattı. Mutlulukla dolup taşıyordu. Bundan sonra da babalarını konuştular. O burada ne pahasına olursa kalmayacaktı. O güzel, büyük şehirler durduğu halde, ille de ada diyerek gelmiş, bu küçük bomboş adaya yerleşmişti.  Bir de çiftlik almış, hem de soylu atlar yetiştirmek için. O kadar da para vererek. Çiftliğin tapusu geldiğinde de o kadar çok sevinmişti ki, sevinçten dışarıya çıkmış, gece sabaha kadar dışarda dolaşmıştı. Yakında da İsmaili çiftlik kahyası yapacaktı.</p>

  <p class="calibre4" style="text-align: justify;">   Sabah oldu, uyandılar. Musa. Kazım Ağaefendi de uyanmış, pencerenin önüne oturmuş, yukardan bir perde gibi inen yağmurun arkasından kabarmış denizi hayal meyal görüyordu.</p>

  <p class="calibre4" style="text-align: justify;">   Kızlar kalktılar, yıkandılar, ocağı yaktılar, çaydanlığı, sütü ocağa koydular, babalarına vardılar, "Sabahı şeriflerin hayrolsun.baba," dediler.</p>

  <p class="calibre4" style="text-align: justify;">   Ağaefendi:</p>

  <p class="calibre4" style="text-align: justify;">   "Dün geceden bu yana yağmur, yağmur! Ben ömrümde böyle yağmur görmedim," dedi kızlarına bakarak. "O kadar çok şimşek çaktı, o kadar çok yıldırım düştü ki, gök bir ateş topu oldu, bin parçaya bölündü. Hepsi birden yere düştü sandım. Ne yapayım, uyudum."</p>

  <p class="calibre4" style="text-align: justify;">   "Sen hep böyle yaparsın baba, sürgün haberi geldiğinde de üç gün üç gece yataktan çıkmamasıya uyumuştun."</p>

  <p class="calibre4" style="text-align: justify;">   "Duymuyor musunuz sellerin sesini? Gece bir ara uyandım, gök gürültüleri, çakan şimşekler, düşen yıldırımlar, yağmurun sesi, hepsi biribirine karışmış, adayı kökünden koparmışlar, almışlar götürüyorlar sandıın, sizin odanıza koştum, soluğunuzu dinledim, çocukluğunuzda olduğu gibi mışıl mışıl uyuyordunuz."</p>

  <p class="calibre4" style="text-align: justify;">   Kapı çalındı. Bu saatta gelen kim ola, diye merak ettiler. Zehra çabucak gitti kapıyı açtı. Gelen Lena Anaydı. Zehra onu görünce sallandı, yüzü sapsarı kesildi, başı döndü, kapıya tu-tunrnasa düşecekti. Poyraza bir şey mi oldu, diye soracaktı ya soracak halde değildi. Her şeyi anlayan Lena gülerek</p>

  <p class="calibre4" style="text-align: justify;">   "Baban uyandı mı kızım?" diye sordu. "Poyraz Musa onu kahvaltıya çağırıyor."</p>

  <p class="calibre4" style="text-align: justify;">   ''Uyandı," dedi Zehra derin bir soluk alarak. "Buyur Ana, babam içerde dışarıyı seyrediyor, ömrümde böyle bir yağmur görmedim, diyor."</p>

  <p class="calibre4" style="text-align: justify;">   Lena onun kulağına, yavaşça:</p>

  <p class="calibre4" style="text-align: justify;">   "Çok korktum, ölüyor sandım. Sen olmasaydın ölürdü. Sen olmasaydın onu kimse eve getiremezdi. Onun yağmur altında denizin içinde yürüdüğünü, kim ne bilecek. Oğlusu yağmur altında, sizin evin önünde, denizin içinde yürümeyi seviyor. Sen alıp getirmesen o, denize düşerdi, deniz de alır götürürdü onu. Ölüsünü de göremezdik Balıklar onu yerlerdi. Kemiği bile elimize geçmezdi."</p>

  <p class="calibre4" style="text-align: justify;">   Lena öylesine yavaş fısıldıyordu ki Zehra onun söylediklerinin yarısını ancak zar zor duyabiliyordu.</p>

  <p class="calibre4" style="text-align: justify;">   "Zehra, kim o gelen?" diye seslendi Ağaefendi.</p>

  <p class="calibre4" style="text-align: justify;">   "Ağaefendi efendina, benim, Lena." Ona doğru yürüdü. Yürürken de arkada kalan Zelıraya döndü, "İyi," dedi, "çok iyi."</p>

  <p class="calibre4" style="text-align: justify;">   "Seni, Ağaefendi efendinarn, Poyraz sabah kahvaltısına çağırıyor. Bana bu şerefi bağışlarsa çok mutlu olacağım, diyor. Kahvaltı yapmışsa da gelsin bir kahvemizi içsin," diyor.</p>

  <p class="calibre4" style="text-align: justify;">   Lena Rumca konuşurken daha hoş oluyordu.</p>

  <p class="calibre4" style="text-align: justify;">   "Hemen geliyorum, sağ ol Lena. Kahvaltı yapmadığımı söyle Poyraz oğluma." Kızlara döndü, "Poyraz Bey benimle bir şey konuşacak herhalde. Kusura bakmayın, gitmeliyim."</p>

  <p class="calibre4" style="text-align: justify;">   "Güle güle baba."</p>

  <p class="calibre4" style="text-align: justify;">   Babaları merdivenlerden inerken kızlar karşı karşıya durmuşlar, gül ha gül ediyorlardı.</p>

  <p class="calibre4" style="text-align: justify;">   Kahvaltı sofrasında her şey vardı, bir tek kuşsütü eksikti.</p>

  <p class="calibre4" style="text-align: justify;">   Kahvaltıdan sonra Ağaefendi:</p>

  <p class="calibre4" style="text-align: justify;">   "Bir buçuk iki yıldır bu kadar zengin bir kahvaltı sofrasına oturmadım," dedi.</p>

  <p class="calibre4" style="text-align: justify;">   Poyraz, bu sözlere karşı ne söyleyeceğini şaşırdı, ona birkaç kez sağ ol, sağ ol, dedi. Lena Rumca çok güzel sözler söyledi. Ağaefendiye soyluluğunu gösterdi, hem de fazlasıyla.</p>

  <p class="calibre4" style="text-align: justify;">   Kuşluğa kadar oturup konuştular.</p>

  <p class="calibre4" style="text-align: justify;">   Poyraz sonunda:</p>

  <p class="calibre4" style="text-align: justify;">   "Efendim," dedi, "sizi rahatsız etmedim inşallah."</p>

  <p class="calibre4" style="text-align: justify;">   Ağaefendi:</p>

  <p class="calibre4" style="text-align: justify;">   "Estağfurullah," dedi.</p>

  <p class="calibre4" style="text-align: justify;">   "Efendim, sizin Girite gitmeniz için bir şey düşündüm."</p>

  <p class="calibre4" style="text-align: justify;">   "Söyle oğlum."</p>

  <p class="calibre4" style="text-align: justify;">   "Türkiyeye bir buçuk iki yıl önce geldiniz, öyle mi?"</p>

  <p class="calibre4" style="text-align: justify;">   Yumuşak, tatlı bir sesle gülümseyerek:</p>

  <p class="calibre4" style="text-align: justify;">   "Gelmedim evladım, sürgün edildim."</p>

  <p class="calibre4" style="text-align: justify;">   "Evet efendim sürgün edildiniz. O gün bugündür beklediğiniz haber gelmedi değil mi?"</p>

  <p class="calibre4" style="text-align: justify;">   "Gelmedi. Yalnız, nereye gelsin, üç beş aydan daha çok bir yerde oturamadım ki beni bulabilsinler. Geldim geleli bir adresim olmadı ki."</p>

  <p class="calibre4" style="text-align: justify;">   "Adanın adresini göndermedik mi?"</p>

  <p class="calibre4" style="text-align: justify;">   "Gözden ırak olan gönülden de ırak olmaz mı?"</p>

  <p class="calibre4" style="text-align: justify;">   "Hem olur, hem olmaz, adamına bakar."</p>

  <p class="calibre4" style="text-align: justify;">   "Doğru. Ama benim başka bir düşüncem var. Belki bu düşüncem işe yarar diye düşündüm."</p>

  <p class="calibre4" style="text-align: justify;">   "Nedir o?"</p>

  <p class="calibre4" style="text-align: justify;">   "Efendim, Urfada, Milli Mücadelede bizim bir kumandanımız vardı, şimdi mebus. Mustafa Kemal Paşanın da yakını. Beni çok sever, itimat ederdi. Onun vasıtasıyla Yunan sefarethanesine gider, orada sefirle görüşürüz, belki de şimdilik tek yol bu."</p>

  <p class="calibre4" style="text-align: justify;">   Ağaefendi, çok sevindi, sevincinden kuş olmuş uçuyordu.</p>

  <p class="calibre4" style="text-align: justify;">   "Bu iş oldu, oldu, oldu," diye heyecanlandı, ayağa kalktı, "oldu, oldu," dedi, oturdu. Derin derin soluk almaya başladı. "Demek ki evime, memleketime, dostlarıma, dağlarıma, denizime, atlarıma tez günde kavuşacağım!"</p>

  <p class="calibre4" style="text-align: justify;">   O kadar heyecanlıydı ki, kendini tutamadı, "Siz de bizimle geleceksiniz," dedi, dediğine pişman oldu, "Gelirsiniz, güzel Giriti görür geriye dönersiniz. Bir insan, bu dünyada yaşadım diyecekse, Giriti görmeden ölmemeli. Haydi, sağlıcakla kalın. Ver elini Girit."</p>

  <p class="calibre4" style="text-align: justify;">   Merdiveni hızla indi, koşarak evine soluk soluğa geldi, daha yukarıya çıkmadan:</p>

  <p class="calibre4" style="text-align: justify;">   "Kızlar, kızlar," diye bağırdı, "kızlar çabuk gelin, belki Girite yakında döneceğiz."</p>

  <p class="calibre4" style="text-align: justify;">   Kızlar, merdiveni paldır küldür inerek kendilerini babalarının yanında buldular.</p>

  <p class="calibre4" style="text-align: justify;">   "Ankaraya, Yunan sefirine gidiyoruz. Allah Poyraz Bey oğlumdan razı olsun, Ali de mürüvvetini ondan esirgemesin, o düşündü bunu. Ben sefirle Yunanca konuşurum. Benim Yunancamı duyan sefirin isterse yüreği taştan olsun, ipek gibi yumu-şar. Belki de adımı duymuştur. Bizim maceramızı benim ağzımdan işitenin yüreği demir olsa acıdan erir de gider. Bizim başımıza geleni insanlık kabul edebilir mi? Yurdunu yuvanı, dedelerinin mezarını bırak da bu yaşta git tanımadığın bir ülkeye, cenderede yaşa. Buna Allah razı olur mu, insan olan insanın vicdanı bunlara, bizim çektiklerimize yüreği dayanabilir mi? Amenna ben Türküm, Müslümanım, bundan başka da bir suçum var mı? Ben ne yaptım Yunanistana, ben ne yaptım Türkiyeye? Beni bir kedi yavrusu gibi boynumdan tutup Giritten buraya niçin attılar? Ben, soylu atlar yetiştirmekten başka Yunanlılara ne yaptım, Türklere, Türk kalmaktan, Müslüman olmaktan başka bir kötülüğüm mü dokundu? Kim getirdi bu işi başımıza? Arada sırada Yunanlılarla hır çıksa da bir arada gül gibi geçiniyorduk. Bu işi başımıza Mustafa Kemal Paşayla Venizelos getirdi, diyorlar. Yok, yok, yalan, yalan, bu işi başımıza Avrupa medeniyeti getirdi. Lozan Konferansında bu işi başımıza bütün Avrupa getirdi. Avrupanın yüreği taştan demirden. Kararı bütün Avrupa verdi, bizi yurdumuzdan yuvamızdan etti. Yaşasın Lena, kaçtı da adasına geri geldi. Adasında rahat ölecek, gözü açık gitmeyecek. Ben de Girite döneceğim, ölürken gözüm açık gitmeyecek."</p>

  <p class="calibre4" style="text-align: justify;">   Ağaefendinin sesini böyle yükselttiğini şimdiye kadar kimse duymamıştı. Evlerde kimse kalmamış, herkes çınarların altına gelmiş, ayakta durmuşlar, yönlerini bağırarak konuşan, köpürmüş Ağaefendiye dönmüşler, çıt çıkarmıyor, nerdeyse soluk bile almıyorlardı. Lena kalabalığın önüne diz çökmüş, dizlerine vura vura ağlıyordu. Bunu gören Musa Kazım Ağaefendi, hemen sustu, dövünen Lenaya yürüdü, onu elinden tuttu kaldırdı, "Gel Lena," dedi, "bizim eve gidelim. Sen yurdundasın, ölünce gözün açık gitmeyecek Kendi toprağına gömüleceksin."</p>

  <p class="calibre4" style="text-align: justify;">   Ağaefendi bu sözleri Yunanca söyledi.</p>

  <p class="calibre4" style="text-align: justify;">   Lena, haç işareti yaptıktan sonra o da Yunanca konuştu:</p>

  <p class="calibre4" style="text-align: justify;">   "Tanrı seni de tez günde yurduna, güzel Giritine kavuşturacak."</p>

  <p class="calibre4" style="text-align: justify;">   Ağaefendi arkasını dönünce Poyrazı gördü. Poyraz sapsarı kesilmiş, bütün kanı çekilmişti sanki. Poyrazın bu durumu Ağaefendinin gözlerinden kaçmadı. Gülerek:</p>

  <p class="calibre4" style="text-align: justify;">   "Haydi eve gidelim," dedi. "Çok sevindim, büyük umut ışığı. Çok ileri geri konuştum ama ne yapayım, biliyor musun oğlum, bu korkunç sürgün, tarihin en büyük sürgünüdür. İki milyon insana, sürgüne gitmek istiyor musun istemiyor musun diye sorulmuyor. Bu medeni Avrupanın insanlığının hususi sürgünüdür. Ne olduysa oldu. Çalıştık çabaladık elimizden hiç, hiçbir şey gelmedi. Avrupanın kanunları kavidir, zehirli gazı onlar icat etmediler mi? Sen sağ ol evladım. Yüreğime su serptin."</p>

  <p class="calibre4" style="text-align: justify;">   Koltuklara oturup konuştular. Ağaefendi gittikçe dinginledi. İyi, güzel, umutlu sözler ettiler. Çiftlikte yetiştirilecek soylu atlar da unutulmadı sohbetlerinde.</p>

  <p class="calibre4" style="text-align: justify;">   Bir de dışarıya baktılar ki yağmur durmuş.</p>

  <p class="calibre4" style="text-align: justify;">   "Haydi çıkalım," dedi Ağaefendi.</p>

  <p class="calibre4" style="text-align: justify;">   "Her yer çamur, yürüyerneyiz efendim."</p>

  <p class="calibre4" style="text-align: justify;">   "Biz de kıyıda, çakılların üstünde yürürüz," dedi Ağaefendi. Çınarların altına kadar yürüdüler..</p>

  <p class="calibre4" style="text-align: justify;">   "İsterseniz burada oturalım efendim."</p>

  <p class="calibre4" style="text-align: justify;">   "Olur," dedi Ağaefendi, "yalnız, kanepelerin üstü ıslak. Kızlara söyleyelim de silsinler."</p>

  <p class="calibre4" style="text-align: justify;">   "Ben giderim efendim." Koşarcasına gitti, dışardan:</p>

  <p class="calibre4" style="text-align: justify;">   "Zehra Hanım, Nesibe Hanım," diye bağırdı. "Ağaefendi sizi çağırıyor."</p>

  <p class="calibre4" style="text-align: justify;">   Zehra onun sesini duyunca balkona çıktı. Gülüyordu. Güldükçe de gamzeleri çukurlaşıyordu.</p>

  <p class="calibre4" style="text-align: justify;">   Zehra aşağı indi, Poyrazın önünde biraz durduktan sonra çınarlara koştu.</p>

  <p class="calibre4" style="text-align: justify;">   "Buyur baba."</p>

  <p class="calibre4" style="text-align: justify;">   "Bak kızım, buralar ıslak. Bu çamurda da yürüyemeyeceğiz. Bir bez bulsak da..."</p>

  <p class="calibre4" style="text-align: justify;">   "Hemen baba."</p>

  <p class="calibre4" style="text-align: justify;">   Eve koştu, Poyraz arkasından baktı, kendi kendine, hay koca Allahım, dedi. Zelıranın gitmesiyle, elinde bir havluyla gelmesi bir oldu. Kanepeyi sildi, Poyraza:</p>

  <p class="calibre4" style="text-align: justify;">   "Buyurun efendim," dedi gitti.</p>

  <p class="calibre4" style="text-align: justify;">   Gene Giriti, Giritin insanlarını, dağlarını ovalarını, özellikle de atlarını... Kimsecikler onların yanlarına gelmedi. Poyraz da Torosları, Uzunyaylayı, Çukurovayı, Akdenizi anlattı.</p>

  <p class="calibre4" style="text-align: justify;">   "Demek sen de Akdenizlisin?"</p>

  <p class="calibre4" style="text-align: justify;">   "Binboğalardanım. Biz Toros dağlarına Binboğa dağları deriz efendim."</p>

  <p class="calibre4" style="text-align: justify;">   "Yani sen de Akdenizlisin?"</p>

  <p class="calibre4" style="text-align: justify;">   "Öyle de sayılırız. Bizim dağlar bir hilal gibi Çukurovayı, Akdenizi çevirir, yani yeni doğmuş bir ay gibi..."</p>

  <p class="calibre4" style="text-align: justify;">   "Bizim adayı da Akdeniz çevirir." Ağaefendi gözlerini Poyrazın gözlerinin içine dikti baktı. Poyraz arada gözlerini kaçırıyor, bir süre önüne, Ağaefendinin ellerine, çeşmeden akan suya, çınarın yapraklanna bakıyor, Ağaefendiye döndürüyor, Ağaefendinin gözleri olduğu yerde durmuş, onun gözlerine takılıyordu. Ne yapsa, nereye baksa gözlerinin içine dikilmiş bu çelik yeşili gözlerden kurtulamıyor, her göz göze geldiklerinde Poyraz büyülenmiş gibi öylece kalakalıyordu.</p>

  <p class="calibre4" style="text-align: justify;">   "Buyurun efendim," diyebildi kendinde olmayarak.</p>

  <p class="calibre4" style="text-align: justify;">   "Sen de Akdenizli sayılırsın. İşimiz olursa sen de bizimle gelir, bizim çiftlikte kalırsın. Bildiğime göre en iyi ata binenler, en soylu atlar yetiştirenler Kafkas Çerkesleriymiş. Dünyada en çok atları sevenler de Çerkeslermiş. Anadoludaki, Arabistandaki Çerkeslerin hepsi de Kafkas sürgünleriymiş."</p>

  <p class="calibre4" style="text-align: justify;">   "Evet efendim, sürgünüz efendim."</p>

  <p class="calibre4" style="text-align: justify;">   "Akdeniz kokusu her yerde aynı kokudur. Giritte de, Çu-kurovada da, Toroslarda da, Yunanistanda, Fransada, İspanyada, Pirenelerde de aynı kokudur. Demem o ki, bize Girite dönme izni çıkarsa sen de bizimle birlikte gelirsin, değil mi?"</p>

  <p class="calibre4" style="text-align: justify;">   Ağaefendi gözlerini yine Poyrazın üstüne dikti, göz göze kaldılar. Poyraz gözlerini kaçırdı. Ter içinde kalmıştı.</p>

  <p class="calibre4" style="text-align: justify;">   "Giritte seni Arap şeyhleri değil, Arap kralları, Arap emirleri, seni orada kimse bulamaz. Unutma, Girit Akdenizin ortasında bir adadır. İnan bana Poyraz oğlum, oğlum olmadı, seni görür görmez sana kanım kaynadı, oğlum yoktu, Allah seni bana bir oğul olarak bu adaya yollamış. Seni bir oğuldan çok seviyor ve oğlumun bir Arap kurşunuyla ölmesini istemiyorum."</p>

  <p class="calibre4" style="text-align: justify;">   "Sağ olun efendim, ben de sizi babam gibi seviyorum."</p>

  <p class="calibre4" style="text-align: justify;">   Hazırlıklarını yaptılar, birkaç gün sonra Ankaranın yolunu tuttular, Poyraz Ankaraya hiç gitmemişti, yalnız, onun Urfada Fransızlarla birlikte savaştıkları bir yüzbaşı arkadaşı vardı. Ankaraya gelir gelmez yüzbaşıyı aradılar. Yüzbaşı onlara Ankaranın en güzel otelini buldu. Otel Büyük Millet Meclisinin karşısındaydı. Onlar otele yerleştikten sonra yüzbaşı şehrin en iyi lokantasında onları ağırladı. İkinci gün de otele geldi, onlar daha uyanmamışlardı, bekledi. Kahvaltıyı birlikte yaptılar. Yüzbaşı komutandan randevu almıştı, sevindiler.</p>

  <p class="calibre4" style="text-align: justify;">   Yüzbaşı:</p>

  <p class="calibre4" style="text-align: justify;">   "Abbas, kumandan seni hatırlıyor. Benim yiğit oğlum iyi mi, dedi. Ona gerekeni söyledim. Bana da dedi ki kumandan, göğsünüzdeki İstiklal Madalyasını gördükçe iftihar ediyorum, dedi. Bizim kumandan Mustafa Kemal Paşanın birinci, has adamı."</p>

  <p class="calibre4" style="text-align: justify;">   Yüzbaşı yepyeni, ütülü giyitler içerisindeydi ve İstiklal Madalyası göğsünde parlıyordu. .</p>

  <p class="calibre4" style="text-align: justify;">   Randevu saat on birde Meclisteydi. Ağaefendinin İngiliz kumaşından pantolonunun ütüsü daha bozulmamıştı. Beyaz gömleğine mavi, ak benekli bir kravat takmış, ayağına da yepyeni bir kundura geçirmişti. Püsküllü fesi mordu. Kırçıl sakalı taranmış, bıyıkları burulmuştu. İnce, uzun, dimdik bedeniyle görende saygı uyandırıyordu. Poyraz da çok yakışıklıydı.</p>

  <p class="calibre4" style="text-align: justify;">   Onun da giyimi Ağaefendiden geri kalmıyordu. Madalyası lacivert ceketinin göğsünde parlıyordu. Tam on birde komutanın Meclisteki odasının kapısındaydılar, Yüzbaşı kapıyı çaldı. Gir, diye kumandanın gür sesi duyuldu. Önde Musa Kazım Ağaefendi, arkada yüzbaşı, sonra da Poyraz girdi odaya. Poyrazı görür görmez komutan, iri gövdesi, göbeğiyle masadan ayağa kalkh, iki adım attı, Poyraz hemen gitti eline sarıldı öptü. Musa Kazım Ağaefendi de kumandana yürüdü elini sıktı, komutan masasına geçti, onlara yer gösterdi, oturdular.</p>

  <p class="calibre4" style="text-align: justify;">   "Eeee Abbas, söyle bakalım, savaştan sonra nerelere gittin?"</p>

  <p class="calibre4" style="text-align: justify;">   Poyraz savaştan sonra ne yaptığını, adaya nasıl düştüğünü anlattı.</p>

  <p class="calibre4" style="text-align: justify;">   Kumandan:</p>

  <p class="calibre4" style="text-align: justify;">   "Köy nereye gitmiş olabilir," diye sordu.</p>

  <p class="calibre4" style="text-align: justify;">   "Bilemiyorum kumandanım," dedi Poyraz.</p>

  <p class="calibre4" style="text-align: justify;">   "Niçin adını Poyraz yaptın?"</p>

  <p class="calibre4" style="text-align: justify;">   "Biliyorsunuz kumandanım. Fransızlarla savaşırken hepimizin lakabı vardı. Benimkini de Poyraz koydular."</p>

  <p class="calibre4" style="text-align: justify;">   "Biliyorum senin adını Poyraz, evladım. Senin adını sanırım ben Poyraz koymuştum. Dur, düşüneyim, belki bulurum." Biraz düşündükten sonra, "Hah," dedi, "buldum. Sen müfrezenle bir Fransız birliğini bozmuş, bir topla, bir Fransız birliğini esir almıştın, ben de senin adına Poyraz demiştim. Madalyayı da bu yüzden ve başka yiğitliklerinden dolayı hak etmiştin."</p>

  <p class="calibre4" style="text-align: justify;">   "Sağ olun kumandanım, ellerinizden öperim."</p>

  <p class="calibre4" style="text-align: justify;">   "Niçin ayrıldın askerlikten?"</p>

  <p class="calibre4" style="text-align: justify;">   "Malulen tekaüt oldum. Sağ omuzumdan yaralandım. Kaburgalarım da yok. Ben istemedim ama beni tekaüt ettiler."</p>

  <p class="calibre4" style="text-align: justify;">   "Ederler oğlum. Arap şeyhiyle aranızda neler geçti?"</p>

  <p class="calibre4" style="text-align: justify;">   "Bedevi kabilesi Fransızları tutuyordu. Bizden çok insan öldürdüler. Daha çok da milisleri."</p>

  <p class="calibre4" style="text-align: justify;">   "O hadiseyi biliyorum."</p>

  <p class="calibre4" style="text-align: justify;">   "Bir gece biz de o kabileyi bastık, kıyasıya savaş oldu. Bizden çok şehit düştü. Bedevilerden de daha çok insan öldü. Çarpışma sabaha kadar sürdü. Beni ve arkadaşlarımı Bedeviler tanıdılar."</p>

  <p class="calibre4" style="text-align: justify;">   "Biliyorum, siz de canınızı zor kurtardınız."</p>

  <p class="calibre4" style="text-align: justify;">   "Biliyorsunuz kumandanım."</p>

  <p class="calibre4" style="text-align: justify;">   "Sonra sen kayboldun."</p>

  <p class="calibre4" style="text-align: justify;">   "Şeyh beni daha takip ettiriyor."</p>

  <p class="calibre4" style="text-align: justify;">   "Sen de adaya sığındın, değil mi?"</p>

  <p class="calibre4" style="text-align: justify;">   "Çok güzel bir ada. Beyefendi Giritli, mübadil. İki de doktor geldi adaya. Çanakkalede, İstiklal Savaşında bulunmuşlar. Adada hastane kurup Çanakkale yaralılarına bakmışlar. Bir de baytar mülazımısani var. Hepsi malulen mütekait."</p>

  <p class="calibre4" style="text-align: justify;">   "Çok güzel, çok güzel. Evlendin mi?"</p>

  <p class="calibre4" style="text-align: justify;">   Poyraz utangaç:</p>

  <p class="calibre4" style="text-align: justify;">   "Daha evlenemedim."</p>

  <p class="calibre4" style="text-align: justify;">   Biraz daha şundan bundan konuştular. Kumandan biraz düşündükten sonra başını kaldırdı:</p>

  <p class="calibre4" style="text-align: justify;">   "Bir isteğiniz mi var," diye sordu.</p>

  <p class="calibre4" style="text-align: justify;">   "Bir ricamız var efendim. Musa Kazım Ağaefendinin bir maruzatı var kumandanım."</p>

  <p class="calibre4" style="text-align: justify;">   "Ben arz edeyim," dedi Ağaefendi, ellerini ovuşturarak. "Muhterem efendim, Yunanlılar bizi yurdumuzdan kovdular. Şunu size arz edeyim ki, kovarken de bize gitmek istiyor musunuz, ya da istemiyor musunuz diye sormadılar. Benim Giritte büyük bir çiftliğim vardı. Bu yüz yıllık, belki de üç yüz yıllık çiftliğimizde hep soylu atlar yetiştirmişizdir. Bizim soylu atlarımız Yunanistanda meşhur olduğu kadar bütün Avrupada da meşhurdu. Muhterem kumandanım, benim her şeyim orada kaldı. Dedelerimizin, babamın, bütün sülalemin mezarları da orada kaldı. Dedelerimiz, amcalarım Giritte savaştılar ve öldüler. Orası bizim yurdumuz. Çok kanımız aktı Girit için. Ve Yunanlılar, fol yok yumurta yokken, bütün savaşlar bitmişken, kulağımızdan tuttular bizi dışarıya attılar. Bu hakka reva mı?"</p>

  <p class="calibre4" style="text-align: justify;">   Kurnandan sert ve öfkeli bir sesle:</p>

  <p class="calibre4" style="text-align: justify;">   "Burası öz vatanınız değil mi?"</p>

  <p class="calibre4" style="text-align: justify;">   "Tabii ki öz vatanım burası. Ben yüksek tahsilimi İstanbul-da yaptım. Biz yüzlerce yıl hiçbir zaman öz vatanımızı unutmadık. Dilimizi, dinimizi, Türklüğümüzü de unutmadık Yalnız, muhterem kumandanım, biz bu sefer savaşsız yenildik. Bu bizim çok ağırımıza gidiyor. Köpek gibi kovulduk."</p>

  <p class="calibre4" style="text-align: justify;">   "Hayır, kovulmadınız." Kumandanın sesi . bu sefer daha sert, daha öfkeli çıktı. "Buraya, öz vatanınıza biz sizi istedik ve sizi Yunanlılardan kan pahasına aldık."</p>

  <p class="calibre4" style="text-align: justify;">   "Kovulduk kumandanım."</p>

  <p class="calibre4" style="text-align: justify;">   "Hayır," diye bağırarak, yumruğunu masaya vurarak, müşekkel gövdesiyle ayağa kalktı, "biz sizleri Yunanlıların elinden zorla aldık. Oralarda sersebil olmayasınız, hakaret görmeyesiniz diye, Yunanlının ayaklarının türabı olmayasınız diye. Lozan Konferansında bütün Avrupayla, düveli muazzama ile mücadele ederek sizi öz yurdunuza intikal ettirdik. Devletimiz bu fakir halinde size yer verdi, yurt verdi, karnınızı doyurdu. Memnun değilsen arkadaş git, nereye gidersen git git, ister Girite, ister Fizana git. Bu toprağın sizin gibisilere hiç ihtiyacı yok . Bu vatan için can verenlerin aileleri ve çocukları aç ve çıplak, Yunanlıların yaktıkları köylerde, kasabalarda, şehirlerde aç ve çıplak, evsiz barksız ve hem de aç ve çırılçıplak ölürlerken biz sizi doyurduk, giydirdik, ev verdik, para verdik, bağ bahçe verdik, çiftlik verdik. Siz, siz, siz, siz daha vatanınızı beğenmiyor, Yunan uşaklığını istiyorsunuz."</p>

  <p class="calibre4" style="text-align: justify;">   Kurnandan yerine öfkeyle oturdu, oturduğu koltuk sağa sola sallandı, gıcırdadı. Ağaefendinin yüzü kağıt gibi olmuş, ter içinde kalmıştı. Çelik mavisi gözleri kısılıp küçülmüştü,</p>

  <p class="calibre4" style="text-align: justify;">   "Dernek bizi, öz toprağını, cennet vatanını bırakacak Yunanlı kardeşlerinin içine gideceksin, öyle mi?"</p>

  <p class="calibre4" style="text-align: justify;">   "Öyle kurnandan. Ben orada doğdum kurnandan. Sülalemin mezarı orada."</p>

  <p class="calibre4" style="text-align: justify;">   "Dernek Yunanlılara soylu at yetiştireceksin?"</p>

  <p class="calibre4" style="text-align: justify;">   "Yetiştireceğim kurnandan ama yaşlandım. Gelirken karım da vapurda öldü. Ölüsünü de balıklar yesin diye denize attılar."</p>

  <p class="calibre4" style="text-align: justify;">   "Yalnız senin mi karın öldü bu harpte, çok insanın karısı öldü. Karıları, kızları, çocukları camilere, evlere doldurup yaktılar. Hem de senin Yunanlı kardeşlerin."</p>

  <p class="calibre4" style="text-align: justify;">   "O Yunanlılar benim kardeşlerim değil."</p>

  <p class="calibre4" style="text-align: justify;">   "O halde kime, ne için gideceksin?"</p>

  <p class="calibre4" style="text-align: justify;">   Sesi biraz yumşamıştı. Biraz daha yumşamış, yüzünün gerginliği de geçer gibi olmuştu.</p>

  <p class="calibre4" style="text-align: justify;">   "Kendi toprağıma, komşularıma, dostlarıma."</p>

  <p class="calibre4" style="text-align: justify;">   Kumandanın birden yüzü değişti, gene yumruğunu masaya vurdu.</p>

  <p class="calibre4" style="text-align: justify;">   "Kendi toprağına mı?"</p>

  <p class="calibre4" style="text-align: justify;">   "Kendi toprağıma."</p>

  <p class="calibre4" style="text-align: justify;">   "Kendi Yunanlı dostlarına mı, evler yakan, hanümanlar söndüren dostlarına mı?"</p>

  <p class="calibre4" style="text-align: justify;">   Ağaefendi artık soğukkanlıydı. Gözleri, yüzü eski yumuşak, sevecen halini almıştı.</p>

  <p class="calibre4" style="text-align: justify;">   "Evet kumandan, onlar komşularım, dostlarım. Onların dedeleriyle benim dedem, babam dövüştüler, biribirlerini kıyasıya öldürdüler. Harpler bitti, dost olduk."</p>

  <p class="calibre4" style="text-align: justify;">   "Sus artık konuşma sen. Konuştukça beni çıldırtıyorsun." Sonra Poyraza döndü:</p>

  <p class="calibre4" style="text-align: justify;">   "Ayağa kalk küçük zabit!"</p>

  <p class="calibre4" style="text-align: justify;">   Poyraz hemen ayağa fırladı gitti kumandanın karşısında hazırolda durdu.</p>

  <p class="calibre4" style="text-align: justify;">   "Sen asker değil bir döküntüsün küçük zabit. Sen asker müsveddesisin. O yakandaki madalya gözüne dizine dursun. Nankör küçük zabit, o göğsündeki mukaddes madalya harbe girmiş çok paşada bile yok. Ben bu madalyayı fedakarane çalıştığınızdan dolayı size, emrimde çalışanlara verdirdim." Kumandan sesini sonuna kadar yükseltti:</p>

  <p class="calibre4" style="text-align: justify;">   "Bu madalyayı sana verdirdiğim gibi, aldırmasını da bilirim. Layık olmayanlar, bu madalyayı hak etmeyenler, bu madalyayı taşıyamazlar." Bağırtısı arttı, "Taşıyamazlar, taşımazlar!"</p>

  <p class="calibre4" style="text-align: justify;">   Bu sırada, kumandan Poyrazla uğraşırken Ağaefendi usullacık, ayaklarının ucuna basa basa aralık kalmış kapıyı açtı dışarıya çıktı, gitti uzun koridorun öbür ucunda. durdu.</p>

  <p class="calibre4" style="text-align: justify;">   "Bir Yunan köpeğini, muhibbini bana getirdiğin, cennet ve de öz vatanını beğenmeyip Yunan uşaklığını tercih eden bu soysuzu bana getirdiğin için seni insanlıktan derakap tardediyorum. Bak, bak seninki kaçtı." Şahadet parmağını kapıya uzattı, ortalığı zangır zangır titreten sesiyle:</p>

  <p class="calibre4" style="text-align: justify;">   "Defooool, vatan haini, çıııııık dışarıya."</p>

  <p class="calibre4" style="text-align: justify;">   Poyraz, ayakları ayaklarına dolaşarak dışarıya çıktı. Koridorun ucundaki Ağaefendiyi gördü. Yanına vardı, ayakları daha biribirine dolaşıyordu. Başını kaldırıp da Ağaefendinin yüzüne bakamadı. Otele konuşmadan yürüdüler. Otelin koltuklarına çöktüklerinde, sırtlarında günlerce taş taşımış gibiydiler.</p>

  <p class="calibre4" style="text-align: justify;">   Biraz sonra Poyraz başını güçlükle kaldırabildi, gene Ağaefendinin yüzüne bakamayarak</p>

  <p class="calibre4" style="text-align: justify;">   "Affedersiniz efendim," dedi başını hemen önüne eğdi.</p>

  <p class="calibre4" style="text-align: justify;">   "Üzülme oğlum, bunlar böyledir. Senin kumandanın rütbesi neydi?"</p>

  <p class="calibre4" style="text-align: justify;">   "Binbaşıydı efendim."</p>

  <p class="calibre4" style="text-align: justify;">   "Üzülme, ben yarın Yunan sefaretine, kimseyi araya sokmadan, tek başıma gider konuşurum. Belki de..."</p>

  <p class="calibre4" style="text-align: justify;">   "İnşallah," dedi Poyraz.</p>

  <p class="calibre4" style="text-align: justify;">   "Seni çok üzdüm oğlum. Madalyanı elinden alabilirler mi?"</p>

  <p class="calibre4" style="text-align: justify;">   "Alamazlar. İsterlerse alsınlar. Ne olacak alırlarsa? Ben kanımı madalya için dökmedim ki."</p>

  <p class="calibre4" style="text-align: justify;">   Sustular. Poyraz, Ağaefendinin yüzüne bakamıyor, içi alıp alıp veriyordu. Ne etmişti de Ankaraya gelmeyi Ağaefendiye önermiş, adamı bu hallere düşürmüştü! Yer yarılsa da yerin dibine geçseydi. Böyle, bu utançla yaşamaktansa ölmek daha iyiydi. Zehranın yüzüne nasıl bakacaktı? Ağaefendi olgun insandı, o bağışlardı. Arada sırada gözucuyla Ağaefendiye bakıyor, bu solgun, bu iyice yaşlanmış, dünyaya küskün yüzü gördükçe yüreğinden kan gidiyordu. Bundan sonra ne yapacak, ne edecekti, insanlarla, Zehrayla nasıl konuşacaktı? Ama komutan onu Ağaefendiden daha çok aşağılamış, yerin dibine batırmıştı. Ağaefendi kendisinden daha çok benim için üzülüyor.</p>

  <p class="calibre4" style="text-align: justify;">   Poyraz kendisini yer bitirirken kapıdan asık, bitkin yüzüyle yüzbaşı göründü, ayağa kalktılar, el sıkıştılar, yüzbaşıya yer gösterdiler.</p>

  <p class="calibre4" style="text-align: justify;">   "Keşki sizi o adama götürmeseydim. Kumandan konuştukça, başımdan kaynar sular döküldü, baktım elimden bir kaza çıkacak, dayanamadım, baktım başınıza daha büyük işler açacağım, oradan kaçtım, buraya geldim, oturup sizi bekleyemedim. Yürümeye başladım, buradan istasyona, istasyondan otele gittim geldim. Sizden affedilmemi dilerim."</p>

  <p class="calibre4" style="text-align: justify;">   "Evladım yüzbaşı," diye başını ağır ağır kaldırdı Ağaefendi, ''bizden hiç af dileme, benim başımdan neler geçti buraya geldim geleli, ne ben söyleyeyim, ne sen duy. Bu gözler neler gördü, bu kulaklar neler duydu adaya gelinceye kadar. Adaya canımı zor attım. Ada bir cennet, insanlar birer melek, şaştım kaldım. Ama insanın doğup büyüdüğü yer başka. İnsanın yüreğini koparıp almışlar gibi oluyor. Girit benim düşlerimden hiç çıkmıyor. Gurbete düştüm düşeli doğduğum toprak gündüz hayalimde gece düşümde. Her sabah uyanırken kendimi Giritteki evimde sanıyorum, bir de bakıyorum ki bilmediğim bir yerdeyim. Bu adada her sabah uyanınca, yalnızlık o kadar yüreğime, o kadar işlemiş ki korkuyorum. Adaya alışıyor, doğduğum topraklan unutmuş gibi oluyorum. Alışmaktan, kendimi unutmaktan korkuyorum. Kusura bakmayın yavrulanm, sizi çok üzdüm ama Girite gitmek, orada ölmek istiyorum. Ben ikinizden de af dilerim."</p>

  <p class="calibre4" style="text-align: justify;">   Ağaefendi konuşurken Poyraz yavaş yavaş kendine geldi, konuşabilecek durumdaydı.</p>

  <p class="calibre4" style="text-align: justify;">   "Ben sizden af dilerim, hem de bin kere... Yüzbaşımdan da ..."</p>

  <p class="calibre4" style="text-align: justify;">   Yüzbaşı:</p>

  <p class="calibre4" style="text-align: justify;">   "Bizim kumandan eskiden de sert bir adamdı ya böyle değildi, hiçbir askere, hiçbir insana kötü söz söylediğini, hiçbir askeri incittiğini görmedim. Mebus olunca bir insan böyle mi olurmuş, böyle insanlıktan mı çıkarmış?"</p>

  <p class="calibre4" style="text-align: justify;">   "İnsanoğludur evladım, bir kısım insanın bir günü öbür gününü tutmaz. Üzülmeyin, daha gençsiniz, çok şeyler göreceksiniz. Ben göreceğim kadar gördüm, onun için de kumandanın halü tavrı, Allah sizi inandırsın, bana o kadar dokunmadı. Yeter ki siz üzülmeyin."</p>

  <p class="calibre4" style="text-align: justify;">   Poyrazın yüzü çocuksu bir hal almış, gözleri yaşarmış, kıvırcık kirpikleri ıslanmıştı.</p>

  <p class="calibre4" style="text-align: justify;">   "Efendim, benim dedem öldüğünde doksan beşi geçmişti. Ben, kendimi bildim bileli, dedem Toroslara Kafkaslardan gelmişti, Toroslar da bir cennetti, dedem ölünceye kadar bize, masal anlatır gibi Kafkasyayı, Kafkasyanın atlarını, pınarlarını, insanlarını, çiçeklerini, kuşlannı, insanlannın yiğitliklerini, ille de pınarların yörelerinde açan yabangüllerini, dağlarda sarayı bulunan kuşlann padişahı Anka kuşunu bir masal, bir destan gibi anlatır, Dağıstan türküleri söylerdi. Ölürken de son sözleri, aaah Kafkas, aaah Dağıstan oldu."</p>

  <p class="calibre4" style="text-align: justify;">   Poyraz konuşurken Ağaefendinin gergin yüzü açılıyor, gözleri pırıl pırıl, onu candan yürekten dinliyordu. O sözünü bitirince yüzünde belli belirsiz bir gülüş belirdi. Bu sırada, bütün heybetiyle, az önce, öfkeden kudurup otelin dışına çıkmış yüzbaşı girdi içeriye. Ayağa kalktılar, yeniden el sıkıştılar. Yüzbaşının yüzü daha cehennem gibiydi.</p>

  <p class="calibre4" style="text-align: justify;">   Gösterdikleri koltuğa daha oturmadan:</p>

  <p class="calibre4" style="text-align: justify;">   "Sizden benim kusuruma bakmamanızı dilerim, sizi o adama götürdüğümden dolayı, Ağaefendi sizin de ellerinizden öperim, beni lütfen bağışlayın."</p>

  <p class="calibre4" style="text-align: justify;">   "Estağfurullah yüzbaşı evladım, sizin ne kabahatiniz var, biz sizi üzdük."</p>

  <p class="calibre4" style="text-align: justify;">   "Daha önce söyledim ya, bu böyle bir adam değildi, Abbas kardeşim de bilir. Çatışmalarda bizi canından çok korur, çarpışmalara her zaman önce girerdi. Mebus olunca işte böyle olmuş. Ne söyleyeyim, ne yapayım bilemiyorum. Onun insanlık dışı sözlerini duyunca, elimden bir kaza çıkmasın diye oradan kaçtım. Sizin başınıza bir bela daha gelmesin, diye kaçtım. Ne güzel de karşıladı bizi, şaştım kaldım. Beni bağışlayın."</p>

  <p class="calibre4" style="text-align: justify;">   "Şimdi biz Yunan sefaretini nasıl bulacağız, çıkalım da yerini bulalım."</p>

  <p class="calibre4" style="text-align: justify;">   "Çıkar, hemen buluruz," dedi yüzbaşı, çıktılar.</p>

  <p class="calibre4" style="text-align: justify;">   Yüzbaşı hemen hemen, büyücek bir kasaba olan Ankaranın her yerini biliyordu. Bir yokuş çıktılar, eski bir çarşı geçtiler, bir yokuş indiler, büyük bir ahşap konağın önünde durdular.</p>

  <p class="calibre4" style="text-align: justify;">   Yüzbaşı:</p>

  <p class="calibre4" style="text-align: justify;">   "Sen dur burada Abbas," dedi, ''ben Yunan sefaretinin yerini hemen öğrenir gelirim. Sen burada beni bekle."</p>

  <p class="calibre4" style="text-align: justify;">   Konağa girdi, az sonra da indi:</p>

  <p class="calibre4" style="text-align: justify;">   ''Yunan sefareti daha Ankaraya gelmemiş, İstanbuldayrnış."</p>

  <p class="calibre4" style="text-align: justify;">   Süklüm püklüm Ağaefendiye geldiler. Ağaefendi daha olduğu yerde, kırışmış alnı, düşünceli yüzüyle duruyordu.</p>

  <p class="calibre4" style="text-align: justify;">   "Niçin oturmuyorsunuz, oturun çocuklar."</p>

  <p class="calibre4" style="text-align: justify;">   Oturdular, bakıştılar.</p>

  <p class="calibre4" style="text-align: justify;">   Poyraz:</p>

  <p class="calibre4" style="text-align: justify;">   "Ağaefendim," dedi, sesi titreyerek, "Yunan sefarethanesi İstanbuldan Ankaraya getirilmemiş. İsterseniz İstanbula..."</p>

  <p class="calibre4" style="text-align: justify;">   Poyraz daha sözünü bitirmeden Ağaefendi sevinçli bir, "iyi, iyi," çekti. "Çok güzel, çok güzel," dedi, "biz..."</p>

  <p class="calibre4" style="text-align: justify;">   "Trenle..."</p>

  <p class="calibre4" style="text-align: justify;">   "Ya, ya öyle. Haydarpaşa tren istasyonunu daha hatırlıyorum. Ne güzel günlerdi. Ben İstanbulda okurken arkadaşlarım vardı. Nasıl olsa birini... Bir Sait Rahmi vardı, en iyi arkadaşımdı. Evi Kuzguncuktaydı. Zeki, bilgili bir çocuktu. Bugün bile evlerini elimle koymuş gibi bulurum. Hemen, bugün tren varsa hemen gidelim. Biletleri nasıl alacağız?"</p>

  <p class="calibre4" style="text-align: justify;">   Yüzbaşı:</p>

  <p class="calibre4" style="text-align: justify;">   "Siz zahmet etmeyiniz efendim, biz Abbasla şimdi gider biletleri alır geliriz. Siz otelde bekleyin bizi. İstasyon buraya yakın, hemen şuracıkta."</p>

  <p class="calibre4" style="text-align: justify;">   Ağaefendinin yüzü birdenbire değişti. Onları kapıya kadar, gülümseyerek uğurladı.</p>

  <p class="calibre4" style="text-align: justify;">   "Var olun çocuklar. Allah razı olsun. İstanbulda arkadaşlarımı bulursam çok iyi olacak. Sait Rahmi bir büyük paşanın oğluydu. Ben sizi burada bekleyeceğim."</p>

  <p class="calibre4" style="text-align: justify;">   Yüzbaşıyla Poyraz istasyona varıncaya kadar kumandanı konuştular. Ofkeliydiler, üzgündüler, şaşkındılar. Bu kadar az bir zamanda bir insan böyle nasıl değişir, insanlıktan nasıl çıkar?</p>

  <p class="calibre4" style="text-align: justify;">   Yüzbaşı istasyon müdürünü tanıyordu. Müdür onları iyi karşıladı, eskimiş maroken koltuklara oturttu. Hoşbeş ettikten sonra, "Siz burada oturadurun, ben biletlere bakanın," dedi.</p>

  <p class="calibre4" style="text-align: justify;">   "Birinci mevki," dedi Poyraz, müdür birinci mevkinin parasını söyledi, Poyraz verdi. Müdür gitti, elinde biletlerle geldi. "Birinci mevki," dedi, "İki kişilik kalmıştı, onu da size aldım."</p>

  <p class="calibre4" style="text-align: justify;">   "Sağ olun müdür bey."</p>

  <p class="calibre4" style="text-align: justify;">   Trene bindiklerinde nerdeyse gün batıyordu. Ağaefendi altın saatını yelek cebinden çıkardı baktı, "Trenin kalkmasına daha on beş dakika var," dedi. Trene aceleyle bindiler, koltuklara karşı karşıya oturdular. Tren kalkar kalkmaz Ağaefendi gözlerini kapadı uykuya daldı. Poyrazınsa gözlerine uyku girmiyordu. Ağaefendiyi yakından tanımıştı. Hiç göründüğü gibi değildi. Sert, kaya gibi bir adamdı. Kumandan bağırdıkça yüzü gittikçe sertleşiyor, kumandana bir sineğe bakarcasma bakıyor, o bağırdıkça tavrı her an değişiyor, duruşuyla, bakışıyla onu küçümsüyor, bunu sezen kumandan da gözleri pörtlemiş kudurdukça kuduruyordu. Ve Ağaefendi, öteki yırtındıkça ona hiçbir şey olmuyor gibi soğukkanlılıkla, şaşkınlıkla onun yüzüne bakarak susuyor, bu tavırları da kumandanı deli ediyordu.</p>

  <p class="calibre4" style="text-align: justify;">   Bu adam çok uzun yaşayacak, hiçbir zaman da Girite gitmekten vazgeçmeyecekti. Kızlar da babalarına aşıktılar, o ölünceye kadar, belki öldükten sonra da çeyiz sandıklarını açmayacaklardı. Ağaefendiyi, bu kaya parçasını düşündükçe bir umutsuzluğun soluk aldırmaz karanlığının içinde kalıyor, onlarla birlikte Girite gitme olanağını aklına getirdikçe de bir aydınlığa girip çıkıyordu.</p>

  <p class="calibre4" style="text-align: justify;">   Gün ışığı kompartıman penceresinin içine düşerken Ağaefendi uyandı, tuvalete gitti geldi, yerine oturdu, gözlerini Poyrazın yüzüne dikti. Delikanlının yüzü pörsümüş, gözleri ışığını yitirmiş, bir gecede saçı ağardı derler ya öyle olmuş, yaşlanıvermişti.</p>

  <p class="calibre4" style="text-align: justify;">   Bir gecede bir insanı bu duruma getirecek ne olabilir? Bitmiş tükenmiş, gözlerinin feri kaçmıştı. Poyraza acımaya başladı. Poyraz onun bakışlarının altından kurtulmak için:</p>

  <p class="calibre4" style="text-align: justify;">   "Ben sabaha kadar hiç uyuyamadım," dedi. "Gideyim yüzümü yıkayayım da kendime geleyim. Ben, trenlerde öldürseler uyuyamam. Trene de hiç binmedim sayılır ya."</p>

  <p class="calibre4" style="text-align: justify;">   Gitti, yüzünü yıkadı geldi ya yüzü hiç değişmemişti. Şu çocuğun başına neler getirdik, diye içinden geçirdi Ağaefendi. Poyraza acıdı, onun bu durumuna üzüldü.</p>

  <p class="calibre4" style="text-align: justify;">   "Sait Rahmiyi bir bulursam her şey kolaylıkla çözülür. Onun babası büyük paşaydı. Duyduğuma göre Milli Mücadeleye de katılmış. Baştakilerden biri olacak ki paşanın adını Giritte bile duyduk. Dur bakalım, hele bir İstanbula varalım."</p>

  <p class="calibre4" style="text-align: justify;">   "İnşallah efendim, varalım efendim."</p>

  <p class="calibre4" style="text-align: justify;">   Sonra konuşmadılar. Poyraz Zelırayı düşünürken uyudu kaldı. Ağaefendi de pencereden dışarıyı seyretmeye başladı. Poyraz düşünde, yarı uykuda, yarı uyanık, Zehrayı görüyordu. Adanın önünden ışıklarını fora etmiş büyük bir vapur geçiyordu. Vapur geldi geldi iskeleye yanaşta. Büsbütün ışığa batta. Ada bir aydınlık içinde kaldı ki, adadaki her şey, kuş, kelebek, an, anların parlayan kanatları, örümcek ağları, her şey, her şey gözüküyordu. İskeleye yanaşan ışık topu bir anda yitti, yerinde yoğun bir karanlık kaldı. Karanlık az sürdü. Yiten vapurun arkasından bir vapur daha geldi, o da dünyayı ışığa boğdu, az bir sürede o da yitti. Onun arkasından bir vapur, bir vapur daha, bir vapur daha. Vapurlar art arda tirkenmişler, adanın yöresinde ışık dağları gibi dönüyorlardı. Poyraz, Zehranın elinden tutmuş, onlar da ışıklarla birlikte dönüyorlardı. Onlar vapurun içindeydiler, ada vapurların yöresinde dönüyordu. Zehrayla el ele tutuşmuşlar, ışıklardan da parlak adadan, vapurlardan kaçıyorlardı. Zehra çok yüksekten denize düştü, o da arkasından. Zehra denizin dibine indi, Poyraz da arkasından. Bir süre battılar battılar çıktılar, köpüklü bir dalganın üstüne bindiler, kendilerini kumların üstünde, ulu bir ağacın altında buldular. Ulu ağacın her dalı başka renk çiçekler açmıştı. Her çiçek bir koku salıyordu. Başları döndü. Yarların altında bir mağara ağzı gördüler, oraya sığındılar, biribirlerine sokuldular. Korkuyorlardı, korktukça biribirlerine sokuluyorlar, korktukça sokuluyor, sokuldukça titriyorlardı.</p>

  <p class="calibre4" style="text-align: justify;">   Poyraz titreyerek uyandı, etrafına bakındı, Zehra yoktu, Ağaefendi sakalım kaşıyarak ona bakıyor, gülümsüyordu.</p>

  <p class="calibre4" style="text-align: justify;">   "Poyraz oğlum, ne çabuk uyandın, seni rüyalar rahat bırakmadılar."</p>

  <p class="calibre4" style="text-align: justify;">   Poyraz gülümsedi:</p>

  <p class="calibre4" style="text-align: justify;">   "Askerlikten kalma efendim, böylesi kesik kesik uyku. Ben bütün gece uyudum sanıyorum. Çok kere de kulaklarımda top sesleri, at kişnemeleriyle uyanıyorum."</p>

  <p class="calibre4" style="text-align: justify;">   "Haydi şimdi yeniden uyu bakalım. Burada ne top sesleri, ne de at kişnemeleri var."</p>

  <p class="calibre4" style="text-align: justify;">   "Artık uyuyamam. Rayların takırtısı top seslerinden daha beter."</p>

  <p class="calibre4" style="text-align: justify;">   Trenden indiklerinde ikisi de çok yorgundu. Vapur çok gecikmedi, Karaköye geldiler. ilerde bir taksi gördüler, eskiliğinden taksi olduğunu anladılar. Arabanın yer yer boyaları dökülmüş, sacları paslanmıştı. Şoför yaşlı bir adamdı.</p>

  <p class="calibre4" style="text-align: justify;">   "Buyurun beyler," dedi, "binin."</p>

  <p class="calibre4" style="text-align: justify;">   Arabaya bindiler.</p>

  <p class="calibre4" style="text-align: justify;">   "Nereye beyler?"</p>

  <p class="calibre4" style="text-align: justify;">   Ağaefendiyle Poyraz bakıştılar.</p>

  <p class="calibre4" style="text-align: justify;">   Ağaefendi buyurgan bir tavırla:</p>

  <p class="calibre4" style="text-align: justify;">   "Pera Palas," dedi.</p>

  <p class="calibre4" style="text-align: justify;">   Az sonra otomobil Pera Palasın önünde durdu. Şoför, iskeleden Pera Palasa gelinceye kadar arabasını övdü durdu.</p>

  <p class="calibre4" style="text-align: justify;">   Ağaefendi, "Ne kadar," diye sordu. Şoför daha arabasını övüyordu. Birkaç kez Ağaefendi yineledikten sonra şoför ücreti söyledi. Ağaefendi şoförü çok sevmişti, ona yüklüce bir bahşiş verdi.</p>

  <p class="calibre4" style="text-align: justify;">   "Ne zaman emriniz olursa ben iskeledeyim. Otelde beni herkes tanır, gelirler. Emrinizdeyim efendim."</p>

  <p class="calibre4" style="text-align: justify;">   Otelin kapısıda onları üniformalı iki görevli karşıladı, ellerinden çantalannı aldılar. İki ayn oda sordular, oda vardı, yukarıya çıktılar. Odalar gerçekten güzeldi. Çantalan odalara kadar getiren adamlara Ağaefendi gene yüklüce paralar verdi. Odalarına yerleştiler, yıkandılar aşağı indiler, birer kahve içtiler. Ağaefendi, Hayri Efendinin dükkanının dışında böyle bir kahveyi hiçbir yerde içmemişti. Otelin içini yoğun bir kahve kokusu aldı.</p>

  <p class="calibre4" style="text-align: justify;">   Ağaefendi:</p>

  <p class="calibre4" style="text-align: justify;">   "Taksime kadar yürüyelim. Gençliğimde gittiğim bir kahve vardı. Arkadaşlarla birlikte oraya giderdik."</p>

  <p class="calibre4" style="text-align: justify;">   Büyük caddeyi yürüyüp Taksime kadar gittiler, geriye döndüler, kahveye geldiler oturdular.</p>

  <p class="calibre4" style="text-align: justify;">   "Beyoğlu hiç değişmemiş," dedi Ağaefendi. "Kaldırımlardaki bir taş bile yerinden oynatılmamış benim zamanımdan bu yana."</p>

  <p class="calibre4" style="text-align: justify;">   Orada burada oyalanarak, vitrinlere bakarak otele geldiler. Yorulmuşlardı. Biraz oturduktan sonra kalktılar, acıkmışlardı, yemeklerini otelde yediler.</p>

  <p class="calibre4" style="text-align: justify;">   "Erken yatalım da erken kalkalım. Sait Rahmilerin konağı Boğaziçinin Anadolu yakasındadır. Erken gidelim de daha o evden çıkmadan bastıralım."</p>

  <p class="calibre4" style="text-align: justify;">   Sabahleyin erkenden kalktılar, Ağaefendinin eskiden gittiği bir muhallebicide ballı börekli, sütlü güzel bir kahvaltı yaptılar, yürüyerek iskeleye gittiler, Kuzguncuk vapurunu sordular. <span style="font-size: 1em;">Ağaefendi, "Benim zamanımda da bu vapur giderdi Kuzguncuğa," dedi kıvançla. Ağaefendi gişeye gitti, biletleri aldı, vapura bindiler, epeyce bekledikten sonra vapur kalktı. "Benim zamanımda da böyle geç kalkardı bu vapur."</span></p>

  <p class="calibre4" style="text-align: justify;">   Kuzguncuk iskelesine kadar Sait Rahmi Beyi konuştu Ağaefendi. O da bir at meraklısıydı. İstanbul yakınlarında da bir çiftlikleri vardı Sait Rahmi Beylerin. Vapur iskeleye yanaşırken, heyecanla, "Hiç değişmemiş iskele, ne güzel," dedi. Poyraz, bu adam İstanbulu bu kadar seviyor da buraya niçin yerleşmiyor, diye kendi kendine sordu. Bir adaya yerleşmek istiyorsa, Girite dönünceye kadar, neden İstanbulun bir adasına yerleşmiyor?</p>

  <p class="calibre4" style="text-align: justify;">   İskeleden çıktılar, bir caddeye düştüler, yan yana yapılmış bir sinagogun, bir kilisenin, bir caminin önünden geçtiler. Kıyıda yalılar vardı. Bir yokuşun önünde durdular, "Bu sokak," dedi Ağaefendi. Yokuşu tırmandılar, işlenmiş bir avlu kapısının önünde durdular, kapı tokmağını Ağaefendi vurdu. Kapıyı üniformalı bir zenci uşak açtı.</p>

  <p class="calibre4" style="text-align: justify;">   "Sait Rahmi Bey evde mi? Giritli arkadaşın Musa Kazım geldi dersin."</p>

  <p class="calibre4" style="text-align: justify;">   "Baş üstüne beyefendi," dedi zenci, koşarak beyaza boyanmış büyük konağa girdi, uşağın gitmesiyle Sait Rahminin dışarı çıkması bir oldu, kucaklaştılar. Sait Rahmi Bey Poyrazın elini sıkmayı da unutmadı.</p>

  <p class="calibre4" style="text-align: justify;">   "Hoş geldin mirim efendim, safalar getirdin sultanım. Türkiyeye geleceğini biliyor, kardeşim niçin bana gelmedi diye düşünüyordum. Başına neler geldi, diye korkuyordum.</p>

  <p class="calibre4" style="text-align: justify;">   Ağaefendinin koluna girdi, eve yürüdüler. Mermer eşikten geçtiler, uzun bir salona girdiler. Birçok maroken koltuk, sandalyalar, büyük bir masa... Poyraz başını kaldırdı, yaldızlı tavana baktı. Altın yaldızlı tavan olduğu gibi duruyordu. Odaya girdiler, gene yeşil maroken koltuklar, yalın bir masa, üstünde kalemler, kristal toplar, küllükler, bir de tunçtan koşan bir ceylan heykeli. Koltuklara gömüldüler. Odada her şey eskisi gibiydi.</p>

  <p class="calibre4" style="text-align: justify;">   Ağaefendi:</p>

  <p class="calibre4" style="text-align: justify;">   "Odan hiç değişmemiş Sait," dedi.</p>

  <p class="calibre4" style="text-align: justify;">   "Masayı değiştirmek mecburiyeti hasıl oldu, bir arkadaş çok beğendi, ona verdim. Fakat o masa gibi bir masayi ne İstanbulda, ne de Pariste bulabildim. Bu masayı da yıllarca arayarak bir antikacıda buldum. Sen anlat Musa, Türkiyeye geldin geleli neler geçti başından? Seni çok düşündüm. Ha bugün ha yarın gelecek, dedim, senden ses sada çıkmayınca başına bir hal gelmiştir, diye korktum. Beni sorarsan, babam İstiklal Savaşına katıldı. Yunanlılarda çarpıştı. Şimdi Ankarada, mebus. Bana gelince ben çiftlikle bir zaman meşgul oldum, belki önümüzdeki yıl mebus olacağım. Babam artık mebusluk istemiyor. Savaşlarda çok yoruldu. Yerine mebus olacağım. Paşa beni istemiş. Çanakkalede ihtiyat zabitlerinin küllisi şehit düştü. Yüksek tahsilli, parmakla sayılabilecek kadar az insan kaldı. Sen söyle, sen ne yaptın, şimdiye kadar, kaç senedir, nerelerde kaldın?"</p>

  <p class="calibre4" style="text-align: justify;">   Sonra durdu düşündü, Musa Kazıının yüzüne baktı:</p>

  <p class="calibre4" style="text-align: justify;">   "Yahu siz kahvaltı yaptınız mı?"</p>

  <p class="calibre4" style="text-align: justify;">   Ağaefendi:</p>

  <p class="calibre4" style="text-align: justify;">   "Bırak kahvaltıyı falan. Sen yaptın mı?"</p>

  <p class="calibre4" style="text-align: justify;">   "Yeni tıraş olmuş, giyinmiştim kapı çaldı. Sizi görünce kahvaltıyı falan unuttum. Haydi kahvaltıya. Kahvaltıyı biraz geç akıl ettim, kusura bakmayın."</p>

  <p class="calibre4" style="text-align: justify;">   Kalktılar:</p>

  <p class="calibre4" style="text-align: justify;">   "Kahvaltı odasını da biliyorsun, düş önümüze de göster."</p>

  <p class="calibre4" style="text-align: justify;">   Musa Kazım önlerine düştü, onları kahvaltı odasının kapısına götürdü.</p>

  <p class="calibre4" style="text-align: justify;">   "Buyurun efendim."</p>

  <p class="calibre4" style="text-align: justify;">   "Siz buyurum."</p>

  <p class="calibre4" style="text-align: justify;">   "Siz buyurun. Sen eskiden de her zaman böyle ederdin. Buyurun efendim içeriye. Seninle başa çıkılmaz, beni gene aç bırakma."</p>

  <p class="calibre4" style="text-align: justify;">   "Olur," dedi Ağaefendi; Poyrazın kolundan tuttu içeriye girdiler. Arkadan da Sait Rahmi geldi. içerde, hazırlanmış sofranın iki yanında beyaz gömlekler giymiş iki genç kız dikilmiş duruyordu. Onlar oturur oturmaz, altın zarflı bardaklara çayı doldurdular. Sait Rahmi de kristal şekerlikten şeker tuttu.</p>

  <p class="calibre4" style="text-align: justify;">   "Estağfurullah,'' dedi Musa Kazım.</p>

  <p class="calibre4" style="text-align: justify;">   "Ulan, sakalın ağarmış gene eski huyundan vazgeçmemişsin."</p>

  <p class="calibre4" style="text-align: justify;">   Kahvaltıya başladılar, eski günlerini konuşarak bitirdiler, Sait Rahminin odasına geçtiler.</p>

  <p class="calibre4" style="text-align: justify;">   "Mübadele," dedi Sait Rahmi.</p>

  <p class="calibre4" style="text-align: justify;">   "Korkunç."</p>

  <p class="calibre4" style="text-align: justify;">   "Biliyorum, korkunç bir durum. Biliyorum. Mübadeleyi kabul etmek bizim en büyük hatamızdı. Yunanlılar bize, senin gibi birkaç kişi dışında, bize sadece okuryazar olmayan köylüleri gönderdiler. Bizim Rumlar Osmanlının en okumuş insanlarıydı. Bütün Anadolunun zanaatları onların elindeydi. Doktorların, mühendislerin, yüksek tahsil görmüşlerin birçoğu onlardı. Mimarların birçoğu onlardandı. Onlar gidince Anadoluda duvarcı, sıvacı, demirci, ayakkabıcı hemen hemen hiç kalmadı. İzmirde, Trabzonda binsekizyüzlerde konservatuvarlar bile açmıştı Rumlar. Bizde yetişen kıymetleri Yunanlılar aldı. Bundan sonra iddia ediyorum ki Anadoludan giden Rumlar Yunanistanı değiştirip çok ileriye götürecekler. Bu kazık bize gene İttihat ve Terakkinin attığı bir kazıktır, Enver Paşa kazığı gibi. Bırakalım bunu da sen bana sürgün maceranı anlat. Biz İttihat Terakkinin daha çok kazığını yiyeceğiz. İlk dünya savaşını çıkaran, bunca insanı öldüren Avrupa değil mi? Adına Dünya Harbi diyorlar, insanları kandırıyorlar. Bu dünya harbi değil, yalan, tarihin gördüğü ilk büyük katliamdır. Biliyorsun Lozanda mübadeleye Avrupa karar verdi."</p>

  <p class="calibre4" style="text-align: justify;">   Sözü Musa Kazım aldı, önce kendi yaşamını en ince ayrıntısına kadar anlattı. Sonra da nasıl köhne bir vapura üst üste bindirildiklerini, vapurda en çok susuzluk çektiklerini, tuvaletlere kokudan, pislikten girilmediğini, eski vapurun her bir yana durmadan yalpaladığını, en küçük bir dalgada bile sağa sola yattığını, yolcuların hemen hepsinin iki büklüm olarak kustuklarını, vapurun iki gün içinde dayanılmaz bir kokuyla koktuğunu, günler geçtikçe kokunun, susuzluğun arttığını, vapurdakilerin yarıdan çoğunun hastalandığını, birçok çocuğun öldüğünü, ölülerin kimseye gösterilmediğini, ölülerin yolculuk boyunca koktuklarını, ölülerin denize atıldığını, vapurun içinin durulmaz bir duruma geldiğini, kokulardan hastalananların gittikçe çoğaldığını, İzmir limanına gelince ilgililerin vapura kokudan giremediklerini, mecburen girenlerin de burunlarına <span style="font-size: 1em;">bezler bağladıklarını, hastaların, yaşlıların, çocukların, hamalların da vapurdan indirildiklerini, ölülerini saklayanların ölülerinin başında beklediklerini...</span><span style="font-size: 1em;">"</span></p>

  <p class="calibre4" style="text-align: justify;">   "Vapur boşaldıktan sonra birçok insan vapurdan çıkmadı. Polislere, candarmalara vapurdan çıkmak istemeyenler, o bitkin, bir deri bir kemik kalmış, insanlıktan çıkmışlar, kendilerinden beklenmeyecek bir direniş gösterdiler. Polislerle jandarmalar da, bu kuş kadar kalmış insanların bir kısmını zorla, sürükleyerek dışarıya çıkardılar. Geride kalanlar, feryadü figan, direnişlerini sürdürüyorlardı. En sonunda vapura çıkarak direnenleri ikna etmek vazifesini bana verdiler. Açık havadan vapurun içine girince öyle bir koku çarptı ki suratıma, ağır bir tokat yemiş gibi oldum, sarsıldım, düşerken iki polis beni yakaladı, direnişçilerin yanına götürdüler. Direnişçiler ayakta zor duruyorlardı. Ben onlara yaklaşırken içlerinden birisi bana doğru bir adım atacak oldu, adımı atamadı, sallandı sallandı, ağzı yukarı yere serildi. Baktık ki ölmüş. Öteki direnişçiler yerlerinden kıpırdayamadılar. Bir tanesi beni görünce önümüzdeki battaniyeleri zar zor kaldırdı, battaniyelerin altından sıra sıra dizilmiş çıplak ölüler çıktı."</p>

  <p class="calibre4" style="text-align: justify;">   "Battaniyeleri kaldıran adam, sanki bir iskeletti. Günlerdir buraya kadar saklayarak getirdiğimiz ölülerimizi burada denize attırmayacak, bir toprak parçası bulup onları gömeceğiz, bey, git de dışarıya bunu böylece söyle, dedi."</p>

  <p class="calibre4" style="text-align: justify;">   "Polislerin kolunda dışarıya çıktım. Dışarda bir yağmur yağıyordu, tufan gibi. Yağmur on gün sürdü. Umanda da yarı yarıya zayiat verdik. Sonra Anadoluya dağıtıldık. Bundan sonrasını anlatırsam ne senin yüreğin dayanır buna, ne de benim."</p>

  <p class="calibre4" style="text-align: justify;">   "Olacak gibi değil," dedi, Sait Rahmi Bey, "bu harp ve bu Avrupa ve bu Osmanlı... Şimdi şehre inelim, Pera Palasa gidelim."</p>

  <p class="calibre4" style="text-align: justify;">   "Biz de Pera Palasta kalıyoruz," dedi Musa Kazım. "Orasının yemekleri çok iyi, hem de rahat bir yer. Hem de Yunan sefaretiyle kolay temasa geçeriz."</p>

  <p class="calibre4" style="text-align: justify;">   Pera Palasa geldiler, birer sade kahve söylediler.</p>

  <p class="calibre4" style="text-align: justify;">   Otelin müdürü geldi:</p>

  <p class="calibre4" style="text-align: justify;">   "Hoş geldiniz beyefendiler," dedi, "bir emriniz var mı?" Sait Rahminin huzurunda eğildi.</p>

  <p class="calibre4" style="text-align: justify;">   "Bir ricam olacak. Bir zarfla bir kağıt gönderin."</p>

  <p class="calibre4" style="text-align: justify;">   "Baş üstüne efendim."</p>

  <p class="calibre4" style="text-align: justify;">   Genç bir adam geldi, kağıdı zarfı uzattı.</p>

  <p class="calibre4" style="text-align: justify;">   "Şöyle biraz oturur musunuz?"</p>

  <p class="calibre4" style="text-align: justify;">   Cebinden altın kalemini çıkardı, mektubu yazdı, zarfı eline verdi:</p>

  <p class="calibre4" style="text-align: justify;">   "Bunu Yunan sefaretine götürün, sefire çıkıp bu mektubu bizzat sefirin eline verin, selamımı söyleyin ve bekleyin."</p>

  <p class="calibre4" style="text-align: justify;">   Delikanlı çok geçmeden bir mektupla döndü. Sefir, Sait Rahmiyi hemen bekliyordu.</p>

  <p class="calibre4" style="text-align: justify;">   "İyi arkadaşımdır sefir, Fransızcayı anadili gibi konuşur. Senin için elinden geleni de gelmeyeni de yapacak. Belki akşam onunla bir içki alemi de yaparız. Haydiyin kalkalım."</p>

  <p class="calibre4" style="text-align: justify;">   Sefarethaneye geldiler. Kapıdakiler Sait Rahmiyi tanıyorlardı, "Bir dakika efendim, sefir beye haber verelim." Haber verdiler, sefir dışarıya çıktı, Sait Rahminin koluna girdi, makam odasına geldiler. Makam odası çok güzel döşenmişti. Sait Rahmi Musa Kazımı, ardından da Poyraz Musayı takdim etti. Kahveler geldi, uzunca bir süre hoşbeş ettiler. Musa Kazım laf arası macerasını anlatmaya başladı. Rumca konuşuyor, Sait Rahmi de, birçok İstanbul yerlisi gibi Rumca biliyordu. Musa Kazım macerasını, at çiftliğini, sürgün vapurunun macerasını, ardından da Anadoluda çektiklerini, bundan önce anlattıklarından daha kapsamlı, en küçük ayrıntısına kadar her şeyi anlattı. Konuşması bir saattan uzun sürdü. Sefir de, Sait Rahmi de çok duygulandılar. İkisinin de gözleri yaşarmış, Musa Kazım sözlerini bitirinceye kadar biribirlerinin yüzüne bakamamışlardı. Poyrazsa, ister anlasın, ister anlamasın Musa Kazımın sesinin hüznüne, öfkesine, umarsızlığına kaptırmıştı kendini.</p>

  <p class="calibre4" style="text-align: justify;">   Genç sefirle Sait Rahmi bir süre göz göze kaldılar. Sefir:</p>

  <p class="calibre4" style="text-align: justify;">   "Bu savaş insanlığı insanlıktan çıkardı," dedi, inler gibi bir sesle. "Böyle sürgün dünya tarihinde olmuş mudur?" Öfkelendi. "Böyle bir sürgün nasıl düşünülür ve hem de nasıl uygulanır?"</p>

  <p class="calibre4" style="text-align: justify;">   Sait Rahmi sefirin bu Fransızca konuşmasını Musa Kazıma çevirdi.</p>

  <p class="calibre4" style="text-align: justify;">   Musa Kazım:</p>

  <p class="calibre4" style="text-align: justify;">   "Bize değiş tokuşu söylediklerinde buna ne bir Türk, ne de bir Yunanlı inandı. Hepimiz güldük geçtik. Birkaç gün geçtikten sonra bu korkunç bela gerçekleşti. Gene de bu işte yanlışlık var, dedik, aklı başında kişiler, Rum olsun, Türk olsun, bunda bir yanlışlık var, dediler. Bizim gibiler, son güne kadar bir tek iğnemizi bile satmadık," dedi. "Ben atlarımı, çiftliğimi, bahçelerimi komşularıma emanet bıraktım da geldim. Herkes, Türkiyeye gider, geri dönersin, dedi. Kızlarım, bugün yarın geri döneceğiz diye daha sandıklarını açmadılar. Daha bekliyoruz. Çok şükür bu adayı bulduk. Çok şükür ki adada Poyraz Bey gibi insanla karşılaştık. Poyraz bütün çektiğimiz acılara merhem oldu."</p>

  <p class="calibre4" style="text-align: justify;">   "Ben sizi Dışişleri Bakanlığına yazacağım. Bakanlıkta kardeşimden ileri dostlarım, arkadaşlarım var, hükümette de yüksek mevkilerde akrabalarım, arkadaşlarım var. Yalnız şu sıralarda Atina çok karışık, onların ne yapacakları, ne düşündükleri hiç belli değil. Ortada büyük engeller var. Türkiyeyle dostluk kuruluyor. Musa Kazım Bey gibi Yunanistanda çok tanınmış bir kişiyi geri alırsak aramız bile bozulabilir. Aramız bozulmasa diye görevliler, bundan dolayı korkarlar. Korkuya da kimsenin gücü yetmez. Sait Bey, şimdi Mustafa Kemal Paşadan başka bir kimse Türkiyede çok tanınmış bir Rumu geri alabilir mi?"</p>

  <p class="calibre4" style="text-align: justify;">   "Zor."</p>

  <p class="calibre4" style="text-align: justify;">   "Ama ben, her şeye rağmen Musa Kazım Beyin işiyle sonuna kadar uğraşacağım. Musa Kazım Bey için özel bir yasa çıkarttırmak bile aklımdan geçiyor."</p>

  <p class="calibre4" style="text-align: justify;">   "Musa Kazım da, ben de sana teşekkür ediyoruz."</p>

  <p class="calibre4" style="text-align: justify;">   Musa Kazım da sefire Rumca teşekkür etti.</p>

  <p class="calibre4" style="text-align: justify;">   Sefir uzandı, Sait Rahminin elinden tuttu, gülerek</p>

  <p class="calibre4" style="text-align: justify;">   "Yakında sen de sefir tayin edileceksin. Atinaya gidersen, bu iş olur."</p>

  <p class="calibre4" style="text-align: justify;">   "Musa Kazım için Atinayı bile isterim. İki sefir bir olunca, Lozan Konferansının aptalca, vahşice bir kararını, bir kişi için de kırabiliriz."</p>

  <p class="calibre4" style="text-align: justify;">   Sefir:</p>

  <p class="calibre4" style="text-align: justify;">   "Bu öğle benim konuğumsunuz. Sizi güzel bir lokantaya götüreceğim. Daha da konuşuruz. Bu başlayan dostluğun sürmeyeceğinden korkuyorum."</p>

  <p class="calibre4" style="text-align: justify;">   "Bu dostluk pekişir ve sürerse Balkanlar da kurtulur. Ama ben de korkuyorum."</p>

  <p class="calibre4" style="text-align: justify;">   "Kim istiyor bu savaşları?"</p>

  <p class="calibre4" style="text-align: justify;">   "Kim istiyor?"</p>
</body>
</html>
