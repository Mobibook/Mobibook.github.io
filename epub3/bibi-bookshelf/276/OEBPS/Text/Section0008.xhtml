<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre4" style="text-align: center;"><span style="font-size: 1em;"><br /></span></h1>

  <h1 class="calibre4" style="text-align: center;"><span style="font-size: 1em;"><br /></span></h1>

  <h1 class="calibre4" style="text-align: center;"><span style="font-size: 1em;"><br /></span></h1>

  <h1 class="calibre4" style="text-align: center;"><span style="font-size: 1em;">3</span><br /></h1>

  <p class="calibre4"><br /></p>

  <p class="calibre4"><br /></p>

  <p class="calibre4"><br /></p>

  <p class="calibre4" style="text-align: justify;">   İskeleye bir kayık yanaştı. Önce çocuklar, arkasından büyükler konuğu karşıladılar. Önce Baytar, arkasından ötekiler konuğa, "hoş geldin," dediler. Konuk, "Benim adım, Arsen Usta," dedi gülümseyerek, "ben bu adada epeyce kaldım. Yaralıydım," kiliseye doğru döndü, eliyle yıkılmış kiliseyi gösterdi, "işte şu kiliseyi harpte hastane yapmışlardı. Allah razı olsun, beni burada doktorlar iyileştirdiler. Ben askerde tüfekçibaşıydım, yani bozulan tüfekleri onarırdım. Toros dağlarından olurum. Ben iyileşince bizim kasabaya gittim, kasabada bizimkilerden hiç kimse kalmamıştı. Kapı komşumuz beni bir hafta evinde sakladı. Asker giyitim daha sırtımdaydı. Komşumuz bir gece beni aldı tren istasyonuna götürdü, trene bindim, İstanbulda akrabalarımız vardı, onları buldum, bizim kasabada biz sülalecek demirciydik, akrabalar bana bir demirci dükkanı açtılar, ben de dükkanımda çok olta, çok zıpkın yaptım. O sıralar çok balık satılıyordu İstanbul'da, epeyce para kazandım demircilikten, türlü türlü, her balığa göre oltalar yaparak. Epeyce para kazandım. Aklım bu adada kalmıştı. Sordum soruşturdum, ada bomboştu. Sonra adanın dolduğunu öğrendim, işte ben de buraya geldim."</p>

  <p class="calibre4" style="text-align: justify;">   "Hoş geldin," dedi gene Baytar. Ötekiler de, "hoş geldin, hoş geldin," dediler. Nişancı elini Arsen Ustaya uzattı, Ustanın elinden tuttu iskeleye çekti.</p>

  <p class="calibre4" style="text-align: justify;">   Nişancı, Usta iskeleye çıkınca hemen sordu: "Evin var mı, ev aldın mı?"</p>

  <p class="calibre4" style="text-align: justify;">   "Aldım," dedi Arsen Usta sevinerek. Elini cebine attı, oradan kağıtlar çıkardı, "Al bak."</p>

  <p class="calibre4" style="text-align: justify;">. "Benim okuryazarlığım yok," dedi Nişancı. Arsen Ustanın elinden aldığı kağıtları Baytara verdi. Baytar kağıtlara baktı, sonra da aranmaya başladı. Vasiliyi göremeyince, "Vasili nerde," diye bağırdı. Ulu armut ağacının oralardan bir ses geldi, "Ne var Baytar, buradayım."</p>

  <p class="calibre4" style="text-align: justify;">   "Çabuk gel, sana iş çıktı."</p>

  <p class="calibre4" style="text-align: justify;">   Vasili koşarak iskeleye geldi, Baytarın elindeki kağıtları aldı, okudu. "Tamam," dedi, "gel benimle, gel de evini göstereyim. Evin yakında, çabuk döner, kayığı hemen boşaltır, öteberini evine taşırız. Hoş geldin."</p>

  <p class="calibre4" style="text-align: justify;">   "Hoş bulduk arkadaş," dedi Arsen Usta.</p>

  <p class="calibre4" style="text-align: justify;">   Vasili evi hemen buldu, eliyle koymuş gibi.</p>

  <p class="calibre4" style="text-align: justify;">   "Tapuda yazıyor, adın Arsen Sediryan, öyle mi?"</p>

  <p class="calibre4" style="text-align: justify;">   "Öyle. Babam hem demirci, hem de marangozdu. Pos ormanlarını babam kadar bilen bir usta daha yoktu. Eskiden beri bu dünyada pos ormanları kadar büyük bir sedir ormanı daha yokmuş. Kadim zamanlardan bu yana bütün Akdenizin büyük tekneleri, teknelerin direkleri pos ormanlarının sedirlerinden yapılırmış. Onun için bize dedemden, dedemin dedesinden dolayı Sediryanlar diyorlar."</p>

  <p class="calibre4" style="text-align: justify;">   "Haydi öyleyse, şimdi senin kayığı boşaltalım. Sana bir de dükkan bulalım. Sen burada demircilik yapacak mısın?"</p>

  <p class="calibre4" style="text-align: justify;">   "Aklımda kaldığına göre bu adada dükkanlar vardı."</p>

  <p class="calibre4" style="text-align: justify;">   "Var," dedi Vasili, "hepsi duruyor. Kavlak Remzi yıkmasın diye dükkanları Poyraz aldı. Poyraz benim kardeşliğim."</p>

  <p class="calibre4" style="text-align: justify;">   Vasili iskeleye kadar Remzi Kavlakzadeyi, onun kiliseyi, çorbacı köşklerini nasıl yıktırdığını, onun da Nişancıdan nasıl korktuğunu bir çırpıda anlattı.</p>

  <p class="calibre4" style="text-align: justify;">   İskelede onu Nişancıyla birlikte bütün ada halkı karşıladı. Herkes elbirliğiyle kayıktan Arsen Ustanın öteberilerini iskeleye taşıdılar, iskelenin üstüne yığdılar. Kayıktan çok eşya çıktı. İşlemeli Maraş ceviz sandıkları, Edirne servi sandıklar, dolu dolu telis çuvallar, yataklar, halılar, kilimler, kap kacak, bir eve ne gerekse hemen hemen hepsi çıktı. Gene elbirliğiyle eve taşıdılar.</p>

  <p class="calibre4" style="text-align: justify;">   Arsen Usta sevinçliydi, iyi <span class="calibre5" style="font-weight: normal;">ki</span> bu adayı seçmişti. Arsen Usta böyle sevinirken, nerdeyse Poyraz da eve geliverdi.</p>

  <p class="calibre4" style="text-align: justify;">   Vasili:</p>

  <p class="calibre4" style="text-align: justify;">   "İşte kardeşliğim Poyraz Musa bu," dedi. "Bu adaya ilk çıkıp yerleşen de bu."</p>

  <p class="calibre4" style="text-align: justify;">   "Hoş geldin ustam."</p>

  <p class="calibre4" style="text-align: justify;">   "Adamıza hoş geldin kardeş."</p>

  <p class="calibre4" style="text-align: justify;">   "Sağ olasın, sağ olasın ya başınıza bela geldik."</p>

  <p class="calibre4" style="text-align: justify;">   "Sefan da, belan da başımız üstüne. Belanı da, sefanı da söyle."</p>

  <p class="calibre4" style="text-align: justify;">   "Belamı sorarsanız demircilik aletlerim, körüğüm, kömürüm, daha birçok öteberim, masalarım, sandalya, koltuklarım, zıpkınlarım kasabada kaldı. Yiyeceklerim de. Gideyim de onları alıp getireyim."</p>

  <p class="calibre4" style="text-align: justify;">   Öteberileri eve yerli yerince koyduktan sonra iskeleye geldiler. Bu sırada Musa Kazım Ağaefendi de kızlarıyla birlikte oraya gelmişti, Poyraz, Zelırayı görür görmez sapsarı kesildi, sallandı ya çabucak da toparlandı.</p>

  <p class="calibre4" style="text-align: justify;">   "Ben gitmeliyim," dedi Arsen Usta. "Gidip aletlerimi getirmeli, dükkanı açmalıyım."</p>

  <p class="calibre4" style="text-align: justify;">   "O kadar acele etme," dedi Poyraz, şimdilik, ada doluncaya kadar hiçbir iş tutamazsın. Ama çok çok canın iş istiyorsa sana bir iş var."</p>

  <p class="calibre4" style="text-align: justify;">   Arsen Ustanın gözleri parladı.</p>

  <p class="calibre4" style="text-align: justify;">   "Canım çok istiyor Poyraz Bey kardeşim."</p>

  <p class="calibre4" style="text-align: justify;">   Poyraz elini yukardaki değirmene uzattı: "İşte şu değirmeni gördün mü?"</p>

  <p class="calibre4" style="text-align: justify;">   "Gördüm."</p>

  <p class="calibre4" style="text-align: justify;">   "Kanatları dönüyor, onu da gördün mü?"</p>

  <p class="calibre4" style="text-align: justify;">   "Onu da gördüm."</p>

  <p class="calibre4" style="text-align: justify;">   "Kanatları dönüyor ya taşı dönmüyor, o taşı döndürür, buğdayı öğütebilir misin?"</p>

  <p class="calibre4" style="text-align: justify;">   "Taşı döndürür, buğdayı da öğütür, sana bir un yaparım ki felek de maşallah desin. Sana bir de fırın yaparım ki ekmeğinin kokusu bütün adayı sarar, kokuyu alanı da acından öldürür."</p>

  <p class="calibre4" style="text-align: justify;">   "Sen bu kayıkla ancak iki günde gider gelirsin."</p>

  <p class="calibre4" style="text-align: justify;">   Kadri Kaptan arkasındaydı ona döndü: "Yanına bir iki kişi al, Arsen Ustayla kasabaya gidin."</p>

  <p class="calibre4" style="text-align: justify;">   "Haydiyin çocuklar, buyur Arsen Usta, benim motor hızlıdır, gidelim."</p>

  <p class="calibre4" style="text-align: justify;">   Arsen Usta Kadri Kaptanın bindiği motora atladı, arkasından da çocuklar. Tekne yoğun deniz kokuyordu.</p>

  <p class="calibre4" style="text-align: justify;">   Kadri Kaptan motoru hemen, çalıştırdı, biraz sonra gaz verdi, tekne hızlandı. Gittikçe de gaz veriyordu Kaptan.</p>

  <p class="calibre4" style="text-align: justify;">   Arsen Usta:</p>

  <p class="calibre4" style="text-align: justify;">   "Çok yeni bir motor senin motorun. Teknen de çok güzel," dedi hayranlıkla.</p>

  <p class="calibre4" style="text-align: justify;">   "Ustam gitmeden altı ay önce almıştı."</p>

  <p class="calibre4" style="text-align: justify;">   Kasabaya kadar sevgi dolu bir coşkuyla anlattı ustasını.</p>

  <p class="calibre4" style="text-align: justify;">   "Ustam geri dönecek mi Arsen Usta, onu çok özledim."</p>

  <p class="calibre4" style="text-align: justify;">   "Dönemezler," dedi Arsen Usta içini çekerek. "inşallah dönerler ya dönmezler."</p>

  <p class="calibre4" style="text-align: justify;">   "Ama o Çanakkale savaşında topçu çavuşuydu."</p>

  <p class="calibre4" style="text-align: justify;">   "Ne olursa olsun dönetnez."</p>

  <p class="calibre4" style="text-align: justify;">   "Musa Kazım Ağaefendi dönebilir mi?"</p>

  <p class="calibre4" style="text-align: justify;">   "Kim o?"</p>

  <p class="calibre4" style="text-align: justify;">   "O çenesinde sakalı olan adam. Giritli. Çiftlik sahibiymiş. Küheylan atlar yetiştirirmiş beylere, paşalara. Çok zenginmiş. Onu da bizim adaya sürmüşler. O da Girite gitmek istiyor. Mustafa Kemal Paşa onu Girite geri gönderecekmiş, gönderir mi?"</p>

  <p class="calibre4" style="text-align: justify;">   "Göndermez."</p>

  <p class="calibre4" style="text-align: justify;">   "Seni kim gönderdi buraya?"</p>

  <p class="calibre4" style="text-align: justify;">   "Ben geldim."</p>

  <p class="calibre4" style="text-align: justify;">   "Neden geldin?"</p>

  <p class="calibre4" style="text-align: justify;">   "Ben ölüyordum, beni buraya hastaneye getirmişler. Gözlerimi açtım ki o yıkık kilisenin içindeyim. O zaman yıkık de<span style="font-size: 12px;">ğildi.</span>"</p>

  <p class="calibre4" style="text-align: justify;">   "Onu Kavlak Remzi yıktırdı. Kilisenin altında bir küp altın varmış onu çıkardı götürdü Kavlakzade. Altınların azıcığını Ankaradakilere vermiş. Ankaradakiler de onu reis yapmışlar kendilerine. Şimdi o bu yörelerin en büyüğü. Çeçen Ham Zübeyir handan da daha büyük."</p>

  <p class="calibre4" style="text-align: justify;">   Her zamankinden daha çabuk vardılar kasabaya, Arsen Ustanın öteberilerini küçük otelden iskeleye taşıdılar ve ikindi olmadan adaya yollandılar. Adaya geldiklerinde gün daha yeni batmıştı, denizin üstünde, günün battığı yerde daha morlu kızıltılar dolaşıyordu.</p>

  <p class="calibre4" style="text-align: justify;">   Tekneyi iskeleye yanaştıran Kadri Kaptan:</p>

  <p class="calibre4" style="text-align: justify;">   "Arsen Usta," dedi, "şimdi çok geç, bu gece bizde kal, bizde yatak var. Anam da eve misafir gelmesini uğurdan sayar. Tekneyi yarın boşaltır, senin evi de dayar döşeriz. Anam da bize yardım eder."</p>

  <p class="calibre4" style="text-align: justify;">   Arsen Usta ayakta duran yol arkadaşlarının omuzlarına koydu elini. "Sağ olun çocuklar, çok yardım ettiniz. Yarın erkenden gene gelir misiniz?"</p>

  <p class="calibre4" style="text-align: justify;">   "Geliriz," dedi feslisi.</p>

  <p class="calibre4" style="text-align: justify;">   "Olur," dedi başı kabak.</p>

  <p class="calibre4" style="text-align: justify;">   "Ben de size çok güzel armağanlar veririm," dedi Arsen Usta.</p>

  <p class="calibre4" style="text-align: justify;">   Çocuklar utançlarından boyunlarını içlerine çektiler, çabucak oradan ayrıldılar. Anaları onları bekliyordu, daha yemeklerini yemeden kasabaya yolculuklarını, olanı biteni analarına bir bir anlattılar, anaları sevindi.</p>

  <p class="calibre4" style="text-align: justify;">   Sabah erkenden Arsen Ustayı Poyrazla Vasili Melek Hatunun evinden aldılar, dükkanlara götürdüler. Doktorlar daha muayenehanelerini açmamışlardı.</p>

  <p class="calibre4" style="text-align: justify;">   Arsen Usta doktorları duyunca, önce, "Niçin buraya gelmişler," diye sordu, ardından da, "burada çok doktor, çok yaralı vardı," dedi. "Bu ada hastayla doldu da taştı. Burada çok yaralı, çok da doktor öldü. Bu doktorlar ne demişler de buraya gelmişler? Hepsi de yaralı, hasta doktorlardı buraya gelenlerin."</p>

  <p class="calibre4" style="text-align: justify;">   Arsen Usta uçtaki dükkanı beğendi, "Çekiç sesleri buradan kimseyi rahatsız etmez," dedi.</p>

  <p class="calibre4" style="text-align: justify;">   "Çekiç sesleri hiçbir zaman kimseyi rahatsız etmez, çekiç sesleri..."</p>

  <p class="calibre4" style="text-align: justify;">   "Sağ ol var ol Poyraz Bey kardeşim."</p>

  <p class="calibre4" style="text-align: justify;">   Vasili dükkanı açtı, anahtarı Arsen Ustaya uzattı.</p>

  <p class="calibre4" style="text-align: justify;">   "Her dükkanın anahtarı var mı?" diye sordu Arsen Usta.</p>

  <p class="calibre4" style="text-align: justify;">   "Var," dedi Vasili, "herkes anahtarı dükkanın üstünde bırakmıştı."</p>

  <p class="calibre4" style="text-align: justify;">   "Evlerin anahtarlarını da mı?"</p>

  <p class="calibre4" style="text-align: justify;">   "Evlerinkini de."</p>

  <p class="calibre4" style="text-align: justify;">   "İyi insanlardı, bize çok yardım ettiler. Toprağı, denizi sevenler insanları da severler."</p>

  <p class="calibre4" style="text-align: justify;">   "Doğru," dedi Poyraz.</p>

  <p class="calibre4" style="text-align: justify;">   "Ben de buraya toprağı, denizi, her şeyi sevmeye geldim. Herhalde doktorlar da bunun için gelmişler."</p>

  <p class="calibre4" style="text-align: justify;">   "Doktorlar az sonra kalkar gelir, muayenehanelerini açar, dükkanlarını siler süpürür, koltuklarına karşı karşıya, yanlarına kimse gelmezse, hiç konuşmadan oturur, gün kavuşurken de evlerine giderler."</p>

  <p class="calibre4" style="text-align: justify;">   "Yanlarına bir kimse gelince konuşurlar mı?"</p>

  <p class="calibre4" style="text-align: justify;">   "Konuşurlar, hem de çok. Yanlarına bir kimse gelirse çok sevinirler. Kimse gelmeyince de biri o koltukta, öbürü öteki koltukta gözleri kapalı uyuklarlar. Tanıdıkları, tanımadıkları kimseler gelince doktorların yüzleri güler, başlarlar söylemeye dinlemeye."</p>

  <p class="calibre4" style="text-align: justify;">   Öğleye dükkana her şey taşındı, sandıklar yerleştirildi, sandıklar açıldı. Sandıkların içleri ağzına kadar oltalarla, ağlarla, ip kelepleri, yumaklarıyla dopdoluydu. Bunları görünce Nişancı Velinin gözleri faltaşı gibi atıldı, gitti, elleri titreyerek Arsen Ustanın elinden tuttu, "Bu oltaların hepsini sen mi yaptın," diye sordu.</p>

  <p class="calibre4" style="text-align: justify;">   "Çoğunu ben yaptım," dedi Arsen Usta. "Oltaların, zıpkınların bir kısmını da Avrupadan getirttim. Bu denizde çok balık var, çok da çeşit balık. Şu sandıklarda her çeşit balığa olta var."</p>

  <p class="calibre4" style="text-align: justify;">   Oltalar, zıpkınlar sandıklarda parlıyordu. Nişancı Veli kendinden geçmiş, gözlerini mutlu bir yüzle sandıklara dikmişti.</p>

  <p class="calibre4" style="text-align: justify;">   "Burada her balığın oltası var mı?"</p>

  <p class="calibre4" style="text-align: justify;">   "Var."</p>

  <p class="calibre4" style="text-align: justify;">   "Dülgerbalığının bile?"</p>

  <p class="calibre4" style="text-align: justify;">   "Var."</p>

  <p class="calibre4" style="text-align: justify;">   "Fenerbalığının?"</p>

  <p class="calibre4" style="text-align: justify;">   "Var."</p>

  <p class="calibre4" style="text-align: justify;">   "Zargananın?"</p>

  <p class="calibre4" style="text-align: justify;">   "Onun için oltaya gerek yok."</p>

  <p class="calibre4" style="text-align: justify;">   Nişancı çok çok balık adı biliyordu. Hepsini saydı. Arsen Ustanın sandıklarında balıkların çoğunun oltası, zıpkınlık balıkların da hemen hepsinin zıpkını vardı.</p>

  <p class="calibre4" style="text-align: justify;">   Nişancı elini kaldırdı Arsen Ustanın omuzuna koydu, "Seni bize Allah gönderdi," dedi. "Ada dolduğunda senin işin başından aşkın olacak. Motor da onarabilir misin?"</p>

  <p class="calibre4" style="text-align: justify;">   "Bilirim. İstanbulda yanında çalıştığım Hüseyin Usta bütün motorları onarmayı bilirdi. Öyle bir usta İstanbulda yoktu. Paşaların motorlarını onarsın diye onu Ankaraya bile her ay üç dört kez çağırırlardı."</p>

  <p class="calibre4" style="text-align: justify;">   "Değirmeni ne zaman çalıştıracaksın," diye sordu Poyraz.</p>

  <p class="calibre4" style="text-align: justify;">   "İki üç gün içinde eve, dükkana yerleşir, sonra da değirmene başlarım. Kanatları döndüğüne göre değirmen son güne kadar çalışıyormuş. Değirmenin işi kolay. Sen yeter ki bir çuval buğday bul."</p>

  <p class="calibre4" style="text-align: justify;">   "Bulurum," dedi. Değirmenin çalışacağı, un öğüteceği Poyrazı mutlu kıldı. Birdenbire de Zehra aklına geldi, yüreği çarpmaya başladı. Burnuna değirmenden un kokusu geldi.</p>

  <p class="calibre4" style="text-align: justify;">   "Değirmen, un kokusu gibi bir koku," dedi Poyraz, "dünyada daha güzel bir koku var mı?"</p>

  <p class="calibre4" style="text-align: justify;">   "Öyle bir koku hiçbir çiçekte yoktur," dedi Arsen Usta. "O kokuyu bilen bilir."</p>

  <p class="calibre4" style="text-align: justify;">   Değirmene geldiler, içeriye girdiler, Arsen Usta değirmenin her bir yerini uzun uzun inceledikten sonra dönen kanatları durdurdu.</p>

  <p class="calibre4" style="text-align: justify;">   "Kanatlar dursun, kanatlardan biri eskimiş, onu yenileriz. Değirmentaşı daha yepyeni duruyor. Ben bu değirmeni hem çalıştırır, hem de usta bir genç değirmenci yetiştirir ona teslim ederim, un kokusu da taa buradan evlere kadar gider."</p>

  <p class="calibre4" style="text-align: justify;">   Poyraz , elini Arsen Ustanın omuzuna koydu, değirmenden çıktılar, Poyraz geriye döndü:</p>

  <p class="calibre4" style="text-align: justify;">   "Arsen Usta," dedi, "kanatları çalıştır. Kanatların dönmesi adaya canlılık veriyor."</p>

  <p class="calibre4" style="text-align: justify;">   Usta hemen döndü, kanatları çalıştırdı, Poyrazın .yanına geldi, Poyraz:</p>

  <p class="calibre4" style="text-align: justify;">   "Ha şöyle," dedi, "kanatlar dönünce ada şenlendi, canlandı."</p>

  <p class="calibre4" style="text-align: justify;">   Arsen Usta gülümsedi. Konuşarak çeşmenin başına geldiler, kanepelere oturdular.</p>

  <p class="calibre4" style="text-align: justify;">   "Sol omuzum paramparça ya gene de çalışıyor. Körük çekerken ağrıyor ya gene de idare ediyoruz. Ne olduğunu bilmiyorum ya sanırım bir şarapnel parçası yarasını buradaki doktorlar şu kilisede iyileştirdiler."</p>

  <p class="calibre4" style="text-align: justify;">   "Biliyor musun," diye heyecanlandı Poyraz, "o doktorlardan ikisi burada."</p>

  <p class="calibre4" style="text-align: justify;">   "Biliyorum ya kim olduklarını çıkaramadım."</p>

  <p class="calibre4" style="text-align: justify;">   "Birisinin adı Salman Sami, öteki Halil Rifat. Haydi onların yanlarına gidelim. Şimdi onlar muayenehanelerindedirler."</p>

  <p class="calibre4" style="text-align: justify;">   Kalktılar dükkanların yolunu tuttular. Onları gören doktorlar ayağa kalktılar, kapıda karşıladılar, "hoş geldiniz," dediler, "hele gelin de oturun."</p>

  <p class="calibre4" style="text-align: justify;">   Yer gösterdiler.</p>

  <p class="calibre4" style="text-align: justify;">   "Burada tedavi olmuşsun sen öyle mi Arsen Usta?"</p>

  <p class="calibre4" style="text-align: justify;">   "Öyle doktor bey."</p>

  <p class="calibre4" style="text-align: justify;">   "Nerde yaralandın?"</p>

  <p class="calibre4" style="text-align: justify;">   "Anafartalarda. Gözümü burada, şu yukardaki kilisede açtım. Beni burada iyileştirdiniz."</p>

  <p class="calibre4" style="text-align: justify;">   "Askerde ne idin?"</p>

  <p class="calibre4" style="text-align: justify;">   "Neferdim ya bir de taburun tüfekçibaşısıydım. Sol kürek kemiğim un ufak olmuş, buradaki doktorlar iyileştirdiler. Allah razı olsun."</p>

  <p class="calibre4" style="text-align: justify;">   O gün doktorlar Arsen Ustayı Poyrazla birlikte yemeğe çağırdılar, öğle yemeğini, akşam yemeğini de doktor Salman Saminin evinde yediler. İki kadın onlara çok güzel çorba hazırlamıştı. Sabahtan akşama kadar Gelibolu ve Sarıkamış savaşlarını konuştular. Korkunç savaşları anlatmaları bile onların başlarını döndürüyordu. Üçü de bu güzel adaya, doğanın içine arınmaya, korkunç yakın geçmişlerini unutınaya gelmişlerdi.</p>

  <p class="calibre4" style="text-align: justify;">   Arsen Usta Toroslarda bir kasabadan olurdu. Balkan Harbinde savaşa girmiş, daha terhis olmadan Birinci Dünya Savaşı başlamıştı. Yaralandıktan sonra kasabasına gitmiş, kasabayı bomboş bulmuştu. Kasabada ne Ermenisi, ne Türkmeni, ne de Kürdü kalınıştı. Ormanın içinde gizlenerek, bereket versin asker giyitliydi, dağlardan ovaya inmiş, bildiği bir tren istasyonunu kolaylıkla bulmuş, İstanbula vasıl olmuştu. İstanbulda oltalar, zıpkınlar, tekne araçları yapan, motorları onaran bir ustanın yanına girmişti. Zaten sekiz yaşından beri demircilikle uğraşıyordu. Askerde de tüfekçibaşı olmuş, bozulan tüfekleri, topları onarmıştı vurulana kadar. Bu kilisede doktorlar, adalı Rumların, yakın kıyı köylerinin kadınları onlara iyi bakmışlardı. Yememiş yedirmişler, içmemiş içirmişlerdi. İşte o günlerde, sağ kalırsam, diye düşünmüştü Arsen Usta, ben bu adaya yerleşeceğim.</p>

  <p class="calibre4" style="text-align: justify;">   Kasabadan, geriye kalan öteberiler getirildi. Elbirliğiyle taşındı, Melek Hatun evi kendi bildiğince donattı. Arsen Usta eve hayran kaldı. Kim bilir bu evi yaptıran kişi şöyle bir uzağa çekilip sevinçten ne biçim seyretmiştir, diye de düşündü.</p>

  <p class="calibre4" style="text-align: justify;">   Arkadan dükkana sıra geldi. Oraya ağır sandıklar, büyük körük taşındı. Bu dükkanın düzenlenmesine Nişancı Veli yardım ediyordu. Yanına Hüsamı, Vasiliyi, çocukları almıştı. Başlarında Arsen Usta, üç gün içinde her şey yerli yerince yerleştirilmişti. Ocağı yaptılar, körüğü kurdular, köreye kömürü doldurup ateşlediler. Körüğün işlemeşini, ateşin yanışını seyre, adada kim varsa gelmiş, dükkanın içini doldurmuşlardı. Arsen Usta körenin içindeki kömürü ateşledi. Körüğü Nişancı Veli çekiyordu. Bir süre sonra kömür köze kesti, ocaktan yöreye kıvılcımlar fışkırmaya başladı. Arsen Usta kıvılcımlar fışkırdıkça ocağa kömür koyuyor, Nişancı Veli ustalıkla körüğü çekiyordu. Sonunda, "Yoruldum," dedi körüğü bıraktı, sandıklara yürüdü. Açtıkları sandıktan türlü araçlar çıkıyordu. Açtıkları bir sandık da ağzına kadar oltayla doluydu. Onun yanındaki sandıkta da büyüklü küçüklü türlü zıpkın vardı. Nişa;ncı Velinin gözleri fal-taşı gibiaçılmıştı. En çok da oltalara şaşırmıştı.</p>

  <p class="calibre4" style="text-align: justify;">   "Her balığın oltası var mı şu sandıkta Arsen?"</p>

  <p class="calibre4" style="text-align: justify;">   "Her balığın oltası var. Şu denizde ne kadar oltaya gelir balık varsa o kadar olta var bu sandıkta. Bu denizde oltaya gelir bir balık varsa, bende de onun oltası yoksa ben o balığın kapacağı oltayı ne eder eder de sana yaparım. Bende yok yok."</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Bu adaya da senin gibi bir adam gerekti."</p>

  <p class="calibre4" style="text-align: justify;">   "Doktorlar benim camını bu adada kurtardılar. Ben de ahdettim, ölünceye kadar bu adada kalacağım."</p>

  <p class="calibre4" style="text-align: justify;">   "İyi hoş edersin, ben şimdi köye gidiyorum, bizim avradı alıp getireceğim. O şimdi köyde tek başına oturmuş Sarıkamıştan dönmeyen oğullarımızı bekliyor. Poyraz diyor ki, Sarıka-mıştan geriye kalanlar bir avuç asker. Çoğu da asker kaçağı. Çabuk geriye döner, sana yardım ederim. Demircilikten anlamam ama balıkçılıktan anlarım." Durdu, düşündü, Arsenin yüzüne gözlerini dikti, bir süre baktı. Arsen Ustanın geniş alnı kırışıklar içindeydi. Bitişik kara kaşlı, iri kahverengi gözlüydü. Baktığı yere gözlerini dikiyor öyle bakıyordu, çok derinlerde bir şeye bakar gibi, insanın düşündüğünü anlıyor gibi bir bakması vardı. Sağ yüzünde yanaktan çene altına kadar bir yara izi uzanıyor, yüzüne acı bir hava veriyordu.</p>

  <p class="calibre4" style="text-align: justify;">   "Arsen Usta kardeşim, her şey iyi hoş da sen bu eve kim bilir ne kadar para verdin. Körüktü, örstü, her bir şeylere kim bilir ne kadar paran gitmiştir. Yataklara, kap kacağa, işlemeli sandıklara, halılara, kilimlere, dünyanın en güzel kilimlerini kim yapar, kim yapar," diye sordu, gözlerini Ustanın yüzüne dikti, "Kim yapar, kim mi yapar Arsen Ustam, Şerife Hatun yapar," dedi Nişancı. "Onun kilimlerini görünce önünde çakılır kalır, gözlerini o kilimlerden ayıramaz, büyü tutar seni, bir kişi gelip de seni ayıktırana kadar. Her neyse, yakında kilimleri görürsün. Şimdi sana demem o ki çok çok masraf etmişsin, cebinde paran kalmamıştır. Ben çok balık tuttum, para kazandım," elini cebine soktu, "ne kadar gerekse sana vereyim, paran olduğunda da geri verirsin." Arsen Usta telaşla, "Var," dedi, "var, cebimde param var. Hele sen git de dön, o zaman konuşuruz."</p>

  <p class="calibre4" style="text-align: justify;">   "Tamam," dedi Nişancı, "şimdi gidiyorum."</p>

  <p class="calibre4" style="text-align: justify;">   O gece hiç uyuyamadı Nişancı. Sabah erkenden Poyrazın kapısını çaldı. Poyraz, ne oldu, diye tedirgin, kapıyı açtı:</p>

  <p class="calibre4" style="text-align: justify;">   "Ne var Nişancı, bir şey mi oldu?"</p>

  <p class="calibre4" style="text-align: justify;">   "Çok şey oldu, Arsen Usta gavurunu, bizi çok sevdiğinden dolayı yüce Allah gönderdi. On parmağında yüz hüner. Şimdi sen giyinip kuşanacak benimle kasabaya geleceksin. Çünküleyim ki," yakasım tuttu çekiştirdi, "bu partallarla köye gidip oğullarının Sarıkamıştan dönmesini bekleyen Sultanı alıp gelemem. Bana kasabadan Rum padişahının bile giyemediği giyitler alacağız. Çabuk giyin."</p>

  <p class="calibre4" style="text-align: justify;">   "Sen odaya git otur. Lenaya söyle hemen kahvaltıyı hazırlasın."</p>

  <p class="calibre4" style="text-align: justify;">   "Hemen," dedi Nişancı, "Lena çabuk ol, kahvaltı hazırla Lena. Sana yardım edeyim."</p>

  <p class="calibre4" style="text-align: justify;">   "Sen," dedi Lena, kurularak, "avratların işine karışma. Git koltuğa otur, ben hemen hazırlarım. Bak, çay kaynıyor. Evde yeni sağılmış keçi sütü de var, daha ne istiyorsun?"</p>

  <p class="calibre4" style="text-align: justify;">   "Bir şey istemiyorum."</p>

  <p class="calibre4" style="text-align: justify;">   Gitti bir koltuğa çöktü.</p>

  <p class="calibre4" style="text-align: justify;">   Lena masayı hazırlayana kadar Poyraz yıkandı, tıraş oldu, kolonya süründü, geldi sofraya oturdu. Kahvaltıyı çabucak yaptılar, iskeleye koştular. Kadri Kaptan akşamdan tembihliy-di, onları bekliyordu, tekneye bindiler, konuşmaya başladılar, kasabaya ne kadar zamanda vardılar, bilemediler. Soluğu Caferin dükkanında aldılar. Cafer onları aldı kasabanın en ünlü Rum terzisinin kalfası Samiye götürdü. Rum terzinin ağalar beyler, çorbacılar için diktiği giyitler, kumaşlar ona kalmıştı. Poyraz, Nişancı, Cafer üçü üç yerden mağazanın içine daldılar, Nişancıya göre giyitler beğenmeye başladılar. Epey aradıktan sonra Nişancının da beğendiği bir giyit buldular. Nişancı giyindi, boy aynasının önüne geçti, giyit sanki onun ölçülerine göre dikilmişti, bedenine tıpatıp uydu. Nişancı bir süre dükkanın içinde döndü dolaştı, boy aynasının önünde durdu kendine baktı. Gene dolaşmaya başladı, bir daha aynanın önünde durmak istiyordu ya utanıyordu. Yanındaki şu adamlar olmasa, bıyık altından da kendisine gülmeseler, şu boy aynasının karşısında durur kendisine bir daha, bir daha bakardı.</p>

  <p class="calibre4" style="text-align: justify;">   Aynanın önünden geçiyor, sözüm ona kimseye belli etmeden kendine bir göz atıyordu.</p>

  <p class="calibre4" style="text-align: justify;">   "Çok güzel," diyerek Nişancı gene gitti aynanın önünde durdu, yakasını düzeltti, düğmeleriyle oynadı, pantolonun ütü çizgisini iki parmağıyla paçaya kadar sıvazladı, gözünü aynadan ayırmadan. Ellerini ceplerine soktu çıkardı, gözlerini aynadan ayırmadan.</p>

  <p class="calibre4" style="text-align: justify;">   "Çok güzel, çok güzel," dedi gözlerini aynadan ayırmadan. "Şimdi bana gömlek de gerek, yakalı. Yani yakasız mintan değil."</p>

  <p class="calibre4" style="text-align: justify;">   "O da var," dedi kalfa, "bizim usta gömlek de satardı, hem de İtalyan gömlekleri. Hem de armatörlerin giydiği."</p>

  <p class="calibre4" style="text-align: justify;">   Raftan büyük bir kutu aldı, masanın üstüne koydu, kutunun kapağını açtı, "Yalnız bunlar çok pahalı," dedi, "bu gömlekleri beyler, paşalar, zenginler bile alamıyorlar. Rumlar gittikten sonra bunlardan ancak bir tane satabildim, onu da Kavlak-zade Remzi aldı benden yarı fiyatına."</p>

  <p class="calibre4" style="text-align: justify;">   Nişancı, uzandı bir mavi gömlek aldı kutudan.</p>

  <p class="calibre4" style="text-align: justify;">   "Bana bunu dörtte bir fiyatına vereceksin. Yoksa senin kasabanı, senin ocağını yakar kül eder, dediklerimi de yaparım. Bana da bu dünyada Nişancı derler."</p>

  <p class="calibre4" style="text-align: justify;">   Kalfa güldü:</p>

  <p class="calibre4" style="text-align: justify;">   "Eğer sen Nişancı Veliysen ben de şu sırtındaki de içinde sana, burdan ne alırsan al dörtte bir fiyatına vereceğim." Fiyatları söyledi.</p>

  <p class="calibre4" style="text-align: justify;">   Bir gömlek bir mintan fiyatına bile değildi.</p>

  <p class="calibre4" style="text-align: justify;">   "Üç tane alıyorum bu gömlekten."</p>

  <p class="calibre4" style="text-align: justify;">   Kafa:</p>

  <p class="calibre4" style="text-align: justify;">   "Üç tane al anasını satayım," dedi.</p>

  <p class="calibre4" style="text-align: justify;">   Nişancı keseyi çıkardı kafanın önüne bir altın koydu.</p>

  <p class="calibre4" style="text-align: justify;">   Kafa:</p>

  <p class="calibre4" style="text-align: justify;">   "Nişancı, Nişancı Veli," dedi, "şu sırtındaki giyit var ya, yalnız o bir altından çok eder. Çok eder ya olsun."</p>

  <p class="calibre4" style="text-align: justify;">   Önüne konmuş bir altını aldı çekmecesine koydu.</p>

  <p class="calibre4" style="text-align: justify;">   "Hayırlı olsun," dedi gömlekleri sararken. "Dur," dedi Nişancı, uzandı kafanın elindeki mavi gömleği aldı masanın üstüne koydu, sırtındaki kırmızı çizgili mintanı çıkardı, gömleği giydi, aynanın önüne gitti, kendine bir süre baktı, arkasından da ceketi sırtına geçirdi, gözlerini Poyraza dikti. Bir aynaya bakıyor, gözlerini bir Poyraza dikiyordu. Bir aynaya, bir Poyraza...</p>

  <p class="calibre4" style="text-align: justify;">   Poyraz, onun gözlerinin aynayla kendi arasında gidip geldiğini seyrediyordu.</p>

  <p class="calibre4" style="text-align: justify;">   "Amma da yakışıklıymışsın Nişancı Veli," dedi, "seni böyle görenler balıkçı değil İngiliz kralı sanırlar."</p>

  <p class="calibre4" style="text-align: justify;">   "İngiliz kralı," dedi Cafer.</p>

  <p class="calibre4" style="text-align: justify;">   "Maşallah maşallah, Allah kem gözlerden saklasın," dedi Sami Kafa.</p>

  <p class="calibre4" style="text-align: justify;">   Nişantı sevinçten kabına sığmıyordu, "Sağ olun, arkadaşlar, kardeşler, var olun. Şimdi bana bir de körüklü çizme bulacaksınız."</p>

  <p class="calibre4" style="text-align: justify;">   "Buluruz," dedi Cafer, "sarı mı olsun siyah mı?"</p>

  <p class="calibre4" style="text-align: justify;">   "Siyah olsun," dedi Nişancı.</p>

  <p class="calibre4" style="text-align: justify;">   "Bende o da var," dedi kalfa, "Nişancı için can kurban. Onun namı şu köyleri, şehirleri almıştır. Buradan ne alırsa dörtte bir fiyatına."</p>

  <p class="calibre4" style="text-align: justify;">   Gitti, arkadan bir torba aldı getirdi, içinden pırıl pırıl bir körüklü çizme çıkardı, "Tam senin ayağına göre," dedi.</p>

  <p class="calibre4" style="text-align: justify;">   Nişancı sandalyaya çöktü, çabuk çabuk postallarını çıkardı, kafanın uzattığı çizmeleri kolaylıkla ayaklarına geçirdi, ayağa kalktı, "Tam ayaklarıma göre," dedi. "Öyle bir oturdu ki ayaklarıma." Aynanın önünde aldı soluğu.</p>

  <p class="calibre4" style="text-align: justify;">   "Hay maşallah, maşallah," dedi kalfa hayranlıkla.</p>

  <p class="calibre4" style="text-align: justify;">   "Hay maşallah," dedi Poyraz da.</p>

  <p class="calibre4" style="text-align: justify;">   Cafer de:</p>

  <p class="calibre4" style="text-align: justify;">   "Allah nazardan saklasın Nişancıyı, tez günde de sevdiğine kavuştursun."</p>

  <p class="calibre4" style="text-align: justify;">   Şen şakrak, kasabaya döndüler. Nişancı bu kılığıyla adada üç gün dolaştı. Doktorlardan çıktı Şerife Hatunun kilimlerini görmeye gitti, "Hay maşallah, maşallah," dedi. "Her kilim bir cennet bahçesi. Hay maşallah, maşallah!" Bu hay maşallah sözü çok hoşuna gitmişti. Nereye gitse bir hay maşallah çekiyordu. Musa Kazım Ağaefendiye gitti, "Hay maşallah, maşallah, bu kızları Allah övmüş de yaratmış, hay maşallah." Ağaefendiden çıktı Poyraza... her eve birkaç kez uğradı, hay maşallah maşallah!</p>

  <p class="calibre4" style="text-align: justify;">   Sonra yeni giyitlerini çıkardı, Melek Hatundan aldığı bir bohçaya sardı. Çizmelerini torbasına koydu. Eski giyitlerini çekti, postalım ayaklarına taktı, köyün yolunu tuttu.</p>

  <p class="calibre4" style="text-align: justify;">   Kasabada İstanbula giden bir tekneye bindi, İstanbulda bir hafta Sirkecide ucuz bir otelde bekledi, kendi kasabasına da uğrayan bir vapura bindi. Bir hafta güvertede fıkara gurbetçilerle yolculuk etti. Yarı yolda gurbetçilerin azıkları tükendi, yola hazırlıklı çıkmıştı, ağzına kadar ekmek, peynir, zeytinle doldurduğu bir çuval dolusu azığını güvertedekilerle paylaştı. Vapurun durduğu ilk limanda, baktı ki ekmek, zeytin, peynir yetmeyecek, yanına birkaç kişi aldı kıyıya çıktılar, sırtlarında yiyeceklerle, ellerinde su dolu büyük testilerle vapur kalkmadan az önce güverteye yetiştiler.</p>

  <p class="calibre4" style="text-align: justify;">   Kasabaya indiğinde daha çarşıya varmadan birkaç arkadaşıyla karşılaştı, hep birlikte çarşıya yürüdüler, onu gören kucaklıyor, kalabalığa katılıyordu. Çarşıda cümbür cemaat bir kahveye girdiler, yan yana, karşı karşıya oturdular. Kasabadaki erkeklerin hemen hepsi gurbetçiydi. Karadeniz toprakları çoğunlukla verimsiz olduğundan erkeklerinin hemen hemen hepsi gurbetçiydi. Savaş sonrası gurbetçilikte de iş bulamıyorlardı. Karadeniz gurbetçilerinin çoğu gittikleri yerlerde fırıncılık, balıkçılık, başka ne iş bulurlarsa yapıyorlardı. Kasabanın yarıdan çoğu boşalmıştı ya gene de epeyi insan kalmıştı. Rumlar gittikten sonra balıkçılık yapan kimse de kalmamıştı. Durumlarından öyle anlaşılıyordu ki hepsi de yarı aç yarı toktu. Kasabadan birçok ev gitmiş verimli Rum köylerine yerleşmişti ya hükümet birçok yere de Yunanistandan gelen Türkleri yerleştirmişti.</p>

  <p class="calibre4" style="text-align: justify;">   Nişancı o gece yakın arkadaşı Ali Duranın evine konuk oldu. Konuk oldu ya olduğuna bin pişman oldu. Ali Duranın evi nerdeyse çırılçıplaktı. Evde ne ekmek ne de bir lokma bir yiyecek vardı. Akşamüstü evden çıktı, bir fırında kapkara, kim bilir neyle karıştırılmış iki üç ekmek buldu. O kadar pahalıydı ki ekmekler, bu ekmekleri bu kasabada alacak kişi zor bulunurdu. Nişancı ekmekleri aldı. Sonra da dükkan dükkan dolaşarak mısır unu, yarım okka kuru fasulye, nohut, mercimek, biraz da içyağı buldu, Ali Duranın evine götürdü. Yiyecekleri gören evde-kilerde bir sevinç, bir sevinç... Nişancı çok sevinen insan görmüştü ya böyle sevinen insanları düğünde demekte, bayramda, hiçbir yerde görmemişti. Çocuklar bir deri bir kemikti. Alinin karısının üstündeki fistan hilim hilimdi. Ali Duranın gözleri derine kaçmış, boynu incelmiş, avurdu avurduna geçmişti. Yürürken sağa sola düşecekmiş gibi yalpa vuruyordu. Aşağı yukarı kasabanın bütün erkekleri de böyleydi.</p>

  <p class="calibre4" style="text-align: justify;">   Nişancı, Ali Duranın evinde ancak bir hasırın üstünde yatabildi. Öteki dostları, arkadaşları, tanıdıkları, Ali Durana konuk olan Nişancı Velinin, onun evine yiyecekler taşıdığını duyunca herkes onu konuklamak için çabalar harcadılar. Nişancı kimi arkadaşlarını kıramadı, onların evine ister istemez gitti. Hiçbirinin de evinde yiyecek bir kırıntı ekmek bile yoktu. Nişancı her yeni eve gittiğinde dükkan dükkan dolaşarak yiyecek aradı ve buldu. Her evde de görülmemiş bir sevinçle karşılandı.</p>

  <p class="calibre4" style="text-align: justify;">   Kasabadan köye de bir türlü gidemiyordu. Ya Sultan oğullarını aramaya, başını almış taaa Sarıkamışa gitmiş, orada da donmuş kalmışsa... Ya köye gitmiş, çocuklarını beklemiş, bir lokma ekmek, yiyecek almak için, çocuklarım gelir de bizi bulamaz da nereye gideceklerini bilemezlerse, nereye giderler de ne yaparlar, diye düşünmüşse, düşünmüş de köyden çıkmamış orada ölmüşse. Böylece düşündü, en sonunda toparlandı, köye gitmekten başka çaresi yoktu. Yola düştü. Köye giderken bir duruyor, sonra kasabaya dönüyor, uzun uzun oraya bakıyor, hiçbir evin bacasından duman çıkmadığı gözünden kaçmıyordu. Fıkara kasabalılar, açlıklarından ölüyorlar, yiyecek bir şey alamıyorlar ki, ne bulsunlar da ne pişirsinler, elbette ocakları tütmeyecek. Bu durumda birkaç gün sonra yönünü bir köye döndü. O köyün insanlarını tanıyordu, o köy şu yamacın arkasındaydı. O köye gider dostlarının evinde kalırdı. Biliyordu, onlar da yoksuldu, onlar da bir lokma ekmeğe muhtaçlardı ya, gene de köydü, insan ağzına atacak bir şeyler bulurdu. Gene de kasabadan bir şeyler aldı, köyün yolunu tuttu. O köyde de hemen hemen kimsecikler kalmamıştı. Köyü ev ev dolaştı, bütün evlerin kapısı açıktı ve hiçbir evde bir ölü, bir can çekişen kimse görmedi. İçi sevinçle doldu. İlerde şu yandaki vadide bir pınarın başında üç ev vardı, üç evde de çok keçili zengin sayılan insanlar otururdu. Onlar Nişancıyı çok iyi karşıladılar. O akşam tereyağlı bulgur aşı yaptılar, oğlak kestiler, çifte döşek serdiler, sabahleyin hamamlığı yakıp, eline gül kokulu sabun tutuşturdular.</p>

  <p class="calibre4" style="text-align: justify;">   Nişancı her şeyi göze aldı, köyünü sordu. Karısının, çocuklarını karşılamak için onları uyutup nasıl köye kaçtığını anlattı. Şu boşalan köylere dönen, çocuklarının yolunu gözleyen bir kimse olup olmadığını sordu.</p>

  <p class="calibre4" style="text-align: justify;">   "Çok kadın geriye köylerine dönmüşler, künyeleri gelen şehit çocuklarını bekliyorlarmış. Sizin köyde böyle kadınlar var mı yok mu, ben onlar hakkında bir şey duymadım. Senin hatunun geldiğini de duymadım. Sen köye gittin mi?" diye sordu çok keçili, üç pınarlı Salih Ağa.</p>

  <p class="calibre4" style="text-align: justify;">   "Köye gidemedim. Buralara geldim geleli köyün yörelerinde dolanıp duruyor, bir türlü köye giremiyorum."</p>

  <p class="calibre4" style="text-align: justify;">   "Hele sen birkaç gün burada, bizde kal, seni köye götürmenin bir yolunu buluruz."</p>

  <p class="calibre4" style="text-align: justify;">   "İnşallah," dedi Nişancı Veli umutsuzcasına.</p>

  <p class="calibre4" style="text-align: justify;">   Birkaç gün değil birkaç saat burada hiçbir yerde duramıyor, her gün köyünün üst başına kadar gidiyor, orada bir taşın üstüne oturuyor, gözlerinin önüne Sultanın, kapının eşiğine uzanmış, kulaklarını sıçanlar yemiş, gözlerini karıncalar oymuş, şişmiş ölüsü geliyordu. Kimi zaman da köyü bomboş buluyor, ıpıssız köyde ne yapacağını bilemiyor, oturduğu yerden kalkıyor, dağdan aşağı yuvarlanırcasma soluk soluğa iniyordu. İniyor, başını alıyor, bilmediği bir köye gidiyor, köyü bomboş görünce ödü kopuyor, gözlerini kapatıyor, yarı kapalı, yarı açık gözlerle köyü dışarı çıkıyor, soluğu taşıncaya kadar da koşuyordu. Ter içinde yere oturuyor, soluğunu toparlayınca kasabaya geri dönüyor, bomboş kalmış dükkanlarda alışveriş ediyor, herhangi bir eve konuk oluyordu. Herkes dş onu iyi karşılıyordu. Kasabalılar da o ortadan yitince onun köyüne gittiğini sanıyorlar, çoğunlukla ona karısını, çocuklarını, köyünü soruyorlardı. Oysa her önüne gelene karısını soruyordu. Hiç kimse onu görmemişti. Karısıyla kasabaya çok inmişlerdi, kasabada Sultanı çok kişi tanırdı. Öyleyse?</p>

  <p class="calibre4" style="text-align: justify;">   Nişancı kendini yüreklendirip köye bir girebilse, köydeki karısıyla birlikte yaşamlarını düzene sokmuş öteki kadınları da görse sevincinden deliye dönerdi. Yazık ki korkusundan köye giremiyor, köyün yöresinde dönüp duruyordu.</p>

  <p class="calibre4" style="text-align: justify;">   Sabah oldu, kadınlar hep birden uyanıp keçilerin damına gittiler, keçileri sağdılar, hep birden geldiler, sütleri küçük kazana boşalttılar, sütlü çorbalarını pişirmek için tencereyi ocağa koydular. Bol bol mısır ekmeği yapmışlardı, kahvaltılarını, konuşmadan hep birlikte yaptılar, ardından da dışarıya, cevizlerin altına çıktılar, çUların üstüne serdikleri minderlere oturdular. Zarife gece gördüğü düşü anlatacaktı.</p>

  <p class="calibre4" style="text-align: justify;">   Düş gördüm hayır ola, hayırlan uğur gele.</p>

  <p class="calibre4" style="text-align: justify;">   Uğur gele, dediler kadınlar hep birden.</p>

  <p class="calibre4" style="text-align: justify;">   Denizin dibine gün vurdu. Karlı dağların gölgesi düştü suyun altına, karlı dağların gölgesi... Pınarlar kaynadılar, köpürdüler, kayalıkların üstüne aktılar, mor kayalar ak köpüklerin altında kaldı. Dağlar köpürdü, kayalar, gökyüzü köpürdü, güneş köpürdü. Dağın yamacı gün ışığının altında kaldı, karlar ışıladı, karların üstü yavaş yavaş kabardı. Işıltılı kabarıklar doldurdu yamaçları. Kardelen çiçekleri nasıl ağır ağır, belli belirsiz delerse karları, asker başları öyle çıktı karların üstüne. Önce başlan, başlarıyla birlikte tüfeklerin ucu gözüktü, sonra omuzları, sonra belden yukarıları, sonra dizlerinden yukarıları, bacakları, ayakları... Çırılçıplaktılar. Gün vurmuştu üstlerine. Sonra kanlar boşandı karların üstüne. Yeryüzü gökyüzü kırmızıya kesti. Ardından da kıpkırmızı bir ışığa. Kırmızı ışığın içi kaynaştı, yeller esti, boralar, fırtınalar gürledi, kanlı ışık silindi gitti. Çıplak adamların hepsi asker donluydular. Karlar, fırtınalar, boralar gene patladı, ortalık karanlığa kesti. Karanlık açıldı. Karların üstü orman gibiydi, donmuş asker ormanı. Düşümde gördüm düşümde, hayıra yordum hayıra, donmuş asker ormanından üç kişi,' ben de, aşağı bir pınarın başındaydım, yanımda da ipekler içinde güzel kızlar vardı, her biri akça peri kızları gibi. Üç asker, silahları omuzlarında, karların içinden çıktılar geldiler. Üçü de insanoğluydu. Üçü, üç peri kızının kolundan tuttu, denizin dibine çökmüş ışıkların içinden bir ak gemi yükseldi, denizin üstünde. Ak geminin gölgesi suyun dibine düştü, Sultanın üç oğluyla üç peri kızı gemiye bindiler. Gemi sürdü, şu aşağıya geldi, deniz bitti, gemi kıyıyı yardı, ta şu aşağıya kayalıklara kadar geldi. Kayalıkları yara yara buraya kadar geliyordu gemi. Gemi geldi geldi kayalıkların üstüne çıktı. Orada kayalığın üstünde durdu. Sultanın üç oğlu, yanlarında üç peri kızı, Sultan onları görünce gözlerine inanamadı, cevizin altında cevize sırtını dayadı, orada kalakaldı. Gemi orada kayalığın üstünde asılı duruyordu. Sultan da gemideydi. Yerlerinden kıpırdayamıyorlardı.</p>

  <p class="calibre4" style="text-align: justify;">   Işıkların üstündeki gemi birden kıpırdamaya, köye doğru gelmeye başladı. Az sonra ışıklar köpürdü. Işık köpükleri gittikçe kabardı, genişledi, cevizlerin üstünden geçti, ak gemi iki kanat çıkardı, gemi köpükleri yarıp aşağı, cevizlerin üstüne inerken cevizlerin üstündeki Nişancı Veliyle Sultan denizin dibinden yukarıya çıktılar, uçan kanatlı vapurun üstüne indiler, çocuklarıyla kucaklaştılar. Ortalığı göz gözü görmez bir karanlık aldı, sonra ben hemen uyandım. Ben uyanırken gemi ışıktan denizin üstüne düştü, gitti denizin dibine oturdu. Bu demektir ki, üç gün mü desem, üç hafta mı, üç ay mı desem, üç yıl mı desem, denizin dibinin, denizin sularının, ak vapurun, kardelen gibi karları yarıp karlardan donmuş askerlerin dışarı çıkması, çıkar çıkmaz da donarak yere çakılmaları, insan ormanı gibi dağın yamacında öyle kalmaları, o donmuşlar ormanından üç ak libaslı delikanlının el ele tutuşarak insan ormanından uzaklaşmaları, ötekilerin kazık kesilip öyle yerlerinde kalakalmaları, bu, bütün bir gece süren düş Sultanın üç oğlunun da şehit olmadığına, Rusların eline düşmediğine, üç gün mü, üç ay mı desem, onların analarına geri döneceğine işarettir.</p>

  <p class="calibre4" style="text-align: justify;">   Bu düş Sultanın kafasını epeyce karıştırmıştı ama onun dediği olmuştu. Çocukları ölmemiş, Ruslara tutsak olmamış, donup kazık kesilmemişlerdi. Zarife çok karışık anlatıyordu ya denizin yüzü gün ışığına kesiyordu. Gemiye kanat takıp uçuruyor, kayalıkları yararak vapur köye kadar geliyordu, olsun, oğulları bir gün gelecekti. Oğullarının turp gibi, güzel giyitler içinde geldiklerini, gelip teker teker kendisine sarıldıklarını düşünde o da görmüştü. Oğlanların yanında güzel peri kızlarını görmemişti. Belki de çocuklar kızları göstermekten utanmışlardı.</p>

  <p class="calibre4" style="text-align: justify;">   Zarife o gün bugündür her gece düş görüyor, düşlerini gelip kadınlara anlatıyordu. Sultan, Fatma, Emine her sabah gün doğmadan uyanıyorlar, çorbalarını ocağa ' koyup koyunları sağıyorlar, dört gözle geç uyanan Zarifeyi bekliyorlardı. Sultan köye geldiğinden bu yana ancak bir kezcik oğullarını düşünde görmüştü, o da karların üstüne uzanmış, kan içindeki oğullarının safran sarısı ölü yüzlerini. Sonra onlar yerlerinden kalkmışlar, arkalarında karların üstünde izlerini bırakarak, emekleyerek düze inmişler, sonra bir dar koyağın dibinde ağzı yukarı upuzun yere serilmişler, bu sırada kocaman üç tane çoban köpeği peydah olmuş, çocukların bedenlerinde donmuş kanlarını yalamaya başlamışlardı.</p>

  <p class="calibre4" style="text-align: justify;">   Fatmanın, Eminenin düşleri o kadar umutlu, iç açıcı değildi. Fatmanın yaralanmış oğlu kanını karların üstüne akıta akıta çadırına gitmiş. Bundan sonrasını Fatma bilmiyor. Çadırın içine girememiş. Çadırda oğluna ne olmuş görememiş, Fatma çadırın kapısında beklemiş, sonra da ağlayarak uyanmıştı.</p>

  <p class="calibre4" style="text-align: justify;">   Eminenin düşlerine gelince, göğsüne kocaman altın bir madalya takmış, üzengileri altından bir al ata binmiş, zabit giyitleri içinde, çizmeleri ışıl ışıl, göğsünü kabartmış, atını doldurmuş, yıldırım gibi köyün üstünden, atının ayakları yere değmeden karşı ak kayalığın üstündeki düzlüğe gitmiş konmuş, sabaha kadar da al at uğunarak gitmiş gitmiş gelmiş. Emine şaşırmış, o da bir ata binmiş, oğlunun atının kuyruğuna yapışmış, at kıç atmış. Emine pazardan yana uçmuş, bereket versin pınarın içine düşmüş de tatlı canını kurtarmış. Bir kayanın üstüne düşse paramparça olacakmış. Emine atın kuyruğunu bırakmamış. Emine doruklara uçarken uyanmış.</p>

  <p class="calibre4" style="text-align: justify;">   Düşümde gördüm düşümde, hayıra yordum hayıra. Zarife bugün çok güç uyandı, yeni, som mavi, turnncu çiçekli fistanını giydi, ayağına parlak kundurasını geçirdi. Boynuna som mavi gerdanlığı taktı, başına da turuncu Halep ipeklisi başörtüsünü aldı. İbriğe su koydu, kimseye bir söz etmeden çakmaktaşı kayasının dibine çatlamaya gitti. Sultan, Emine, Fatma, Zarifenin bu durumuna çok sevinmişlerdi. Önemli bir düş gördüğünde hep böyle olurdu Zarife. İbriği alır, damın arkasına koşarcana gider, çabucak döner, aynayı cevizin gövdesine asar, aynadan gözünü ayırmadan saçlarını tarar, Sultandan istediği yeşil, kokulu sabunu alır, Emine koşarak gelir, onun eline su dökerdi. O da elini yüzünü ova ova, yüzü pespembe oluncaya kadar ellerini yüzünü yurdu.</p>

  <p class="calibre4" style="text-align: justify;">   Düşümde gördüm düşümde, hayıra yordum hayıra.</p>

  <p class="calibre4" style="text-align: justify;">   O gün Zarife erkenden uyandı, ötekileri uyandırdı. Ötekiler telaşla yataklardan çıktılar, ne oldu Zarife ne oldu, diye hepsi birden konuştular. Ne oldu zarife?</p>

  <p class="calibre4" style="text-align: justify;">   "Hele bir yıkanın, kendinize gelin, öyle bir düş gördüm ki, düş derim size. Şimdiye kadar ne böyle bir düş gördüm, ne de siz böyle bir düş duydunuz. Çabuk olun."</p>

  <p class="calibre4" style="text-align: justify;">   Kadınlar çabuk oldular, geldiler cevizlerin altına oturdular, sırtlarını gövdelere dayadılar.</p>

  <p class="calibre4" style="text-align: justify;">   Karanlık duvar gibiydi, dört bir yanı kuşatmıştı. Dört yanı da buz kalıpları sarmıştı. Ağaçlar, sular, karanlık, dünyada her şey donmuştu. Hiçbir şey kıpırdamıyordu. Hiçbir yerden ses bile gelmiyordu, sesler donmuştu. Karanlığın ortasında bir gün mü, üç gün mü beklediler, beş gün mü, on gün mü? Birden şak diye karanlık ortasından yarıldı, ortaya öyle çok, öyle yoğun ışık çıktı ki gözleri yakan. Işıktan göz gözü görmez oldu. Uzun bir süre kimse ışıktan bir yeri göremez oldu. Sonra ortalık yavaş yavaş aydınlandı. Yerden göğe, oradan da göğün ötesine kadar giden mor bir direk ortaya çıktı, ince ışıklar saçarak direk yerinde bir süre durduktan sonra yürüdü. Yürüyerek kendi kalınlığında, yüce dağın yöresini dönerek kendi kalınlığında bir halka çizdi. Halkanın yamaçlarından dağın doruklarına doğru insanlar çıkmaya başladı, doruklardan göğün ötelerine kadar uzamış gitmiş mor direğin ötesine doğru. Mor direğe doğru yamaçları sarmış üst üste çıkan askerler karıncalar gibiydi. Kovan deliğinin önüne yığılmış arılar gibiydi. Yamaçlar insandan kapkara kesilmişti. Dağın doruğundan göğün üstüne, göğün yedinci katını da geçen mor direk sallanmaya başladı, dağ da onunla birlikte sallandı. Ardından da bir ışık, bir kar, bir tipi, bir boran çıktı, dünya beşik gibi sallandı, sanırsın ki dağ kökünden koptu. Birden ortalık karardı, kararır kararmaz da açıldı, güneş vurdu dağın yamaçlarına, karlar ışıladı. Yamaçlar silme apak oldu. Kar ışıltıları savruldu. Ortalıkta en küçük, iğne ucu kadar bir karartı kalmadı. Sultan sen, Fatma, Emine sen, bir de ben orada el ele tutuşmuş yan yana durmuşuz, mor direğin altında. Dağın yamaçlarına bakıyormuşuz, yel ilen esen, savrulan, gözümüzü kamaştıran yamaçların karlarına bakıyormuşuz. Mor direk dağın tepesinden inmiş bizim yöremizde dönüyormuş. Bizim yöremizde dönmüş dönmüş, arkasından da som kırmızıya keserek durmuş, biz de yürümüş gitmiş mor direğin altında şaşkın durmuş kalmışız. Kızıl dire-gm yanından atlılar çıkmış, omuzları altın yaldızlı, öfkeli adamlar. Öfkeli adamların önünde kısa boylu, bir avuç, ölü koyun gözlü adamlar. Gelmişler önümüzde durmuşlar, kısa adam, Sultana sormuş, sen asker kaçağı, hemi de Yemen kaçağı Nişancı Velinin kadını değil misin? Sultan, ne olacak, ben onun kadınıyım. Sen Sarıkamış, Allahuekber dağından kaçan üç oğlanın anası değil misin? Ne olacak, anasıyım. Öyleyse aç ağzını, demiş, öfkeyle bağırmış, tabancasını Sultanın ağzına dayamış, tam tetiğe basacakken karların altından üç ses üç yerden gelmiş, Enveri Paşa, Enveri Paşa o kadın bizim anamız, yere at elindeki o tabancayı, atmazsan seni üç kurşunda öldürürüz. Elindekini hemen at ulan. Enveri Paşa tabancasını yere atmış, atının başını çevirmiş, ötekiler de atlarının başlarını geriye çevirmiş kaçmışlar. Onlar kaçınca bizim çocuklar, beşi beş yerden karların altından çıkmış bize gelmişler, kucaklamışlar her birimizi. Bir uyandım ki sevincimden deli divane olmuşum. Yastığı kucaklamış sıkıyorum. Beni iyi dinleyin şimdi, böylesi düşler hayra da, şerre de yorulmaz. Çünküleyim ki böylesi düşler gerçektir. Bizim çocuklarımız ne karların üstünde donup kazık kesilmişler, ne de karların altında kalmış, orada buyup ölmüşlerdir. Düşüm gösteriyor <span class="calibre5" style="font-weight: normal;">ki,</span> onlar karların altında kalmış, sonra da çıkmışlardır. Karların altı sıcaktır. Eğer karların üstünde kalsalardı donar kazık kesilirlerdi. İyi <span class="calibre5" style="font-weight: normal;">ki</span> bekliyoruz onları. Onları beklemeseydik, onlar da köye gelip de bizi bulamasalardı, ne olurdu, ne olurdu, bizi bulamayıp, köyü de boş görünce ne olurdu, bize küserler, başlarını alır başka bir yere giderlerdi. Ben size şimdiye kadar böyle bir gerçek düş anlattım mı? Bu dağın başında Enveri Paşanın adını nerden duyacağım. Enveri Paşanın üstüne kadınlar ağıtlar yakmışlar, o ağıtlar buralara kadar geldi duymadın mı diyeceksiniz, ağıdı ben de duydum, Yusufelinden gelen aşık öyle dedi ya ben, Enveri Paşanın bizim askerimizi öldürdüğünü nerden bileyim. Gerçek düşler de vardır. Yorum istemez.</p>

  <p class="calibre4" style="text-align: justify;">   Zarife, yorum istemez, der demez kadınlar hep bir ağızdan gülmeye başladılar, ardından da ayağa kalktılar, el ele tutuşup türkü söyleyerek, göbek atarak oynadılar, düğünlerde yaptıkları gibi.</p>

  <p class="calibre4" style="text-align: justify;">   "Oğullarımız geliyor," dedi Sultan, "biz şimdiye kadar ne böyle bir düş gördük, ne de kimseden böyle bir düş duyduk."</p>

  <p class="calibre4" style="text-align: justify;">   "Göğün yedi katının ötesine ulaşan mor direk gibi alamet görmedim, duymadım. Bu neye işarettir, üstü fırtınalı, boralı dağda dört beş tane de olsa askerlerin donup kazık kesilmediğine işarettir," dedi Zarife.</p>

  <p class="calibre4" style="text-align: justify;">   "Çocuklarımız geliyor," dedi Fatma.</p>

  <p class="calibre4" style="text-align: justify;">   "Geliyorlar," dedi Emine.</p>

  <p class="calibre4" style="text-align: justify;">   "Çok şükür," dedi Zarife, "oğullarımız geldiği gün çifte kurbanlar keseceğiz, toy düğünler kuracağız."</p>

  <p class="calibre4" style="text-align: justify;">   O gece sevinç içinde yattılar, sabah erkenden de sevinç içinde uyandılar, pınardan taze su getirdiler, çaylar kaynatıp kahvaltı yaptılar. Zarife sevinç içinde geceki düşünü anlattı.</p>

  <p class="calibre4" style="text-align: justify;">   Nişancı Veli daha yöresinde dönüyordu. Kasabaya iniyor eski arkadaşlarına konuk oluyor, ağzını bıçaklar açmıyordu. Nişancı Veli artık eski Nişancı Veli değildi.</p>

  <p class="calibre4" style="text-align: justify;">   Bir gün gene evin eşiğinde Sultanın ölüsünü düşünüp kasabaya dönerken köye hiçbir zaman giremeyeceğini düşündü. Ya Sultan ölmediyse, diye de arada sırada aklından geçiriyordu. Kasabaya girerken durmadan kendi kendine ya ölmediyse, diyerek düşünüyordu. Artık köyün oralara, her zaman gittiği yerlere çıkmıyor, kasabada gelecek vapuru bekliyordu. Sultana da çok kızıyordu. Ne vardı kaçacak, kaçıp da gelip evin eşiğinde ölüp kurda kuşa yem olacak! Bir senin oğullarının mı künyesi geldi, dünya alemin çocuklarının künyesi gelmedi mi? Herkes köyleri boşaltıp ova köylerini yurt edinmediler mi? Gökten arka arkaya hışıltılarla kocaman gözlü kartallar iniyor, evin eşiğine geliyor, Sultanın ölüsüne saldırıyorlar, fistanını parçalayıp Sultanın çıplak bedenine saldırıyor, her saldırışta ondan bir parça koparıyorlardı. Kiminde de Sultanın parçalanmış, kemik kalmış ölüsü kartalların arasında kalıyor, Nişancı çalışıyor çabalıyor bir türlü Sultanın kemiklerini göremiyordu. Kartalların pençelerinin altından. aşağı doğru bir kan seli akıyordu. Nişancı buradan kurtulup adaya dönmek için vapur bekliyordu, kıyıya oturmuş, bacaklarını yardan aşağı sarkıtmış, gözlerini denize dikmişti. Bir türlü de gözlerini denizden alamıyordu.</p>

  <p class="calibre4" style="text-align: justify;">   "Bir adam gördüm," dedi' Zarife, "yukarda, kayalıkların arasında. Bir karartı. Kayanın üstünde yönünü köye dönmüş kıpırdamıyordu."</p>

  <p class="calibre4" style="text-align: justify;">   "Düşünde mi gördün?"</p>

  <p class="calibre4" style="text-align: justify;">   "Yok canım, ayıkken."</p>

  <p class="calibre4" style="text-align: justify;">   "Niye bize söylemedin?"</p>

  <p class="calibre4" style="text-align: justify;">   "Ne bileyim ben, belki de düş sandım."</p>

  <p class="calibre4" style="text-align: justify;">   "Ben de gördüm karartıyı," dedi Sultan.</p>

  <p class="calibre4" style="text-align: justify;">   "Ben de gördüm," dedi Emine.</p>

  <p class="calibre4" style="text-align: justify;">   "Ben o karartıyı kayadan kayaya uçarken gördüm," dedi Fatma.</p>

  <p class="calibre4" style="text-align: justify;">   "Yukarıya bakın, uzakta, kayanın dibinden bu yana bir karartı geliyor," dedi Zarife.</p>

  <p class="calibre4" style="text-align: justify;">   "Geliyor," dedi Sultan, "cin midir, peri midir, hayal midir? Ne zamandır buraya kimsecikler uğramıyor."</p>

  <p class="calibre4" style="text-align: justify;">   Hep birden ayağa kalktılar, gelen karartıya döndüler, karartı ağır ağır da olsa yaklaşıyordu. Karartı tam önlerine gelinceye kadar yerlerinden kıpırdamadan beklediler. Karartı önlerine gelip durunca azıcık kıpırdadılar ya ses çıkaramadılar. Gelen yolcu asker giyitliydi, uzun, tozlu, belki de çok kirli sakallıydı. Sakallarının kapkara olduğu üstüne hiçbir belirti yoktu. Bir gözü çıkmış, kıpkırmızı bir yara yanaklarına doğru akmıştı. Sol kolu kökünden kopmuş, sağ ayağı da yay gibi eğriydi. Üstündeki giyitler paramparçaydı, kıllı göğsü bütünüyle ortadaydı, yırtık pantolonu bacaklarından aşağı parça parça sarkmıştı, bir deri bir kemik kalmış asker, üfürsen yıkılacaktı. incelmiş boynu kopacak gibiydi.</p>

  <p class="calibre4" style="text-align: justify;">   "Osman sen misin, Osman bu adam sen misin," diye bağırdı Sultan, "Osman sen misin?"</p>

  <p class="calibre4" style="text-align: justify;">   Osman, Sultana hiçbir karşılık vermeden, "ana, ana, ana," diyerek aşağı doğru koşarcasına yürüdü, birkaç adım attıktan sonra değneği kaydı ağzı aşağı yere düştü, zorlukla kalktı. Sonra düşe kalka, düşe kalka evlerine gitti, kapı açıktı, içeriye girdi, çıktı. Ev bomboştu, "Ana, ana nerdesin ana," dedi duyulur duyulmaz bir sesle. Eşikliğe çöktü oturdu. Kadınlar ona koştular, yerden kaldırdılar, koluna girip Sultanın evine getirdiler, altına bir minder atıp oturttular, sırtını da cevizin gövdesine dayadılar. Osman biraz soluğunu topladı. Kendine gelir gibi oldu:</p>

  <p class="calibre4" style="text-align: justify;">   "Acımdan öldüm," dedi, "azıcık bulgurunuz varsa bana yağlı bir bulgur aşı yapın," dedi, "kursağıma doğru dürüst bir ekmek parçası, bir kaşıkbulgur aşı girmeyeli çok oldu."</p>

  <p class="calibre4" style="text-align: justify;">   "Hemen," dedi Sultan, "sana öyle bir bulgur pilavı yaparım ki beyler de, paşalar da yememiş olacak."</p>

  <p class="calibre4" style="text-align: justify;">   Kalktı, dışardaki ocağı yaktı, su koyduğu tencereyi üçayağın üstüne koydu. Kuru odun çabuk yandı. Tencerenin içine üç avuç bulgur koydu. Bulgur çabuk pişer, tencereyi ateşten indirdi, tavaya bolca tereyağı koydu, ateşte eriyen tereyağının, insanı acıktıran güzel kokusu cevizlerin altını aldı. Sultan erimiş tereyağını bulgurun üstüne yavaş yavaş döktü. Bulgur pilavına dökülen yağın cızırtısı Osmanın içine işledi.</p>

  <p class="calibre4" style="text-align: justify;">   "Çabuk getirin bulguru, şimdi delireceğim."</p>

  <p class="calibre4" style="text-align: justify;">   Sahana tepeleme doldurdukları bulgur pilavını Osmanın önüne sürdüler. Osman yepyeni tahta bir kaşıkla pilava saldırdı. Ardından da şöyle bir gerindi, gerinir gerinmez de sırtını cevize verip o anda da uyudu.</p>

  <p class="calibre4" style="text-align: justify;">   Sultan:</p>

  <p class="calibre4" style="text-align: justify;">   "Şu fıkaraya içerde, Velinin odasında bir yatak yapalım da uyusun fıkara," dedi.</p>

  <p class="calibre4" style="text-align: justify;">   Hemen kalktılar, elbirliğiyle çabucak bir yatak yaptılar, uyuyan Osmanı koltukladılar, götürdüler, sakız kokan yatağa yatırdılar. Osmanın kokusu burunlarının direğini kırıyordu ya aldırmadılar.</p>

  <p class="calibre4" style="text-align: justify;">   Sofraya oturdular, Osmandan kalan bulgur pilavına çaldılar kaşığı.</p>

  <p class="calibre4" style="text-align: justify;">   "O uyusun da, dinlensin de çocukları yarın sorarız."</p>

  <p class="calibre4" style="text-align: justify;">   "Osmanın da künyesi gelmemiş miydi?" diye sordu Sultan, "anası ağlaya ağlaya hepimizin yüreğini dağlamamış mıydı? Osman geldiğine göre, göğün ötesine kadar uzayan mor direğin söylediğine göre bizim çocuklarımız da yolda."</p>

  <p class="calibre4" style="text-align: justify;">   Fatma içini çekti:</p>

  <p class="calibre4" style="text-align: justify;">   "Bizim çocuklarımız bunun gibi geleceklerse hiç gelmesinler, daha iyi," dedi.</p>

  <p class="calibre4" style="text-align: justify;">   "Bu, ağzından çıkan nasıl söz," diye bağırdı Zarife.</p>

  <p class="calibre4" style="text-align: justify;">   "Benim çocuklarım gelsinler de, nasıl gelirlerse gelsinler. Yeter ki bir soluk alsınlar. Yeter ki onların kokularım alayım," dedi Sultan.</p>

  <p class="calibre4" style="text-align: justify;">   Emine çılgıncasına, öldürürcesine bir göz attı Fatmaya.</p>

  <p class="calibre4" style="text-align: justify;">   "Bizim çocuklarımız gelsinler de iki kolları, iki ayakları, bir gözleri olmasın. Yeter ki soluk alsınlar. isterse dilleri dönmesin. Yeter ki gelsinler. Kokularım alayım."</p>

  <p class="calibre4" style="text-align: justify;">   "Gelsinler," dedi Fatma, söylediğine pişman. "Gelsinler de nasıl gelirlerse gelsinler."</p>

  <p class="calibre4" style="text-align: justify;">   Ertesi gün kuşluklayın ancak uyanabildi Osman. Uyanınca sağına soluna bakındı, duvardaki aynayı gördü, duvara koştu, aynada kendini görür görmez aynayı aldı, bir daha baktı, var gücüyle karşı duvara fırlattı. Aynanın parçaları şangır şungur yere düştü. Kadınlar içeriye koştular. Osman duvara dayanmış duruyor, şaşkın gözlerle yöreye bakmıyordu.</p>

  <p class="calibre4" style="text-align: justify;">   Sultan, Osmamn değneğini yerden aldı, ona verdi:</p>

  <p class="calibre4" style="text-align: justify;">   "Bir şey yok Osmamm," dedi, "ayna duvardan düşmüş de kırılmış. Zaten eski bir aynaydı. Haydi dışarı çıkalım da, su ılıdı, seni bir iyice yuyalım."</p>

  <p class="calibre4" style="text-align: justify;">   Osmam hamamlığa götürdüler, soymaya başladılar, Osman kendisinden umulmayacak bir biçimde silkindi:</p>

  <p class="calibre4" style="text-align: justify;">   "İstemez," dedi, "yumayın beni, istemem. Acıktım. Ayna da kırıldı. Çok acıktım. Acımdan öldüm."</p>

  <p class="calibre4" style="text-align: justify;">   "Gel de cevizin dibine otur. Sana tarhana çorbası yapıyorum, hem de naneli. Bak, ocakta. Kokusunu almıyor musun?"</p>

  <p class="calibre4" style="text-align: justify;">   Osman, havayı derin derin içine çekti.</p>

  <p class="calibre4" style="text-align: justify;">   "Osman tarhanayı özlemiştir, dedim, geçen kıştan kalma tarhana vardı, iyi ki tarhana kalmıştı. Kokla kokla, bak nasıl da kokuyor, tarhana kokusu başkadır."</p>

  <p class="calibre4" style="text-align: justify;">   O, kokla kokla dedikçe Osman ocakta pişen tarhana kokusunu içine çekiyordu.</p>

  <p class="calibre4" style="text-align: justify;">   "Kokla, kokla. Kokla Osman kokla. Asker adam tarhanayı çok özler. Kokla Osman kokla."</p>

  <p class="calibre4" style="text-align: justify;">   Sultan, bir süre sonra, kokla koklayı kesti, gitti tarhana tenceresini ocaktan indirdi. Bu sırada da Fatma sofrayı Osmanın önüne sermiş, sabah erkenden yaptıkları mısır ekmeğini Osmamn önüne koymuştu. Sultan da uzun büyük tasta tüten tarhanayı getirmişti. Osman elindeki tahta kaşıkla tarhana çorbasına saldırdı. Az bir sürede tastaki çorba bitti, Sultan bir daha doldurdu, bir daha.</p>

  <p class="calibre4" style="text-align: justify;">   Osman, mısır ekmeği ve tarhanayla karnını bir iyice doyurdu, belini cevize dayadı gözlerini kapadı. O gözlerini kapadığı sürece kadınlar konuşmadı. Neden sonradır ki Osman gözlerini açtı. O gözlerini açar açmaz Zarife:</p>

  <p class="calibre4" style="text-align: justify;">   "Bizim çocuklar da geliyor, değil mi Osman," diye sordu.</p>

  <p class="calibre4" style="text-align: justify;">   Osman:</p>

  <p class="calibre4" style="text-align: justify;">   "Sizin çocuklar gelemez."</p>

  <p class="calibre4" style="text-align: justify;">   "Niye gelemez?"</p>

  <p class="calibre4" style="text-align: justify;">   "Ölüler hiçbir yere gidemez. Hiçbir yerden de gelemez."</p>

  <p class="calibre4" style="text-align: justify;">   "Ne biliyorsun onların öldüğünü?"</p>

  <p class="calibre4" style="text-align: justify;">   "Koca bir ordudan hiç kimse kalmadı, hepsi donup kazık kesildi, kazık kesilmeyenleri bitler yedi de ondan biliyorum. Koca bir ordudan kimsecikler kalmadı da ondan biliyorum."</p>

  <p class="calibre4" style="text-align: justify;">   "Hepsi öldü de sen nasıl kaldın?"</p>

  <p class="calibre4" style="text-align: justify;">   "Haaa o başka, ben de ölmüştüm. Gözümü bir açtım ki dirilmişim. Bilmediğim, görmediğim bir yerdeyim. Öyle bir yerdeyim ki, öteki dünya sandım. Herkes hiç anlamadığım bir dil konuşuyor, orada kaç gün, kaç gece kaldım bilemiyorum. Kaç ay, kaç yıl kaldım bilemiyorum. Uzun bir zaman geçtikten sonra, uzun mu, kısa mı onu da bilemiyorum, yanıma bir adam verdiler, her bir yeri sargılar içinde. Bir zaman sonra adam konuşmaya başladı. Ruslara esir olmuş bir zabitmiş. Onu karların altından çıkarmışlar. Her bir yeri parça parçaymış. Böyle yaşayacağına ölse daha iyi olurmuş. Aradan bir zaman geçtikten sonra, zabit kaldığımızın bir Rus hastanesi olduğunu söyledi. Beni de karların altından çıkarmışlar, bir bacağım dışarda kalmış da donmuş, onu kesmişler. Gözümü bir kurşun almış götürmüş, doktorlar çıkan gözün yerine hiç dokunmamışlar."</p>

  <p class="calibre4" style="text-align: justify;">   "Bizimkileri kim çıkarmış karların altından?"</p>

  <p class="calibre4" style="text-align: justify;">   "Kimse çıkarmamış."</p>

  <p class="calibre4" style="text-align: justify;">   "Öyleyse nereye gitmişler?"</p>

  <p class="calibre4" style="text-align: justify;">   "Hiçbir yere gitmemişler. Dağın yamacında öylece, yere bile düşerneden donmuş kalmış, k(lzık kesilmişler. Binlerce asker dağların yamaçlarında ayakta dimdik kalmışlar, kazık ormanları olmuşlar. O ormanları ben de gördüm."</p>

  <p class="calibre4" style="text-align: justify;">   "Gözünle gördün mü," diye sordu Sultan, "bizim çocukların donarak kazık kesilip öldüklerini?"</p>

  <p class="calibre4" style="text-align: justify;">   "Görmedim."</p>

  <p class="calibre4" style="text-align: justify;">   "Görmedinse nerenden uyduruyorsun bizim çocukların donaraktan öldüklerini?"</p>

  <p class="calibre4" style="text-align: justify;">   "Duymuyor musunuz, sabahtan beri bütün bir ordunun donduğunu size söylediğimi, donarak, kazık kesilerek öldüklerini, kazık kesilmeyenleri de bitlerin yiyerek öldürdüklerini size söylemedim mi, duymadınız mı? Herkes öldü, herkes öldü, herkes öldü. Beni diri mi sanıyorsunuz, ben de ölüyüm, ben de ölüyüm, ölüyüm."</p>

  <p class="calibre4" style="text-align: justify;">   O öfkeyle, ne öfkesi kalmışsa, yanındaki koltuk değneğine sarıldı, ağacın gövdesine tutunarak ayağa kalktı, biraz ilerledi, durup döndü, cevizlerin köklerinden başladı doruklarına kadar baktı, arkasını döndü yokuş aşağı, ana, ana, anaaa, diyerek yürüdü, evlerini!). kapısına vardı, kapıyı açtı, içeriye girdi, sesi daha içerden, ana, ana, ana nerdesin, nerelere gittin, elalemin kadınları ölmüş oğullarını bekliyorlar da, ana, ana, ana sen nerdesin? Evden çıktı. Koltuk değneğinin taşlarda çıkardığı sesle Osmanın ana, anaaaa, diyerek bağırması karşı kayalıklarda çın çın ötüyordu. Bu sesleri köyün yakınına kadar gelmiş Nişancı da duyuyordu. Bu seslerde bir iyi şeyler olmalı, diye düşündü Nişancı. Köy boş değil. Sultan da köylülerle birlikte, belki de sapasağlam yaşı-yordur. İçinde bir umut depreşti, ayakları onu aldı köye doğru yokuş yukarı götürdü. Her bir yanını öyle bir sevinç, öyle bir umut sardı ki, koşarcasına yolun taşlarının üstünden yürüyor, durmadan yere kapaklanıyor, hemen kalkıyor, az sonra gene yere kapaklanıyordu. Eve, elleri, dizleri kan içinde geldi.</p>

  <p class="calibre4" style="text-align: justify;">   Onu ilkönce Sultan gördü, dizlerinin bağı çözüldü, olduğu yere çöktü. Öteki kadınlar, "Ne oldu Sultan sana," diye koşuşturdular. Sultan çabaladı çabaladı, sesi çıkmadı.</p>

  <p class="calibre4" style="text-align: justify;">   "Sultan ne oldu sana?"</p>

  <p class="calibre4" style="text-align: justify;">   Zarife çam bardaktan çabucak bir tas su aldı ona getirdi. Eli titreyen Sultan tası tutamadı, Zarife tası onun ağzına dayadı, Sultan da titreyen dudaklarıyla suyun yarısını dökerek biraz içti, titreyen elini birkaç denemede kaldırabildi, yola uzattı, kadınlar yola baktılar, Zarife:</p>

  <p class="calibre4" style="text-align: justify;">   "Amanın," dedi, "amanın avratlar şu gelen Nişancı Veli Ağam değil mi?"</p>

  <p class="calibre4" style="text-align: justify;">   Birazıcık kendine gelen Sultan, sesi titreyerek:</p>

  <p class="calibre4" style="text-align: justify;">   "Bu gelen Velidir," dedi, "Veli olduğu ayak sesinden belli. Gelen Velidir, Veli."</p>

  <p class="calibre4" style="text-align: justify;">   Veli yaklaştıkça Sultan kendine geliyordu, "Velidir Veli. Gelen, Velidir Veli."</p>

  <p class="calibre4" style="text-align: justify;">   Ellerini yere dayayarak ayağa kalktı.</p>

  <p class="calibre4" style="text-align: justify;">   "Gelen, Velidir Veli."</p>

  <p class="calibre4" style="text-align: justify;">   Veliye doğru, kayalıklara yukarı düşe kalka koştu. Onu gören Veli de yukardan aşağıya koşmaya başladı, kucaklaştılar. Biribirlerine sarılmış cevizlerin altına geldiler. Sultan derinden soluklanıyor, göğsü inip inip kalkıyordu. Kadınlar da az ötede durmuşlar onlara bakıyorlardı.</p>

  <p class="calibre4" style="text-align: justify;">   "Velidir Veli."</p>

  <p class="calibre4" style="text-align: justify;">   Kendilerine gelen kadınlar evin içine daldılar, dışarıya çullar, kilimler çıkardılar, cevizlerin altına serdiler. Önce elinden tutup Nişancıyı minderin üstüne oturttular, sonra da geldiler onların karşılarına geçtiler oturdular. Uzun bir süre konuşmadılar. Biribirlerinin yüzlerine bakamadılar bile.</p>

  <p class="calibre4" style="text-align: justify;">   "Şu karşıdan gelen Velidir Veli."</p>

  <p class="calibre4" style="text-align: justify;">   İlkönce Sultan kendine geldi, gülümseyerek:</p>

  <p class="calibre4" style="text-align: justify;">   "Hoş geldin Veli,"dedi, ardından ötekiler.</p>

  <p class="calibre4" style="text-align: justify;">   Veli:</p>

  <p class="calibre4" style="text-align: justify;">   "Hoş bulduk," dedi.</p>

  <p class="calibre4" style="text-align: justify;">   Zarife, kalktı, kalaylı bakır tası aldı, çam bardaktan su aldı getirdi Veliye verdi, Veli tası başına dikti, koca bir tas suyu lıkırdatarak sonuna kadar içti.</p>

  <p class="calibre4" style="text-align: justify;">   Veli bir süre daha sustuktan sonra adayı anlatmaya başladı. Sultanın kaçışından hiç söz etmedi. Adayı nasıl bulduklarını, adanın adını kimden öğrendiklerini, adaya varınca nasıl karşılandıklarını, adada onlara saray gibi evler verdiklerini, adanın da bir Allahın cenneti olduğunu bir bir, hiçbir ayrıntıyı kaçırmadan anlattı. Kadınlar ona akşamüstü, tereyağlı bulgur pilavı yaptılar, keçi yoğurduyla ayran da getirdiler sofraya.</p>

  <p class="calibre4" style="text-align: justify;">   Sonra her biri bir yana çekilip uyudular. Hepsi birden sabah erkenden uyandılar. Konuşmadan sabah çorbalarını içtiler. Sultan bohçalarını yapmak için eve girdi, onunla birlikte öteki kadınlar da. Bir süre sonra yapılmış, bağlanmış bohçalarla dışarıya çıktılar. Nişancı Veli cebinden bir kağıt çıkardı Zarifeye verdi, "Bizim çocuklar gelirlerse bu kağıdı onlara ver. Çocuklara söyle ki bu kağıdın bir örneği de kasabadaki Topal Hacıdadır. Hacı onları bizim eve kadar gönderir. Unutma dediklerimi."</p>

  <p class="calibre4" style="text-align: justify;">   "Unutmam Veli ağam," dedi Zarife.</p>

  <p class="calibre4" style="text-align: justify;">   Nişancı önündeki torbaları kalın bir iple muhkem sardı, omuzlarına attı. Sultan da ellerine birer bohça aldı.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Bu cevizler sizin," dedi, "ben gelip de bu cevizleri toplayıp satmayacağım. Hepiniz ceviz toplamayı bilirsiniz, toplar satar, bu köyde bey gibi yaşar, çocuklarınızı beklersiniz. Yalnız köyün bütün cevizleri de sizin. Kim gelir de sizden, cevizlere ne oldu, diye sorar, zaten köyde kim sağ kaldı ki, kalanlar da benim gibi bir yere yerleştiler. Bu dağın başında ne işleri var ki. Haydiyin, hakkınızı helal edin." Yürüdü, ardından da Sultan, gözleri dolmuş, içini çekerek, "Hakkınızı helal edin," dedi, Nişancının ardından sendeleyerek yürüdü.</p>

  <p class="calibre4" style="text-align: justify;">   "Helal olsun, helal olsun, helal olsun. Gelir gelmez çocukları size yollarız, hiç merak etmeyin. Safiyenin oğlu Osmanı gönderen Allah bir gün olur bizimkileri de göndermez mi dersiniz. Güle güle gidin. Yolunuz açık olsun."</p>

  <p class="calibre4" style="text-align: justify;">   Onlar gediği aşıncaya kadar oldukları yerde taş kesilmiş durdular, gözlerini ayırmadan arkalarından baktılar.</p>

  <p class="calibre4" style="text-align: justify;">   Sultanla Nişancı yavaş yavaş, konuşarak yürüyorlardı. Bir Nişancı alıyor adayı, torunlarını, onlara Melek Hatunun, Lenanın, Zehranın, Sabihanın ne kadar iyi baktıklarını, balıktan her adaya dönüşünde çocukları biraz büyümüş, biraz semirmiş bulduğunu söylüyor, adanın insanlarını, doğasını en küçük ayrıntısına kadar anlatıyordu. Nişancı torunların sözünü her açtıkça Sultanın gözleri parlıyor, bunun üstüne de Nişancı veryansın ediyor, çocukları anlattıkça anlatıyordu. Sultan sonunda, dağdan düzlüğe inerken bir taşın üstüne oturdu, "Vay benim anasız, babasız, kimseciksiz büyüyenlerim, vay," ağlamaya başladı. Nişancı Sultanın karşısına geçti, "Kes ağlamayı," diye keskin bir sesle konuştu, "kes! Ne olmuş senin torunlarına. Adanın kadınları onlara gül gibi bakıyorlar, senden de, benden de iyi. Kes ağlamayı."</p>

  <p class="calibre4" style="text-align: justify;">   Elinden tuttu Sultanı kaldırdı. Elini usulca onun omuzuna <span style="font-size: 1em;">attı:</span></p>

  <p class="calibre4" style="text-align: justify;">   "Anlat hele senin düşçü Zarifeyi, her gece bir yığın düş mü görüyordu?"</p>

  <p class="calibre4" style="text-align: justify;">   "Sabah erkenden başlıyor, kimi günler gece yanlarına kadar gece gördüğü düşleri anlatıyordu. Biz gidiyoruz ya çocuklarımız gelecek. Zarifenin her düşü bizim çocukların ölmediklerini, Safiyenin Osman gibi geleceklerini ayan beyan söylüyordu."</p>

  <p class="calibre4" style="text-align: justify;">   Nişancı Veli olduğu yerde zınk diye durdu:</p>

  <p class="calibre4" style="text-align: justify;">   "Sultan, Sultan," dedi kaşları çatılarak, alın damarları parmak parmak kabararak, "Sultan, bizim çocuklarımız Safiyenin Osmanı gibi geleceklerse hiç gelmesinler, Rusun içinde kalsınlar, anladın mı?"</p>

  <p class="calibre4" style="text-align: justify;">   Sultan yumuşak, öfkesiz, güvenli sesle:</p>

  <p class="calibre4" style="text-align: justify;">   "Niye bu kadar kızıyorsun, öfkeli konuşuyor, ağzından çıkan sözleri duymuyorsun. Zarifenin düşleri, bizim çocuklarımız Osman gibi gelecekler demiyor ki, sapasağlam, dipdiri, buradan gittikleri gibi gelecekler, diyor. Sen ne söylüyorsun öyle Nişancı Veli. Zarife bunca ay, bunca gün düş gördü, hepsini de bize olduğu gibi anlattı, gelenlerin içinde bir tane bile Osman gibisi yoktu. Yalnız o her şeyi söylüyordu da gelecekleri günü, ayı, yılı hiç söylemiyordu. Belki onun düşleri de bilmiyordu çocukların ne zaman geleceklerini, bu sırada Artvinden bir de aşık geldi, Aşık Garip, ağıtlar, türküler söyledi. Bir de ejderha gibi bir adamı söyledi, adı da, askeri kırdıran Enveri Paşaymış. Yemenden öte bir yerin kadınları, askeri kırdıran Enveri Paşa üstüne beddualı bir ağıt çıkarmışlar. O söyledi de hepimiz ağladık. Aşık Garip yakışıklı bir adamdı, o bizim köyden ayrılırken Zarife de onun ardına takıldı, onunla gitti, biz öylece Zarifesiz, düşsüz kaldık, nerdeyse delirecektik, bereket versin ki Zarife çabuk döndü de gene düşlerine başladı."</p>

  <p class="calibre4" style="text-align: justify;">   "Zarife iyi yapmış size geri döndüğüne," dedi Nişancı. "İnsan asker yolu gözlerken, o bir hak aşığı da olsa onun ardına düşer de gider mi?"</p>

  <p class="calibre4" style="text-align: justify;">   "Ne olmuşsa olmuş," dedi Sultan, "Zarife bundan sonra öyle düşler gördü ki, oğullarımız, o anlattıkça geliyor gözlerimizin önüne dikiliyorlardı gülen yüzleriyle."</p>

  <p class="calibre4" style="text-align: justify;">   Nişancı Sultanın koluna girdi, gülümsüyordu.</p>

  <p class="calibre4" style="text-align: justify;">   "Adada bir koyak var, denizden başlıyor adanın tepesinin altında bitiyor. Koyağın içi incir ağaçlarıyla dolu, incir ağacı kısa, geniş yapraklı, çok dallı olur. Buradaki incirler şu cevizler kadar uzamış, her bir inciri de yumruğum kadar oluyor. İncirler olgunlaşınca da götlerinden sarı ballar akacak. Bugünlerde o incirler olgunlaştı olgunlaşacak. Biz hemen adaya yetişmezsek, olmuş incirlerde hayır kalmaz, hepsini kuşlar yer. İnşallah vapur vardır yakında."</p>

  <p class="calibre4" style="text-align: justify;">   İncirleri konuşa konuşa kasabaya girdiler. Çarşıda alışveriş ettikten sonra bir arkadaşlarının evine gittiler. Arkadaşları Sultanı görünce daha çok sevindiler.</p>

  <p class="calibre4" style="text-align: justify;">   Nişancı Veli, daha kapının eşiğinde vapuru sordu.</p>

  <p class="calibre4" style="text-align: justify;">   Arkadaşı:</p>

  <p class="calibre4" style="text-align: justify;">   "Vapur yarın geliyor, ikindiüstü de İstanbula hareket ediyor," dedi.</p>

  <p class="calibre4" style="text-align: justify;">   Nişancı Velinin aklında hep olgunlaşan incirler vardı. O kadar ağaç incirin çok meyvesi olacaktı. O da satılınca çok para getirecekti. Adadakilerin içlerinde olgunlaşan inciri toplamayı akıl edecek bir kişi çıkar mıydı ola? İncir ağacı gevrek, dalları çok ağırlık taşımaz, küçük bir ağırlıkta hemen kırılır. On, on bir yaşında zayıf çocuklar çıkarılır incirlere incir toplamak için. Nişancı durmadan incirleri düşünüyordu. İncirleri toplamayı akıl etmişler miydi acaba? İçlerinde incir yiyenler var mıydı ola? Musa Kazım Ağaefendi, o Giritliydi, orada incir yetişirdi. inciri Vasili de, Poyraz da bilirdi. Poyraz, Çukurova derler bir ulu ovanın dağlarından olur. Çukurova sıcak yerdir, incir de sıcak yerlerde yetişir. Poyraz Çukurovada su değirmeninin bahçesindeki incir ağacına çıkmış, incirleri yemiş de karnı şişmiş, ince bir dala basmış, dal kırılınca da önündeki büyük dala sarılmış. Bunlar, belki de incirler olgunlaştı, toplayalım derler, toplarken dallar kırılır yere düşer, Allah göstermesin, o kadar uzun ağaçlardan taşların üstüne düşünce ölürler bile.</p>

  <p class="calibre4" style="text-align: justify;">   Arkadaşı:</p>

  <p class="calibre4" style="text-align: justify;">   "Hele bir oturun, hele bir yornuk çıkarın hele!"</p>

  <p class="calibre4" style="text-align: justify;">   Arkadaşı Velinin sırtındaki bohçaları, karısı da Sultanlnki-leri aldı, bir köşeye koydular, sonra da getirdikleri yiyecekleri alıp mutfağa götürdüler.</p>

  <p class="calibre4" style="text-align: justify;">   Yemekten sonra biraz savaşı konuştular. "Savaştan ancak bir avuç insan gelebildi. Geçenlerde Artvinden bir genç aşık geldi, bir gözü kör, bir ayağı topal, ağlayarak savaş üstüne türküler, ağıtlar, destanlar söylüyor, kendisiyle birlikte dinleyenleri de, iki gözleri iki çeşme ağlatıyordu. Yaralanmadan önce çok, donup kazık kesilen asker görmüştü, dağların yamaçlarında donmuş askerlerden kazık ormanları oluşmuştu. Aşık üç gün üç gece milleti kırıp geçirmişti. Durmadan da bir vay anam, vay anam kurası ağıdım söylüyor, insanlarda yürek koymuyordu. Biz askerdeyken, asker kalmayınca orduda bu sefer de on beş, on altı yaşlarında çocukları almışlar askere, çocuklar da askere giderlerken hep bir ağızdan, vay anam, diye bağırarak ağlıyorlarmış."</p>

  <p class="calibre4" style="text-align: justify;">   Onlar konuşurlarken evin hanımı çoktan onlara yer yatağını sermişti. Yemeklerini yedikten sonra ev sahibi:</p>

  <p class="calibre4" style="text-align: justify;">   "Haydi buyurun," diye ayağa kalktı, "yatak hazır. Veli çifte yastıklı yatak sever. Haydi buyurun."</p>

  <p class="calibre4" style="text-align: justify;">   Kadın elinde bir ibrikle geldi, "ayakyolu şurada," dedi, Sultanın öteki eline bir de gemici feneri tutuşturdu, eliyle gösterdi, Sultan da dışarıya çıktı, Veli de yatağın yanında ayakta Sultanı bekledi.</p>

  <p class="calibre4" style="text-align: justify;">   Başlarını yastığa koyar koymaz hemen uyudular.</p>

  <p class="calibre4" style="text-align: justify;">   Çok erkenden uyandılar. Nişancı dolu ibriği aldı bahçenin içindeki ayakyoluna gitti. Ayakyolunun kapısının yanında bir bez asılıydı. Nişancı işini gördükten sonra ibrikteki suyla yıkandı, donunu, pantolonunu yukarıya çekti, donu bağladı, pantolonu düğmeledi, evin avlusunda evin kızlarından biri onun elindeki ibriği aldı, Nişancı da çömeldi, Nişancının eline bir sabun verdi, açılmış avucuna su döktü. Nişancı, ellerini, yüzünü, özellikle karmakarış olmuş sakalını, böyle kokulu bir sabunla yumamıştı. Yıkanmayı bitirince elindeki sabunu yandaki tahtamn üstüne koydu, ayağa kalktı, kız omuzuna atılı mavi havluyu ona uzattı, Veli ellerini yüzünü sildi, "sağ ol, var ol kızım," dedi. Yönünü denize döndü, hızla yürüdü. Arkasından arkadaşı bağırdı, "Veli, Veli nereye gidiyorsun, çorba pişti pişecek, hem de sütlü çorba."</p>

  <p class="calibre4" style="text-align: justify;">   "Çorba ateşten indirilmeden ben evde sofranın başındayım."</p>

  <p class="calibre4" style="text-align: justify;">   Koşarcasına iskeleye vardı, gişe daha açılmamıştı. Ortalıkta kimsecikler yoktu, geldiği gibi, daha da çabuk eve geldi, çorba tenceresi daha ocaktaydı, indirdiler. Koca bir tencere sütlü çorbayı çabucak bitirdiler, karınlarını şişirdiler, Nişancı ayağa kalkar kalkmaz iskeleye yürüdü, geriye döndü, yüzü asıktı. "Gene kimsecikler yok, gişe de, iskele kahvesi de kapalı."</p>

  <p class="calibre4" style="text-align: justify;">   "Hele şurdan biraz otur da konuşalım azıcık. Demek senin adan böyle ha, demek bir daha buralara dönmeyeceksin ha?"</p>

  <p class="calibre4" style="text-align: justify;">   "Dönmeyeceğim," dedi Nişancı, "dönüp de burada ne yapayım, babamın, anamın mezarları burada, burada güle güle kalsınlar. Onlar benden ekmek istemiyorlar su istemiyorlar. Sen adayı bir görsen, Allahın yeryüzüne koyduğu bir cennet. Cennetin tıpkısı. Bir ev verdiler bana saray gibi. İki katlı. Tavanı da deniz tasvirli. Deniz tasvirinin üstünde de çiçekler, bilinmeyen bir cennetten getirilmiş çiçekler. Sabahleyin gözümü açıyorum çiçekleri görüyorum. Denizi dersen bir yumuşak, bir yumuşak. Rüzgarları, dalgaları, fırtınaları Karadeniz gibi, öteki denizler gibi deliren, kuduran, dalgaları kavak boylarını aşan denizlerden değil. Bizim adanın denizi, balıkçıların dedikleri gibi çok uslu bir deniz. Bu deniz çoğunlukla öyle durgun, öyle durgun olur ki karıncalar su içebilir. Bir de balık var, bir de balık var, deniz kaynaşıyor, oltanı at çek, oltanı at çek. İşte böyle. Karıncanın su içtiği... İyi yerlerin insanları da iyi olur der atalar, doğru sözlerdir. Bizim denizin kıyılarındaki Türkmen köylerinin insanları bile balık yiyorlar. Bizim iyi huylu denizde birkaç ay balık tuttum mu bana yıllarca yeter."</p>

  <p class="calibre4" style="text-align: justify;">   Arkadaşı güldü:</p>

  <p class="calibre4" style="text-align: justify;">   "Bre Veli, sen. burada da böyleydin. Senin denize çıktığını gören balıklar, kuyruklarını sallayarak, suyun yüzüne atlayarak gelip teknenin yöresine yığılmazlar mıydı?"</p>

  <p class="calibre4" style="text-align: justify;">   Nişancı da ağzı kulaklarında "Yığılırlardı," dedi.</p>

  <p class="calibre4" style="text-align: justify;">   Gelecek vapuru çok beklemediler. Sabah erkenden İstanbuldan gelen vapur koya demir attı. Nişancı telaş içindeydi, şu Sultana ne olmuştu. Kuzu kuzu ardına düşmüş geliyordu. Sultan dediğim dedik çaldığım düdüktü. Kafasına bir şeyi takmışsa ölür de o işi yapardı. Kaç gecedir uyumuyor, kaç gündür yerinde duramıyordu. Sultan bir anda bir varmış bir yokmuş olacaktı ya, olduğu yerde duruyordu. O ölünceye kadar oğullarının gelmelerini bekleyecek, her gün, her gece onların düşlerini görecekti. Onlar, sapasağlam, dipdiri gelince de Nişancıya bir oyun, bir oyun edecekti, felek de maşallah diyecekti.</p>

  <p class="calibre4" style="text-align: justify;">   Gelen vapur açığa demir atmış yolcularını bekliyordu. Nişancı ne kadar tetikte olursa olsun, içindeki korku ne kadar azarsa azsın, gözünü ondan hiç ayırmasın, Sultanda hiç kıpırdama, hiçbir değişiklik olmuyor, o da Nişancı Veli gibi, gelmiş kasabanın önüne demirini atmış geminin sabırsızlıkla kalkmasını bekliyordu. Kahveye oturmuş, gözlerini de vapura dikmiş ayırmıyor, Nişancıysa onun son anda başına ne işler açacağını merak ediyordu.</p>

  <p class="calibre4" style="text-align: justify;">   O, ne sihirdir ne keramet, bir anda gözden yitip gidecekti.. Şu vapur da hiç kalkmıyordu. En sonunda gitti Sultanın yanına oturdu, onun elini sıkı sıkıya tuttu ve Sultan elini onun elinden çekmedi. Allah Allah, ne olmuştu bu Sultana?</p>

  <p class="calibre4" style="text-align: justify;">   Yolcuları vapura götürecek tekneler geldi iskeleye yanaştı, Nişancı ayağa kalkıp Sultanı da kaldırdı. Kalkarken Sultanın eli bayağı titredi. Kadınlı erkekli birçok yolcuyla teknelere atladılar. Sultan daha titriyordu. Vapura vardılar, merdivenleri çıktılar. Kolları sırmalı, buruşuk lacivert giyitli, yeşil gözlü, kızıl bıyıklı, sivri burunlu bir adam onlara kamaralarını gösterdi.</p>

  <p class="calibre4" style="text-align: justify;">   "Uyyy," dedi Sultan, "yatak da var içinde. Padişah odası gibi."</p>

  <p class="calibre4" style="text-align: justify;"><span style="font-size: 1em;">   "Öyledir," dedi sivri burunlu adam, ''bizim vapurumuz yenidir. İngiliz malıdır, sağlamdır."</span></p>

  <p class="calibre4" style="text-align: justify;">   Sultan birden elini Nişancının elinden çekti, kamaradan koşarcasına dışarıya çıktı, güvertenin korkuluğuna sıkı sıkıya tutundu, gözlerini köyünün dağlarına dikti. Nişancı da onun yanına geldi, sıkı sıkıya güvertenin demirine tutunmuş Sultanın elini tuttu, uğraştı uğraştı, Sultanın demire yapışmış elini <span style="font-size: 1em;">bir türlü sökemedi. Edemedi elini onun elinin üstüne koydu, yavaşça, "Elini tutmak istiyorum," ' dedi. Sesi yurnşacıktı. Nişancı gençleşmiş, sesi sıcacık, içe işleyen, karasevdadan deli olan, ta yüreğinin köküne işleyen eski günlerin sesine dönmüştü. Sultanın eli demirden çözüldü geldi, yüreği bir kuşun yüreği gibi çabuk çabuk atan Nişancının elinin üstüne kondu. İncecikten de gülümsedi, bu da Nişancının gözlerinden kaçmadı. Gün kavuşuncaya kadar orada öyle, gözlerini köylerinin dağlarından ayırmadan öylece kaldılar.</span></p>

  <p class="calibre4" style="text-align: justify;">   Gün kavuşur kavuşmaz da vapurun çanı çaldı, Nişancı elini Sultanın elinden çekmeden:</p>

  <p class="calibre4" style="text-align: justify;">   "Bu çan yemek çanıdır, haydi yemek salonuna gidelim de bir güzel yemek yiyelim," dedi.</p>

  <p class="calibre4" style="text-align: justify;">   Bu sırada da yanlarına sivri burunlu adam geldi:</p>

  <p class="calibre4" style="text-align: justify;">   "Yemek salonumuz daha yepyeni. Yemeklerimiz gibi lezzetli yemek de İstanbulun en lüks lokantalarında bile yoktur. Kumrular, ben sizi tanıyorum. Bu Nişancı Veli reistir. O balığa çıkınca deryanın bütün balıkları gelir, onun teknesinin yöresine yığılışırlarrnış. Görmediniz mi, siz oraya yumulmuş otururken bütün kasaba, çoluk çocuk, yediden yetmişe sizi uğurlamaya gelmişti. Ben bunca yıllık gemiciyim, böyle bir uğurlamayı hiçbir yerde görmedim. Millet sizi çok seviyor kumrular."</p>

  <p class="calibre4" style="text-align: justify;">   Önlerine düştü, onları salona götürdü, masa gösterdi, sandalya çekip onları oturttu. Garsonun kulağına da bir şeyler fısıldadı, "Afiyet olsun," dedi gitti.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Bak Sultan," dedi, "yemeği bunlar bizim gibi yemiyorlar. Ben bunlar gibi yemek yemeyi paşanın yanında öğrendim, kolay iş değil. Sen istersen bana bakarak benim gibi yersin, istersen gene köydeki' gibi yersin. Canları cehenneme, nasıl yerlerse yesinler," dedi biraz alay ederek.</p>

  <p class="calibre4" style="text-align: justify;">   Bu sırada salona kadınlı erkekli beş on kişi girdi. İstanbullular gibi giyinmişlerdi. Kadınların biri tangoydu. Ötekiler de çok süslüydüler. Nişancının da onlardan geri kalan bir hali yoktu. Nerdeyse Nişancı onlardan daha şıktı. Sultan yumulmuş, içine kapanmış, kendi biçimince yemek yerken, arada başını kaldırıp Nişancıya gülümsüyor, hemencecik de geri indiriyordu.</p>

  <p class="calibre4" style="text-align: justify;">   Vapurda, bir gün sonra Sultanın dili bir açıldı bir açıldı, her sabah Zarifenin gördüğü bitip tükenmeyen düşleri İstanbula kadar anlattı. Sultan Zarifenin düşlerini öylesine canı yürekten anlatıyordu ki, Nişancı kendisini kaptırıyor, oğullarının yakında askerden döneceklerine o da Sultan kadar inanıyordu. "Belki de biz adamıza varmadan onlar adada olurlar, belki de," diyordu.</p>

  <p class="calibre4" style="text-align: justify;">   "Olacaklar," diyordu Sultan.</p>

  <p class="calibre4" style="text-align: justify;">   "Olacaklar," diyordu Nişancı.</p>

  <p class="calibre4" style="text-align: justify;">   "Neden ki dersen, bizim çocukların künyeleri geldi ya, o künyeler ölü, şehit künyeleri değil. O künyeler onların esir düştüklerine ait künyelerdir. Şimdi onlar Rusyada yaşıyorlar. Diyorlar ki Rusyada bugünlerde büyük karışıklıklar çıkmış. Rusya altüst olmuş, onun için de Rusların bizim çocukları bırakmaya eli değmiyormuş. Zarifenin düşleri, iyi yorumlarsan doğru. Hepsi de dosdoğru. Hele içlerinde biri var, mavi kartal olup mavi bulutların içine giren, mavi denizin üstünden uçarak gelip karşı mavi kayalıkların üstüne konan."</p>

  <p class="calibre4" style="text-align: justify;">   Kartalların üçü de kayalıkların üstüne konmuşlarmış, kanatlarını açıp açıp kapatıyorlarmış. Kanatlarını her açıp kapattıkça yöreye top top mavi kıvılcımlar saçılıyormuş, saçılan kıvılcımlar da üç koldan çağlayarak cevizin altına kadar bizim üstümüze akıyormuş. Kartalların kıvılcımları akmışmış akmışrnış, cevizin altı da masmavi bir deniz kıyısı olmuşmuş. O mavi öyle mavi, öyle maviymiş ki bütün dünya maviye kesmişmiş. O ışıktan mavi denizin üstünde ışıktan üç tuvana mavi delikanlı gözükmüşmüş. Üçü de üç koldan üç kıvılcım çağlayanının önünden gelmişler gelmişlermiş, cevizin altında durmuşlarmış. Sultan da kıvılcımlanan mavi ışıktanrnş, çocuklarını görünce delikanlıların üçüne birden sarılmışmış. Sultandan da kartal kanadı çıkmışmış. Dördü birden kol kola girmişmiş, kanatlarını açmışlarmış, çocuklar da... Dördü de dört koldan göğe ağmış uçarlarken, dördü dört yerden bağırıyorlarmış, yakında döneceğiz, yakında, yakında. Cevizlerin altından ışık denizin kıyısından, mavi denizin dibinden bir vapur çıkmış, buradan oraya kadar, dört bir yanı kalın ışıklarla donanmış vapurun üstünde çırılçıplak üç beniadem, beniademlerin arasında bir çırılçıplak kadın. Beniademlerin dördü de mavi oluvermişlermiş.Işık da saçıyorlarrnış, mavi kıvılcımlar şakır şakır akıyorlarmış. Her yanında ışıklar kaynayan vapur cevizlerin altında birden suya batmış. Cevizlerin altında çırılçıplak dört beniadem kalmışmış, üçü asker biri kadın. Kadın oğullarının üçüne birden sarılmışmış.</p>

  <p class="calibre4" style="text-align: justify;">   "Yakında dönecekler," dedi Sultan ve kasabaya kadar Zarifenin düşlerini sürdürdü.</p>

  <p class="calibre4" style="text-align: justify;">   Kasabaya varınca doğru Hayri Efendinin mağazasına gittiler.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Hayri Efendi, bu hatun bizim Sultan."</p>

  <p class="calibre4" style="text-align: justify;">   "Hoş geldiniz," dedi Hayri Efendi, Nişancının Sultanı almak için köye gittiğini biliyordu.</p>

  <p class="calibre4" style="text-align: justify;">   "Hoş bulduk ya, bu hatun nesi var nesi yoksa, köyde kalıp künyeleri gelmiş çocuklarını bekleyen dört kadına verdi. Evini, keçilerini de, tavuklarını, ceviz ağaçlarını da onlara verdi. İşte böyle ipipullah, sivri külah buraya geldi."</p>

  <p class="calibre4" style="text-align: justify;">   "Geldi ya, hoş geldi safalar getirdi. Ben de künyeleri gelmiş çocuklarımı bekliyorum. Her gün Çanakkaleden çıkıp geleceklermiş gibi geliyor bana."</p>

  <p class="calibre4" style="text-align: justify;">   "İnşallah gelirler," dedi içini çekerek Nişancı, "Bizim hatuna giyit gerek."</p>

  <p class="calibre4" style="text-align: justify;">   "Bu gece kalacaksınız, bizim hanım hepsini halleder, sen ben ne anlarız hanım işinden."</p>

  <p class="calibre4" style="text-align: justify;">   Hayri Efendi eve, konuk var diye, hazırlıklı olmaları için haber gönderdi. Bir saat sonra Hayri Efendi konuklarını alıp eve götürdü. Önce hamamlığı yaktırdı. Bol sıcak suyla, kokulu sabunla önce Sultan yıkandı, sonra da Nişancı Veli. O gece sakız kokan tertemiz bir yatakta yattılar. İkinci gün Hayri Efendinin hanımıyla Sultan çarşıya çıktılar, Sultana yakışır güzel kumaşlar buldular, Rum terzinin kalfasını çağırttılar, Sultana giyitler diktirdiler. Sultan dikilen giyitlerin birini çıkarıp ötekini giydi, birini çıkarıp ötekini. Nişancı paraya para demiyordu. Ne kadar parası varsa hepsini tek kuruşuna kadar Sultan için harcayabilirdi. Bu arada Hayri Efendi Poyraza, Nişancı, Sultan Hanımla kasabaya geldi, diye haber gönderdi. Bir de Rum hatunlarının giydikleri en güzel kunduralardan Sultana üç kundura armağan eyledi. Bütün kasabayı sokak sokak dolaştılar. Bu arada Nişancı da Zarifenin düşlerini ustalıkla geceleri sabahlara kadar Hayri Efendiye anlattı. Sonunda da derin bir soluk alarak:</p>

  <p class="calibre4" style="text-align: justify;">   "Bizim künyeleri gelen çocukla^^ız, Zarifenin düşlerine bakacak olursak, ölüp şehit olmamış, Ruslara esir düşmüşler. Künyesi gelen askerlerden üç kişi de bizim köye gelmişler, boş köyü ev ev dolaşmışlar, analarını, babalarını, hanımlarını sormuşlar, sonra da onları aramak için yollara düşmüşler. İnşallah bulurlar."</p>

  <p class="calibre4" style="text-align: justify;">   "İnşallah bulurlar" diye yürekten söyledi Hayri Efendi. "İnşallah analarına, babalarına, sevdiklerine kavuşurlar."</p>

  <p class="calibre4" style="text-align: justify;">   Nişancı elini Hayri Efendinin elinin üstüne koydu:</p>

  <p class="calibre4" style="text-align: justify;">   "İnşallah," dedi, "sizinkiler de gelirler. Duyduğuma göre İngilizler Çanakkalede de çok esir almışlar, bizimkiler de esirlerin künyesini göndermişler herkese. Dediklerine göre bizim paşalar Türkler esir olmaz diyerekten kayıp askerlerin hepsini şehit gösterip evlerine hepsinin künyesini göndermişler."</p>

  <p class="calibre4" style="text-align: justify;">   Hayri Efendi yumulmuş bir topak kalmışken doğruldu, gözleri parladı.</p>

  <p class="calibre4" style="text-align: justify;">   "İnşallah böyledir, inşallah böyledir," dedi yürekten.</p>

  <p class="calibre4" style="text-align: justify;">   "Bir bakmışsın bir gün senin çocuklarının ikisi de şu bahçenin içinden kapıya doğru geliyorlar."</p>

  <p class="calibre4" style="text-align: justify;">   "İşte o zaman da sevincimden hık der de canım çıkar. Varsın onlar gelsinler de canım da çıksın."</p>

  <p class="calibre4" style="text-align: justify;">   "Hiç belli olmaz. Ben de düşleri ilk duyduğumda, ben de Hayri Efendi senin gibi, nerde o günler dedim. Ama o kayalık dağı yararak köye kadar çıkan ışıktan mavi geminin üstünde bizim çocukların çırılçıplak durduklarını duyunca görür gibi de olunca, bizim çocukların Rusların elinde esir olduklarına, yakında da geleceklerine inandım."</p>

  <p class="calibre4" style="text-align: justify;">   "Şu mavi gemi düşünü bana bir daha anlat. Bir kez de ben yorumlayayım."</p>

  <p class="calibre4" style="text-align: justify;">   "Ben anlatmayayım, Sultan anlatsın," dedi Nişancı, "daha iyi anlatıyor. Düşü Zarife anlatmış ona, Sultan da güpegündüz mavi ışıklar saçan geminin üstünde bizim çocukları görmüş. Bizim çocukları yakında burada görürsen şaşma, bu düş öyle bir düş ki yorumu çeliği keser. Gerçekten daha gerçektir. Bizim adanın adresini, kasabanın adıyla senin de adını yazdırdım, evin de kapısına astım, köydeki kadınlara da verdim. Oradaki arkadaşlarıma da verdim."</p>

  <p class="calibre4" style="text-align: justify;">   "Bana gelir gelmez çocuklar sana hemen gönderirim. Sen hiç merak etme," dedi Hayri Efendi. Daha mavi düşü Sultandan dinlememişti.</p>

  <p class="calibre4" style="text-align: justify;">   Düşü Sultandan içine sindire sindire dinledi. İliklerine kadar bütün bedeni maviye kesti.</p>

  <p class="calibre4" style="text-align: justify;">   Hayri Efendi onları hatunuyla birlikte iskeleye kadar uğurluyordu. O Hayri Efendi gitmiş yerine bu Hayri Efendi gelmişti. Sevincinden iki kanat takmış uçuyor, o da Çanakkalede... Bir inanıyor, sevinçten kanatlar takıyor, sonra, ne olacak, bu düştür, diyor, kanatları düşüyor, tepeden tırnağa pörsüyüveriyordu. Sonunda da kendisiyle bir kavgaya girişiyor, ya şimdi çocuklar şuradan çıkıverip gelirlerse, bu sefer de tepeden tırnağa sevince kesiyordu.</p>

  <p class="calibre4" style="text-align: justify;">   Hayri Efendiyle hanımı sabah erkenden kalktılar, ballı börekli kahvaltı sofrası hazırlanmış onları bekliyordu, konuşmadan kahvaltılarını yaptılar. Hemen de konakta aşağıya inip iskelenin yolunu tuttular. Kadri Kaptan iskeleye yanaşmış onları bekliyordu. Hayri Efendi Nişancıyı, tanımı da Sultanı kucakladı.</p>

  <p class="calibre4" style="text-align: justify;">   "Sizi her zaman evde bekliyoruz," dedi Hayri Efendi, "siz bizi mutlu ettiniz, bize umut aşıladınız, gözümüz, bundan sonra, hep yollarda olacak, Zarifenin düşleri doğru çıkacak. Güle güle, güle güle."</p>

  <p class="calibre4" style="text-align: justify;">   Kadri Kaptanın teknesi iskeleden ayrıldı, suları köpürterek yol almaya başladı. Hayri Efendiyle hanımı oldukları yerde durmuşlar, uzaklaşıp giden tekneden gözlerini ayıramıyorlardı. Tekne gözden yitinceye kadar karı koca oldukları yerden kımıldamadılar.</p>

  <p class="calibre4" style="text-align: justify;">   Geriye dönerken Hayri Efendi hanımın kolunu tuttu, gözlerini hanımın gözlerine dikti:</p>

  <p class="calibre4" style="text-align: justify;">   "Künyesi geldikten yedi yıl, on, on beş yıl sonra esirlikten dönen ne kadar çok, ne kadar çok asker görmedik, duymadık mı? Niye bunu düşünmedik de ölmüşler gibi bizim çocuklara ağıtlar yakıp kendimizi öldürdük, harap ettik."</p>

  <p class="calibre4" style="text-align: justify;">   "Doğru," dedi, "keşki," dedi hanım gülümseyerek. Hayri Efendi de gözleri parlayarak, cana gelmiş gülümsedi hanımına bakarak. Oğullarının künyesi geldiğinden bu yana bu onların ilk gülümsemesiydi.</p>
</body>
</html>
