<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <h1><br/></h1>

  <h1><br/></h1>

  <h1><br/></h1>

  <h1 style="text-align: center;">6</h1>

  <div>
    <br/>
  </div>

  <div>
    <br/>
  </div>

  <div>
    <br/>
  </div>

  <p class="calibre4" style="text-align: justify;">   Kızlar, sandığın dışında kalmış hiç giymedikleri tek giyitlerini küçük bavula yerleştirdiler, yedek ayakkabılarını da çok az giymişlerdi. Ayakkabılarını babaları İtalyadan getirmişti. Kalıplarında daha olduğu gibi duruyordu. Deri bavulları da hemen hemen hiç eskimemişti. Berbere de İstanbula vardıkları gün gideceklerdi. Kadri Kaptan da tekneyi hazırlamış, Ağaefendiye yumuşak bir minder koymuştu baş üstüne. Kızlara da, onun yanlarına küçük minderler atmıştı.</p>

  <p class="calibre4" style="text-align: justify;">   Giyinmiş kuşanmış Musa Kazım Ağaefendi, kızlar, erkenden iskeleye geldiler, Kadri Kaptan onları iskelede bekliyordu. Onlar tekneye biner binmez motor çalıştı, tekne kalktı. Tekne daha uzaklaşmadan Poyraz koşarak onları uğurlamak için iskeleye yetişti. Daha yerlerine oturmamış yolculara el salladı. Yolcular da ona el salladılar. Onlar uzaklaşıp gidinceye kadar Poyrazın eli havada kaldı. Tekne gözden yitince Poyraz iskele tahtalarının üstüne sağılıverdi, Vasili gelinceye kadar başı dizlerinin üstünde öyle kalakaldı. Vasili onun koluna girdi, kaldırıp eve götürdü, Poyraz ölü bir sesle:</p>

  <p class="calibre4" style="text-align: justify;">   "Yatacağım Vasili," dedi, yatağın üstüne oturdu.</p>

  <p class="calibre4" style="text-align: justify;">   Vasili onu soydu pijamasını giydirdi. Poyraz, bu pijamayla birlikte iki pijama daha satın almıştı. Hayri Efendiye bir Rum dükkancı yok pahasına dükkanındaki pijamaları bırakıp gitmişti. Poyraz oyalanmadı, başını yastığa koyar koymaz uyudu, üç gün de yataktan çıkmadı.</p>

  <p class="calibre4" style="text-align: justify;">   Musa Kazım Ağaefendiyi kasabanın iskelesinde Şükrü Efendi bekliyordu, onları karşıladı, evine götürdü, o gece onları ağırladı.</p>

  <p class="calibre4" style="text-align: justify;">   İki gün sonra İstanbula vardılar, Pera Palasa gittiler. Otelde Musa Kazım Ağaefendiyi tanıdılar ve çok iyi karşıladılar. Otelin deniz görür en güzel odalarını onlara verdiler.</p>

  <p class="calibre4" style="text-align: justify;">   Sabah, kahvaltıdan sonra, Sait Rahmi Beye gittiler, Sait Rahmi Bey Avrupadan dönmüştü, onları iyi karşıladı, çalışma odasına götürdü, koltuğundan kalkıp onların karşısına oturdu. Kahveler geldi, içtiler, Ağaefendi sordu:</p>

  <p class="calibre4" style="text-align: justify;">   "Bizim işlerden ne haber, Yunan Sefiri ne diyor, Ankara ne dedi," diye Sait Rahminin gözlerinin içine umutla bakarak sordu.</p>

  <p class="calibre4" style="text-align: justify;">   "Sorma," dedi Sait Rahmi, "hiç sorma, senin işi kime söyledimse benim yüzüme düşmanca baktılar. Aman, aman, dediler, Yunanlılarla aramız iyileşiyor, bir daha böyle bir şeyi ağzına alma, dediler. Bir Türk, Türk olan bir Türk, Yunanistandan bu cennet vatana gelen bir Türk, cennet vatanına kavuşmuşken tekrar Yunanistana nasıl dönmek ister, dediler. Bir mebus nerdeyse tabancasını çekip beni vuracaktı. Babamsa bana bütün gücüyle sus, diye bağırdı ve benden başkasına da bunu söyledin mi, diye sordu. Söyledim, dedim. İstikbalini mahvettin, artık sefiri kebirliği rüyanda bile göremezsin. Dizlerini döverek, vah benim saftaloz oğlum vah, dedi. Yunan Sefirine gelince, bir sabah erkenden kıpkırmızı bir yüzle eve geldi, bu gece uyumadım, dedi, bu senin arkadaşın yüzünden. Ben onun durumunu Atinaya yazdım, o kadar kızmışlar ki isteğime, belki, beni buradan alacaklar dedi ve aldılar."</p>

  <p class="calibre4" style="text-align: justify;">   "Affını dilerim Sait kardeşim. Ne bileyim başına iş açacağımı, kusura kalma. Bu yüzden sen sefirliğinden olmuşsan, ben çok üzülür, kahrolurum. Ne yapayım, bilirsin, eskiden benim yanımda çok arkadaşım vardı ya sen başkaydın."</p>

  <p class="calibre4" style="text-align: justify;">   "Üzülme," dedi Sait Rahmi, “ben yakında Trakyada bir çiftlik alacağım, çiftlikte yaşayacağım. Ovada bir çiftlik buldum, Istranca dağının eteğinde."</p>

  <p class="calibre4" style="text-align: justify;">   "Ben de bir çiftlik aldım, güzel, geniş, denize yakın bir çiftlik. Çiftliğe, çiftliğin eski kahyası İsmail bakıyor. Çiftliğin konağını, ahırlarını Cumhuriyet Halk Fırkasının reisi almış yıkmış.</p>

  <p class="calibre4" style="text-align: justify;"><span class="calibre5">   <span style="font-weight: normal;">Ben şimdilik küçük bir ahır yaptıracak, bir damızlık kısrakla bir aygır satın alacağım."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Bravo, burda kalacaksın demek Kazım?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kalmayacağım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sait Rahmi, Musa Kazım Ağaefendiyle Şükrü Efendiyi kapıya kadar uğurladı, kucaklaşıp ayrılırken Ağaefendiye, nerde kalıyorsunuz, diye sormadı, Ağaefendi buna kızdı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gene Pera Palasta kalıyorum Sait," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Otele geldiler, kızlar onları heyecanla bekliyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Merak etmeyin çocuklar Sait bizi gene eskisi gibi karşıladı, eski arkadaş. Trakyanın ovasında kendisine bir çiftlik almış, soylu atlar yetiştirecekmiş, bu hayattan bıkmış. Ben de benim de bir çiftliğim olduğunu, döner dönmez bir damızlık aygır, bir kısrak alacağımı, ayrılırken de Pera Palasta kaldığımızı söyledim. Haydiyin şimdi." Şükrü Efendiye döndü, "Neydi o terzi hamının adı?" diye sordu.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Madam Atina ve Eleni, onlar da bizi bekliyorlar. Bunlar tanıdıklarımdandır. Madam Atinanın kocası İzmirlidir, her yıl bize gelir, buradan Kazdağına gider, orada akrabalar</span></span>ı <span class="calibre5" style="font-weight: normal;">vardır. Dağın tepesine kadar çıkar, dağın tepesindeki Sarıkızın makamını oralı Alevilerle birlikte her Hıdırellezde ziyaret eder. Madam Atina ve Eleni İstanbulun en iyi kadın terzileridir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Otelden yukarıya, Asmalımescit sokağından İstiklal caddesine çıktılar, Galatasaray Lisesini geçtiler, Taksime doğru yürürlerken soldaki kaldırıma geçtiler, geniş, demir kapılı apartmanın ikinci katına çıktılar. Madam Atina onları gelirken görmüş, kapıyı açmış, bekliyordu. Şükrü Efendi bundan çok kıvanç duymuştu. Birtakım kızların çalıştığı salondan geçerek yeşil maroken koltuklu büyük bir odaya Madam Atina önde, onlar arkada girdiler:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurun efendim, hoş gelip safalar getirdiniz. Nasılsınız Şükrü Bey, sizler de nasılsınız efendim?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Önlüklü sarışın güzel bir kız geldi, ne içeceklerini sordu, Ağaefendi sade kahve söyledi, Şükrü Efendi de aynını istedi. Kızlar bir şey istemediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Madam Eleni geldi, Madam Atina onları tanıştırdı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şükrü Beyi nasıl tanımam, hoş gelmiş, safalar getirmişsiniz, emriniz başım üstünde var. Paristen yeni elbiseler geldi, son moda. Maşallah kızlarınız da çok güzel, ne giyseler yakışır ama, biz onlara en güzel Paris malı vereceğiz, memnun kalacaksınız. Buyurun gidelim. Beyefendi, siz de görrnek ister misiniz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "İstemem, eskiden beri onlar kendi elbiselerini her zaman kendileri seçerler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kızlar uzun bir süre içerde kaldılar, sonra da alı al moru mor dışarı çıktılar.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Ne oldu çocuklar?"</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok yorulduk baba. İçerde o kadar elbise giydik çıkardık ki, canımız çıktı baba."</span></p>

  <p class="calibre4" style="text-align: justify;"><span class="calibre5" style="font-weight: normal;">   Madam Atinayla Madam Eleni ellerinde elbiselerle odaya geldiler:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bakın efendim, kızlarınız ne kadar zevkli, en güzel elbiseleri seçtiler. Buyurun bakın efendim. Hayırlı olsun. Daha birkaç gün önce bu elbiseler Paristen geldi. Tam zamanında geldiniz, biraz geç gelmiş olsaydınız bu elbiseleri bulamazdınız."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi elbiselere şöyle bir göz attı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Paket yapın madam'' dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne paşam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Beyaz önlüklü bir kız geldi, elbiseleri madamların elinden aldı, kızlar da onun arkasından odadan çıktılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ayrı ayrı paket yapacaksınız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne kadar madam?" diye Rumca sordu Ağaefendi. Madam Atina fiyatı söyledi. Ağaefendi ağır ağır sayarak giyitlerin ücretini kağıt paralarla ödedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Pera Palastan üç gün çıkmadılar, oysa kızlar dışarı çıkıp İs-tanbulu gezmek istiyorlardı, Ağaefendiyse kimseye belli etmeden Sait Rahminin kendisini aramasını bekliyordu. Üçüncü günün sabahı sinekkaydı tıraş oldu, giyindi kuşandı aşağı indi, bir otomobil çağırtıp doğru Sait Rahmiye gitti, kapıyı her zamanki üniformalı kapıcı açtı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beyefendi," dedi, "Sait Rahmi Bey Trakyadaki çiftliğine gittiler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Musa Kazım Bey böyle bir durumla karşılaşacağını biliyordu ya gene de başından kaynar sular dökülmüş gibi oldu. Böyle olacağını bekliyordum, niçin bu hale geldim, diye söylene söylene otele geldi. Kendini biraz toparladı, yukarı çıktı. Kızlar yeni giyitlerini giymişler babalarını bekliyorlardı, onu sevinçle gülerek karşıladılar. Ağaefendi kızlarını böyle görünce, her şeyi unutup onların sevinçlerine, coşkularına katıldı, onlarla birlikte güldü. Bu sırada da kapıyı Şükrü Efendi çaldı, kaç gündür gerilmiş bir yay gibi duran Ağaefendiyi böyle görünce, üç gündür İstanbulda gezmedik yer, görmedik dost bırakmayan Şükrü Efendi onları böyle görünce derecesiz memnun oldu, yeni elbiseleriyle kızlar daha alımlıydı, sevinçlerine katıldı. Özellikle de Ağaefendinin değişmesi onu mutlu etti. Yola çıktılar. Yol boyunca da Ağaefendi bir daha o gergin durumuna dönmedi.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Kasabaya gelir gelmez Ağaefendi kızları Şükrü Efendinin evinde bırakıp postaneye koştu, posta müdürü onu sevinçle karşıladı:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Mektubunuz var beyefendi," dedi, "mektubunuz var." Zarfı eline verdi. Ağaefendi zarfı alınca sapsarı kesildi. Bir süre gözünü zarfın puluna dikti baktı, sonra zarfı birkaç kez evirdi çevirdi, üstünü, arkasını okudu, ardından da elleri titreyerek zarfı açtı okudu, yüzü sapsarı kesildi. Mektubu evirdi çevirdi bir daha, bir daha okudu, ter içinde kaldı, müdür bu adama ne oluyor, diye korktu, size bir su getireyim, dedi, yan odaya geçti, bir tas suyla döndü, Ağaefendi tası başına dikti bütün suyu bir dikişte içti, sonra da müdüre hiçbir şey söylemeden kalktı iskeleye yürüdü. Onlar gittiği gün Poyraz Kadri Kaptanı, ona bolca para vererek, kasabanın iskelesine göndermiş, onları orada beklemesini istemişti. Ağaefendiyi iskelede gören Kaptan koşarak geldi, Ağaefendinin ellerine sarılarak öptü, Ağaefendi de onun başını okşadı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi Kaptan oğlum, çabuk ol, bizim kızlar Şükrü Efendinin evinde, onları al gel de adaya gidelim. Melek Hatun nasıl, Poyraz nasıl, sen nasılsın?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ ol efendim, hepimiz iyiyiz efendim, siz gittiğiniz günden beri sizi bu iskelede bekliyorum efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şükrü Efendinin evini biliyor musun Kaptan oğlum?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorum efendim, yakındır efendim. Onları hemen alır da gelirim efendim. Hoş geldiniz efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kadri Kaptan yayından çıkmış ok gibi ileriye fırladı, biraz sonra da yanlarında Şükrü Efendiyle geldiler. Ağaefendi, mektubun acısını unutup çabuk gelmelerine sevindi, onları güler yüzle karşıladı. Şükrü Efendiye teşekkür edip, onu kucakladıktan sonra kızların koluna girdi,,şen şakrak tekneye bindiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kadri Kaptan onların yerlerini başüstüne hazırlamıştı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurun efendim, her zamanki yeri size gene hazırladım, yumuşak minderi, belinizi vereceğiniz kuştüyü yastığı da koydum, hanım kızlara da yanınızda yer yaptım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ 'Ol evladım, Kaptanım, çok teşekkür ederim, beni burada günlerdir beklediğin için de..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz de sağ olun, siz de var olun efendim, ben de sizin mübarek ellerinizden öperim efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Onlardan ayrılıp aşağı indi, kolçağı ancak üç kez çevirdi, motor çalıştı, tekne döndü, denizi köpürterek adanın yolunu tuttu, motor az gürültü çıkarıyor, saat gibi tıkır tıkır işliyordu. Musa Kazım Ağaefendi cebinden mektubu çıkardı, Zehraya verdi, Zehra elleri titreyerek zarftan mektubu çıkardı, elleri titreyerek okudu, üzülmüş gibi yaptı, mektubu babasına uzattı, Ağaefendi de Nesibeye verdi, Nesibe de mektubu aldı, elleri titreyerek mektubu zarftan çıkardı okudu, babası, o mektubu okuduğu sürece gözlerini ondan ayırmadı. Nesibenin yüzünden hiçbir şey belli olmuyordu. Ağaefendi mektubu Nesibenin elinden aldı, ceketinin iç cebine koydu. Kızlara, ne diyorsunuz diye sormadan söze başladı:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"İşte böyle kızlarım, işte benim arkadaşlarım budur kızlarım, böyle arkadaşları olana sürgünlük bile koymaz. Ölüm bile vız gelir tırıs gider. Biliyorsunuz, Anadolu savaşında mağlup en büyük generalleri bile hapse attılar, yalnız benim arkadaşıma mağlup bir kumandan olmasına rağmen dokunamadılar. Çünkü o büyük kumandandı. Ordunun emir kumandası tek başına onun elinde olsaydı o bu harbe girmezdi. Onu hapsetmeleri kolay iş değildir. Onun haklı olarak bu harbi istememesi, bunu da bütün Yunanistanın bilmesi, ona kimsenin dokunama-masına en büyük sebeptir. Hapse atılanlar, gözaltında tutulanlar kabiliyetsiz generallerdir. Gördünüz mü çocuklarım, işte babanızın böyle arkadaşları var. Şu dar-ı dünyada, isterse hiçbir şeyin olmasın, aç kal, çıplak gez, böyle arkadaşların olsun, insanın mutlu yaşamasına yeter de artar bile. Hiçbir gün onun bana mektup azmayacağı aklımın köşesinden bile geçmedi. Hapse giren isterse general, isterse politikacı olsun, hiçbir şekilde ona mektup yazma izni vermezler. Bizim arkadaş nasılsa bir fırsatını bulmuş, her şeyi göze alarak bana bu mektubu, benim ne halde olduğumu bilerek, bana ulaştırmış. Her şeyi, bu mektubu okuyunca anladınız ya çocuklarım? Şimdi size söylüyorum, benim sözlerime güvenin, arkadaşım yakında hapisten çıkacak, ben de Girite döneceğim. Şimdi anladınız mı niçin sizin sandığınızı açtırmadım?"</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Baba biz sandıklarımızı açacağız, Girite de gitmeyeceğiz, değil mi? İstanbuldan aldıklarımız da çok güzel ya biz yine sandıktakileri giyeceğiz, öyle mi baba?"</span></p>

  <p class="calibre4" style="text-align: justify;"><span class="calibre5" style="font-weight: normal;">   O konuştuğu sürece ' Ağaefendi yeşil gözlerini Zehranın gözlerine dikmiş, susarak ona bakmıştı. Birden patladı, sesine, aşağıda motora yol veren Kadri Kaptan bile yerinden hopladı, yukarıya çıkar çıkmaz da geriye döndü. Ağaefendi daha gün yüzü görmemiş sesiyle bağırıyordu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben size demedim mi, arkadaşım general yakında hapisa-neden çıkacak, onu hapsedenleri o hapsedecek, iktidara geçtiği gün de beni Yunanistana çağıracak, demedim mi? Siz istiyorsanız bu adada kalır evlenirsiniz, anneniz beni bırakıp gitmedi mi, ben tek başıma memleketime gidemez miyim, gene çiftliğimi kurup Avrupaya, bütün Avrupaya soylu atlar yetiştiremez miyim, öyle mi sanıyorsunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Kızlar babalarını, kendilerini bildi bileli, hiç böyle görmemişler, büzülmüşler donup kalmışlardı. Babalarının boyun damarları oluk oluk şişmişti. Kızların içini korku sarmış, ona bir şeyler olacak, diye düşünüyorlardı. Artık sözleri de anlaşılmaz olmuştu, kızlar ne yapacaklarını bilemiyorlar, büzüldükçe büzülüyorlardı. Babalarının gözleri de dışarı uğramış, terden, suya batmış çıkmış gibi olmuştu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kızların ikisi birden:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baba!" dediler, sesleri o kadar umarsızdı ki, Ağaefendi, dilindeki sözcüğü yarım bırakarak susuverdi. Ortalıkta motor gürültüsünden, dalgaların sesinden başka ses sada kalmadı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi biraz sonra, ben ne yaptım bu çocuklara, bu öksüzlere, demek gurbet beni de bu hale getirdi, diye düşündü. Ne sağında oturan Zehraya, ne solundaki Nesibeye dönüp bakabiliyordu. Kızlar da öyle oturmuş kalmışlardı.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Hiçbirisi yerinden kıpırdamadı, ada görünene kadar ne konuştu, ne de başını kaldırıp bu yana, o yana bakabildi. Teknenin köpürttüğü denizi bile görmüyorlardı. Ağaefendinin içini onu kahreden bir acıma kaplamış, bu acı gittikçe dayanılmaz bir hal alıyordu. Nerdeyse yüreği orta yerinden çat diye çatlayacaktı. Vah benim dünya güzellerim, vah benim öksüzlerim, ben ne yaptım sizlere, ben mendebur, ben onurunu yitirmiş adam, bundan sonra ben kızlara, öksüzlerime bunu yaptıktan sonra neye yararım ki. Analarıyla birlikte ben de öl-seydim, ölseydim de beni de, beni de denize atsalardı da, ben de öksüzlerime bu cehennem yüzümü göstermeseydim. Kızlarımı öldürdüm. Onlarla birlikte kendimi de öldürdüm. Onları da, kendimi de, ben batayım, onları nasıl diriltirim? Zehra kızım, neden kızım, ben böyle yaptım? İçinden kızlarla konuşmaya başladı. Ananızın ölümünden sonra size elimden geldiğince size böyle bir acı çektirmedim. Ben ömrümce, size değil hiç kimseye böylesine zalim bağırmadım. Bu benim size yaptığım ölünceye kadar içimde ukde olarak kalacaktır. Kendimi size nasıl bağışlatabilirim? Siz bunu bana nasıl öğretebilirsiniz, bunun yolunu bana nasıl gösterebilirsiniz? Sandıklarınızı hemen, adaya varır varmaz, sandıklarınızı açın, artık Girite gitmek yok desem beni dinler misiniz? Size ne yapsam da eski babanız olsam? Bütün bunları düşünerek içindeki acıyı hafifletmeye çalışıyordu. Tam bu sırada da Kadri Kaptan heyecanla koşarak geldi:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Adaya, adaya bakın, gazı verdim, gazı verdim, sizi gündüz gözüne adaya ulaştırmaya çalıştım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzandı, Ağaefendiyi elinden tuttu kaldırdı, kızlar da kalktılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bakın, bakın, bakın, bizimkilerin hepsi iskelenin üstünde. Herkes benim teknemi," övündü, "görünce bilir. Benim teknemle de sizin geleceğinizi biliyorlar, çünkü ben kasaba iskelesinde sizi bekliyordum."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi de, kızlar da buna sevindiler. Ağaefendi sağ koluyla sağdaki Zehrayı, sol koluyla da soldaki Nesibeyi kucakladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni bağışlayın kızlarım," dedi, "size çok zulmettim. Kendimi nasıl affettiririm bilemiyorum. Bu gurbet, bu zulüm beni insanlığımdan çıkarmış olacak."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Amaaan baba," dedi, "şu babamın da üzüldüğü şeye bir bakın, en sevinçli gününde sana yaptığım yapılacak iş miydi, tabii senin arkadaşın hapisten çıkacak, seni de Girite çağıracak. Bunu bilmeyen mi var. Sen kusura bakma baba, benim yaptığım zıpırlık."</span></p>

  <p class="calibre4" style="text-align: justify;"><span class="calibre5" style="font-weight: normal;">   Nesibe de:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ammaaaan baba," dedi, Zehranın söylediklerini yineledi, baba da kucakladığı kızlarını iyice sıktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olun güzellerim, sağ olun canlarım. General arkadaşım eğer gençliğinden beri tanıdığım o insansa yakında hapisten çıkar, hem de Yunanistanı tir tir titretir, ilk işi de bizi, ne yapar ne eder de, Yunanistana çağırmak olur. Büyük liderlerin vasıflarından birincisi dostluklarına sadakatla bağlı olmalarıdır. Bizim arkadaşın da en büyük hususiyeti dostlarına sadık olmasıdır. Bir lider, bir başkomutan arkadaşlarını ve dostlarını kaybettiği zaman her şeyini kaybetmiş demektir. Ulu ağaçlar dallarıyla gürlerler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Gittikçe adaya yaklaşıyorlar, iskelenin üstündeki kalabalık da belirginleşiyordu. Tekne iskeleye yanaşmadan Ağaefendi ayağa kalktı, sağ eliyle kamaraya tutundu, kızlar babalarıyla birlikte ayağa kalkmış, iskeledekileri seyrediyorlardı. Yüzleri de asıktı. Zelıranın gözleri Poyrazı arıyordu. En uçta kalabalığın önünde onu görünce yüreği hop etti, tekne iskeleye yanaşınca babasından önce iskeleye atladı, Poyraza doğru yürüdü, göz göze geldiler, Poyrazın yüzü soluktu, bu Zehrayı, babasının üzdüğünden daha çok üzdü. Ne yapıp ne edip onu bir daha görmeliyim, diye içinden geçirdi.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Kalabalık, yolcuları ortalarına aldı, çınarların altına gittiler oturdular. Herkes, hoş geldiniz, dedi, çocuklar bile. Ağaefendinin güzel kızlarıyla birlikte gelmesi onları çok sevindirmişti.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz sizi her gün, gece gelirsiniz diye bekliyorduk, Kadri Kaptanın teknesini gelirken görünce," dedi Salman Sami, "iskelenin üstüne geldik sizi bekledik."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olun, var olun binbaşım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz de sağ olun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Çeşmenin başında bir süre oturdular. Önce doktorlar sordular İstanbulu. Bu sefer hemen hemen hiç dolaşmamışlardı İstanbulda. Üç yıldır kızların ne üstünde üst, ne başında baş kalmıştı. Onun için de onlarla birlikte İstanbula gitmişler, Şükrü Efendinin tanıdığı bir terziden yeni giyitler almışlardı. İstanbulu görmeyenler bile Ağaefendiden İstanbul nasıl bir yer, diye İstanbulu soruyorlar, o da bildiği kadar İstanbulu onlara anlatıyordu. Özellikle de camiler üstünde duruyordu. Süleymaniye, Sultanahmet, Kızkulesi, Haliçin üstündeki Köprü, Atıneydam konuları içindeydi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendiler bir saat kadar oturduktan sonra doktor Salman Sami ayağa kalktı, "Yoldan gelen arkadaşlarımız yorgundurlar, artık kalksınlar da evlerine gitsinler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu sözleri duyan Ağaefendi hemen ayağa kalktı, kızlar da onu izledi. Evlerine yollandılar. Bavullarını da arkalarından Kadri Kaptan getiriyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   O gece adada şenlik şadımanlık vardı. Nedense Ağaefendi-gil adadan hep birlikte ayrılınca onların adaya bir daha dönmeyeceklerini sanmışlar, bu düşüncelerini de biribirlerine bile söylememişler, Melek Hatuna bile sormadan sonucu beklemişlerdi. Sonuçtan da memnundular.</span></p>

  <p class="calibre4" style="text-align: justify;"><span class="calibre5" style="font-weight: normal;">   Onlar çınarların altında konuşurlarken Melek Hatunla Lena Ana hemen eve koşmuşlar, Ağaefendilere yemek pişirmeye başlamışlardı. Baytarın kasabadan getirdiği, kavurup teldolaba koydukları kıymayla, evlerin bahçelerinden topladıkları domates ve biberle onlara dolma doldurmuşlar, ocağa koymuşlar, bir de naneli yoğurt çorbası yapıyorlardı. Poyraz nerden bulmuşsa eve büyücek dört karpuz getirmişti. Karpuzları Kadri Kaptana vermişlerdi, pınara götürsün diye. Pınarın suyu çok soğuktu. Pınarın suyunun içine elini sokamazdın, dondururdu. Kadri Kaptan pınarın içine karpuzları soğusun da buz gibi olsun da anamın piri güzel kızlarıyla yesin, diye koydu. Sonra da pına-nn başına oturdu. Ne tuhaf insan şu Poyraz, şu doktorlar, ne kadar da çok paraları var. İki adımlık yere gönderseler cebine bir avuç parayı koyuveriyorlar. Ne kadar da çok paraları var. Poyraz' beni kasabanın iskelesine gönderirken cebimi parayla doldurdu. Gelirken de, bana Poyraz çok para verdi dedim, Ağaefendi de öbür cebimi parayla doldurdu. Doktorlar da öyle. Bana bu güzel tekneyi bağışlayan usta, ne yaparsan yap, istersen şu adayı sırtında taşı, insana zırnık koklatmazdı, diye derin düşüncelere daldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyrazı da, Hatunlar Ağaefendiye gönderdiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Efendim," dedi, "zahmet buyurmayın, Melek Hatunla Lena Ana size yemek hazırlıyorlar efendim, akşam size getirecekler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi gülümseyerek:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Akşam yemeğine siz de buyurun evladım," dedi. "Zahmetlerine teşekkür ederim."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Bana izin efendim, siz de istirahat buyurun. Ben de geleceğim efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Zehranın derin mavi gözleri kıvılcımlanarak onun yüzünden ayrılmıyordu. Bu bir öfke miydi, üzüntü müydü Poyraz bilemedi, nar bahçesine yollandı. Eskiden beri bilirdi, narlar çiçek açtığında dünya daha da güzelleşirdi. Yalnız Toros dağları, Çukurova, bin pınarlı İda değil, her yer böyle olurdu. Toros dağlarındaki sonsuz nar çiçeklerinin alı yanındaki kayalıklara vurur, kayalar apal olurdu. Şimdi de narlar olgunlaşıyordu. İri pespembe narların pembesi bahçelerin yakınındaki kayalıklara, aşağıdaki denize vuruyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Çabuk çabuk yürüyor, çocukluğundaki, Uzunyayladan Çukurovaya inerken yamaçlara dikilmiş, Ermenilerden kalma harap nar bahçelerini gözlerinin önüne getiriyordu. Narlığa gözleri yuvalarından fırlamış bir hayranlıkla girdi. Narların her birisi orta bir karpuz büyüklüğündeydi. Narların pembesi de çiçeklerinin alı kadar güzeldi, dallar iri narları götüremiyordu ve kimi nerdeyse toprağa değecekti. Dalmış gitmiş Poyraz dolaşırken düşünceden düşünceye geçiyor, Çukurovadaki nar bahçelerine gelen yılanları düşlüyordu. Burası ada olduğu için herhalde o kadar karayılan buraya gelemiyordur. Narlar olgunlaştığında değil de çiçek açtığında karayılanlar bahçelere akar gelirler, ağaçların altında biribirlerine sarılarak, kıpkırmızı, ateşten yeni çıkmış demir kırmızısına keserek sevişirler. Uzun uzun seviştikten sonra upuzun yere cansız serilirler, yavaş yavaş renkleri kırmızıdan karaya geçer, onlar da canlanır, yorgun, akar giderler. Bir de bu zamanlar, gene Çukurovada, belki başka yerlerde de böyledir, gene karayılanlar nar bahçesinde kavlarlar. Kavlamak sözünü her yerde bilmezler, bu yılanın deri değiştirmesi demektir. Yılan önce ağacın altına ağır ağır akarak gelir, yukarda dallar pembe narları götüremez, uzun kapkara bir yılandır bu. Çukurovada karayılan öldürmek büyük günahtır. Çukurovada karayılan öldüren lanetlenir. Ağacın altına gelen karayılan önce iki kat olur, sonra açılır açılır kapanır. Ardından da üç büklüm olur, açılır açılır kapanır. Sonra bir top olur, ıslık gibi, inler gibi sesler çıkarır, kapanır, açılır, tortop olur, gerilir, inanılmaz sesler çıkarır. Toparlanır gerilir, toparlanır gerilir. Bu çok uzun sürer. Bir yaratık bu kadar acıya nasıl dayanır, bunu anlayabilmek zor. Onun için Çukurovalılar acı dolu değişimlere yılanın kavlaması gibi derler. Kıvranırken, ıslık gibi acı, ağlamsı sesler çıkarırken yılan birden susar, yere serilir, ölü gibi upuzun yere yatar, biraz sonra da belli belirsiz seğirir gibi eder, usuldan akınaya başlar, biraz akar, birazıcık ilerledikten sonra durur, orada yatar. Gidip başından, kuyruğundan, neresinden tutarsanız tutun kaldırın, yılan ölü gibi cansızdır, hiçbir şey yapamaz ve yılanın az arkasında, kıvrandığı yerde yılan uzunluğunda upuzun bir kav kalmıştır. Kav saydamdır, yattığı yerde öyle cansız epeyi bir süre kalan yılan kendine gelir, gene belli belirsiz, usuldan akarak otların arasında yiter gider.</span></p>

  <p class="calibre4" style="text-align: justify;"><span class="calibre5" style="font-weight: normal;">   İşte Zehrayla bizim işimiz de karayılanın kav değiştirmesinden çok daha zor bir iştir. Kızların sandıklarını, yarın öbür gün Girite gideceğiz diyerek açtırmayan, general mi, mareşal mi, her neyse bir adamdan yıllardır mektubu alamayan, Ankaradan kovulan, mektep arkadaşından ses soluk çıkmayan... daha Girit de Girit. Şımarmış, kendisini Osmanlı padişahının, Mısır Firavununun oğlu sayan, burnundan kıl aldırmayan, pir midir, ermiş midir, Melek Hatuna göre Tanrının öz bir oğlu olan, gariban dünya güzeli kızlarıyla, bir çocuğun oyuncağıyla oynar gibi oynayan, yüreği nasır bağlamış bir adam. Ulan sen daha o kadar yaşlı değilsin, kızlara sandıklarını açtırmazsan onlar evde kalır kocar giderler, sen de ölürsen senin ölüne tükürürler. Girit de Girit, ulan seni Girite göndermiyorlar işte. Öldür de kendini, öldürmezsen kızların sandıklarını açmalarına izin ver de Allah da seni cennete göndersin.</span></p>

  <p class="calibre4" style="text-align: justify;"><span class="calibre5" style="font-weight: normal;">   Melek Hatunla Lena kapalı kaplarda yemekleri birlikte Ağaefendilere götürdüler. Ağaefendi onlara, "Siz de kalın, birlikte bu güzel yemeklerinizi yiyelim," dedi</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz yemeğimizi evde bıraktık. Poyraz efendiyi de davet etmişsin. O da giyinip geliyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Melek Hatunla Lena merdivenden inerlerken, aşağıda en güzel giyitlerini giymiş Poyrazla karşılaştılar. Poyraz içeriye girdiğinde Zehrayla Nesibeyi yemek masasını düzenler buldu. Ağaefendi onu ayakta karşıladı, "Buyurun oturun Poyraz Bey oğlum. Vasili Efendiyi unutmuşuz, yoksa size onu da yemeğe beklediğimizi söylememiş miydim?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Unutmuşum efendim, evi şuracıkta, ben hemen gider çağırırım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Zehra:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben gider çağırırım izin verirseniz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi git kızım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Biraz sonra Zehrayla Vasili geldiler. Vasilinin elinde toz içinde kalmış bir şişe kırmızı şarap vardı. Şişeyi Zehraya uzatarak:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunu Ağaefendimize getirdim, Ürgüpteki bir kiliseden bana gönderildi. Anadoluda Ürgüp şarapları üstüne yoktur."</span></p>

  <p class="calibre4" style="text-align: justify;"><span class="calibre5" style="font-weight: normal;">   Şarabı masanın ortasına koydu. Zehra elinde bir bezle geldi şişeyi sildi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili Zehraya, şarap şişesinin tozu silinmez, diyemedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Yemekler geldi, konuşmadan yemeklerini yediler. Anadoluda çoğunlukla yemek yenirken konuşulmaz. İster istemez Ağaefendi de buna uyuyordu ya her zaman değil. Bugün nedense yemek süresince hiç konuşmadı. Yemek bitince Zehra elinde ibrik, omuzunda havlu, hamamlığa kadar gitti, arkasından Ağaefendi. Kız sabunluktan aldığı sabunu babasına verdi, eline ibrikten su döktü, çömelmiş olan Ağaefendi elini güzelce bir yıkadıktan sonra da ağzını yıkadı kalktı. Kız ibriği yere koyarak gitti, bir havlu daha aldı geldi, çömelmiş Poyrazın eline su döktü, Poyraz, ürküntüyle sağına soluna bakındıktan sonra, duyulur duyulmaz bir sesle, "Yarın sabah erkenden değirmene," dedi, arkasına döndü baktı, Ağaefendi Vasiliyle Yunanca konuşuyordu, onun Zehraya söylediklerini duymadı. Yüreği yeynidi, güleç bir yüzle gitti yerine oturdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni iyi dinle evladım Poyraz Bey, senin başından bu yaşına kadar akıl almaz gaileler geçmiştir. Kaçak Hasanla aynı cephede, Allahuekber dağlarında donanların, bit yiyenlerin içinde değil miydiniz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "İçindeydik."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ve oradan kurtulan beş on kişiden biriydiniz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Daha çok var efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bana koca bir ordudan bir avuç insan kaldı dediler de."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğrudur efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yani demem odur ki senin başından türlü belalar geçmiştir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir değil bin bela geçti. Bizim yaşamamız tesadüf."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"İşte o zaman hayatın kıymetini bilirsiniz. Siz siz olun biribirinizin kıymetini bilin. Vasiliyi bu dünyada en çok severim, çünkü sen, ölümü kabul ettin de yurdunu terk etmedin benim gibi. Poyraz Bey oğlumuz da Toroslarını bıraktı, ama Toros dağları bütün Türkiyedir, bütün Türkiye dağlarıdır. Onun için o yurdundadır."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Size söyledim efendim, benim köyüm kayıp."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Size söylemek istiyorum ki, dünyada insanın vatanından daha değerli, akrabalarından da, kardeşlerinden de daha değerli olan doğduğu yerdir. Oğlum Poyraz, Vasiliyle senin arkadaşlığına imrendim. Benim bir arkadaşım yok diye içim içimi yiyordu. Çok şükür, çok şükür ki güvendiğim dağlara kar yağmadı. Bütün arkadaşlarım, arkadaşım general de beni unuttu, herkes beni unuttu, derken, dünyanın ortasında tek başıma kalmışken, yalnızlığın acısı yüreğimin köküne bir hançer gibi saplanmışken, yüreğimde bu boşluktan, bu acıdan başka hiçbir şeyim kalmamışken general arkadaşımdan bir mektup aldım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Mektubu Vasiliye uzattı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Al bunu Vasili, Türkçe söyle ki, bunu Poyraz oğlum da duysun. Şunu bilelim- ki, şu dünyada arkadaştan, dosttan başka bir şey yokmuş, şimdi artık bu dünyada yalnız değilim ve dünya artık bomboş değil. Oku Vasili."</span></p>

  <p class="calibre4" style="text-align: justify;"><span class="calibre5" style="font-weight: normal;">   Heybeliada Papaz Mektebinde epeyce okumuş, oradan, kendi söylediğine göre sebepsiz kovulmuş Vasili, mektubu Türkçeye güzelce çevirerek okudu ve Ağaefendinin gözlerinden yanaklarına yaşlar süzüldü. Mektup bitince Ağaefendi derin soluk aldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bakın mektupta ne diyor general, ben seni hiç ihmal eder miydim kardeşim, diyor. Anadolu savaşında yenildiğinden dolayı onu hapsetmişler, oysa o, benim arkadaşım, Yunan askeri yenilmiş, geriye çekilirken o orduya tayin edildi. Mağlubiyette onun hiçbir suçu yok. Yakında hapisten çıkacak, mektubunda yazdığı gibi, başa geçecek, başa geçer geçmez de beni çağıracak. Evet, böyle olacak. Çünkü arkadaşım sadece bir general değil, Yunanistanın gözbebeğidir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Mektubu Vasilinin elinden aldı, cebine koydu. Vasiliye de:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vasili," dedi, "yarın bize gel, seninle işlerim var."</span></p>

  <p class="calibre4" style="text-align: justify;"><span class="calibre5" style="font-weight: normal;">   Zehraya döndü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kızım kahveleri yaptınız mı," diye sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaptık, içtiniz baba."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Birer tane daha yapın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi iliklerine kadar sevinç doluydu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben şu dünya cennetindeyim, o şimdi, bir ülkenin gözbebeği olan adam hapisane cehenneminde. O beni yazdığı bir mektupla cennete yolladı, kendi hapisane cehenneminde. Çocuklar, ne biçim bir dünyadır bu böyle?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Konuklar erkenden kalktılar gittiler. Ağaefendi onlar gider gitmez yatağa girdi, yatak sakız kokuyordu. Ağaefendinin gözlerine sevincinden sabaha kadar uyku girmedi, yataktan gün ışımadan çıktı, bir süre denizin kıyısında yürüdü, gün ışırken nar bahçesindeydi, narların pembesi yer yer denizin dibine çökmüştü. İri narlar, narların pembesi dalgalarla birlikte oradan oraya çalkanıyordu. Kıyıya indi, bir taşın üstüne oturdu. Ayaklarının burnuna, çakıltaşlarının üstüne dalgalar gidip gidip geliyordu. Biraz oturduktan sonra eve döndü. Vasili gelmiş onu bekliyordu. Kızlar hemen kahvaltıyı hazırladılar. Melek Hatun bugün de keçi sütü göndermişti. Ağaefendi süt içti, Vasili de çay. Sofrada Ağaefendinin sevdiği Yörük peyniri vardı. Poyraz da apak Kazdağı balı getirmişti. Keyifli bir kahvaltı yaptılar, çeşmenin başına gittiler, kanepelere karşılıklı oturdular. Ağaefendi Vasiliye soru üstüne soru sordu, önlerinden doktor Halil geçinceye kadar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurun Halil Rifat Bey, ben de Vasili Efendiyle size gidiyordum, Salman Sami Bey nerde acaba?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O çok erkenden gider muayenehaneye. Buyurun gidelim. Salman Sami Bey sizi görünce çok sevinecek. Günlerdir gözümüz yollarda sizi bekliyorduk. Buyurun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami onları görünce dışarıya çıktı, yolda karşıladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nerelerdeydiniz, İstanbuldan gelmeyeceksiniz diye ödümüz koptu mirim, buyurun oturun. Bizim evde çalışan kadınlar güzel çay, kahve yapıyorlar. Ne kadar güzel yapıyorsunuz dediğimizde de, zeytin odunuyla her şey lezzetli oluyor, diyorlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olun doktor, biz az önce kahvaltıdan kalktık da buraya geldik. Ve ben ikinizin arkadaşlığına hayranım efendim, dünyada her şeyden, hayattan daha değerli bir şey vardır, o da arkadaşlıktır. Bu dünyada ne varsa, hiçbir şey gerçek bir arkadaşlıktan daha değerli değildir. Yunanistandaki, size bahsettiğim general arkadaşımdan bir mektup aldım, bütün gece sevincimden gözüme uyku girmedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sizi geri Yunanistana mı çağırıyor?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi doktora karşılık vermeden cebinden zarfı çıkardı, zarftan mektubu aldı, Vasiliye uzattı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu mektubu zahmet olmazsa Türkçe oku beylere," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktorlara döndü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vasili," dedi, "İstanbulda Papaz Mektebinde okumuştur, göreceksiniz şimdi, generalin Yunanca mektubunu size Türkçe, Türkçe yazılmış gibi okuyacaktır."</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili uzun mektubu okumaya başladı. Mektubu çeviri gibi değil de Türkçe yazılmış gibi okuyordu. Vasilinin sesi de çok dokunaklıydı. Mektubun sonuna doğru Ağaefendi gene kendini tutamadı, gözlerinden iki damla yaş döküldü, yanaklarından boynuna kadar indi. Mektup bittiğinde Ağaefendi konuşacak bir durumda değildi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haklısınız beyefendi, bu dünyada insanın hiçbir şeyi olmasın, yeter ki böyle bir dostu olsun. Böyle bir dost bir ömre bedeldir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O, Yunanistanın gözbebeğidir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Demek Anadolu harbinin, yani İstiklal Harbinin generallerinden sizin arkadaş, o daha Anadolu harbi başlamadan bu harbe karşıydı. Yunan ordusu birkaç savaşı kaybedince onu da cepheye gönderdiler. O da böylelikle, hiçbir suçu olmadan, mağlup generallerin arasına katıldı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktorlara allahaısmarladık deyip yanlarından ayrıldılar. İskeleye Şükrü Efendi üç tekneyle gelmiş, ırgatlar nar bahçesine gitmişlerdi. Şükrü Efendi de çınarların altına oturmuş, yanına Melek Hatun, Şehmus Ağa, Şerife Hatun, Hüsmen, Hançerli Efe, Kadri Kaptan, Sabiha, çocukları, doktorlarda çalışan kadınlar, on iki yaşlarındaki oğulları oturmuşlar, Şükrü Efendiyi dinliyorlardı. Ağaefendiyle Vasilinin geldiğini görünce hep birden ayağa kalktılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Rica ederim, buyurun oturun." Çabucak gitti, Kadri Kaptanın oturduğu yere oturdu. Çeşmenin öbür yanındaki koltukta boş yer vardı, eliyle Vasiliye o boş yeri gösterdi, Vasili de oraya oturdu. Sonra da ötekiler yerlerine... Hoşbeşten sonra bir ara sustular. Kimse konuşmaya başlayacak bir söz bulamıyordu. Öteden kaçak Hasan geliyordu. Hasan konuşkan bir adamdı. Uçta boş kalmış bir yere oturdu. Ağaefendi ona gözlerini dikti, o da konuşmadı. Bu sefer Şükrü Efendiye gülümseyerek baktı, o da ona gülümsedi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Eeee Ağaefendim, Allah izin verirse Girite ne zaman gidiyorsunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne gitmesi Şükrü Bey, bu nerden çıktı?"</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> "Hani, postaneden mektup gelmişti size ya."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğru, haklısınız, general arkadaşımdan gelen mektuba çok sevinmiştim, demiştim ki, kardeşten daha ileri bir arkadaş bana boş verdi, buralarda beni tek başıma yapayalnız bıraktı, oysa arkadaşım beni hiçbir zaman yalnız bırakmamıştı. Madem merak ettiniz, beni hayata yeniden kavuşturan, bu dünyada yalnız, tek başına kalmadığımı bana bildiren bu mektubu Vasili size Türkçe okusun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Mektubu cebinden çıkardı, Vasiliye verdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili zarfı aldı, içinden mektubu çıkardı, öksürerek boğazını temizledi. Okumaya başladı. Sesi çok güzeldi. Kutsal bir parça okuyor gibiydi. Dinleyenler de soluk almadan dinliyorlardı. Mektup okundukça da Ağaefendinin her zamanki gibi gözleri doluyordu. Mektup biter bitmez Şükrü Efendi öfkeyle:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Niçin geldi o da Anadoluya, gelsin de bizi kırsın diye kırmızı götlü, affedersiniz, mektup mu gönderdik ona."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Rica ederim efendim, bütün Yunanistan da biliyor ki, benim arkadaşım Yunan ordusunun Anadoluya çıkmasına karşıydı. Yunan ordusu yenilmeye başlayınca, neden sonra, benim arkadaşımı Anadoluya gönderdiler, sonra da mağlup öbür generallerle hapse attılar. Size şunu söylemek isterim ki, arkadaşım yakında hapisten çıkacak, başa geçecek, Türkiye ve Yunanistan barışacak, hem de kardeş, biribirlerine saygılı millet olacaklar. Bunu da benim arkadaşım general gerçekleştirecektir. Çünkü o Yunanistanın gözbebeği bir sulhseverdir, insanlığın da gözbebeği olacaktır. Ben de yakında Girite döneceğim. Döneceğime o kadar sevinemiyorum, kanat takıp uçmuyorum Şükrü Bey kardeşim, şu dünyada başı beladayken, ölüm kalım kavgasındayken, zindanda bile arkadaşını unutmayan bir insan, bir arkadaş, bir dost insana hayat veriyor, yaşama gücü veriyor. Bu mektuptan sonra beni hiçbir şey yıkamaz. Nerde olursam olayım, nerde ölürsem öleyim gözüm açık gitmez. Anlaşıldı mı Şükrü Bey kardeşim?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Affedersiniz Musa Kazım Beyefendi, sizin bu kadar yakın arkadaşınız da başka türlü bir insan olamazdı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Teşekkür ederim Şükrü Beyefendi, çok naziksiniz. Bugün de narları toplatmaya, kovanları sağdırmaya geldiniz öyle ya."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Bu adanın, daha önce de kaç kez söyledim, buranın toprağından mı, suyundan mı, her neyse inciri, üzümü, şeftalisi, nan gibisi hiçbir yerde yok. Balı da öyle. Kovanlar için beş tane usta balcı gönderdim. Ustalar kovanlara teker teker bakmışlar, bana geldiler dediler ki, hiçbir yerde böyle bir bal bulunamaz. Kovanları açar açmaz çiçeklerin kokusu insanın suratma öyle bir çarpıyor ki, insanı sendeletiyor, başını döndürüyor, dediler, böyle ballar her derde devadır, dediler, doğru çıktı."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar biraz önce, mektup okunurken usulca gelmiş, aşağıda bir yere oturmuştu. Şükrü Efendi sözünü bitirince:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şükrü Efendi," dedi, "biliyorsunuz, kovanları biz ikimiz maliyeden satın aldık. O sebepten, gönderdiğiniz adamlarla kovanların kapaklarını hep birlikte açtık, yüzlerine balın kokusu çarpınca şaşkına döndüler. Bizim de Vandaki bağımızda kovanlarımız olurdu, arıların içinde büyüdüm, ben de böyle bir balı, böyle bir kokuyu ne gördüm, ne de duydum. Dediklerine göre bizim adadan başka yakın adalarda da öyle çiçekler oluyormuş ki bu kadar kovana değil, bunun on misli kovan olsa bile hepsine yetiyormuş. Arılar bunun on misli böyle kokulu balı oralardan buraya taşıyabilirlermiş. Millet bu adalarda boşuna oturmuyormuş."</span></p>

  <p class="calibre4" style="text-align: justify;"><span class="calibre5" style="font-weight: normal;">   Irgatlar narları iki günde topladılar, küfelere doldurdular, iskeleye taşıyıp bir kısmını üç tekneye koydular, kasabaya yolladılar. Nar küfeleriyle dolu tekneler, kasabaya üç sefer yaptılar. Nar bahçelerinin üst başındaki bahçeye dokunmadılar. Orada o kadar pembe, o kadar iri narlar kalmıştı ki, Nişancı Veli, insan bu kadar güzel narları nasıl koparır da yer, yemeye değil insan, bu kadar güzel narları koparmaya bile kıyamaz. İskeledeki küfelere doldurulmuş narlar daha kasabaya taşınmadan adalılar, kendilerini bahçeye attılar. Zehrayla Nesibe de nar toplamaya geldiler, Melek Hatun da onlara yardım etti. Üç büyük sepet nar topladılar. Kadri Kaptan iki büyük sepet toplamıştı. Nişancı, karısı Sultanla birlikte gelmişti bahçeye. Sultan ulu ceviz ağaçlarına çıkıp ceviz toplama ustasıydı, narları, dikenlerine aldırmadan, öylesine çabuk topluyordu ki, gören şaşıp kalıyordu. Torunların her biri de, üçü üç yerden heybelerin iki gözünü birden dolduruyor, doğru evlerine koşuyor, onlar gelinceye kadar Sultanla Nişancının toplayıp bir yere yığdıkları narları heybelerine koyup eve koşturuyorlardı. Nişancı bir ara baktı ki, nerdeyse, böyle giderse ev narla dolacak.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çocuklar," diye seslendi, "bizim eve tamam artık. Bundan sonra Poyraz amcanıza götüreceksiniz, onlar yeter deyinceye kadar. Ondan sonra da kilimci başı Şerife Hatuna götüreceksiniz. Onlardan bir kimseye burada gözüm takılmadı. Haydiyin aslanlarım." Akşam oluncaya kadar ağaçlarda bir tek nar bile kalmamış, çok nar toplayanlar az nar toplayanlara kendi topladıklarından vermişler, iş dengelenmişti. Bütün kovanlar kesilip bittiğinde de gene eşit bir biçimde her eve ak petekli bal verilmişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendinin içinden taşıp gelen sevinç, mutluluk, bütün adayı sarmıştı. Kuşlar başka türlü ötüyor, deniz başka türlü kokuyor, esen yel başka türlü esiyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Zehra hiç kimseden çekinmeden, saklanmadan, zeytinlikten değil açıktan açığa yürüyerek değirmene gitti, kapıyı itip gülümseyerek açtı, Poyraz değirmentaşının üstünde oturuyordu, hemen ayağa kalktı, Zehra değirmentaşının üstüne otururken Poyrazın elinden tuttu, çekti yanına oturttu. Biribirlerine bakamadan bir süre suskun durdular. Poyrazın eli daha Zehranın elindeydi. Eli gittikçe ateş gibi yanıyordu. Zehra içinden, neye varırsa varsın söyleyeceğim, diyordu. Onun benim yüzüme bakmayacağını bilsem, öleceğimi de bilsem söyleyeceğim, ne olursam olayım söyleyeceğim. Babamı bir mektup nasıl değiştirdi. Ben babamı bildim bileli hiçbir zaman böyle görmedim. Dağa taşa, kurda kuşa, insana böylesine bir sevinç onunla birlikte siniyor, deniz mutlulukla dalgalanıyor. Bu adaya geldi geleli yüzü hiç gülmemiş insanların yüzü gülüyor. Hançerli Efenin, bu kapkaranlık adamın bile yüzü gülüyor, Poyrazın bile. bir ara yüzü gülüyordu ya son . günlerde nedense adada bir o gülmeyi unuttu. Böyle düşünürken deminden beri Poyrazın tuttuğu ateş gibi yanan elini bıraktı:</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> "Poyraz Musa, bu işte ne senin, ne de benim suçum var. Yalnız senin kimseye söylemediğin, seni insanlığından utandıran bir derdin var. Kendine bile söylemediğin bir derdin mi var, savaşta çok mu insan öldürdün, çok mu çocuk kestin, çok mu kadınların ırzına geçip sonra da kadınları, kızları mı öldürdün, bana sarılırken beni bırakıp kaçıyorsun, benden utanıyor, korkuyor musun, bunu bana söyleyeceksin. Yüz kızın ırzına geçip ardından da yüzünü de parça parça ederek öldürmüşsen, bundan da utanıyorsan, sen bensin, ben senim, söyle bana utandığın derdini birlikte utanalım. İçindeki dert altından kalkılmayacak bir acıysa ikimiz birden taşıyalım. Taşıyamayacağımız kadar ağır bir acıysa birlikte ölelim. Sana yazık, bana da yazık, tek başımıza çekmeyelim bu acıyı. Söyle bu derdini Poyraz bana, kurban olsun Zehra sana. Bak sevdiğim, annem öldüğünde, babamın gözünün önünde denize atıldığında babam yaşamaz sandım. Annemin acısıyla yarı ölü, yarı diriydi, uzun sürdü. Sonra arkadaşlarından mektup beklemeye başladı. Mektuplar gelmeyince, bu acı annemin ölümünden ona daha ağır gelmeye başladı. Bu acı babamı öldürecek diye her gün gece gündüz düşünmeye başladım. Sen de biliyorsun hangi dala el atmışsa dal eline geldi. Yaşama gücü kalmamıştı ki hapisteki arkadaşından mektup geldi. Babam o mektubu duyurmadık adam bırakmadı adada. Sevincinden doldu taştı. Şimdi iliklerine kadar, yüreğinin köküne kadar sevinç dolu. Onun sevinci adayı sardı. Herkesin de sevinçten başı dönüyor. Herkes sevinç vurgunu yemiş gibi. Herhalde insanoğlu budur, böyle inişli çıkışlıdır, tam ölüyor derken birden doğruluyor, ayağa kalkıyor babam gibi. Söyle bana derdini sevdiğim, canım. Bu insanların biribirlerine zulmettiği dünyada bizim biribirimizi bulup sevmemiz her insanın başına gelecek bir mutluluk değil. Savaşa girdim diye insanlığından utanıyorsan, o senin suçun değil, sizi savaşa sürenlerin suçudur. Bırak da onlar insanlıklarından utansınlar."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Zehra ter içinde kalmış titriyordu. Poyrazın elini tuttu, el daha yanıyordu. Birden ona sarıldı, bütün gücüyle kucakladı, uzandı onu uzun uzun öptü, kendine geldi, sakin bir sesle:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Söyle canım, her şeyi söyle bana ki bu yükü seninle birlikte taşıyalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz nasıl başlayacağını arayarak, gözlerini karşı duvara dikerek bir süre düşündükten sonra ağır ağır konuşarak anlatmaya başladı, anlatırken de kısa aralıklarla duruyor düşünüyor, sonra yine ağır ağır, biteviye anlatıyordu. Sözlerini bitirdiğinde kan ter içinde kalmıştı. Bütün bedeni tepeden tırnağa su içindeydi. Zehra da onun kadar terlemişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen hiçbir Yezidiyi, erkek olsun kadın olsun, öldürmedin, değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öldürmedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiçbir kadının, kızın memesini kesmedin, değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kesmedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiçbir kadının, kızın ırzına?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Geçmedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Eeee, daha ne istiyorsun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiçbir şeye karışmadan, kızlar, kadınlar çırılçıplak soyulur, önce memeleri kesilir kumların üstüne, bıçaklanarak atılırken, ben hiçbir şey yapamıyor, sadece olanı seyrediyordum. Donmuş kalmıştım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Önüne geçemez miydin?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Geçemezdim. Onlar kalabalıktı, bizse birkaç kişiydik. İşte böyle. Unutamadığım, beni bu hale getiren bu."</span></p>

  <p class="calibre4" style="text-align: justify;"><span class="calibre5" style="font-weight: normal;">   İkisi de kısık seslerle, kimse bu sözleri duymasın dercesine duyulur duyulmaz konuşuyorlardı.</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Zehranın birden dolukmuş gözleri parladı:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Senin anlattıklarının benzerini bir ay önce Şerife Hatun anlattı, birden kilim dokumayı bıraktı, gelin kızlar, dedi, yüzü allak bullak olmuştu. Bu gözler neler gördü, dedi. Bu gözler neler gördü, bunu size anlatmalıyım. Bu gözler neler gördü, ben de, Şehmus da, o diyardan, Diyarıbekirden kaçtık Kaçmadık, kaçmak istemedik ama kaçtık Bu gözler neler, neler gördü. Bir gündü, harp başlamıştı, harbe giden bir daha geri dönmüyordu. Herkes biribirini öldürüyordu. Bizim mahalle de biribirini kırıyordu. Bu gözler neler gördü. Kardeş kardeşe, dost dosta düşman olmuştu, ben bir büyük kızdım ya daha evlenmemiştim. Şehmusla biribirimize ancak bakışıyorduk. Bu kör olası gözler neler gördü, bizim mahalleden kadınları, kızları, erkekleri, yaşlıları, delikanlıları, erkek çocukları aldılar, biz de gizliden onların ardından gittik, Dicle kıyısına indiler. Biz çalıların içine saklandık, kızların, kadınların arasında yakın komşularımız var, canımız gibi sevdiğimiz arkadaşlarımız. Dicle kıyısına gelince erkekleri, erkek çocukları da kadınlardan ayırdılar, yukarıya götürdüler. Hepsinin kollarını arkadan bağlamışlardı, çocukların bile. Kadınları, kızları suyun kıyısında anadan doğma soydular, onları soyup bitirince memelerini kesip kumların üstüne atıyorlar, memeleri kesilen kadınlar, öyle bir bağırıyorlardı ki bağırtıları gökyüzüne çıkıyordu. Bu gözler, kör olası gözlerim neler gördü ki. Diclenin üstünden çıplak cesetler akıyordu. Dicleyle aşağılara, çöle..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kumun üstüne atılmış memeler seğiriyor muymuş?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmiyorum, söylemedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu kestikleri insanlar kimlermiş?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmiyorum, söylemedi Şerife Hatun. Şerife Hatun dedi ki,hepsinin kim olduklarını bilmiyorum, bizim gibi insanlardı, bizim gibi konuşuyorlardı, bizim can bir dostlarımızdı. Çoğu bizim mahallemizdendi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kartallar gelip kumların üstündeki ölüleri kapmış gitmişler mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Söylemedi Şerife Hatun. Bu gözler neler neler gördü diyor, başka bir şey demiyordu. Bir kezcik, onlar gavurlardı, dedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kumların üstündeki kanlı memeler seğiriyorlar mıymış?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şerife Hatun onu da söylemedi, biz çalıların içinden gizlice, titreyerek, ölerek kaçtık, dedi. Sonra hepimiz eve gelip ağladık. On beş kadar kızdık Komşular da bizim eve geldiler ağlaştılar, sonra akşama doğru üstü başı kan içinde erkekler geldiler eve, onlar da bizimle birlikte ağladılar. Bize, sizin çalıların içinde ne işiniz vardı, dediler. Gördüklerinizi kul olana söylerseniz sizin de memelerinizi keserler, leşinizi de Dicleye atarlar, dediler. Biz ondan sonra çok ağladık, gözlerimize uyku girmedi aylarca. Her gece o adamlar geldiler, bizim memelerimizi de kesip cesedimizi Dicleye attılar. Buraya gelinceye kadar ben gördüklerimizi kimseye söylemedim." Sonra da gözlerinden dolu gibi yaşlar akınaya başladı. "Ben gördüğümü o gün bugündür, Şehmusa bile söylemedim. Bugün söyleyeceğim. O da duysun bu gözler neler görmüş. Şehmusla evleninceye kadar, hangi erkeği görsem memelerimi kesecek sanıyordum."</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Ayağa kalktılar, kucaklaştılar. Öylesine hırs dolu bir kucaklaşmaydı ki bu, Poyraz kızın göğsüne dayanmış, bastıran memelerinin farkında bile olmadı. Ayrılırlarken:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Korkma," dedi, "yakında kendime gelir, bu dertten kurtulurum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şehmus Ağaya anlattı mı acaba?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmiyorum, bir daha hiç mi hiçbir şey anlatmadı bize kilimcilikten, renklerden, köklerden, kabuklardan, çiçeklerden başka. Şerife Hatunun anlattığına göre dünya ağzına kadar on binlerce renklerle dolu. Sana çok anlatacağım var, ben Atinada İngiliz mektebinde okudum, Nesibe de benim gibi okudu. Kadın erkek- ilişkilerine dair bize her şeyi anlattılar, nasıl çocuk yapılır, nasıl yapılmaz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz bu sözleri duyunca dondu kaldı, hiçbir şey konuşamadı. Zehra gibi bir kız böyle bir şeyi nasıl ağzına alabilirdi? Zehra onun yüzünün kasılmasından şaşkınlığını anladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de," dedi, "İngiliz mektebinde profesörden ilk duyduğumda çarpıldım kaldım. Her şeyi en ince noktasına kadar anlatıyordu. Sınıfta Türk, Yunanlı otuz yedi kızdık, ikimiz de Fransız, Nesibe her şeyi benden öğrendiği için, mektepte bunları duyunca hiç şaşırmamış. Profesörü onun şaşmadığına şaşmış. Durumu Nesibeye de anlattırmış. O da güzel güzel anlatmış. Profesör memnun olmuş. Etine dolgun, güzel bir kadındı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz mutluydu, ağzı kulaklarına vararak güldü:</span></p>

  <p class="calibre4" style="text-align: justify;"><span class="calibre5"><span style="font-weight: normal;">   "Demek böyle ha!" dedi, gene kucaklaştılar, değirmenin kapısından önce Poyraz çıktı, Zehra değirmende kaldı, ayakta bir süre düşündü, ardından da zeytinli koyağa indi, yaşlı zeytinlerin arasında oyalandı, canı pınara çıkmak istedi, içi yeyni-mişti, içinde hiçbir endişe, acı kalmamıştı. Sürgünü duymadan, buraya gelmeden nasılsa gene öyleydi. Pınarın başına oturdu, suda yüzü, en parlak aynada nasıl gözüküyorsa öyle gözüküyordu. Abbas da ne güzel isim, diye düşündü. Yüzü de, gözleri de apaydınlıktı. İyi ki Şerife Hatun ona o meme olayını anlatmış, o da Poyraza söylemişti. Poyrazı meme yıkımından Şerife Hatunun anlattıkları kurtaracaktı. Pınarın yöresindeki dize kadar çıkmış yarpuzlar küçücük küçücük, üst üste mavi çiçekler açmış, ortalığı yoğun bir yarpuz kokusu almıştı. Pınarın aktığı yol boyunca yürüyen Zehra denize kadar mavi çiçekler açmış yoğun yarpuz kokusu içinde yürüdü. Su da yarpuz kokuyordu. Eve gelir gelmez aynaya koştu. Babası koltuğunda, bilmem kaç günlük gazeteye gömülmüş okuyordu. Onun geldiğini bile duymadı. Yüzü aynada sudakinden aydınlıktı. Gözleri de pırıl </span></span><span style="font-weight: normal; font-size: 1em;">pırıldı. Bu gurbette yüzünün, gözlerinin böyle olması, içinin de böylesine hafiflemesi aklına gelmezdi. Babası Arap harfleriyle yazılı gazeteden başını kaldırdı, dalmış gitmiş Zehrayı boy aynasında kendini seyreder gördü ve hiç ses çıkarmadan kızına baktı. Şimdiye kadar böylesine dalmış aynaya bakan kızını hiçbir zaman görmemişti, demek, diye düşündü, beni hapisanede bile unutmayıp orada bile mektup yazan, o mektubun bana dünyalar bağışladığını anlayan kızlarını hiçbir zaman bu kadar mutlu görmemişti. İçindeki mutluluk adadaki dostlarına bile geçmişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Arkasına dönen Zehra, babasının ona hayranlıkla baktığını gördü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baba," dedi, gitti babasına sarıldı, "çok şükür baba ne kadar iyiyiz baba."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok şükür kızım," dedi Musa Kazım Bey, "çok şükür." O da kızına sarıldı.</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Değirmenden çıkan Poyraz doğru Şerife Hatuna gitti, Şerife Hatun ıstarının başında kilim dokuyordu. Poyrazı görünce elindeki kirkiti yere koydu kalkh.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş geldin Poyraz Efendi," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş bulduk Şerife Hatun, Şehmus Ağa nerde?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmem, ben Hüsmenin yanına gidiyorum, dedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyur içeriye otur."</span></p>

  <p class="calibre4" style="text-align: justify;"><span class="calibre5" style="font-weight: normal;">   İçeriye girdiler. içeriye girince Poyraz şaşırdı kaldı. Evin içi güzel, o kadar temiz, o kadar düzgündü ki, Şerife Hatunla Şehmus Ağaya saygısı arttı. Evin salonuna salonu kaplayacak kadar büyük bir kilim serilmişti. Toroslarda çok kilim, çok keçe görmüştü ama böyle cennet örneği bir kilimi ömründe görmemişti. Şehmus Ağanın kasabadan aldığı koltuğa oturdu ya gözlerini ki., , limden alamıyordu. Şerife Hatun, o koltuğa oturunca ortadan kaybolmuştu, Poyraz onun kaybolduğunun farkında bile değildi, kilime dalrnış gitmişti. Yoğun ve güzel bir kahve kokusuna başını kaldırdı, Şerife Hatun küçük bir gümüş tepside tüten bir kahve fincanıyla geliyordu. Kahveyi tepsiden alan Poyraz, gözünü daha kilimden alamıyordu. Kahve elinde öyle kalakalmıştı.</span></p>

  <p class="calibre4" style="text-align: justify;"><span class="calibre5"><span style="font-weight: normal;">   "Şerife Hatun, ben ömrümde bu kilimden daha güzelini hiç görmedim. Bizim dağların Türkmen ve Kürt kadınları da </span></span><span style="font-weight: normal; font-size: 1em;">güzel kilim dokurlar ya, senin bu kilimin cennet bahçesinden de güzel. Böyle cennet bir adaya böyle cennet bahçesinden de daha güzel bir kilim yakışır.</span></p>

  <p class="calibre4" style="text-align: justify;"><span class="calibre5" style="font-weight: normal;">   Gözlerini kilimden ayırmadan kahvesini yavaş yavaş içti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben" dedi, "Yezidilerin kırımına karıştım. Kızların, kadınların önce memelerini kesiyor kumların üstüne atıyor, hançerlediklerini de Dicleye bırakıyorlardı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de bizim memlekette böyle bir kırım gördüm," dedi Şerife Hatun, "kadınların, kızların çığlıkları gökyüzüne çıkıyor, hançeri yüreklerinin üstüne yiyince de iki kat oluyorlar tortop kumlara düşüyor, sonra da kaskatı kesiliyorlardı. Çıplak bir kızla da bir erkek çalıların arasından çıkıyorlar, nehrin kıyısına gelince de kızın memelerini yanındaki delikanlıya kestiriyorlardı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Anlatırken Şerife Hatun titredi, gözleri doldu, sustu. Biraz sonra da yine konuşmaya başladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şehmus da bıçaklanan kadınları uzaktan görmüştü ya onlara yaklaşamamış, oradan kaçmış. Bir daha kadınların kızların memelerinin kesildiği, sonra da Dicleye atıldığı köprünün altına, Dicle kıyılarına bir daha uğramamıştı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de, ben de," dedi Poyraz, "oralara uğrayamaz, Dicle kıyısına ayak basamazdım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hikayesine baştan başladı, sonuna kadar Şerife Hatuna anlattı.</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Şerife Hatun yaşlı gözlerle:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Vah Poyraz Efendi vah," dedi, "senin derdin büyük, şimdi bir iyice anladım. Şehmus, o canavarların böyle yaptıklarını uzaktan görünce kaçmış, sen kaçamadın mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaçamadım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaçsan seni öldürürler miydi o canavarlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O canavarlar beni öldürürlerdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz Musa bundan sonra doktorlara gitti, bir yolunu bulup başına gelenleri onlara anlattı. Onlar onu dinlediler dinlediler, Doktor Salman Sami, "Savaş insanları daha da canavarlaştırıyor," dedi. Doktor Halil Rifat hiçbir şey söylemedi, yutkunarak öyle kurudu kaldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir hafta içinde Poyrazın adada başından geçenleri anlatmadığı hiç kimse kalmadı. Şükrü Efendi bile, "Ben demedim mi," dedi, "bu savaşlar sürdükçe, insanın insanlığı ortadan kalkacak, insanlık çürüyecek, çürümekten de beter hale gelecek, kokuşacak. İnsanlığından utanacak hali bile kalmayacak, solu-canlaşacak. Vaaah, vah, vah Poyraz Bey vaaah! Bu kadar korkunç bir zulmü görür de insanoğlu insanca yaşayabilir mi, insan gibi insan."</span></p>

  <p class="calibre4" style="text-align: justify;"><span class="calibre5" style="font-weight: normal;">   Şükrü Efendi kovanların bir kısmını kestirip her eve insan başına göre dağıttırdı. Doktorlara da okul için yüklü bir para verdi. Bir tek bağlar kalmıştı. Şu Poyrazın anlattıklarından sonra bu adaya ne zaman gelse üstüne karabasanlar çökecekti. Bu adanın bağlarının üzümleri öyle bir üzümlerdi ki vazgeçilemezdi. İnsanoğludur bu, arsızdır, işine gelmeyen herbir şeyi unutur, yüreğini paramparça eden dinlediği bir olayın karabasanını değil, yaşadığı, boğazına kadar kana gömüldüğü bir olayın karabasanını bile unutur.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz artık rahattı, rahat uyuyor, geceleri Diclenin, Fıratın kıyılarına, kesilip kumların üstüne atılmış, seğiren, kanayan dolgun memelerin üstüne hışıltıyla, yumulup tortop olmuş kartallar inmiyor, kumların üstünden memeleri çırnaklarına takip uçup gitmiyorlar ve kara bulutlar gibi gökyüzüne yığılışmış kartallar Fırat, Dicle kıyılarına inmiyorlardı. Adaya da gelmiyorlardı. Kulaklarındaki kadınların kızların çığlıklarıyla kartal hışıltılarının uğultusu onu delirtmiyordu. Şerife, kız kadın başıyla gözlerinin önündeki bu kan selinin içinden çıkmış bu insan, gördüklerini soğukkanlılıkla, her şeyi bir masal gibi. anlatırken Poyraz bazı bazı ikircikleniyordu, Şerife Hatun duyduğu bu olayı, görmüş, yaşamış gibi anlatmasın. Yoksa bir insan, bir kadın böyle bir olayı böyle nasıl anlatabilir. Ne olursa olsun Poyraz mutluydu, sağ olsun Şerife Hatun. Gelibolu, Allahuekber savaşlarından geriye kalanlar, yaşadıklarından sonra nasıl yaşıyorlar, yürekleri nasır mı bağlamış, anılarını küller mi örtmüş?</span></p>

  <p class="calibre4" style="text-align: justify;"><span class="calibre5" style="font-weight: normal;">   Salondaki kanepeye uzanmış Poyraz böyle birçok şeyi düşünürken, aşağıdan Nişancının sesi geldi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Poyraz, Poyraz evde misin?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz kalktı, pencereye gitti, hızlı bir yel esiyor, pancurlar çarpıyordu:</span></p>

  <p class="calibre4" style="text-align: justify;">   "Buyur Nişancı, bir şey mi var?"</p>

  <p class="calibre4" style="text-align: justify;">   "Hele sen in aşağı."</p>

  <p class="calibre4" style="text-align: justify;">   Poyraz merdivenlerden inerken:</p>

  <p class="calibre4" style="text-align: justify;">   "Ne var, ne oldu?" diye Nişancıya sordu.</p>

  <p class="calibre4" style="text-align: justify;">   Nişancı:</p>

  <p class="calibre4" style="text-align: justify;">   "Baksana iskeleye," dedi, "nerdeyse ada dolacak. Bir tekne dolusu insan iniyor iskeleye."</p>

  <p class="calibre4" style="text-align: justify;">   Maviye boyanmış tekneden insanlar üst üste, çoluk çocuk, genç yaşlı, yüklerini taşıyarak iniyorlardı.</p>

  <p class="calibre4" style="text-align: justify;">   İskeleye vardılar, Vasiliyle Hüsmen yaklaşan tekneyi görür görmez iskeleye koşmuşlardı.</p>

  <p class="calibre4" style="text-align: justify;">   Tekne çabuk boşaldı. İskeleye yanaşmış büyük tekneden bekledikleri kadar çok insan inmedi ya gene de hatırı sayılır bir kalabalık vardı. Erkeklerin hemen hepsi yaşlı, kadınların çoğu gençti. Çoğunluk kız, erkek çocuklardaydı.</p>

  <p class="calibre4" style="text-align: justify;">   Tekne boşaldı, kalktı gitti, gelenler iskelenin üstünde öyle kaldılar. Yana yöne bakınıyorlar, orada öyle duruyorlardı. Nişancı onlara doğru yürüdü:</p>

  <p class="calibre4" style="text-align: justify;">   "Ne öyle iskelenin üstünde durdunuz kaldınız, ne istiyorsunuz?"</p>

  <p class="calibre4" style="text-align: justify;">   İskelenin üstündeki yaşlı erkekler kımıldadılar. Ellerinde, yukarda tuttukları birer kağıt, önlerinde apak sakallı, sakalı göğsüne kadar inmiş uzun bir adam yürüdü, onun yürüdüğünü gören öteki eli kağıtlılar da yürüdüler.</p>

  <p class="calibre4" style="text-align: justify;">   "Bizler Poyraz Musa diye bu adaya geldik. Poyraz Musa Efendiyi nerde buluruz?"</p>

  <p class="calibre4" style="text-align: justify;">   "Benim," dedi Poyraz Musa, "hoş gelip safalar getirdiniz."</p>

  <p class="calibre4" style="text-align: justify;">   Öndeki uzun sakallı uzun adam Poyraz Musaya doğru yürüdü, Poyrazın karşısında hazırola geçip elindeki kağıdı ona uzattı, ötekiler de geldiler, hazırola geçip ellerindeki kağıtları uzattılar. Poyraz Musa:</p>

  <p class="calibre4" style="text-align: justify;">   "Evlerin tapuları," dedi, arkasını döndü, "al Vasili, ellerinden öperler."</p>

  <p class="calibre4" style="text-align: justify;">   Vasili tapuları Poyrazdan aldı:</p>

  <p class="calibre4" style="text-align: justify;">   "Gelin arkamdan," dedi, "size evlerinizi göstereceğim."</p>

  <p class="calibre4" style="text-align: justify;">   Evleri göstermek ikindiye kadar sürdü. Yeni gelenler Hüsmenin, Vasilinin, doktorların yanında çalışan kadınların çocukla<span class="calibre5" style="font-weight: normal;">rının, kaptanın, adadakilerin çoğunun yardımlarıyla yüklerini çabuk taşıdılar. Nişancıyla kaçak Hasan vakit kaybetmeden balığa çıktılar. O gün her evde yeni gelenler için yemekler pişti, tepsilerle tencerelerle evlere taşındı. Bütün belalardan kurtulup bu adaya sığınanlar önce bu saray gibi evlere şaştılar. Bu evler onlara mı verilmişti, bir türlü inanamıyorlardı. Tedirgindiler, yakında bir ağa, bir bey gelip bu güzel evlerini nasıl olsa ellerinden alacaklardı. Evlerine yerleştikten biraz sonra da her evden onlara yemekler geldi. Çok acıkmıştılar, karınlarını doyurdular.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Nişancıyla kaçak Hasan livarlar, sepetler dolusu balıkla geldiler. Çınarların önündeki düzlüğe bir ateş yakılmış, közler çınarların altına kadar yayılmış, balıklar teknelerden elbirliğiyle alınmış, ' yeni kızlar kadınlar da içinde gene elbirliğiyle köyün kızları kadınlan balıklan deniz kıyısında çabucak ayıklamış, gene elbirliğiyle çubuklara dizdikleri balıkları közlerin üstünde kızartmışlar, masalara götürmüşler, önce yeni gelenlerin önlerindeki sahanlara, tabaklara koymuşlardı.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Közlerin üstünü saran balık yağlarının dumanları ortalığı almış, aç kişilerin bir iyice iştahlarını artırmıştı. Yarı aç, yarı tok ekin biçenler, pamukta çalışanlar, incir, nar, üzüm, şeftali toplayanlar, adaya geldikleri gün görkemli bir balık şölenine konmuşlar, kendilerini bir düşün unutulmaz tadında bulmuşlar, konuksever komşularıyla, sanki yıllardır mutluluklarda birlikteymişçesine canı yürekten kaynaşmışlardı. Geceki balık şölenine doktor Salman Saminin yanında çalışan Emineyle doktor Halil Rifatın yanında çalışan Esme de gelmişlerdi. Çocuklarını da birlikte getirmişlerdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Yemekte kimse içki içmedi. Yemek yendiği sürece de hiç kimse konuşmak için ağzını açmadı. Buradaki yemek yemek biçimine en çok Şerife Hatun şaştı, çünkü Doğu Anadoluda köyde olsun, kasabada, şehirde olsun kadınlarla erkekler aynı sofrada yemek yemezlerdi. Nesine gerek, Şerife Hatun sesini çıkarmadı, bunların da görenekleri buymuş, dedi.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Herkes karnını doyurup masalardan kalktığında kıvançlıydılar, içlerinde masada sandalyaya oturup yemek yemiş bir tek kişi vardı, Aziz, yani uzun ak sakallı uzun kişi. Eminenin köyünden olurdu. Yemek boyunca gözlerini Emineden hiç ayırmadı ama, Emine gözlerini ondan hep kaçırdı. Emine oğluyla el ele tutuşmuş evine gidiyordu. Aziz, onların arkalarından yetişti, ak sakalım sıvazlayarak:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Emine, beni tanımadın mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Emine tir tir titriyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Sesi boğularak:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen kimsin, seni hiç çıkaramadım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben Azizim Emine, sen de Temelin kızı değil misin, senin kocan Sarıkamışa gitmedi mi, orada donup kalmadı mı, size de künyesi gelmedi mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O Emine ben değilim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O Emine sensin, niye saklıyorsun kendini, benim şahinim yok muydu, ben o şahinle kuşlar tutmuyor muydum, sana getirmiyor muydum? Orada da senin yanındaki Esme kimdi, biliyor musun, Kastal köyünden Kel Mustanın kızı değil mi, onlar size düşman değil mi? Siz yüz elli yıldır biribirinizi..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben seni hiç görmedim, hiç bilmiyorum ihtiyar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Oğlunu hızla çekti, iskeleden yana oradan uzaklaştılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Aziz orada sakalım sıvazlayarak kalakaldı. Biraz bekledikten sonra çınarın altında kendisini bekleyen karısının, gelinlerinin, torunlarının yanına geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Karısı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Temelin kızı Emineyle ne konuştunuz Aziz Ağa?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O beni tanımadı, ben seni hiç görmedim, hiç de bilmiyorum, dedi. Ben de ona dedim, Emine, şahinimin tuttuğu kuşları sana yedirmedim mi, sen niye tanımıyorsun, dedim ona, o yanındaki Esme de sizin yüz elli yıllık düşmanınız değil mi? Yüz elli yıldır biribirlerini öldürenler siz değil misiniz, dedim. Senin kocanın künyesi Sarıkamıştan gelmedi mi, dedim. Gelmedi dedi. Ben de seni hiç görmedim, hiç de seni tanımıyorum dedi. Ben de ona, var da sen de beni hiç tanıma, dedim. Şahinimin tuttuğu, sana verdiğim, senin de hapur hupur yediğin kuşlar sana haram olsun, senin gözüne dizine dursun dedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gözüne dizine dursun," dedi karısı da.</span></p>

  <p class="calibre4" style="text-align: justify;"><span class="calibre5" style="font-weight: normal;">   Gelinler de:</span></p>

  <p class="calibre4" style="text-align: justify;"><span class="calibre5" style="font-weight: normal;">   "O yediği kuşlar, o nankörün gözüne dizine dursun," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Aziz çok konuşkan bir adamdı. Birkaç gün içinde bütün ada Eminenin nankörlüğünü duydu. Esme de onu tanımıyordu. Esmenin köyü de onların köyüne yakın Kastal köyüydü. Esmenin de Emine gibi burnu büyümüş, o da ak sakallı Azizi tanımamış, yüzüne bile bakmamıştı. Oysa Aziz onun babasının yakın dostuydu. Aziz Kastal köyüne gittiğinde onların evinde kalır, Esmenin babası da Yalnızköye geldiğinde onların evinde kalırdı. Ak sakallı Azizi tanımayan bu karılar babalarını tanımasalar bile Azizi, hem de ak sakallı Uzun Azizi tanırlardı. Onların Azizi tanımamaları Azizin o kadar ağırına gitmişti ki, Azizi zıvanadan çıkarmıştı. Önüne gelene "Yani," diyordu, "yani doktorların yanına hizmetçi durmak o kadar büyük bir iş mi ki biri köylüsünü tanımamışçılığa vuruyor, öteki de babasının en iyi dostunu, her gün elini öptüğü amcasını tanımıyor. O iki kadın, iki kaltak biribirleriyle hiç konuşmazlardı. Onlar yüz elli yıldır biribirlerinin soylarını kırmışlardı. O çocuklar, biribirlerinden hiç ayrılmıyorlar. Bir gün çocuklar öğrenirlerse biribirlerine düşman olduklarını, hemen biribirlerini öldürürler. O orospular, doktorların yanında kuyruk sallıyorlar diye ak sakallı Azizin yüzüne bakmıyorlar, görürler onlar. Bir gün çocuklar kim olduklarını öğrenirlerse o zaman millet görür kızılca kıyameti."</span></p>

  <p class="calibre4" style="text-align: justify;"><span class="calibre5" style="font-weight: normal;">   Günler geçtikçe ak sakallı Aziz azıtıyordu, adalılar, en iyi niyetliler bile çocuklara, kadınlara bir tuhaf bakıyorlardı. Bütün adalılar biribirlerine, inşallah kadınlar, Emineyle Esme, inşallah çocuklar, Cemalle Harndi sülalelerinin biribirlerine kan güttüğünü duymazlar, öğrenmezler, diyorlardı.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Emine doktor Salman Samiye dert yandı, "Ben," dedi, "her gün ölüp ölüp diriliyorum, bu çocuklar biribirlerinin düşmanı olduklarını, sülalelerinin biribirlerini öldürdüklerini, kan güttüklerini duyarsa eninde sonunda biribirlerini öldürürler. Şu dünya kurulduğundan bu yana bu iki milletin erkekleri durmadan biribirlerini öldürüyorlar."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami sordu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Neden, bunlar biribirlerini neden öldürüyorlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmem," dedi Emine, "öldürüyorlar işte. Kimse de bilmiyor neden öldürdüklerini, öldürüyorlar işte."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç kimse sormuyor mu, bunlar biribirlerini niçin öldürüyor, diye."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmem."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sormak kimsenin aklına gelmiyor mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Benim aklıma gelmedi, sormadım. Kimsenin de aklına gelmemiş. Çocuklar duyarlarsa, onların da, niçin öldürüyoruz, diye akıllarına gelmez, biribirlerini öldürürler. Şimdi sıra Cemalde."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne sırası bu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hamdinin amucası askerden döndüğü gün, Cemalin amucası onu kasabanın ortasında öldürdü. Sonra harp çıktı, evlerde hiç erkek kalmadı, hepsini askere aldılar. Askerden de hiç kimse dönmedi, kimi Geliboluda, kimi Kanalda, kimi Sarıkamışta can verdiler."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen bütün bunları kimden duydun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kimseden duymadım, ben biliyorum. Elini ayağını öpeyim binbaşı beyim, çocuklar duymasınlar. Çocuklar köyde kalsalardı, nasıl olsa kan güttüklerini duyarlar, biribirlerini öldürürlerdi. Sonra bunların da çocukları biribirlerini öldürdüklerini duyarlar, biribirlerini öldürürler, sonra da onların çocukları, sonra da... Şimdi çocuklar her şeyi öğrenirler. Belki de biliyorlar. Bu dinsiz imansız uzun sakallı uzun şeytan bizi, çocukları adada anlatmadık kimseyi bırakmamış, biz bile duyduk. Çocuklar bir duyarlarsa..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Duyarlarsa belki biribirlerini öldürmezler."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öldürürler doktor beyim. Biz Esmeylen çok konuştuk, Kadri Kaptana da söyledik, bizi bu gece alacak, kasabaya götürecek, biz de oradan ak sakallı uzun şeytanların ulaşamayacakları bir yere gidip çocuklarımızın canını kurtaracağız. Biz bunu size söylemeden bir yere gidemezdik. Savaş oldu, kocalarımız, kardeşlerimiz, akrabalarımız hep öldü, hiç olmazsa çocuklarımızı kurtaralım. İşte o zaman da arkamızdan bu kafir yetişti. Allah sizden razı olsun doktor bey, sizi çoluğunuza çocuğunuza kavuştursun. Bizi kırmadınız, bize babamızdan iyi davrandınız. Ortada çocuklarımızın canı olmasa sizi bırakıp gitmezdik. Esmeyle iki üç gündür durmadan gözyaşı döküyoruz, burdan gideceğiz, diye."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dur hele kızım," dedi Salman Sami öfkelenerek. "Dur bakalım, gerekirse o uzun ak sakalı yarın bu adadan sürerim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Söylesen de doktor bey bir daha hiç ağzını açmasa. O hiç kötü adam değil. Onu sürersen, nereye sürersen sür, o, bizim çocuklara ulaşır, her şeyi söyler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor, başını önüne eğdi, Eminenin gözleri onun üstündeydi, bir süre düşündü, başını kaldırdı, gözlerini kadının gözlerinin içine dikti:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bak kızım, ben sağken, genç Poyraz sağken çocuklarınız bunu duymayacak, ölünceye kadar kardeş olaraktan yaşayacaklar. Ben Nişancıyla, Poyrazla, uzun sakalla, kaçak Hasanla konuşacağım. Sen hiç üzülme."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sam,i, Cemali gönderdi Nişancıyı çağırdı, sorunu uzun uzun onunla konuştu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "O uzun Azizi bana bırak doktor bey," dedi, "eğer uzun Aziz kan gütme sözünü bir daha ağzına alabilirse ben de şu tepeye çıkar köpek gibi üç gece ulur, sonra Kaba Adaya gider, o adanın doruğuna çıkar, Hızır aleyhisselamın keçilerinin gözlerinin önünde kendimi oradan denize atarım. Haa, dur doktor bey kardeşim, kendimi Kaba Adanın denizine atmadan önce, elime bir kerpeten alır, uzunca Azizi zeytinlikte en yaşlı, gövdesi yamru yumru olmuş bir zeytin ağacına sağlam bir iple sara sara bağlar, sonra da onu bağırta bağırta sakalının her telini kerpetenle yolarım. Ona daha da neler yaparım. Şimdi bana izin ver de, ben de gideyim de bir iyice, hem de huniyle onun ağzının orta yerine gelha eyleyim de, felek de bana maşallah desin de."</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı gülerek ayağa kalktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dur Nişancı otur."</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı oturdu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyur."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Uzun Aziz senin için bir hiç, onu kolayca halledersin, istersen onu öldürürsün bile."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Ben adam öldürmem doktor," dedi sertçe Nişancı, "Elimden gelse balık bile öldürmezdim. İnsanoğlu değil insana, Tanrının yarattığı hiçbir canlıya, börtü böceğe bile kıyamamalı. O uzunca Azizin, ağzından kan gütme üstüne bir daha bir tek söz bile çıkarsa, onun o uzun sakalım kerpetenle yolarım, çoluk çocuğuyla onu buradan bir günde askerden kaçtığım yere, Yemene kadar sürerim."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami birden öfkelendi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Askerden ne için kaçtın?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Adam öldürmemek için kaçtım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çanakkalede, Sarıkamışta herkes ölürken sen nasıl kaçarsın?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben çok korkak bir adamım, yerdeki karıncadan ürkerim. Öldürülmekten, öldürmekten de korkarım. Onun için de geldim buraya sığındım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi çabuk, al da getir şu adamı!"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne binbaşım, onu şimdi alır getiririm."</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı az sonra uzunca Azizi kolundan tutmuş aldı getirdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şuraya otur Aziz Ağa, sen de otur Nişancı Veli."</span></p>

  <p class="calibre4" style="text-align: justify;"><span class="calibre5" style="font-weight: normal;">   Gösterdiği yerlere oturdular.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorsun, Emine hanım bizim evde çalışıyor. Sen onun köyünden olurmuşsun, onların her bir işlerini bilirmişsin. Doktor arkadaşımın evinde çalışan Esmenin köyünü de bilirmişsin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami yumuşamıştı, öylesine güzel, yavaş konuşuyordu ki ağzından ballar akıyor derdin.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onlar hakkında senden bilgi istiyorum, malum ya onlar bizim evimizde çalışıyorlar, harimi ismetimize girmişlerdir. Onlar hakkında her bir şeyi bilmek zorundayız. Seni bize Allah gönderdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı doktorun yüzüne bakakaldı, ulan sen de neymişsin bre deli doktor, diye düşündü.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben o iki kadını da iyi tanırım. İkisinin de kocası askere gitti geri dönmedi. İkisinin de künyesi geldi. Savaş olmasa, onlar da savaşırlarken vatan için ölmeselerdi, onlar biribirlerini öldürecekler, şehit olmayacaklar, biribirlerini öldürdükleri için cehenneme gidecek, orada yanacaklardı. Allah onlara iyilik etti, Enver Paşa onlara babalık etti, savaş çıkardı, onlar da şehit oldular, doğru cennetin yolunu tuttular. O şehitler cehennemlik olacakken bütün sülalelerini de alıp cennete götürecekler. Burada duydum, Emineyle Esme herkese söylemiş. Adada kim varsa herkes biliyormuş, bunlar yolda karşılaşmışlar. Rus ordusu bizim oralara gelince, bizim hepimiz yurtlarımızı bırakıp kaçtık, sonra da değiş tokuş olunca, Rumların köyleri, çiftlikleri kalınca, hükümet de bunları bize dağıtmaya kalkınca biz de ta buralara kadar geldik. İşte bunlar da yani Emineylen Esme de karar vermişler, buradan, bizi tanımayan diyarlara kaçalım demişler, oğullarımız düşman olduklarını öğrenmesinler, öğrenip de biribirlerini öldürmesinler. Kaçmışlar, kaçmışlar da bu adaya gelmişler. Bunlar beni görünce tanımadılar doktor. Tanımazlıktan geldiler. Ben bunların yedi sülalesini biliyorum, ben bunların yedi sülalelerini söylerim de onlar da biribirlerini öldürürler diye düşünmüşler, beni de sakallı amcaları Uzun Azizi tanımazlıktan gelmişler. Ben durum vaziyeti duyup anlayınca eyvah, dedim, ben dedim ne yaptım. Sonra da düşündüm, onlar da adam olsunlar da biribirlerini öldürmesinler. Asker olup babaları gibi şehit düşsünler de analarını sırtlarına alıp doğru cennetin yolunu tutsunlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dur uzun Aziz Ağa, dur! Amma da uzattın ha. Bunların yedi sülaleleri ne yapmışlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz heyecanlandı, doktor iyi ki bu meseleyi sordu, diye biraz da coştu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunların sülalesi iki yüz elli yıldır hep biribirini öldürüyor, bütün Karadeniz de bunların vukuatlarını biliyor. Bunlar gibi biribirlerini öldüren çok familya var Karadenizde."</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz bir iyice coştu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İşte, söyleyeyim ki binbaşım, doktor beyim, bunun babası onun amcasını öldürdü, onun amcası bunun babasını, bunun büyük , büyük, çok büyük dedesi bunun dedesini, onun, dedesi bunun dedesinin dedesini, her ikisinin dedesi de daha ötesini öldürmüşler. Bunlar askerlik yaşına erişmeden hep biribirlerini öldürdüler, bundan dolayı da hep cehennemlik oldular. Bunlar yürekli, yiğit adamlar. Karadeniz böyle yürekli adamlarla dolu. Bir de Kürtler. Bu çocuklar inşallah kan gütmeli olduklarını bilmezler de, asker olup şehit..."</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Doktor ayağa kalkıp gürledi:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Ayağa kalk ulan mendebur, geveze mahlukat. Her şeyi bok edip bütün adanın diline düşürmüşsün zavallı çocukları, bir de bana öğüt veriyorsun canavar köpek. Çocuklar biribirlerini öldürecek, bu köpek de zevklenecek, varıp çocukların kanlarını yalayacak. Nişancı, al şu köpeği götür de ne yaparsan yap. Bak köpek, sana söylüyorum, çocuklar bu meseleyi herhangi bir şekilde duyarlarsa, ben de seni o anda öldürürüm. Bir köpeği öldürmek mecburiyetinde kalırsam ona üzülürüm de senin gibi kan içmekten hoşlanan bir solucanı öldürürsem sevinir, düğün bayram ederim. Doktorluğumu ayaklar altına alır, sana zehirli iğne yaparım. Nişancı al götür şunu da ne yaparsan yap."</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz sapsarı kesilmiş, donup kalmıştı. Bir iki kez konuşmak istedi, çenesi azıcık kıpırdadı ya konuşamadı. Nişancı onun koluna girip dışarı çıkarmasa yere düşecek, boylu boyunca doktorun ayaklarının dibine uzanacaktı. Dışarda ayakları biribirine dolanıyordu. Nişancı onu çeşmenin başına kadar soluk soluğa kalarak zorla götürdü, kanepeye oturttu, başından aşağı birkaç tas su döktü, biraz su içirdi, uzun adamın yüzünün sarısı geçti. Biraz daha su içip kendine geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kalk, seninle pınarın oraya kadar gidelim. Çok şükür bir şeyin kalmadı. Hadi kalk!"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Orada beni öldürmeyeceksin değil mi?''</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öldürmeyeceğim, hadi kalk!" dedi Nişancı, "seni hiç öldürmeyeceğim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Pınarın "başına kadar Nişancı hiç konuşmadı. O konuşmadıkça Uzun Aziz gerginleşiyor, içindeki korku gittikçe artıyordu. Pınara gelince yere sağılıverdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni öldürme Nişancı Ağa," dedi. Sesi ölmekte olan bir insandan çıkıyor gibiydi. "Beni buraya öldürmeye getirmedin, öyle mi? Binbaşı sana beni öldürmek için verdi değil mi?''</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancı çok sert:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Vermedi'' dedi ve konuşmasını aynı kıvamda sürdürdü. O konuştukça Uzun Aziz kızarıp bozarıyordu. Bir ara da üç büyük damla yaş gözlerinden ak sakalına kadar süzüldü. Bundan biraz sonra da Nişancı başını önüne eğdi, suyun üstünde hızla</span></span> bu yandan o yana, o yandan bu yana kayan kaygan böceklerinin suyun altındaki gölgelerine gözlerini dikti, bekledi. Uzun Azizdeyse konuşacak hal kalmamıştı. Aradan epeyce bir zaman geçtikten sonra Uzunca Aziz önce uzun uzun sakalım sıvazladı, konuşacak duruma geldi:</p>

  <p class="calibre4" style="text-align: justify;">   "Nişancı kardaş," dedi usullacık bir sesle, "beni binbaşıya götür."</p>

  <p class="calibre4" style="text-align: justify;">   Nişancı hemen ayağa kalktı, kolundan tutarak uzunca Azizi de kaldırdı, zeytinlikten aşağı pınarın ayağını izleyerek doktor Salman Samiye götürdü. Anlaşılan Salman Sami onları bekliyordu:</p>

  <p class="calibre4" style="text-align: justify;">   "Buyurun oturun," dedi, hemen koltuklara çöktüler. Onlar oturur oturmaz da Uzun Aziz:</p>

  <p class="calibre4" style="text-align: justify;">   "Doktor bey, binbaşım," dedi, "yerden göğe kadar hakkın var. Bana Nişancı kardaşım her şeyi tepeden tımağa kadar anlattı. Biz yurdumuzdan çıktıktan sonra başımızdan neler geçti, neler geçti, anlatsam insan olanın yüreği dayanamaz, orta yerinden çat diye çatlar. Başımda çok külfet kaldı. Künyeleri gelen üç oğlumun dokuz yavrusu, üç tane hanımları. Bir de bizim hatun, para yok, pul yok. Bize dediler ki şu kıraç, ot bitmez toprağınızı, şu <span class="calibre5" style="font-weight: normal;">it</span> barınamaz evlerinizi bırakın da gelin size saray gibi evler, insanı diksen tepesinden ışkın verecek topraklar vereceğiz, dediler, biz de ne güzel, biz de dedik gidip Sarıkamış dağlarında donduğumuza değer, dedik. Biz de düştük yollara. Karadenizin öteki ucundan buraya kadar, hangi boş Rum köyüne girmiş, bağlara bahçelere, verimli tarlalara, kasabalarda, şehirlerde hangi saray gibi evlere yerleşmişsek bizi oralardan kovdular. Orda burda, o işte bu işte çalışarak, sürünerek, aç kalarak, bir tek dilenmeyerek, dilenenler de çok oldu, buraya geldik, Allah sizden razı olsun, bizi insanmışız gibi karşıladınız, ben buna karşılık ne yaptım, Emine beni tanımamışlıktan gelince şu kopasıca dilim ne yaptı, siz olmasanız iki çocuğun öldürülmesine sebep oluyordum. Bundan sonra ben herkese derim ki..."</p>

  <p class="calibre4" style="text-align: justify;">   "Suuus, bundan sonrasına sen karışma, yeter ki sen dilini <span style="font-size: 1em;">tut."</span></p>

  <p class="calibre4" style="text-align: justify;">   "Tutarım, öyle tutarım ki ölünceye kadar tutarım."</p>

  <p class="calibre4" style="text-align: justify;">   Binbaşıya döndü, ona yalvararak baktı:</p>

  <p class="calibre4" style="text-align: justify;"><span class="calibre5">   <span style="font-weight: normal;">"Sen de beni ne olursun öldürtme, bak binbaşırn bak, benim kaç baş külfetim var, onlara kim bakar da büyütür, onları kim askere gönderir de şehit mertebesine eriştirir," diyecekti sözünü yuttu. "Onlar nasıl, nasıl, nasıl," dedi, nasılların arkasını getiremedi. "Binbaşım benim suçum büyük , ne olur, sen gene de beni öldürtme. Ben bir yavru kuşum, sen ulu bir çalısın, alıcı kuşlardan kaçıp sana sığındım."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami güldü, her halinden rahatladığı belliydi. "Sen kaç baş nüfussun?" diye sordu. Sesi tatlıydı. Ak sakallı Azizin içindeki korkuları silip aldı götürdü. Uzun Aziz parmaklarını saymaya başladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "On üç," dedi sevinerek.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sana bir ev daha alalım. Ben Vahap Beye bir mektup yazarım, sana evinin yakınından bir ev daha verir. Sen çok çekmişsin."</span></p>

  <p class="calibre4" style="text-align: justify;"><span class="calibre5"><span style="font-weight: normal;">   "Sonunda ' da iyi insanların sayesinde kurtulduk. Üstelik de cebimiz para gördü. Karnımız da sıcak yemek gördü. Bize verilen ev yepyeni, çok da büyük, bizim köydeki evden de büyük, </span></span><span style="font-weight: normal; font-size: 1em;">O kadar evsiz barksız insan var ki yazıya yabana düşmüş. Bu ada yakında dolar. Herkes başını sokacak bir delik arıyor. Sağol</span><span style="font-weight: normal; font-size: 1em;"> efendim, var ol doktor binbaşım, Allah sana uzun ömür versin, tuttuğun da altın olsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen de sağ ol Aziz Ağa. Yalnız senin söylediklerini bütün ada biliyor, çocuklar şimdiye kadar duymadılarsa bir iki gün içinde duyarlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç merak etme, ben ev ev dolaşır, ben Emineyi başka birisine benzettim derim, olur biter."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olmaz," dedi Nişancı, "sen ev ev dolaşırsan işi büyütürsün, herkes merakla biribirine anlatır, çocuklar da duyar, işkillenirler. Siz bu işi bana bırakın, ben hallederim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nişancı halleder," dedi doktor.</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz ilk kez gülümseyerek:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nişancı kardaş her bir şeyi yağdan kıl çekercesine, her şeyi halleder," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Üçü birden güldüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Nişancıyla Uzun Aziz dışarıya birlikte çıktılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz, Nişancıya sordu:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Binbaşı, ben şehit olacak gençler yetiştireceğim, onlar da biz günahkarlan ellerimizden tutup hepimizi cennete taşıyacaklar, dedim, buna çok kızdı, bunda bir yanlışlık var da, o yanlışlığa mı kızdı binbaşı? Biz dünyaya şehit olmaya gelmedik mi?"</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Binbaşı sana ne için, seni öldürecek kadar ne için kızdı sana söyleyeyim, bir kere o Çanakkalede, Geliboluda, bu adada doktorluk yaptı, elinden yüzlerce yaralı, ölü asker geçti. Kendi de ölümcül yaralar aldı. Savaş görenler, savaşanlar, uzaktan yakından savaşın içinde olanlar, savaşı yaşayanlar, savaşın ardında ne olursa olsun, isterse şehitlik olsun, savaşı över gibi edenlere düşman kesilirler. Öteki doktor da Çanakkale savaşında yaralanmış, malulen emekli olmuştur, o da Salman Sami gibi. Doktorlar bu adânın kilisesinde yaralılara baktıklarından ötürü bu adayı sevmişler, ondan sonra gelip buraya yerleşmişler. Onların yanında yalnız be yalnız savaşa, savaş isteyenlere sövülür. Şükret ki doktor seni nedense sevdi de canını bağışladı. Adam öldürmeyi sevmiyor ya bana öyle geliyor ki, ne için olursa olsun, savaşı, şehitliği övenleri bizim doktorlar, babaları, kardeşleri bile olsa öldürürler. Ben de asker kaçağı olduğum için beni seviyorlar. Kaçak Hasanı kaçtığı için asılmaktan kurtardılar. Bir de onun yanında Enver Paşa sözü etmeyeceksin, şehit sözü hiç etmeyeceksin. O, çok şehit görmüş, elinde çok yaralı asker şehitliğe kavuşmuş. Onun yüreği şehit sözüne dayanamıyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de onun yanında Enver Paşa, sözünü, şehit sözünü hiç etmem. Sen bana çocukların yerini söyle, onları hemen bulmalıyım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onların yerlerini biliyorum, hemen git onları bul. Onları bul da söyleyeceklerini söyle. Yalnız şunu bil ki uzunca Aziz, yalanı gerçekten, isterse bir insan, daha inandırıcı söyleyebilir. Şimdi sen çocukların yanına giderken yüreğini bir iyice arındır, söyleyeceklerinin doğru olduğuna kendini bir iyice inandır. Bir an gelir ki sen de yalanının gerçek olduğuna inanırsın. İşte bak çocuklar aşağıda kayalığın üstündeler. Eğer yalanına çocukların yanına varıncaya kadar kendini inandıramazsan onların yanına şimdi gitme. Ne zaman yalanını gerçek edersen o zaman git Bütün yalanlar böyle, benim dediğim gibi söylenir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben şimdiden sen konuşurken bile yüreğimi arıttım. Çocuklara hiçbir zaman yalan söylemeyeceğim. İnsanoğludur bu, çocuk da olsalar, yalanı gerçeği hemen, derakap anlarlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi yolun açık olsun, bu çocukları sen öldürecektin, şimdi de sen kurtaracaksın. İnsanın yaman bir yaratık olması, sıkışınca yalanı gerçek yapmasıdır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaptım gitti," dedi güvenle, aşağıya denize doğru, çocukların üstünde yan yana oturdukları kayaya yürüdü.</span></p>

  <p class="calibre4" style="text-align: justify;"><span class="calibre5" style="font-weight: normal;">   Arsen Usta köye gelip Poyrazdan aldığı dükkanın içinde çalışır, öcağını yapar, büyük, manda derisinden körüğünü kurar, örsünü diker, alet, balıkçı gereksinmeleri sandıklarını yerleştirirken ona yardım ettiler. Usta çocuklardan çok memnun kaldı. Onlara birlikçe çalışmayı önerdi. Çocuklar da doktorların eski Rum mektebini yeniden açacağını, kendilerinin de okuyacaklarını söylediler. Arsen Usta onlara para vermek istedi, almadılar. Usta da:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Durun çocuklar," dedi, "sizin burada canınız çok sıkılıyor, öyle değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok sıkılıyor," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Durun öyleyse, size, mektepler açılana kadar bir iş bulacağım ki iş derim size."</span></p>

  <p class="calibre4" style="text-align: justify;"><span class="calibre5" style="font-weight: normal;">   Çocukların duvarın dibine sıraladıkları sandıkları teker teker açtı. Her birinin içinde türlü büyüklükteki oltalar pırıl pırıl yanıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Arsen Usta baştaki sandığın önüne sağ dizini koydu, oradan eline iki olta aldı, "Bana yaklaşın," dedi, elindeki oltaları çocuklara uzattı, "Bu oltalar lüfer oltasıdır." Çocuklara lüferin nasıl bir balık olduğunu anlattı. Sonra palamut, zargana, "Zargana çoğunlukla suyun yüzünde dolaşır, zargana yılanbalığı gibi uzun, lezzetli bir balıktır. Öteki balıklara da yem olaraktan kullanılır, mercan, çipura." Bütün balıkları niteliklerine göre uzun uzun anlattı. Sandığın birinden de iki bambu kamış çıkardı. Kamışları uç uca ulayarak iki uzun kamış yaptı, bir başka sandıktan da ipler çıkardı, oltaları, mantarları iplere bağladı, ipleri de kamışların ucuna düğümledi, alın, tamam işte, dedi. Ardından da:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Balıklar oltaya vurduğunda, balık vurur vurmaz hemen çekeceksiniz..."</span></p>

  <p class="calibre4" style="text-align: justify;"><span class="calibre5" style="font-weight: normal;">   İkisi iki yerden:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunları biliyoruz," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nerden biliyorsunuz," diye sordu Arsen Usta.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Kaçak Hasan, motoruyla çıkmadığı zaman tepenin arkasındaki kayalıklara gidiyor, bir kayalığın üstüne oturuyor, oltasını denize sarkıtıyor, oltaya balık vurunca da birden yıldırım gibi çekiyor, sudan çıkınca çırpınan, titreyen balığı gözlerinin önüne getiriyor, güneşte yanıp sönen balığı bir süre seyrediyor, sonra da ipin ucundan alıyor, kayalığın çukuruna atıyordu."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Olta değiştiriyor muydu hiç?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hemen hemen konuşmamış Hamdi aldı sözü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaçak Hasan gittiği yere göre olacak iki üç kez olta değiştirirdi, biz de onu seyrederdik. Hasan ne yaptıysa hepsini biliyoruz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bundan sonra çocuklar aşağı yukarı her gün balığa çıktılar, kimi günler kaçak Hasan da geliyor onların yanına, kayanın üstüne çıkıyor, onlar burada, Hasan orada balık tutuyorlardı. En sonunda Hasan da onların oturduğu kayalıklara geldi, onlarla birlikte balık tuttu. Deniz üstüne, balıklar üstüne, balıkların huyu suyu üstüne çok şeyler öğrendiler. Ah, mektep olmasa ne iyi birer balıkçı olurlar, kocaman ortak bir tekne alırlar, denizde balık koymaz tutar satarlardı. Doktor binbaşı diyordu ki, zenginlik hiçbir şey değil, insan, insan olacaksa okuyup dünyanın ıncığını cıncığını öğrenmeli. Denizin, balıkların huyunu suyunu öğrendik kötü mü oldu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Çocuklar oltalarını sarkıtmış kayalığın üstünde otururlar, sepetlerinde az önce tuttukları balıklar çırpınırken, arkalarından, "selamünaleyküm," diye bir ses geldi. Arkalarına döndüler. Önce Cemal:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aleykümselam," dedi, arkasından Hamdi. Ayağa kalktılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Cemal yavaşça:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyor musun, bu adam bizim köyden olurmuş, anam onu görmüş de tanıyamamış, adı da ak sakallı Uzun Azizmiş. Kaçak Hasan bunu hiç sevmiyor. O bir yalancı, diyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz, Cemal sözünü bitirirken yanlarına geldi. Çocukların oltaları daha denizdeydi. Uzun Azizin, büyük adamlarmış gibi onlara selamünaleyküm demesi çok hoşlarına gitti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oturun arkadaşlar, bereketli olsun. ''Nasıl gidiyor?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Çocuklar otururlarken, o da bir yere ilişiverdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "İyi gidiyor," dedi Hamdi, "böyle giderse akşama kalmaz sepeti doldururuz," derken önce Cemalin, sonra Harndinin oltasına balık vurdu, oltalarını çektiler. iplerinin ucuncl.a orta boy iki mercan kırmızılar, maviler saçarak çırpınıyordu. Cemal önce, onun arkasından da Hamdi, oltalarından balıklarını aldılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim memlekette de çocuklar Karadenizde balık tutarlardı, ben de onları seyrederdim. Bizim köy deniz kıyısında değildi ki biz balık tutmasını öğrenelim. Bizim köy Yalnızköy, Cemalin babasının, dedesinin köyü. Öteki köy bizim köye yakın köy, Harndinin babasının, dedesinin köyü. Analarınız beni tanımadı. Harp bu, insanı değiştiriyor. Harpten önce ben böyle miydim, açlık, yoksulluk işte beni bu hale getirdi. Varsın tanımasınlar, tanınacak halimiz mi kaldı? Babalarınız, dedeleriniz sağ kalsalardı, şehit olmasalardı bizim halimiz böyle mi olurdu? Bu dünyada şaşılacak işler oluyor, sizin babalarınız, dedeleriniz o kadar arkadaş, o kadar dostlardı ki, ben sizi burada el ele, kol kola her gün birlikte görünce kendi kendime kan çekiyor, dedim. Askerden yaralı, sakat bir iki kişi döndü, babalarınızın şehit oluşlarını onlar anlattılar, Sarıkamışta, Allahuekber dağlarında onlar biribirlerine sarılmışlar, öylece de şehit düşmüşler. Sağ kalan arkadaşları da onları yan yana gömmüşler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz gözlerini çocuklara dikti:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz bütün bunları biliyor muydunuz da böyle kardeş gibi oldunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmiyorduk," dedi Cemal.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmiyorduk" dedi Hamdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi bildiniz işte," dedi Uzun Aziz.</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Kaçak Hasan gelmiş arkalarında dikilmiş, onlar onun farkında olmadıkları gibi oltalarına takılıp aşağıda çırpınan balıkların bile farkında değillerdi.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   İlk olaraktan Cemal başını kaldırınca gelip başuçlarında duran kaçak Hasanı gördü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyur Hasan amca," dedi, "nerden geliyorsun böyle, sepetin dolmuş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu aşağıda kara incirin önündeki kayalığın yöresinde balık kaynıyordu, kısacık bir zamanda sepetim doluverdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Burası da öyle," dedi Cemal, "burası da bugün balık kaynıyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Denizde unuttuğu oltasını çekti, daha büyük bir mercan aldı. Mercan nerdeyse ölmüştü, uzun aralıklarla bir iki titredi. Harndi de oltasını çekti, onun oltasında da iri bir mercan takılıydı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz ayağa kalktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağlıcakla kalın çocuklar," dedi, "bereketli olsun, sepetiniz dolsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasanla köye doğru yürüdüler. Yolda çocukları konuştular. Uzun Aziz işin gerçeğini Hasana da anlattı. Bundan sonra ağzından böyle sözler, öldürseler çıkmayacaktı. Sarıkamış dağlarında donup donup ölen, Cemalle Harndinin şehit babaları kardeş gibiydiler. Allahuekber dağında donarak ölenler biribirlerine sarılmışlar da öyle ölmüşler. Burada da çocukları kardeş olmuşlar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baksana kaçak Hasan Efendi, baksana arkadaşım, şu çocuklar da burada, bu ıssız adada biribirleriyle kardeşten ileri olmuşlar, biribirlerinden hiç ayrılmıyorlar. Bunlar da asker olurlarsa, Ruslarla harbe Allahuekber dağına giderlerse, bunlar da donup ölürken biribirlerine sarılıp ölecekler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaçak Hasanın gözleri yaşardı, eli ayağı kesildi, bir anda her şeyi birden anımsadı, uzun Azizin elinden tuttu, önüne geçip durdu, gözlerini gözlerinin içine dikti, bir süre baktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gene Rus savaşı olacak mı," diye karıncalamış bir sesle sordu:</span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun Aziz gülerek:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İnşallah olmayacak," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kimse Allahuekber dağına gitmeyecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İnşallah gitmeyecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ordunun yarısı donup kazık kesilmeyecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kazık kesilmeyecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yarısını da bit yemeyecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bit yemeyecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oooh, inşallah," dedi Hasan, derin bir soluk aldı, yan yana gelip yürüdüler. Kaçak Hasan köye yaklaşırlarken gene durdu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Al şu sepeti," dedi, ''bu sepetteki balıkların hepsi senin. Senin hanım balık pişirmesini bilir mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmez olur mu hiç, biz Karadenizliyiz. Yanımız yönümüz hep Rum köyüydü, deniz de bize yakındı. Rumlar hep balık yerlerdi. Onlara bakarak biz de yerdik Balıkların yarısı. senin, yarısı benim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olmaz, hepsi senin. Ben balık yiye yiye bıktım. Sende çoluk çocuk var. Kim bilir buraya gelinceye kadar yollarda neler çektiniz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Böyle bir göçü Allah kimsenin başına vermesin. Allah böyle bir harbi de kimseciklerin başına vermesin. Bizim çektiğimizi de kimse çekmesin. Ben yıllardır ilk kez insanlığı burda gördüm. İlk olarak da karnım burada doğru dürüst yemek gördü. Gözlerim de insana benzer insan gördü."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaçak Hasan:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Ben de bunca yıldır insana benzer insanları, cennete benzer cenneti burada gördüm. Benim evde benden başka kimse yok. Senin evde külfet çok, al sepeti, al da yarın gene getir. Yarın da doktorlar için balığa çıkacağım, sana da haftada bir iki kez balık getiririm. Al şu sepeti."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Ver şu sepeti."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu balıklar iki gün dayanır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz de iki gün bol bol balık yeriz. Allah senden razı olsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bundan sonra bir yandan Nişancı, bir yandan kaçak Hasan, bir yandan Aziz ortada bir yanlışlık olduğunu, Azizin Emineyi başkasına benzettiğini adada kim varsa herkese anlattılar. Kimse de bir daha bu yanlışlığı ağzına almadı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Birkaç gün sonra çocuklar babalarını tanıyan, onların kardeşten ileri arkadaşlar olduğunu söyleyen Uzun Azize, gün ışımadan varıp oturdukları kayanın dibindeki balık kaynayan denizden tuttukları balıkları götürdüler. Uzun Aziz çocuklardan bunu hiç beklemiyordu. Mutlu oldu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olun, var olun, uzun ömürlü olun, işte, şimdi cennette olan babalarınız da sizin gibiydi. Babalarınız da şimdi cennette olmayıp, burada olsalardı onlar da Aziz amcalarına sizin gibi balık getirirlerdi." Çocuklara dua ederken, duasını kesti, içeriye seslendi, "Gel hele, gel hele hatun, bak, çocuklar bize ne kadar çok, ne kadar çok," derken kadın kapıya çıktı, "balık tutmuşlar da bize getirmişler!"</span></p>

  <p class="calibre4" style="text-align: justify;"><span class="calibre5" style="font-weight: normal;">   Kadın geldi Azizin elinden sepeti aldı içeriye götürdü, az sonra da boş sepeti getirdi Cemale verdi, kocasına döndü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunlar, kardeşten ileri olan, biribirlerine kucak kucağa sarılarak ölen şehitlerin çocukları değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onlar," dedi Uzun Aziz.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kadın dualar ettikten sonra, ellerini yüzüne sürdü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Allah sizi analarınıza bağışlasın," dedi, "Analarınıza selam söyleyin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Gene dudakları kıpır kıpır duasını sürdürdü.</span></p>

  <p class="calibre4" style="text-align: justify;"><span class="calibre5" style="font-weight: normal;">   Çocuklar, Uzun Azizin, karısının onları böylesine karşılamalarından dolayı utanmışlar, ne söyleyeceklerini bilemiyorlardı.</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Cemal:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Aziz amca," dedi, "sen bizim köyden değilmişsin, babamızı da tanımıyormuşsun, biz balık tuttukça sana da getireceğiz.</span></p>

  <p class="calibre4" style="text-align: justify;"><span style="font-size: 1em;">   </span><span style="font-size: 1em;">Hamdi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yarın balık tutarsak, böyle bir sepet, onları da Arsen Ustaya götüreceğiz. Ondan sonra da gene size."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olun çocuklar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Çocuklar konuştuktan sonra biraz açılmışlardı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz de sağ olun," dedi çocukların ikisi iki yerden.</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Evin arkasına geçip biraz uzaklaşınca iskeleye kadar koştular. Şehit, cennetteki babalarını, hem de Yalnızköyden olan uzun ak sakallı Uzun Azizi memnun ettiklerinden dolayı içleri sevinçle dolmuştu. İskeleye büyücek, mavi boyalı bir tekne yanaşmıştı. İskelenin üstünde de Vasili, Hüsmen, Şehmus Ağa, birkaç kişi daha duruyor, yabancı erkekler, kadınlar, çocuklar,</span> </span><span style="font-size: 1em;">tekneden iskeleye öteberi taşıyorlardı. Zehra da çeşmenin musluğu altına kovasını koymuş su dolduruyordu.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Cemal, Hamdiye:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu kız var ya," dedi, "babasıyla birlikte çok uzak bir yerden sürgün gelmiş. Bir de bacısı var bunun. Babasının da kırçıl, çenesinde bir sakalı var. Anam senin anana diyordu ki, kızların anası buraya vapurlan gelirlerken ölmüş, ölüsünü de denize atmışlar. O büyük denizlerde çok büyük balıklar varmış, o balıklar da kadının ölüsünü yutmuşlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorum," dedi Hamdi, "bana da anam söyledi. Anam da, doktorlar biribirleriyle konuşurlarken onlardan duymuş. Şu su dolduran kız var ya onun adı Zehra."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Biliyorum," dedi Cemal, "herkes diyor ki onun kadar güzel bir kız bu dünyada yokmuş."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Yok," dedi Cemal, "bunu herkes biliyor, herkes de görüyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaaa öyle işte. Zehraya da Poyraz aşık olmuş, aşkından ölüyormuş. Babası da kızı Poyraza vermiyormuş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğru," dedi Cemal, "sürgünlüğü biterse babası kızını alıp memleketine geri götürecek, onu orada everecekmiş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Poyraz demiş ki kızın babasına, sana söz veriyorum, sen sürgünden kurtulursan ben de seninle birlikte senin memleketine gelirim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Babası kabul etmemiş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kız da Poyraz da, ikisi de biribirlerine karasevda bağlamışlar. Babası Zehrayı Poyraza vermezse, bir gece ikisi de geleceklermiş o zeytin ağaçlarının içine, birer yaşlı zeytin ağacı bulacak, onlara kendilerini asacaklarmış."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O Poyraz bir kahramanmış."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kız da çok güzel."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İnşallah babası insafa gelir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İnşallah."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kovaları dolunca Zehra evine gitti. Arkasından baktılar, sonra da iskeleden yana yürüdüler, kamışlığın önünde durdular. Poyraz geldi, Vasili, tekneden çıkan yaşlı adamın kendisine verdiği kağıdı ona verdi, Poyraz kağıdı okuduktan sonra Vasiliye geri verdi, "Bunları yerleştir. Ondan sonra bana gel."</span></p>

  <p class="calibre4" style="text-align: justify;"><span class="calibre5" style="font-weight: normal;">   Adam Poyraza yaklaştı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen Poyraz Bey misin," diye sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Benim," dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vahap Bey bana, Poyraz Beye selam söyle, yakında onun adası dolacak dedi, ona göre hazırlıklı olsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Duydun mu Vasili, bunlar çok yorgunlar, nerdeyse ayakta uyuyacaklar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok yorgunuz," dedi yaşlı adam, "yıllardır, düşman ordularının önünden kaçtığımızdan bu yana dur durak bilmedik. Nerde bir lokma ekmek bulduysak orada firavun esiri gibi çalıştık. Üç gün önce iş bitti. Pamuk çiftliğinin sahibi iyi bir adamdı. Ne kadar oğlu, yeğeni, köylüsünün ne kadar genci varsa Çanakkalede, Geliboluda şehit olmuş. Onlar şehit olmuş kurtulmuşlar, rezil kepaze olaraktan bu dünyada biz kalmışız. Şimdi ayakta duracak halimiz kalmadı. Yıllardır durmadan yürüyor, iş bulursak çalışıyoruz. Canımız çıktı. İş bulamadığımızda da hırsızlık yaptık. Çok yorgunuz çok. Şu çocuklara bir bakın, boyunları armut çöpü gibi. Kendileri bir deri bir kemik. Harpten önce biz böyle miydik? Çok yorgunuz çok."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"İnşallah adamızda dinlenirsiniz."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu adada mezarlık var mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu soruya şaşkınlayan Poyraz bir süre karşılık veremedi, sonra toparlandı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var," dedi, "şehitler mezarlığı var."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Daha iyi ya biz de şehit mezarlığında dinleniriz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vasili, ağayı al götür evine de dinlensinler. Bir eksikleri varsa onu da öğrenip çabuk gel."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz, kulaklarında bir tuhaf uğultularla gitti çeşmenin başındaki kanepeye oturdu, bir su içti. Ayakta ölü gibi duran bu insanlar onu yıkmıştı. Kalktı, doktorlara gitti, durumu onlara anlattı. Doktorlar da çok üzüldüler. Salman Samiyi bir öksürük tuttu, nerdeyse boğulacaktı, Halil Rifat bir tas su getirdi, doktor içti, öksürüğü durmadı. Doktorun yüzü kıpkırmızı kesildi, her yerinden kan fışkıracak gibi oldu. Halil Rifat küçük bir şişe açtı, ona koklattı, öksürük yavaş yavaş durdu. Salman Sami tepeden tırnağa ter içindeydi, saçları, yüzü, bütün bedeni su içinde kalmıştı. Gözlerini kapatmış, koltuğun arkasına dayanmıştı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Neden sonra gözlerini açtı, doğruldu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biraz su Rifat," dedi. "Ne oldu bana böyle?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Halil ona suyu uzatırken:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok üzüldüğünüzde, ümitsiz ameliyatlarda hep böyle ök-sürürdünüz efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami suyu içerken kapıdan, biraz önce dışarı çıkan Poyraz girdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Halil Rifat yandaki koltuğu göstererek:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyur otur Poyraz Bey," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz otururken:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni bağışlayın doktor bey," dedi, "onları görünce ben de fenalaştım efendim, beni affedin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor çok sert:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oğlum, harbi sen mi icat ettin de benden özür diliyorsun. Her savaşta yalnız savaşanlar ölmez, onlardan daha çok savaşmayanlar ölür. Çocuklar, kadınlar, yaşlılar, çocuklar da ölürler. İnsanlık insanlığını kaybeder. Hangi savaş olursa olsun insanın insanlığında hayır bırakmaz. İnsanoğlunda acıma hissi, merhamet bırakmaz, sevgi bırakmaz. İnsanda ne kadar güzellik varsa alır götürür. Savaş, yani harp gelecek insanlığın da insanlığını elinden alır. Savaştan sonraki insan, önceki insan değildir. Savaş sonrası insanlar iflah olmaz yaralar almıştır, insanlığından o kadar, o kadar değer yitirmiştir ki, bir daha onulmaz. Bu savaş dedikleri lanet sürecek olursa sonunda insanlık da tükenecek Kendi etti, kendi buldu derler, insan kendi kendini tüketecekse tüketsin, kendi bilir, kendisiyle birlikte dünyayı da tüketiyor, yok ediyor. Oysa insanlığın iyileşerek sürüp gitmesi ne güzel olurdu, şu güzelim dünyayı her gün biraz daha güzelleştirmesi ne güzel olurdu. Şu insanoğlu niçin bu kadar kendine düşman, dünyadaki bütün güzelliklere, kayan yıldızlara, tepeden tırnağa çiçek açan güzelim dünyanın her şeyine, menekşenin kokusuna, güllerin rengine, kuşların ötüşüne, cerenlerin sıçrayışlarına, her gün binlercesini, milyonlarcasını gördüğümüz ışığa niçin bu kadar düşman şu insanoğlu, acaba ölümlü olduğunu bildiğinden mi? Oysa insanoğlu isterse ölümü bile güzelleştirir. Oysa insanoğlu önce kendisini güzelleştirmek, sonra dünyadaki her şeyi güzelleştirmek için, en güzel işini yapmış, kendini yaratmıştır. Oysa kendini yarattığı gibi her şeyi yeniden yaratabilir, her şeyi böylesine çirkinleştireceğine yeniden güzelleştirebilirdi. İnsanoğlu buradan giderken böyle kan içinde, böyle kula kulluk ederek gitmezdi. Dünyanın, insanın, sevginin, güzelliğin, dostluğun tadı damağında, her şeye doymuş işte böyle giderdi. İşte o zaman ölüm korkusu kalır mıydı, durmadan güzellikler yaşayan, durmadan yaratan insanın ölümü düşünmeye vakti mi olurdu, olsa bile ölümden bu kadar korkar, ölüme yapayalnız gider, uydurduğunu bile bile cennet, cehennem yaratır mıydı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami yanındakileri unutup gitmiş gibiydi, sanki kendi kendine konuşuyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu olan bitene inanamıyorum, dayanamıyorum," dedi sustu, cebinden mendilini çıkardı, alnını, saçlarını sildi.</span></p>

  <p class="calibre4" style="text-align: justify;"><span class="calibre5" style="font-weight: normal;">   İçeriye alı al, moru mor giren Vasili:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Efendim bunların hepsi hasta, iler tutar yerleri kalmamış, bunların hepsi ha öldü ha ölecek. Bir o yaşlı adam ayakta, gerisi dökülüyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz, birtakım işaretlerle, gözüyle kaşıyla, sus, dedi Vasiliye, Vasili de hemen sustu. Bunu anlayan doktor Salman Sami, emir verircesine sert:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen, konuş Vasili," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili, onun sözü biter bitmez konuşmaya başladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "O yaşlı adam dedi ki, hükümet konağının avlusunda daha çok adam bekliyormuş. Hepsinin de hali bu gelenlerden betermiş. Vahap oradan bizim adaya çok insan gönderecekmiş, bizim ada da insanla dolacakmış. Bizim adada iki tane büyük doktor varmış, bu doktorlar hastalara değil, ölülere bile can verirlermiş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bakarız," dedi Salman Sami, "diriye de bakarız, ölüye de. Bizim başka ne işimiz var?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne yaparsanız yapın, sizin başımız üstünde yeriniz var."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Saminin teri kurumuş, doktor kendine gelmişti. Kendini her şeye hazır duyumsuyordu. Doktorlar akşamüstü yeni gelenlerin evlerine gittiler, yaşlı adamdan başka evde kim varsa çullar, eski kilimler, minderler üstünde, kirli yırtık yorganlar altında yatıyorlardı. Bereket versin ki doktorlar durumu bildikleri için epeyce ilaç getirmişlerdi. Evin içini yeni konuklar öylesine kokutmuşlardı ki insanın burnunun direği kırılıyordu. Evden yaşlı adamla birlikte çıktılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Salman Sami:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu ne hal," dedi yüzünü buruşturarak, "Bunlar böyle ne zamandır ölmüşler de kimsenin haberi olmamış."</span></p>

  <p class="calibre4" style="text-align: justify;"><span class="calibre5" style="font-weight: normal;">   Yaşlı adam:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğru doktor bey, biz ölmüşüz de bizim de, kimsenin de bizden haberi yok. Allah sizden razı olsun. Harp bizi buralara kadar aç susuz, çırılçıplak, sıtmalı bataklık diyarlara sürdü. Yollarda çok insan öldü. Yollar mezarsız ölülerle doldu. Rus askeri geldikçe biz kaçtık."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Poyraz arkadaşım gayret gene sana düştü," dedi Salman Sami, "bunlar aç susuz. Bunlara içecek çorba gönderebilir misiniz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur," dedi Poyraz, "çorbalar hazırlanıyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz bizimle gelin, Vasili çorbaya gitsin. Anadolu sürgünlerinin hali Yunan sürgünlerinin halinden bin beter. Ne yapacağız bilmem," dedi, elini Poyrazın omuzuna koyup durdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vahap Bey öbürlerini de gönderirse?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne yapmalıyız mı, diyorsunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Salman Sami bir iki adım attıktan sonra yanındaki yaşlı adama sordu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdiye kadar nerdeydiniz?"</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"İncir topladık, nar, şeftali, pamuk topladık, bağbozumunda bize iş vermeyeceklerini söylediler, biz de hükümete başvuru yaptık, onlarda bizi bu adaya gönderdiler. Çok yorulduk. Allah sizden de, onlardan da razı olsun."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Salman Sami, Vasiliye gülümsedi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen daha delikanlısın Vasili, cephelerde çok bulundun ya delikanlısın, Halil Rifat Beyle git de hastalara ilaç verecek, iğne yapacak, ona yardım et."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne doktor bey."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz de şu çeşmenin başına oturup biraz konuşalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Eve gidelim efendim," dedi, "Lena Ana çok güzel çay yapıyor, çay içelim. İyi ki siz burdasınız doktor bey, siz olmasanız biz ne yapardık, bilmem ki."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyrazın evine gittiler, doktor Salman Sami evi çok beğendi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne güzel," dedi. "Bizimkiler de çok güzel ya bu ev daha güzel."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kim bilir, bu evi yaptıran kişi, ömrümün sonuna kadar oturacağım diye, kim bilir bu evi özenip bezeyerek nasıl bir sevinçle yaptırmıştı. Vasili söyledi, adam bu evde ancak bir yıl oturmuş. Lena söylüyor, adam Yunanistana giderken evinden bir türlü ayrılamıyormuş. Tekneye koşarken de, hem koşuyor, hem de dönüp evine bakıyormuş. Tekne kalkıp giderken de, ada kayboluncaya kadar, ayakta durmuş, gözlerini de evinden ayırmamış. İşte biz de bu insanların evlerine konduk."</span></p>

  <p class="calibre4" style="text-align: justify;"><span class="calibre5" style="font-weight: normal;">   Herkes konuklara yemek, su taşıdı. Doktorlar hastalarına baktılar. Gelenlere yardım edenler de, yardım görenler de mutluydu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Üç dört gün içinde adaya insanlarla dolu tekneler geldi, yüklerini boşaltıp gittiler. Adadaki evler hemen hemen dolmuş, yalnız on beş kadar ev boş kalmıştı. Gelenler yorgundular. Bir kısmı hastaydı. Üstleri başları dökülüyordu. Hepsinin de cebinde biraz paraları vardı. Buraya gelmeden önce kimi ekin biçmede, şeftali, nar, incir, pamukta çalışmışlar, yemeyip içmeyip ceplerine biraz kışlık para koymuşlardı. Gelen ailelerden ancak beşinin durumları iyiydi. Bunlar mübadil olduğundan hükümet bunlara para yardımı yapmıştı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bunlar geldikten, evlerine bir iyice yerleştikten sonra Şükrü Efendi de on sekiz kişiyle bal kesmeye geldi. Bal kesme ustaları, her bal kesiminde, Şükrü Efendi kabala aldığı kovanları bu balcılara kestiriyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ustalar ilk kovanları yokladılar, Şükrü Efendiye geldiler, şimdiye kadar biz böyle ağzına kadar dolu kovanlar görmedik. Böyle binbir çiçek kokan kovanlar da görmedik, dediler. Şükrü Efendi çok sevindi, yanına doktorları, Poyrazı, Musa Kazım Ağaefendiyi, Vasiliyi, Nişancıyı da aldı, balcılarla birlikte kovanlığa çıktılar. Ağaefendi de balcılıktan anlıyordu. Onun da çiftliğinde kovanları vardı. Onların kovanlara gittiğini duyan Baytar arkalarından koştu, ben de, kendimi bildim bileli, hiçbir yerde böyle ağzına kadar dolu, bembeyaz balı hiçbir yerde görmedim. Ben arıların içinde büyüdüm, dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bakın bu adaya, üstümüzden yaz gelmiş geçiyor, ada ağzına kadar daha çiçek dolu. Şu yakınımızdaki küçücük, ayak basılmamış adalara gidin de bakın, onlar da ağızlarına kadar çiçek dolu."</span></p>

  <p class="calibre4" style="text-align: justify;"><span class="calibre5" style="font-weight: normal;">   Balcıların başı, ustası:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Rumlar niçin daha çok arı yapmamışlar, ıska geçmişler, bunu bir türlü anlayamadım. Bu adalar çiçek dolu, bu kadar kovanı değil, yüzlerce kovanı doldurur."</span></p>

  <p class="calibre4" style="text-align: justify;"><span class="calibre5" style="font-weight: normal;">   "föm bilir'' dedi Poyraz, "bunun da bir sebebi olacak."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kim bilir," dediler hep birden. Açılan kovanlar öylesine baş döndürücü bir kokuyla kokuyordu ki kimse konuşmak istemiyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kovanlıktan aşağı inerlerken Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şükrü Efendi, doktorlar, gelin ne yapalım," dedi durarak. Ötekiler de durdu, doktor Salman Sami, "Ne yapalım," diye sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz yürüdü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aşağıda oturalım da öyle konuşalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Daha iyi olur," dedi Şükrü Efendi. Ardından da sordu, "Bu kovanları siz Baytar Beyle birlikte maliyeden satın almıştınız değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Satın aldık," dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz," diye sordu, "maaşınızı kasabaya getirdiniz mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz durup dururken bu adam bu soruyu niye sordu diye düşünürken:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Getirdim," dedi gülümseyerek.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz de getirdik," dedi doktor, "maaşı buradan almak daha bir kolaylık."</span></p>

  <p class="calibre4" style="text-align: justify;"><span class="calibre5" style="font-weight: normal;">   Aşağı indiler, doktorların muayenehanelerine gittiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Oturur oturmaz Salman Sami:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Size ne söyleyecektim, ne soracaktım, biliyor musunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmiyoruz," dedi Baytar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi Şükrü Beye soruyorum, bu kovanlardan ne kadar bal çıkar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok," dedi Şükrü Efendi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buraya kaç aile geldi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok," dedi Vasili, "saymadım ya on beş kadar ancak boş ev kaldı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gelenler çok perişan, hasta, yoksul, ne üstte var ne başta, ne yorgan var ne döşek. Bunlara yardım etmezsek bu kışı çıkaramazlar. Bizim cennet adamız da mezarlıklarla dolar. Bunlar, dedim ya çok fakirler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Muhterem binbaşım," dedi, "bunlar göründükleri kadar fakir değiller. Bunlar çalışmaktan geliyorlar. Yastık altında bir kış değil, bir yıl yetecek kadar paraları var."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami güldü.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yastıkları yok ki altında paraları olsun." Hep birden güldüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yastıkları yok da koltuk altlarında balmumuyla yaptıkları muşamba keselerinde paraları var. Bu paralar onlara bir kış bir yıl yeter de artar bile."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şunlardan birini çağıralım da bir konuşalım bakalım, halleri vakitleri nasılmış, bir soralım," dedi binbaşı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Soralım," dedi Poyraz. "Vasili, git de şunlardan aklı başında birini al da getir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var bir tane," dedi, Vasili, "yaman bir adama benziyor, tek bacaklı topal Osman Çavuş. Sarıkamıştan geriye kalmış."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne diyorsun sen Vasili," dedi binbaşı, "ne diyorsun sen, o hem yaman, hem de kahraman. Hem de kahraman oğlu kahraman. Sarıkamış cephesinden bite yenmeden, dağda donmadan, şehit bir bacakla tatlı canı kurtaranlardan biri. Çanakkaleden, Sarıkamıştan canını kurtaranlara yürekten hayranım. Bunların insanüstü varlıklar olmaları gerek. Vasili haydi git de, şu insanüstü insanı getir de hiç olmazsa şu mübarek adamın mübarek yüzünü görelim."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Vasiliyle topal Osman çabuk geldiler.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurun oturun," dedi doktor Salman Sami, "hoş gelip safalar getirdiniz. Osman Çavuş, sen gelmeden namın geldi buraya. Adamıza hoş geldiniz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olasın binbaşım, var olasın ya başımız belada."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne var, ne olmuş?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hemen hemen evlere hiç kimse girmedi. Evlere giren çıktı, giren çıktı. Evlere koydukları minderlerini, yani yataklarını, kap kacaklarını, öbür öteberilerini de dışarı çıkardılar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nedenmiş?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz geldik geleli dışarda yatıyoruz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nedenmiş o?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hükümet bu evleri vermeyecekmiş. Yunanistandan mübadiller gelince bizi çıkarıp onlara vereceklermiş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl olur, nasıl olur," diye telaşlanan Salman Sami gene ter içinde kaldı, "Nasıl olur, nasıl, peki Osman Çavuş sen söylemedin mi ki, artık mübadillerin hepsi geldi, onlar bilumum yerleştiler. Bundan sonra da gelecek kimse kalmadı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dedim, her şeyi söyledim, inanmadılar. Aramızda üç mübadil ailesi de var. Buraya gelenlerin çoğu da mübadiller gelince yerleştikleri köyden kovulmuşlardır."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami başını iki eli arasına aldı, düşünmeye başladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi ne yapacağız," diyerek ellerini yüzünden çekti. "Söyle Osman Çavuş, şimdi ne yapacağız?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kadınlar içeri girmiyorlar, beni de zorla dışarı çıkardılar, bizim avrat da içlerinde. Diyorlar ki bu kış buradan çıkarılırsak rezil, perişan oluruz, Aydın ovasında evsiz barksız kırılırız, dediler. Şimdiden bu adadan çıkalım da kendimize, böyle köşkler değil, başımızı sokacak toprak damlar, kamış huğlar bulalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Eeee, Osman Çavuş şimdi biz ne yapacağız, biz de sizin için neler düşünüyorduk. Şimdi ne yapabiliriz, ben ne yapabilirim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok şey yapabilirsin, gidip onlarla konuşabilirsin."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gidip onlarla konuşabilirsin."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi gidin onları iskeleye, çınarların altına toplayın."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gerek yok," dedi Vasili, "herkes yükünü almış çoktan iskeleye, çınarların altına dolmuş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kalkın gidelim. Ben onlarla konuşur, ikna ederim. Hiç ses çıkarmıyor, hep susuyorlar mı dedin?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu kayada ses var onlarda ses yok," dedi Vasili.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Susan kalabalıktan korkulur," dedi Salman Sami, "insanoğlu bir susmayagörsün, onlarla başa çıkılamaz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çıkılır," dedi güvenle topal Osman.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Binbaşı elbiseni giyip onlarla öyle konuşacaksın. Kadınların başı Karaca Elif, o sana karşı konuşacak, çok dilli bir kadındır. Sen ona, ne derse desin hiç kızmayacak, onu hep okşayacaksın. Altın yürekli bir kadındır. Onu inandırırsan biz de bu Allahın cenneti adadan, bu , her biri iyilik timsali insanlardan ayrılmayız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz iskeleye gidin, ben hemen gidip giyinip geleceğim. Üniformamı da özlemişim. Kanlı üniformamı giymeyeceğim, o hatıradır. Hiç giymediğim üniformamı giyeceğim."</span></p>

  <p class="calibre4" style="text-align: justify;"><span class="calibre5" style="font-weight: normal;">   İskeleye geldiler, bütün adalılar, eskileri ve yeni gelenler, çoluk çocuk, genç yaşlı herkes iskelede, çınarın altındaydılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Binbaşı yepyeni üniforması, parlak çizmeleriyle, sert, geldi iskelenin üstünde durdu, iki elini beline koydu, döne döne önünde duran kalabalığa baktıktan sonra:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buraya neden toplandığınızı geldiler bana söylediler. Neden gelip de bana derdinizi söylemediler, bana söylemeliydiniz, söylemeliydiniz. Çünkü biz Çanakkale savaşında," elini yıkık kiliseye doğru uzattı, "işte şu yıkık kiliseyi hastane yaptık, kilise o zaman böyle harap yıkık değildi, Rumlar gittikten sonra bir kafir gelmiş, yıkmış, kiremitlerini, tahtalarını, Hazreti İsanın resimlerini, kilisenin içinde ne var ne yoksa almış satmış. İşte biz, Çanakkaleden gelen bütün yaralıları burada tedavi ettik. Biz on dört doktorduk, aylarca uyumadık Bizimle birlikte bu adanın kadınları da uyumadan çalıştılar, hastabakıcılık yaptılar. Biz de savaştan sonra doktor Halil Rifat Beyle bu sevdiğimiz cennete geldik yerleştik. Madem sizi buraya göndermişler, elinizde tapunuz da var, kimse gelip de bu güzel evlerinizi elinizden alamaz. Bakın, bu adam Poyraz, Sarıkamış cephesinde Ruslarla, Urfada Fransızlarla çarpışmış, yaralanmış, bu genç yaşta malulen tekaüt, İstiklal Harbi Madalyalı bir kahramandır. Şu doktor Halil Rifat Beyle Çanakkalede, bu adada birlikte çalıştık. Bakın burada çok insanız, bize güvenin, kimse sizi bu adadan başka yere gönderemez. Haydi doğru evinize gidin, arkadaşımız Vasili efendinin size gösterdiği evlerinize girin, yıkanın, dinlenin. Her evde hamamlık var. Hastalarınıza da biz bakacağız. Şu geldiğiniz kasabada bile iki doktor yok. Biz burada hem doktorluk yapacak, hem de çocuklarınıza mektep açacak, onları okutacağız. Haydi, doğru evlerinize."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bak, kurban olduğum doktor, iyisin has konuşuyorsun ya bizi bu güzel, her biri bir saray gibi evlerde barındırmazlar. Kara kışın ortasında gelirler, bu evler sizin neyinize eeey çingenelerden beter çıplaklar, siktir olun derler, bizi götürürler, kepir taşlı, ot bitmez bir dağın yamacına iskan ederler. Sen iskan nedir biliyor musun, altın yürekli doktor paşam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Salman Sami bütün söz gücünü toplayarak Kara Elife, öteki kadınlara, kalabalığa konuştu, Kara Elif:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen iskan nedir görmedin doktor paşam, onlar ölürler de bizi bu evlerde oturtmazlar. Yeter ki bu adada güzel, saray gibi evler olduğunu duymasınlar, gelirler, hemencecik elimizden alırlar, bizi de kışın ortasında kim bilir hangi cehenneme gönderirler. Kurban olduğum doktor paşam kış gelmeden, cebimizde kan emek kazandığımız dört beş kuruş kazancımız, üç beş kuruşumuz varken, gidip kendimize kulübeler, kamıştan sazdan evler, toprak damlar bulalım. İyi adamsın, has adamsın doktor. Şunu yap bize de bizi kara kış ortası buradan sürdürüp öldürtme. Zaten yarı ölüyüz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor kan ter içinde kalarak, yüzü kıpkırmızı olmuş konuşur, durmadan el kol sallarken, başta Kara Elif, yanında öteki kadınlar, çocuklar hep birden ona karşılık veriyorlardı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizi bırak da gidelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Zaten her birimiz yarı ölüyüz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kışın ortasında bizi buradan atarlar, biz de ölürüz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Böyle evleri bize kim verir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yanılmışlar da."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yanlışlıkla bizi..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizi, bizi bu güzel evlerde durdurmazlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bırak da bizi gidelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Belki hepimiz ölmeden..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz kendimize uygun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizi kimsenin bir yere sürmeyeceği..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir yer buluruz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz yıllardır oradan oraya atıldık durduk."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yorulduk, öldük."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kıyma bize, elini ayağını öpelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sebep olma ölmemize."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sebep olma hepimize."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman susmuş, gözleri kocaman kocaman büyümüş, konuşan, yalvaran kalabalığa bakıyor, yüreğinden kan gidiyordu. Birden:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Allah bin belanızı versin," dedi, kalabalığa arkasını döndü, muayenehaneye doğru yürüdü. Kendi kendine konuşuyordu, "Hep sizin yüzünüzden, sizin ahmaklığınız, sizin korkaklığınızdan değil mi insanlığın bu durumlara düşmesi. Allah bin belanızı versin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kapıyı açta, koltuğa kendini attı. Hızlı düşünüyordu, acaba suçun hepsi bizde mi? Onların da bu işte suçları yok mu? Düşündükçe kendine geliyor, teri kuruyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor gidince ortaya Nişancı çıktı. Kaşlarını çatmış, yüzü de asılmıştı. Kalabalık susuncaya kadar, gözlerini onların üstlerinde dolaştırarak bekledi. Onların da susmaları uzun sürmedi. Nişancı eliyle evleri gösterdi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydiyin, herkes evine. Kimse dışarda kalmayacak. Sizinle konuşacaklarım var."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sağ ayağını iskelenin tahtalarına var gücüyle vurdu. Sessizlikte ayak sesleri patladı. İskeleden hiç kimseye bakmadan, dimdik indi, evlere yürüdü. Kara Elif onun arkasından baktı, torunlarına, gelinlerine, kocasına bir el salladı, yönünü evine döndü, üç ev dönünce evinin kapısında Nişancıyı bekler buldu. Kalabalık da dönmüş evlerine gidiyorlardı. Biraz sonra Kara Elifin oradan geçenler, onun dışardaki eşyalarını gelinleri, kocası, torunlarıyla birlikte eve taşıdıklarını, Nişancının da bahçenin bir köşesinde durmuş onları seyrettiğini gördüler. Kara Elifin tutumu, Nişancının durumu o anda var hızıyla bütün köye yayıldı. Olanı biteni doktor Salman Sami de az sonra duydu, "Bu adamda şeytan tüyü var," dedi. Eşyaları taşıma işi bitince Nişancı da içeriye girdi. Onu saygıyla karşıladılar. Bu haberi de doktorlara Poyraz götürdü. Bir yandan Poyraz Nişancıyı anlatıyor, bir yandan da üçü üç yerden bu tansıklar yaratan insanın haline gülüyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Köye yeni gelenlerle Nişancı üç gün içinde haşir neşir oldu, doktorlara gelip:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İş tamam," dedi, "herkes her şeyden memnun. Topla tüfekle üstlerine yürüsek, evlerini yıksak da kimse evinden dışarıya bir adım atmayacak Yalnız yarıdan çoğu hasta. Bence bunlar açlık hastası. Aralarında hiç ölümcül hasta yok. Şimdiye kadar ölen ölmüş kalan kalmış."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Ne dediğini anladım," dedi doktor Salman Sami, "bunların dilinden iyi anlıyorsun Nişancı."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen de çok iyi anlıyorsun doktor. Benden önce sen binbaşı üniformasın giyip ortaya çıkmasaydın, onlar benim yüzüme bile bakmazlardı. Şimdiye evlerine dönmemiş, iskelenin üstüne yığılmış, sırt sırta vermiş, onları alıp götürecek tekneler gelinceye kadar orada uyuyacak, orada yiyip içecek, orada..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne dediğini anladım," dedi doktor.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben onlara onu da öğreteceğim doktor beyim. Evin içinde ayakyolu olduğunu söylüyorum, söylüyorum, gösteriyorum, kimseye inandıramıyorum. Bütün ada kokuyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bize kadar gelmedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vaziyet sürüp giderse, adaya gelenler bize azıcık yaklaşınca kokudan burunlarının direkleri kırılacak."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne yapalım diyorsun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl başa çıkacağız bilemem. Gene binbaşı, yüzbaşı, paşa üniforması mı gerekecek, bilemem. Bahçelerin içinden vazgeçeceklerini hiç sanmıyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bundan sonra doktorların, Poyrazın, Melek Hatunun, Ağaefendinin, kızların burunları hep tetikteydi. Bugünlerde bazı ters bir yel esince bir yerlerden, pis bir koku geliyor geçiyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Şükrü Efendinin adaya getirdiği ustaların balı kesmeleri bir haftadan daha çok sürdü. Kovanlardan kaçan arılar köyün içine daldılar, yakaladıklarını soktular. Son günlerde birçok kimse evlerinden dışarıya çıkamaz oldular. Çıkanlar da yürekli kimselerle çocuklardı. Çoğunun eli yüzü şişmişti. Nişancıyla kaçak Hasan şişmiş yüz, şişmiş ellerle teknelerine binip denize kaçtılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kovanlardan çok bal aldılar, fıçılar, tenekeler doldurdular. Şükrü Efendinin etekleri zil çalıyordu. Çıkan bal tartılınca gözle</span>rine inanamadılar. Şükrü Efendi doktorların gözlerinin önünde paraları sayıp Poyraza verdi ve "Sağlıcakla kalın, ben gidiyorum," dedi, "haftaya kalmaz bağbozumu için gelirim. Bağınız öyle bakımlı bir bağ ki böyle bir bağı çok yerde bulamazsınız. Bu bağdan o kadar kaliteli, o kadar çok üzüm alacağız ki parmağınız ağzınızda kalacak. Çok para alacak, zengin olacaksınız. Sizin üzümleri benim bağımda kurutacak, İzmirde satacağım."</p>

  <p class="calibre4" style="text-align: justify;">   Ağzı kulaklarında dışarıya çıktı, doktorlarla Poyraz onu uğurladılar.</p>

  <p class="calibre4" style="text-align: justify;">  Şükrü Efendi:</p>

  <p class="calibre4" style="text-align: justify;">   "Bunca yıl bu işle uğraşının ne böyle çiçek kokan verimli kovanlar ne de bakımlı bir bağ gördüm. Ne biçim adaymış da bu haberimiz yokmuş," dedi teknesine atladı, ötekiler de tekneye atladılar. Onları koltuklara buyur etti, kendisi de oturdu, cebinden bir kese çıkardı, parayı masanın üstüne döktü:</p>

  <p class="calibre4" style="text-align: justify;">   "Buyurun bu mektep için."</p>

  <p class="calibre4" style="text-align: justify;">   Doktor Salman Sami:</p>

  <p class="calibre4" style="text-align: justify;">   "Biz Halil Rifat Beyle konuştuk, okulun her şeyi var, biz bu paraları şu son gelenler için harcayalım, bunların çoğu beş kuruşsuz, nan ekmeğe muhtaç, parayı müsavaten herkese dağıtmaktansa, muhtaç kalanlara veririz. Buranın kışı yaman geçer. Sibirya gibi derler ya öyle olur. Kışın bunları beslemek gerekir. Bunlar bu elbiselerle bu kışa dayanamazlar, elbise gerekir. Hastalananlara ilaç gerekir. Biz ilaç yardımı yaparız ya ne kadar yaparız. Çok şey gerekecek bunlara. Okula, çocuklara da çok şey gerekecek. Siz bu paradan maliyeye verdiğiniz parayı aldınız mı?"</p>

  <p class="calibre4" style="text-align: justify;">   "Almadık efendim. Baytar Beyle karar verdik, almayacağız da. Maaşımız yetiyor da artıyor bile."</p>

  <p class="calibre4" style="text-align: justify;">   "Biz de yardım edeceğiz. Biz de maaşımızı buraya getirdik. Bir de bağın üzümlerinin parasını alırsak bizim yardımımıza bile gerek kalmayacak. Demek, bu dünyada Şükrü Efendi gibi adamlar da varmış. Belki üzümlerden elimize çok para geçer, hiç kimse de sıkıntı çekmez. Bağları da mı siz satın aldınız?"</p>

  <p class="calibre4" style="text-align: justify;">   "Satın almadık efendim. Bağlar, narlar, şeftaliler, incirler adanın."</p>

  <p class="calibre4" style="text-align: justify;">   "Haydi hayırlısı. Bir muallim gerek mektebe, İstiklal Madalyanızı takıp bizimle kaymakama gelir misiniz?"</p>

  <p class="calibre4" style="text-align: justify;"><span class="calibre5">   <span style="font-weight: normal;">"Başım üstüne, gelirim ya İstiklal Madalyası niçin?"</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Şunun içindir ki, bu demektir ki, kaymakam bey, bu devleti kuran biziz, şu küçük İsteğimizi yerine getir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haklısınız efendim, madalyamı takarım efendim. Bu devleti biz kurduk, derim efendim. Kaymakam da göğsümde sallanan altın madalyamı heybetle görünce ödü patlar, sizin gibi adamların işlerine bizim gibi küçükler el süremez, sizin işinizi ancak Vali bey halleder, der, işin içinden kolaylıkla çıkar. Çünkü koskocaman vilayetin valisi, Cumhuriyet Halk Fırkasının reisidir. Böyle olunca da bu küçük zabitin madalyasını görünce de, hemen selama durup, emriniz baş üstüne efendim, der. Siz de üniformalarınızı giyecek misiniz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hangisini dersin Poyraz Bey, kanlısını mı, kan değmemişini mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "İşin orasını ben bilemem doktor. Hangisi tesirli olursa onu giy."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kanlısı etkili olur ya, bu çok savaşta bulunmuş, çok ameliyat etmiş demektir ama, İstiklal Madalyası yeter."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne zaman gideceğiz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Önce Kaymakama, sonra Valiye, daha mekteplerin açılmasına çok var. Biz şimdi yeni gelenlere bakalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Birkaç gün ortalık sakin geçti, yalnız yeni gelenlerin kadınları, kızları ellerinde bakraçları, testileri, çam bardaklarıyla üst üste yığılıp hırgürle biribiriyle önce su alma savaşına giriştiler. İtişerek kakışarak, kimin gücü kime yeterse o bakracını, çam bardağını doldurdu. Sonunda saç saça, baş başa geldiler. Bu sefer de Hüsmenle Baytar imdada yetişti. Özellikle kadınları yatıştıran, Baytarın körüklü parlak çizmeleri oldu. Kadınları sıraya koydular, sonradan gelenleri de en arkaya aldılar. Gene de dişli kadınlar öndekilerin önüne geçmeye çalıştılar. Bir süre sonra bunun da önüne geçildi. Sonra da su alma işi düzene girdi, kimse kimsenin yerini almaya kalkmadı. Eski adalılar bundan çok hoşnut kaldılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasiliyle Poyraz kamışlıkların önündeki denize karşı oturmuşlar sohbet ederlerken uzaktan adaya bir tekne geldiğini gördüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili gülerek:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gene bizimkiler geliyor," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne biliyorsun, belki de Hançerli Efe iki öküz bir pullukla geliyordur. Rumların ekinlik dedikleri, yamaçlarına çepeçevre bağ dikilmiş, kuzeye doğru uzanıp giden..." eliyle gösterdi, "şu yukardaki düzlüğün hepsini beş pula almıştır da geliyor. Birkaç yıla kalmaz Hançerli Efe bu çiftlik yüzünden o kadar zengin olacak ki, ona Hançerli Efe değil, Hançerli Ağa diyecekler."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Tepeyle birleştiği yerden bir. su çıkar, öbür yana akar. Suyu bizim pınarın suyundan daha gürdür. Bizimkiler gitmeden o pınarın suyunu ekinliğe akıtıyorlar, ekinliğe bostanlık yapıp o suyla suluyorlardı. Orada yetişen kavun karpuz, patlıcan, domates, bamya, biber hiçbir yerde yetişmezdi. Keşki kırk beş dönümlük bir tarlayı da oradan biz alsaydık."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Belki de hepsini almamıştır o ahmak eşkıya, yarın gider kalanını da ben alırım, yarısını da noter senetli sana satarım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur," dedi Vasili, "babam denizde boğuldu. Her zaman denize korkarak çıktım, oradan biraz toprak alırsam ben de bostancılık yapar gül gibi geçinirim. Hemen yapar mısın bu işi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaparım ya sana bir şey soracağım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sor bakalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni kurtarmak için, o dalgaları göğe çıkan denizden korkmadın mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmiyorum, o anda korku aklıma bile gelmedi. Hiçbir şey düşünemedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sustu, düşünmeye başladı. Poyraz gözlerini onun yüzüne dikmiş bekliyordu. Aradan epeyce bir süre geçti:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Senin öleceğini görünce hiç korku gelmedi aklıma. Kardeş gibi, ana baba gibi, dost, arkadaş gibi değil, ikimiz bir kişiydik sanki. Bütünleşmiştik sanki. Sen denizde boğuluyor değil de ben boğuluyordum. Seni kurtarırken kendimi kurtarıyordum. Onun için olacak, sen ölürken ben de kendimi denize attım. Ne bileyim ben, neden hiç korkmadım. Ne bileyim, neden korku hiç aklıma gelmedi. Belki de gelip karşısına dayanan ölümden kimsecikler korkmuyor. Ne bileyim ben."</span></p>

  <p class="calibre4" style="text-align: justify;"><span class="calibre5" style="font-weight: normal;">   Onlar böyle derinlere dalmış konuşurlarken, uzaklarda gördükleri tekne adaya yaklaşmıştı. Gene konuşmaya başladılar, konudan konuya, insandan insana atladılar, en çok da kaçak Hasanın üstünde durdular. O salt asılmaktan korkuyordu, asılan, dilleri dışarda, donmuş çok asker görmüş, kendini hep onların yerine koymuştu. O, ölmekten korkmuyordu. Ölümü çoktan unutmuştu. O salt asılmaktan korkuyordu. Şimdi tezkeresini aldı. Gerçekten de asker kaçağı değil, bunu o da biliyor. Kimseler onu asmayacak, kimse de onun kılına dokunmayacak, bunu o da biliyor. Eskisi kadar değilse de şimdi de asılmaktan korkuyor. Her gün gece gündüz, ne zaman kendisiyle baş başa kalırsa, durmadan, kendine, korkma Hasan, diyor, korkma arkadaş, tatlı canı ipten kurtardın, ölürken dilin dışarıya upuzun çıkmayacak. Birkaç gün mutlu, sevinç içinde yaşıyor, korku, karlı orman, buz tutmuş apak ağaçlar, ağaçlara asılmış, dilleri dışarda, ayakları çıplak, gözleri pörtleyip dışarı uğramış... O ağaçlardan biri geliyor, kasabanın alanının orta yerinde duran çınar ağacının yerine dikiliyor. Hasan kendini olduğu gibi o ağaca asılı görüyor.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hasan bundan kurtulur mu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Tezkereyi alamayıp hep kaçak kalsaydı daha çabuk kurtulurdu. Bundan sonra nafile."</span></p>

  <p class="calibre4" style="text-align: justify;"><span class="calibre5" style="font-weight: normal;">   Tekne geldi iskeleye yanaştı. İçinden şişmanca, kısa boylu, dazlak, gözleri fıldır fıldır, şalvarlı, kırışık içinde lacivert ceketli biri çıktı, teknenin ondan sonra iskeleye gelen kaptanına, "Beni burada bekle, işimi az zamanda görecek, sonra gideceğiz," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne." Kaptan, teknenin içine girdi. Şalvarlı adamsa Poyrazla Vasiliden yana yürüdü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Selamünaleyküm, beni buraya Vahap Beyefendi gönderdi. Bana dedi ki git Karınca Adasına Poyraz Beyi bul, dedi. Ben de geldim işte. Onu nerde bulurum, bana söyler misiniz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz kalktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurun efendim, Poyraz benim. Hoş geldiniz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Yanından ona yer gösterdi. Adam Poyrazın yanına otururken:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Benim adım da Salih," dedi.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Vahap Bey nasıl iyi mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Size firade firade selam söyledi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olsun," dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Efendim, sizi fazla rahatsız etmeden hemen söze gireyim, size ricaını hemen söyleyeyim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurun efendim, söyleyin, elimizden bir şey gelirse Vahap Beyin selamı baş üstüne."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Geçen gün Vahap Bey beni çağırdı. Biliyorsunuz o İstiklal Harbinin isimsiz, hakkı yenmiş, Yunanı denize döken kahramanlarından biridir. Benim çocuklarımın esir düşüşünü bilenlerdendir. Benim çocuklar Sakarya savaşında esir düştüğünde o da oradaymış, benimkiler yiğitlik gösterirlerken düşman askerlerince sarılıp esir düşmüşler. Bizim çocukların nereye gittiklerini kimse bilememiş. Biz de bilemedik Geçen yıl bizim çocuklar esirlikten kaçıp geldiler. Vahap Bey, savaş arkadaşlarının esaretten kaçtıklarına çok . sevindi. Nasıl sevinmesin, arkadaşları Yunan esaretinden kaçmışlar. O bilir ki bir esaretten kaçıp kurtulmak, düşmanla süngü süngüye çarpışmaktan daha zordur. Ben de bu savaşlar sürerken borca vere vere sıfırı tüketmişim. Harp içinde millet o kadar fakrü zaruret içine düştü ki ben hiçbir alacağımı alamadım, bakkal dükkanıını kapatmaya mecbur kaldım. Çocuklar esaretten dönünce, bizim çocuklar okuryazardırlar, onları büyük şehirlerdeki mekteplere vermiştim, çocukların ikisi de Ankarada hemen yüksek memuriyetler buldular. Bana maaşlarından bir miktar gönderdiler. Biraz da arkadaşlarımdan aldım, kasabada dükkan açacakken Vahap Beyefendi bunu duymuş, savaş arkadaşlarının babasıyım ya, Çanakkalede elli bin Darülfünun mezunu okuryazar şehit olmuş ya, ortada okuryazar kalmamış. Bizim çocuklar iyi ki, şehit olmamış, esir olmuşlar ya... Osmanlı ülkesi gibi bir ülkeden yalnız bir tek savaşta elli bin Darülfünun mezunu şehit düşerse öyle bir ülkede hal mi kalır. Vahap tam bu sırada bana geldi, Karınca Adasında İstiklal Madalyalı bir kahraman yaşıyor, o adadaki bütün dükkanları çil çil altınlar sayarak aldı, dedi, sen ona git, sana bir dükkan versin, dükkanını vakit kaybetmeden aç, dedi. Sana her kolaylığı gösterir, dedi. İşte ben sana bunu teklif etmeye geldim, sen de işine gelirse Poyraz Beye git, dedi. İşte bunun için zatınızı rahatsız etmek cesaretini kendimde buldum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz bu dükkanları Baytar Beyle birlikte maliyeden satın aldık. Onu şimdi çağıracağıın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz Vasiliye:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baksana kamışlığın oraya Baytar Bey geliyor mu," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "İyi olacak hastanın doktor ayağına gelirmiş," dedi Vasili.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar çınarlara yaklaşınca Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gel hele," dedi, "seni bekliyorduk. Beyefendinin bizden istekleri var, bir bakkal dükkanı kiralamak istiyor bey."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar karşılarındaki kanepeye otururken:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İstekleri başımız üstüne ya..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Her şeyi anladık da ya...sı ne? Bu arkadaşı, Salih Efendiyi, bize Abdülvahap Bey burada bakkal dükkanı açması için yollamış."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İyi, güzel de kime ne satacakmış burada Salih Efendi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Salih Efendi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok şükür adanız doldu Baytar Bey. Rumlar gitmeden önce burada bir iki dükkan değil, bir çarşı vardı. Adanın o zamanki nüfusu da şimdiki kadar değildi. Bu adanın dükkancıları İstanbul, Atina, Paris, Londra gibi şehirlerden mallar getirtirler, kasabalar da, yakın vilayetler de bu adadan alışveriş yaparlardı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Anladım Salih Efendi, bu adadaki eski ticareti bize Hayri Efendi, Cafer çok anlattılar. Siz şimdi, dükkanı açınca kiminle alışveriş edecek, kime ne satacaksınız?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Size söyledim, ada doldu ya, bu adadaki kalabalık değil bir tek bakkal dükkanını, on tane dükkanı bile kaldırır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu çıplaklar mı," diye hayretle sordu Baytar. "Şu Vahap Beyin bize gönderdikleri çırılçıplaklar mı? Biz bu açları, bu çıplakları nasıl doyurur da, hiç olmazsa yarısı ölmeden, bu ölmeyenleri nasıl kurtarırız diye toplantı üstüne toplantı yaptık da, şimdiye kadar onları kurtarabilecek akla uygun bir çare bulamadık."</span></p>

  <p class="calibre4" style="text-align: justify;"><span class="calibre5" style="font-weight: normal;">   Salih Efendi gülmeye başladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunlar mı çıplak, bunlar mı aç, öyle mi sanıyorsunuz, bunlar buraya nerelerden geldi biliyor musunuz, bunlar, ovalardan, tarlalardan ekin biçmekten, pamuk toplamaktan, şeftali, incir, nar bahçelerinde çalışmaktan geliyorlar. Yıllardır hükümet yer beğendiremedi de, bu Vahap bupların ağızlarından girdi de burunlarından çıktı da nasılsa onları buraya gönderebildi. Bunlar ne kirli çıkındır, ne kirli çıkın! Bunların her biri seni beni parayla tartar parayla."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Baytar bu bakkal eskisinin böyle konuşmasına çok kızınıştı ya belli etmemeye çalışıyordu:</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Madem öyle her biri bir kirli çıkın, isterse biri seni beni altınla tartsın, sen bizim dükkanları biliyorsun, ayda, istersen yılda, bize ne verebilirsin? Kasabada bir dükkanın kirası nedir?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Salih Efendi, kasabadaki dükkanların aylık, yıllık kiralarını söyledi. Orası canlı bir kasabaydı, kuytu bir adayla aynı kefeye konulamazdı. Onlara kendi dükkanlarına ayda ya da yılda verebileceği kirayı söyledi. Bunlar yıllık kirayı yeğlediler, çünkü bunlar, şu gelen çıplakların topu ölmeden bir kısmını bahara çı-karabilmeyi kafalarına koymuşlardı. Onun için kirayı yıllık ve peşin istediler. Salih Efendi kontratı yanında getirmişti, okuyup imzaladılar. Salih Efendi parayı önlerinde sayarak Poyraza verdi, "Haydiyin gidelim de bizim dükkanı görelim," dedi, "Rumlar buradayken de bu dükkan bakkal dükkanıydı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Dükkanlara gittiler. Eskiden buraya çarşı diyorlardı. Salih Efendi, "İnşallah gene çarşı derler," dedi. "Benim kiraladığım dükkan çarşının üçüncü dükkanıdır. Bakkal dükkanlarının ayakaltı olması gerek."</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili dükkanın kapısını açtı, dükkanın içi pırıl pırıldı. Raflar, masalar, sandalyalar, terazi, dirhemler, sandıklar olduğu gibi yerli yerince duruyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Silip süpürmeye, temizlemeye gerek yok," dedi Salih Efendi, "yine de benim çırak o kadar titizdir ki temizler. Bana evi de Vasili Efendi seçecek. Bu köyün de ustası da Vasili efendiymiş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Seçeriz Salih Efendi. Satın mı alacaksın, kiralık mı," diye sordu Vasili.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraza baktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz ne diyorsunuz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Paşa gönlün bilir," dedi Vasili. "Sen sucuklan pastırma da getirecek misin?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Her şey, her şey satılacak dükkanda. Bir tek kuşsütü eksik olursa olacak. O kadar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Eksik olma," dedi Poyraz. "Eve gelince, niçin kira verecekmişsin, satın al gitsin, şimdi bir ev bir pulayken."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nerde olursa olsun sonra evler artar. Haklısın, şimdi bir pulayken satın almalı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Dışarıya çıktılar:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu dükkanın kepengini örtelim mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Vasili gitti kepengi gürültüyle indirdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Salih üçünün de önünde durup onların gözlerinin içine teker teker baktıktan sonra usulcana:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Size söyleyecek sözlerim olacak. Belki işinize yarayabilir. Issızca bir yere yürüyebilir miyiz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Issızca bir yer biraz uzak. Senin de, ıssızca, uzak bir yerimizi görmen gerek. Buraya gelip yerleşince, sen bu ıssız ve uzak yeri her gün bir kez olsun ziyaret edeceksin,” dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse önümüze düş de gidelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gidelim," dedi Poyraz, öne düştü. Pınarın ayağının yanından, mavi çiçeklerini açmış diz boyu yarpuzların içinden, kokulardan başları dönerek pınara çıktılar. Pınarın başına oturup sırtlarını kırmızı damarlı düz kayalığa verdiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "O kadar gizli değil söyleyeceklerim ya, hiç belli olmaz, belki birinizin işine yarayabilir. Şimdi söyleyeceklerim şu, bugünlerde dünya da, memleket de karışık. Sizin adaya bir hayli adam geldi. Bunun içinde ermişi de, hırlısı hırsızı da var. İyisi de, kötüsü de, temiz süt emınişi de, haram süt emmişi de var. Onun için böylesi kalabalıklara dikkat edilmesi gerek. Kimin aklına gelirdi ki Hançerli Efe gibi yıllarca dağda gezmiş, Yunana kan kusturmuş bir efenin gelip de bir ıssızca adaya yerleşmesi, şu yukarılardan yüz dönüm toprak alarak çiftçiliğe başlaması. .. Neyse, Hançerli iyi bir adam. Hiç cana kıymamış bir efe. İnsanın gözünün tutmadığı da bulunur gelen kalabalıkların içinde, gözünün tutup hayran kaldığı da olur. Şu dünyada insan insanı tanıdığı kadar hiçbir şeyi tanıyamaz. Şu dünyada neyi en çok tanıyorsa, insanı onun bin misli daha çok tanıyordur. Benim size sözüm şu, yanınıza, yörenize bakın, öyle bir adam, öyle adamlar girmişse aranıza, canınıza, malınıza, ırzınıza kast etmek istiyorsa onu bulursunuz. Belki de bir bakışta bulursunuz. Benim size diyeceğim, dostluğum bundan ibarettir. Çünkü aranızda yaşamaya geliyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş geldin, safalar getirdin," dedi Poyraz coşkuyla.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kalabalık gelir gelmez, bu kalabalıkla Poyrazı vuracaklardan biri de gelmiştir, diye düşündü Nişancı, teknelerden inen erkeklerin davranışlarından, yüzlerinden gözlerini ayırmamıştı. Poyraz da, Vasili de öyle düşündü. Onlar da gelenleri göz hapsine aldılar. Vasili daha da ileri gitti, gözünün ısırdığı, daha önce gördüğünü sandığı bir adama kancayı taktı, evinin önündeki bahçe çitinin dibine oturup sarışın, uzun boylu, yakışıklı gencin dışarıya çıkmasını bekledi. Delikanlıyla birlikte tekneden çocuk denecek yaşta gözüken genç bir kız da inmişti. Kız delikanlıya benziyordu, karısı da, kız kardeşi de olabilirdi. Kim bilir. Delikanlı adaya küçük bir kayıkla gelen, yorgunluktan gelip nar bahçesinin yakınındaki kayalığın dibinde uyuyan, ak benekli lacivert uzun bir yılan üstünde dolaşırken bile uyanmayan, uyanınca da şaşkınlık içinde eli ayağına dolaşarak, "siz kimsiniz," diyerek, korkarak, bağırarak soran.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizi sorarsan biz buranın yerlisiyiz, sen kimsin?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de Kerimim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Niye gizli geldin buraya?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Karşı kıyıdaki köyde beni adaya getirecek birini aradım, beni buraya kimse getirmedi. Ben de bir pula bir eski kayık satın aldım, kürek çeke çeke buraya kadar geldim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buraya yerleşmeye mi geldin?"</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Birini aramaya geldim, gizli gelmedim, Abbası aramaya geldim, onun başı belada. Onu bulursam, buralarda durmamasını, Kafkasyaya kaçmasını söyleyeceğim. Uçan kuşun kanadının altına da saklansa, kaçan yılanın deliğine sığınsa da, nerde olursa olsun, onu bulup öldürecekler."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Abbası sen nerden tanıyorsun, senin neyin olur da onu bu kadar yana yana arıyorsun. Yoksa o senin asker arkadaşın mıdır, diye bir söz çıkmadı ağızlarından.</span></p>

  <p class="calibre4" style="text-align: justify;"><span class="calibre5" style="font-weight: normal;">   İskeleye gelirken, "Bu adada bir Abbas var ya o da senin işine yaramaz," demişlerdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Körse de, topalsa da, bin yaşındaysa da onu bana gösterin.</span></p>

  <p class="calibre4" style="text-align: justify;"><span class="calibre5" style="font-weight: normal;">   Çınarların altına geldiklerinde Vasili, Abbas gel, dedi, Abbas hemen koşarak, miyavlayarak geldi, Vasilinin bacaklarına başını sürmeye başladı. Vasili onu kucağına aldı, okşadı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu genç o günkü adam mı, değil mi? Adam tekneden inmeden dönmüş gitmişti. Cin gibi Nişancı bu adam, o göz göze geldikleri adam mı değil mi bilirdi. O zaman da bu delikanlının kim olduğunu anlardı. Ondan sonra da Poyraz aklını başına toplar, kim Kafkasyaya gider, kim denizin dibini boylar belli olurdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Pınardan indiler, çınarların altına oturdular. "Çocuklar bugünlere dikkat edin, Kavlakzade en çok sizden korkuyor, en çok da size düşman. Ben bu kasabalıları bilirim, herkes biribirinin can düşmanıdır, Hayri Efendi, Cafer, atçı İsmail bunların dışında. Onlar iyi, doğru, yiğit insanlardır. İkiyüzlü değillerdir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz ayağa kalktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aşk olsun Vasili, aşk olsun Salih Efendi, evi unuttuk. Haydi kalkın da dostumuza bir ev seçelim. Vahap Bey bir kalabalık dalgası daha gönderir de, kalan evleri de onlara..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Vahap Bey bundan sonra kimseye ev vermez ya gene de biz gidip evimizi seçelim, Vasili ustamız yanımızdayken..."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kalktılar, boş evlerin hepsine girdiler çıktılar, her evi incelediler, sonunda bahçesinde portakal ağaçları olan bir evde karar kıldılar. Portakal ağaçları öyle bir meyve tutmuştu ki, her bir ağacın üstü şıkırdım gibiydi. Portakallardan yapraklar gözükmüyordu.</span></p>

  </body>
</html>