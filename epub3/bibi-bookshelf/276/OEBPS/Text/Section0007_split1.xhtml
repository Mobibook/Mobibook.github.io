<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
<p class="calibre4" style="text-align: justify;"><span class="calibre5" style="font-weight: normal;">   Kaptan motoru çalıştırdı, bir süre sonra da gazı sonuna kadar verdi. Her zamankinden daha çabuk vardılar kasabanın iskelesine. Kavlakoğlu Remzi Bey, lacivertlerini çekmiş, kalpağını başına takmış, adamlarıyla Karınca Adalıları bekliyordu. Onları karşılamaya kaymakam, askerlik şubesi başkanı, nüfus memuru Üzeyir Han, Abdülvahap, Hayri Efendi, Cafer, İsmail, kasabanın ileri gelenleri gelmişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Onlar karaya ayak basar basmaz davullar, zurnalar birden çalmaya başladı. Davul zurnalar önde, konuklar, karşıcılar arkada kasabaya yürüyorlar, kalabalık gittikçe çoğalıyordu. El yapması bayraklar, uzun sırıklara takılmış dalgalanıyordu. Alayı vala ile kasabaya girdiler, Remzi Beyin büyük konağına vardılar, bir kat merdiven çıkarak geniş salona girdiler, salonun her yanına sıra sıra konmuş koltuklara gömüldüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami yanında oturan Hayri Efendiye döndü, kulağına:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben ömrümde böyle koltuk görmedim," dedi, "ne de böyle bir koltuğa oturdum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu konak çorbacı Lefteris Farasoğlunundu," dedi Hayri Efendi. "Lefteris bu yörelerin en zengin adamıydı, çiftlikleri, dünyaya işleyen vapurları vardı. Bu konak gibi bir konak İzmirde bile yoktu. Kavlak Remzi elindeki uzun bir sırıkta dalgalanan ayı aya, yıldızı yıldıza benzemeyen, ucu yere değen kocaman bir bayrakla kasabaya girdi. Bir zabit üniforması giymişti. Başındaki elli kişi de zeybek kılığındaydı. Uzun hançerleri ipekli kuşaklarının altına sokulmuş, kundakları işlemeli mavzerleri omuzlarına atılmıştı. Gümüş savatlı fişeklikleri omuzlarından çaprazlama bellerine indirilmişti. Her birinin başında da çiçekli fesler göz alıyordu. Dizlerine kadar inen kısa sırmalı şalvarları, sırma işleme, kolları dirseklerinde cepkenleriyle Kavlakzadenin efe ordusu bir heybetti."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Duurrr," diye Hayri Efendiyi susturdu Salman Sami, "burada otur otur ne olacak, dışarıya çıkalım da biraz dolaşalım," dedi. "Poyraz Bey siz de gelin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kalktılar, üçü yan yana salonun orta yerine çıkan merdivenden indiler, deniz kıyısına yollandılar, kıyıda kumların üstünde yürüdüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kasabanın meydanına geldiler, meydana bir kürsü kurulmuştu, kim bilir ne zaman, kimse bunun farkında değil. Eli koca bayraklı, yanında bir efe sürüsü, önlerinde davul zurnayla zeybek oynayarak gelen Kavlak Remziyi gören halk bir anda meydanı doldurmuştu. Şu koskocaman meydanda iğne atsan düşecek yer kalmamıştı. Koşarak kürsünün arkasına geçen Kavlak halka bir askeri selam verdi. Düşmanı biz denize döktük de oradan geliyoruz, diye başladı. Efelerimle ben bir Yunan fırkasını bozguna uğrattık, bozulan düşmanın yarısını öldürdük, geriye kalanını da İzmirde denize dökdük. Bir Türk bin Yunana, bir efe de yüz bin Yunana bedeldir, diye bağırdı. Sonra Sarıkamışta nasıl kanını döktüğünü, şahit olarak da orada birlikte çalıştığı Rumları gösterdi. Üç gün güç gece düğünler kurdu, şölenler donattı. Fakir fıkara avluya serilmiş hasırlar üstünde yemeklerini yediler, kasabanın ileri gelenleri konakta ağırlandılar. Konak üç gün üç gece doldu doldu boşaldı. Ben de biliyorum, kasabanın tümü de biliyor, bu adam bir asker kaçağıdır. Onunla birlikte gelen efeler de gerçekten Yunan savaşına katılmış efelerdir. Efeler, İstiklal Harbi başlayınca düze inmişler, harbe katılmışlardır. Şimdi de birkaç günlüğüne onun paralı askerleri olmuşlardır. Bu alçak adam asker kaçağı bir vatan hainidir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Salman Sami, asker kaçağı sözünü duyunca durdu, Poyraza döndü, nerde kaldı kaçak Hasan, diye sordu, hani buraya bizimle gelecek, biz de askerlik şubesi reisi kardeşimiz İshak binbaşıdan tezkeresini alacaktık?</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hasanı o gün bugündür, aradık taradık bulamadık, kaçmış efendim," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Salman yüzünü elleri arasına aldı, bir süre düşündü:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Korktu," dedi sonra da. "Konuşurken söz gelip asılmasına dayanınca, ben de ona sert konuşunca korktu da kaçtı ele veririz diye. Çok üzüldüm."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kimmiş bu adam," diye sordu Hayri Efendi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir yandan Poyraz, bir yandan Salman Sami, kaçak Hasanın maceralarını anlattılar. Hayri Efendinin gözleri yaşardı, bir yumrukgeldi boğazını tıkadı, karıncalamış bir sesle:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Keşki benim oğullarım da kaçsaydı," dedi. "Çanakkale neye yaradı ki, düşman zırhlıları gene Boğaza girdi, geldi Dol-mabahçenin önüne demir attı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Keşki Sarıkamış ordusu toptan asker kaçağı olsaydı. Oradakilerin kıyımı, toptan donmaları neye yaradı, zabiti, askeri hepsi birden kaçsalardı," dedi Salman Sami. Poyrazı kolundan tuttu, "Bu adama, kaçak Hasana kötülüğü ben yaptım. Poyraz kardeşim, evladım, nereye kaçmış olabilir kaçak Hasan? Bu kötülüğü ben yaptım o adama. O da beni kızdırdı. Yapmasaydı, o da öyle konuşmasaydı," diye bağırdı. "Onu bir yerlerde bulamaz mıyız? Bulsak ona İshak Beyden bir tezkere alırdık"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok iyi, merhametli bir insan İshak Bey. Ben de size yardımcı olabilirdim. Onunla çok iyi dostuz, onunla," dedi Hayri Efendi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Adada değil, adanın aramadık yerini bırakmadık, bulunmadı. Teknesine binmiş ilk akşamdan kaçmıştır. Ama çok uzağa gidemez. Gitse gitse Kaba Adaya kadar gidebilir, yakıtı yok."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kadri Kaptan burada mı?" diye sordu Salman Sami.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buraya gelmesini söylemiştim Kaptana. Haydi iskeleye gidelim, belki orada kahvededir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir süre sustular, sonra yavaş yavaş iskeleye doğru, Hayri Efendiyi dinleyerek yürüdüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Çorbacılar mübadeleyi, karar daha Lozandan çıkar çıkmaz öğrenmişlerdi. Bütün mallarını mülklerini ucuz ucuz satıp satıp gidiyorlardı. Lefterisle Remzi iyi arkadaştılar, Lefteris giderken beş bin dönümden daha çok olan çiftliğini, bağlarını, şimdi içinde oturduğu konağını Rernziye sattı. Geriye dönerse, arkadaşı Rernziden alacaktı. Lefteris Rernziye her yönden güveniyordu. Arkadaşı Remzi kasabanın köklü bir ailesindendi. Zengindi. Askerden Yunanlılarla çarpışmamak, Yunanlıları öldürmemek için kaçmıştı. Dönmezse bu mal mülk helal olsundu Remzi kardeşine.</span></p>

  <p class="calibre4" style="text-align: justify;"><span class="calibre5" style="font-weight: normal;">   İskeleye yaklaşırlarken onları yolda Kadri Kaptan karşıladı, kahveye geldiler. Kahve ağzına kadar dolmuştu, hep birden ayağa kalktılar, çaylar, kahveler geldi. Kahvede oturanların hepsi hoş geldiniz dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hasanı daha bulamadınız değil mi Kadri?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bulamadık," dedi Kaptan Kadri. "O akşam bana geldiğinde, beni asacaklar. Ben burada duramam. Beni binbaşı astıracak Yarın öbür gün candarmalar gelecekler, beni götürecekler. Ben bu gece gitmeliyim ama teknenin yakıt deposu bomboş. Bana bir teneke benzin verirsen ben de sana çok para veririm, dedi. Kusura kalma Hasan, dedim, bende ancak beni kasabaya götürecek kadar benzin var. Poyraz Reis de beni kasabaya istedi. Bunun üstüne, koynundan kocaman bir kadife kese çıkardı, al şu paraları bana üç teneke benzin al getir, sana taşıma ücretini bol bol veririm, dedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen al tekneni hemen adaya git, Şehmusu, Usoyu yanına al, doğru Kaba Adaya, Hasanı al köye getir. Doktor bey, arkadaşı askerlik şubesi reisi olan binbaşıdan tezkereni alıyor, diye söyle. Gelmek istemezse ağzından girip burnundan çıkın, onu </span><span style="font-size: 1em;">kandırın. Hasanla başa çıkamazsan, Şehrnusa olanı biteni söyle, Şehrnus da senin söylediklerini Usoya çevirsin. Uso ona desin ki ben, senin canına kefilim. Uso onu yola getirir. Onu adaya getirince de hiçbir tekne deposunda, hiçbir yerde yakıt bırakmayın, yakıtları çalar kaçar sonra. Yazıktır fıkaraya, şimdi ölüp ölüp diriliyordur o. Haydi doğru adaya."</span></p>

  <p class="calibre4" style="text-align: justify;"><span class="calibre5" style="font-weight: normal;">   Salman Sami:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oğlum Kaptan, benden de selam söyle Hasana, hiç korkmasın, benim canım sağ iken onun kılına bile hile gelmeyecek. Ona hiç kimse dokunamayacak, bizim bir kardeşimiz gibi cennet adamızda rahat rahat yaşayacak."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kadri Kaptanı uğurladıktan sonra kasabaya döndüler. Yolda onları Remzi Beyin adamları karşıladı: "Aman efendilerimiz, Ankaradan mebuslar geldi, konakta sizi bekliyorlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ankaradan gelen mebuslar bir sürü de bayrak getirmişlerdi. Kavlak Remzi Bey bayrakların büyüklerinden ikisini, görkemli avlu kapısının her iki yanındaki uzun telli kavakların doruğuna astırmıştı. Geriye kalanlar da yüksek avlu duvarının üstüne aralıklarla sıralanmıştı. Bayraklar dalgalanıyordu. Avluda davullar zurnalar çalınıyor, zeybekler dizlerini yere vura vura sıçrayarak zeybek oynuyorlardı. Sırmalı zeybek giyitleri parlayıp sönüyordu. Zeybekler, yalnız bir yerde değil, avlunun köşelerinde de oynuyorlardı. Onlar salona girince bütün salon ayağa kalktı. Mebusların hepsi aynı usta terzinin elinden çıkmışçasına lacivert elbiseler giymişlerdi. Mebusların ortasında dimdik duran upuzun kişinin boynu da uzundu. Yaka cebine beyaz bir mendil sokmuş, bir de kırmızı kravat takmıştı. İstiklal Madalyası da göğsünde parlıyordu. Poyraz salona girince uzun mebus doğru Poyraza geldi kendini takdim etti. Önce Geliboluda, sonra İstiklal Harbinde savaştığını söyledi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz sıkışmış, eli ayağına karışmış, iki sözcük bulup da bir araya getiremiyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ya siz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben mi efendim, ben mi, önce Allahuekber dağı, Sarıkamış, sonra Urfa cephesi, Fransızlara karşı..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Müşerref olduk evladım. Dernek Sarıkamıştan geriye kalan birkaç askerden biri de sensin. Hiç çarpışmaya girdiniz mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Girdik ama buna çarpışma denmez. Daha savaşa giremeden hepimiz öldük. Hepimizi öldürdüler." .</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz Geliboluda hem savaşa girdik, hem de öldük. Hem de çok çok öldük. Sizi bit yedi, soğuk dondurdu, bizler kurşunla, süngüyle öldük. Öldük, koca imparatorluk da bizimle öldü. Buna da, bugünümüze de çok şükür. Yanan Anka kuşunun yumurtasından cumhuriyet ve asil ve necip ve celil Türk milleti çıktı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok şükür çıktık efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Osmanlı yedi yüzyıl yaşadı, cumhuriyet ilelebet yaşayacak."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaşayacak efendim. Hem de daha çok."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu madalyalı eski askerler başlarını biribirlerine vermiş konuşurlarken yanlarına bir mebus geldi, "Miralayım," dedi, "hepimiz kasabanın meydanına gidiyoruz. Orada bu vatanı nasıl kurduğumuzu anlatacak, herkesi dilhun edecek, dünyayı gözyaşına boğacaksınız."</span></p>

  <p class="calibre4" style="text-align: justify;"><span class="calibre5" style="font-weight: normal;">   Miralay Poyrazın koluna girdi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi gidelim bakalım meydana. Meydanlarda konuşabilmek her kişiye nasip olmaz. Bir nutuk meydanını kazanmak, bir meydan muharebesi kazanmaktan daha güçtür."</span></p>

  <p class="calibre4" style="text-align: justify;"><span class="calibre5" style="font-weight: normal;">   Merdivenleri kol kola çok yavaş indiler, kalabalığın arkasından yürüdüler. Önde zeybekler, arkada kulakları sağır edercesine yeri göğü inleten davullar, zurnalar, onların arkasında mebuslar, kasabanın, yakın kasabaların, vilayetin, köylerin ileri gelenleri, onların arkasında da yaşlı genç, kadın erkek, çoluk çocuk kasabalılar, günler önce de kasabaya falan gün geleceksiniz diye buyruk gönderilen köylüler... Kavlakzade Remzi, miralayla Poyrazı böyle kol kola, iç içe görünce yüreğindeki korku büyüdükçe büyüdü. Bildim, diye düşündü, o Poyraz dedikleri adamın kim olduğunu bildim. Onun gözlerine bakınca gizli, büyük bir işin içinde olduğunu bildim. O yeşil bilye gibi dönüp duran gözlü Nişancı Velinin de kim olduğunu derakap anladım. Sonra gelen doktorlar? Sonra Baytar adlı adam? Hiç Baytar adında adam olur mu, o adam Teşkilatı Mahsusadandır, Baytar da onun lakabıdır. Şuna bakın, muhterem kahraman miralayla dünkü çocuk, tıfıl Poyraz nasıl böyle kol kola gezer, ağız ağıza, herkesin içinde gizli konuşur, bakın bakın, bunlar konuşuyorlar, baba oğul, büyük kardeş, küçük kardeş, bin yıllık arkadaş gibi. Bunlar adamı iki sözle astırıverirler. Şu miralayın gözlerinin içine bir saniye bakamazsın bile, bakışları insanın yüreğinin içine işliyor. Bunların içinde gene en yiğit duranı Poyraz. Onun da adasının kilisesini yıktık Şu kiliseyi onarıp, bir de uzun, bembeyaz minare dikmeli mi? O güzelim çorbacı evlerini yıkınanın bir gereği var mıydı, var mıydı? O adam da, şeytan gözlü de muhterem Poyraz Bey olmasa, Urfa kahramanı, kahraman madalyalı, o domuz Veli mi ne beni vuracaktı. O kadar çok katile benziyor ki, yüzüne bakanın, ona bakar bakmaz nasıl canı çıkmıyor, insan şaşırıp kalıyor. Bu Poyraza, bu iyi huylu adama iyi davranmalı. İnsanı birçok beladan, önce kurtardığı gibi, bundan sonra da kurtarır.</span></p>

  <p class="calibre4" style="text-align: justify;"><span class="calibre5" style="font-weight: normal;">   Geriye döndü, miralayla Poyraza yaklaştı, eğreti hazıroldaydı, kollarını yanlarına iyice yaklaştırmış, boynunu içine çekmiş, omuzlarını kaldırıp iyice dikmişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Efendim, siz konuşacaksınız değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Miralay doğruldu, Poyrazın kolundan çıktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Elbette ben konuşacağım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var olasınız, sağ olasınız efendim, muhterem ellerinizden öperim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Miralay bir daha Remzinin yüzüne bakmadı, yeniden Poyrazın koluna girdi, gene ağır ağır konuşarak yürüdüler, onlar gelince kalabalık ikiye ayrıldı, miralay sağı solu selamlayarak kürsünün yanına kadar geldiler. Onlar kürsünün yanına varır varmaz, önce milletvekillerinden, kasaba, yakın kasabalar, vilayet ileri gelenlerinden, sonra da köylülerden, bir alkış patladı, davullar, zurnalar sustu, herkes tembih edilmiş, köylüler de sıkı bir asker taliminden geçmişlerdi. Alkışlar uzun sürdü. Miralay alkışlar sürdükçe önüne baktı, sonra birden başını dikti, kürsüye yürüdü. Üç basamak çıktı, gözlerini halkın üstünde sağdan sola gezdirerek baktı. Alkışlar gittikçe şiddetlendi. Miralay ellerini kaldırdı, avuçları halka dönüktü. Alkışlar kirp diye kesildi ve miralay konuşmaya başladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Eeey benim halkım, düşmanı Sakaryadan, İnönünden, Afyondan söküp atan, Dumlupınar meydan muharebesinde ovalan düşman askerlerinin kanıyla sulayan, eeey kahraman halkım, Dumlupınarı düşman askerlerinin cesetleriyle dolduran, eeey yüce halkım, sensin düşmanın kalıntılarını yüce İzmirde denize döken, eeey, yüce, kahraman oğlu kahraman milletim, sen değil misin Asyadan ulu bir fırtına gibi kopup devletler kura kura Anadoluya kadar gelen, Romaya, yani Bizansa diz çöktüren sen değil misin? Sen değil misin dokuz yüzyıl bu koca dünyaya hükmeden? Atillayı, Cengiz Hanı, Timuru yaratıp yeryüzünün üstüne sürüp, yaylann, okların, mızraklarınla dünyayı titreten, dağları, denizleri çölleri zangır zangır titreten sen değil misin? Bu millet bir Anka kuşudur. Anka kuşu kuşların hanı, şahı, padişahıdır ki bin yıl yaşar, ondan sonra Anka kuşunun yüreğinden bir ateş çıkar. Anka kuşu bu ateşle kül olur, o külden bir tek yumurta, o sıcak yumurtadan bir yavru çıkar, o yavru yedi günde büyür, kuşların hanı olur. Böylelikle Anka kuşu kıyamete kadar aynı haşmetle sürer gider. Bizim soyumuz, ırkımız da insanlık içinde Anka kuşudur. Biz de her bin yılda ateşlerden çıkan yumurta misali, kıyamete kadar Anka kuşu gibi küllerimizden halk edileceğiz. Soyumuz, cumhuriyetimiz Gazi Mustafa Kemal Paşa sayesinde ilelebet yaşayacak. Eeeey, kahraman halkım, bugün buraya Cumhuriyet Halk Fırkasını açmak üzere buraya gelmiş bulunuyoruz. Bizi, milletimizin bağrından, yüreğinin ortasından doğmuş bu fırka yükseltecek, Alp dağlarını aşarak Avrupa medeniyetinin taaa tepesine, en yücesine çıkartacaktır. Unutmayın eeey milletim, biz bin yıllık küllerden doğduk, küllerden, küllerden doğduk. Bin yıl sonra yine kendi küllerimizden doğacağız." Miralay coştu, gırtlağını temizledi, gür sesini sonuna kadar yükseltti: "Evet, on bin, yüz bin yıl, sonuna kadar, ilelebet, cumhuriyetimizle Başbuğumuz olan Mustafa Kemal Paşayla birlikte, Cumhuriyet Halk Fırkamızla birlikte bin yılda biz kendi küllerimizden doğacak, dünyaya hükümran olacağız. Yaşasın cumhuriyet, yaşasın fırkaınız, yaşasın Züınrüdüanka, yaşasın dünya hükümranlığı, yaşasın, yaşasın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kavlak Reınzi elindeki bayrağı ne kadar yükseltirse alkış o kadar artacak, alkış sesleri çıkacaktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Cumhuriyetten önce Anadolunun her bir yerinde el çırparak alkışlaınak gibi bir gelenek yoktu. Alkış ülkeye Ankaradan </span><span style="font-size: 1em;">yayılıyordu. Kavlak Remzi de Ankarayla ilişkiye geçtikten sonra alkışla birlikte daha birçok yeniliği kasabaya getirmişti. El çırparak alkışlamayı da Ankarada öğrenmişti. Cumhuriyet Halk Fırkasının İlçe Başkanı olunca da, partinin açılış günü alkışı önce kasabalılara, sonra da köy köy dolaşarak alkışlamayı bizzat kendisi, töresiyle öğretmişti köylülere. Alkış öğretmek değil, vatan için o canını verirdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Gök gürler gibi bir alkış başladı. Alkış bir türlü durmuyordu. Miralay elini sallıyor, kollarını kapatıp açıyor, teşekkür ediyor, alkışlar bir türlü durmuyordu. Alkışçılar da coşmuşlar, ellerini patlatırcasına alkışlıyorlardı. Miralay ne edip ne yaptıysa alkışlar bir türlü durmadı. Miralay sonunda kürsüden indi, duracağı yerde durmadı, hızla yürüdü gitti. O aralar Kavlakzade de bayrak indiriyor, bayrak kaldırıyor, millet başını almış gitmiş, durmak bilmiyor, alkış sürdükçe sürüyordu. Remzi halka alkışlamayı öğretmişti ya gaflete gelmiş, durmayı öğretmemişti. Bu coşmuş halkı durdurmanın bir yolunu bulamıyordu. Can havliyle kürsüye çıktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Durun arkadaşlar, durun," diye var gücüyle bağırdı. O dur dedikçe alkış artıyordu. O da kürsüde çırpınıyordu. Baktı ki kimseyi durduramıyor, kürsüden indi, yürürken ayakları biribirine dolaştı, yere yuvarlandı, alkışlar daha da arttı. Bu sırada alkışlara çıldıran Salman Sami kürsüye fırladı, tabancasını çekti, havaya üç el ateş etti, kalabalık afalladı, ikirciklendi bir kısmı alkışı kesti, bir kısmı da sürdürdü.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yeter artık, el çırpmayı kesin! Bu bir emirdir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Alkış birden kesildi. Ortalıkta öyle bir sessizlik oldu ki kelebek uçsa kanatlarının sesi duyulur.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kendine gelen Kavlak Remzi topallayarak kürsüye çıktı: "Bundan sonra alkış yok," diye bağırdı. Lacivert elbisesi toza toprağa bulanmıştı, o farkında değildi. "Şimdi hep birden fırkaya gideceğiz, miralay kırmızı beyaz kurdeleyi kesecek. Alkış tamam. Bundan sonra alkış yok."</span></p>

  <p class="calibre4" style="text-align: justify;"><span class="calibre5" style="font-weight: normal;">   Miralay önde, onlar ve kalabalık arkada partiyi açacakları Rum konağına yürüdüler. Kalabalık konağın dört bir yanını aldı, kimseden çıt çıkmıyordu. Davullar zurnalar bile susmuştu. Konak baştan başa bayraklarla donatılmıştı. İnce uzun boylu, kavruk yüzlü miralay kapıya yürüdü, kapı açıktı, miralay önünde durdu. Bindallı bir fistan giymiş, boynuna beşibiryerdeler takmış bir genç kız elinde bir altın tepsi, içinde bir makas miralayın yanına geldi, tepsiyi miralaya uzattı. Miralay makası almadan önce kızın güzel yüzüne baktı. Kızın elleri belli belirsiz titriyordu. Yüzü de ter içindeydi. Makası aldı, kaldırdı şöyle bir baktı. Kırmızı beyaz kurdele konağın bir köşesinden öbür köşesine gerilmişti. Miralay bir tapınmada gibiydi. Sol elini usulca kurdeleye uzattı, makaslı sağ eli geldi usulca kurdeleyi kesti, kalabalığa döndü, gür sesiyle, "Hayırlı, uğurlu olsun," diye bağırdı. "Fırkamız vatanımızı payidar..." baktı ki kalabalıkta dalgalanma var, hemen sustu. Kalabalık alkışa bir başlasa, bu sefer onları kimse durduramazdı. Konağın içine kaçarcana girdi, merdivenleri çıktı, arkasından da konuklar çıktılar. Partinin içi çok güzel döşenmişti. Koltuklar, kanepeler, sandalyalar, masalar İstanbulda, Ankarada bile yoktu. Oturdular, sohbete başladılar. Oturacak yer bulamayanlar da ayakta, konuşulanları can kulağıyla dinliyorlardı. Askerlik şubesi başkanı topçu binbaşısı İshak Bey de geç kalmış, ayakta duranlar arasındaydı. Doktor Salman Samiyle ötekiler, salon kapısının yanındaki kanepede oturuyorlardı. Karşıda topal binbaşıyı gören doktor kanepeden dışarıya kayıverdi, dışardan arkadaşlarına işaret verdi, onlar da yavaş yavaş dışarıya kaydılar. Kapının yanındakiler, onlar kalkar kalkmaz yerlerini doldurdular. Sohbettekiler, kendilerinden geçmişler, ülkeyi Avrupanın tam hizasına, hizasını geçtik tepesine çıkaracaklarını konuşuyorlardı. Çürümüş, kokuşmuş Osmanlıdan nasıl yemyeşil bir dal fışkırttıklarını övünerek, dal, dal, dal fışkırttık, diyerek coşuyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydiyin şubeye gidelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gidelim," dedi doktor Salman Sami.</span></p>

  <p class="calibre4" style="text-align: justify;"><span class="calibre5" style="font-weight: normal;">   Askerlik şubesi yakındı, kalabalığı yara yara görkemli ahşap yapının önüne vardılar. Önünde bir durakladılar, "İshak binbaşı, seninki bir konak değil, bir saray."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir çorbacının konağı. Geldim ki, bizim şube kümes gibi, bu yapıyı gözüm-tuttu. İçinde bir zibidi kuştüyü yatağa ayakkabıları, elbisesiyle uzanmış yatıyor. Beni görür görmez yataktan fırladı, hazırola geçti. Bu ev kimin, diye sordum. Benim dedi. Babandan mı kaldı? Bir çorbacının. Ben de çorbacının çiftliğinde bekçiydim. O memleketine giderken bana verdi. Neden? Verdi işte, hükümet almasın, diye. Sen de aldın, öyle mi? Ben de... Anahtarlar da sende mi? Bende. Ver bakalım anahtarları. Hemen anahtarları çıkardı verdi. Boynunu büktü, ben de bu evin sahibi oldum, diye seviniyordum. Gene sevineceksin, on gün sonra bana gel, sana bir ev bulacağım. Öyleyse bana bıraktığı bağı da onlara söyle de elimden almasınlar. Cebinden kağıtlar çıkarıp gösterdi, bu konağı da, bağı da delikanlıya satmıştı. Sen on gün sonra bana gel, sana bundan da güzel, beğendiğin evi bulamazsam evimi sana vereceğim. Sen bana bağı iyicene ver, hükümet elimden almasın, ben ne yapayım bu kadar kocaman evi. Sen bağı alma yeter. Sana ev de bulacağım deme. Sağ ol, dedi, çıktı gitti."</span></p>

  <p class="calibre4" style="text-align: justify;"><span class="calibre5" style="font-weight: normal;">   Konağa girdiler, konağın içi pırıl pırıldı, koltuklar, kanepeler, sandalyalar, hepsi İtalyadan gelme. Konuklar koltuklara oturdular, kahveler geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman binbaşıya delikanlıyı sordu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Delikanlı on gün sonra geldi. Ben ona küçük bir ev bulmuştum, bağın da tapusunu almıştım, tapuları verdim ona. Heeeeyt, yaşadım, yaşadım, yaşadım, diye bağırdı, kuş gibi merdivenden uçtu gitti. Uzaklardan sesi, evleneceğim, evleneceğim, diye geldi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi seninle bizim de bir işimiz var. Kaçak Hasanı önce Poyraz Bey anlatsın. Ondan sonra da ben anlatayım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz önce, doktor Salman sonra kaçağın kendilerine bir bir söylediklerini bir bir anlattılar, binbaşı İshak bir hoş olmuş, gözleri dolmuş titrer gibiydi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ayniyle vakidir. Sarıkamış tarihimizin en büyük bozgunudur. Enver Paşa dedikleri o kendini beğenmiş meczubun eseridir. Savaşa girmeden öldürülmüş büyük bir ordunun donarak, bit yiyerek ölümüdür. Ölen doksan bin kişidir, diyorlar, ne doksan bin, ne yüz bin, ne yüz elli bin kişi. Sarıkamışta ölenlerin sayısını hiçbir zaman, bir kimseden öğrenemeyeceğiz. Utanıyorlar, harbe girmeden bir ordu, şu kadar bin kişi donarak, bit yiyerek, tifüsten, bir zırdeli yüreksizin emriyle öldü mü diyecekler, korkuyorlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Topal binbaşı, kendi konuştuğunun ardına takılmış, bütün Sarıkamışı, bütün acılarıyla anlatıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami ikide birde:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olamaz, olamaz, olamaz," diyordu, "hiçbirimiz hiçbir şey bilmiyoruz Sarıkamış üstüne. Ne yazık. Daha dünkü Sarıkamış. Niçin saklıyorlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Saklarlar doktor kardeşim. Savaşa girmeden öldürdükleri bir orduyu, ordunun yanındaki üç kolorduyu da saklarlar. Bir de Çerkeslerin, Karadenizin milislerini, bir de Kürtlerin süvari kolordusunu utanmadan nasıl açıklayabilirler doktor bey kardeşim, utanmadan nasıl, nasıl?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Binbaşı kan ter içinde kalmış, boyun damarları şişmiş, iri mavi gözleri pörtlernişti. Sol ayağını onların önüne'uzattı, pantolonunu yukarı sıvadı: "Şu bacağıma bakın, ne bacağımda, ne de başka bir yerimde kurşun yarası yok. Dağa çıkıyörduk, bir bora fırtına başladı ki, dörtte üçü daha önce donmuş taburumuz geriye döndü, düzlüğe indik, göbeğimize kadar kara gömüldük, yerimizden kıpırdayarnadık. Gerisini hatırlamıyorum. Gözlerimi bir köy evinde açtım ki yanımda iki kişi daha var. İkisi de mülazım, ne oldu bize, öteki arkadaşlar nerde, diye sordum. İkisi iki yerden doğruldular, şu köylüler bizi bulduklarında, karın üstünde yatan arkadaşlarınıza teker teker baktık, hepsi de donmuştu, dediler. Benim iki bacağım yok, dedim. Öbür mülazım, benim de bacaklarım yok, dedi. Ben bacaklarımı kıpırdatayım, dedim, kıpırdatamadım. Köyün cerrahı kurtardı bir bacağımı. Bu bacakla Kurtuluş Harbine gönüllü katıldım. İstiklal Madalyası bana daha gelmedi. Beni herhal unuttular."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olamaz, olamaz, olamaz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oldu sevgili doktorum, oldu. Sen kaçak Hasanı al da bana gel. Enver Paşanın katlinden nasıl kurtulmuş, meraktan ölüyorum, çabuk bulun, çabuk getirin de onu çabuk asa^m! Ordudan kaçan olmadı, donmayan, bitlerin yemediği, bölüğünü taburunu arayan askerlere de Enver Paşa rastlamışsa onların da ağızlarının içine kurşunu doldurmuştur. Enver Paşa bizi bulsa, sığındığımız köyde bizi bulsaydı, bize açın ağzınızı, diye bağırarak ağzımızın içini kurşunlarla doldurur, gülerek çeker giderdi. Bana çabuk getirin kaçak Hasanı, ona tezkeresiyle birlikte, Sarıkamış kahramanlık madalyası vereyim. Hiç korkmayın, kaçak Hasanın nüfus kağıdı falan yoktur. Bizim burada bir Han var, sahici bir Han, öyle uydurma Han değil, sahici bir Çeçen Hanı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz bu akşam Üzeyir Hana davetliyiz. Zatıalilerinin de davetli olduğunu Han bize müjdeledi. Ama biz akşama kadar sabredemedik, size geldik."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş geldiniz, safalar getirdiniz. Hasan işinin de bana düştüğü iyi oldu. Ona yardım edeceğimden dolayı çok sevinçliyim. Ona tezkereyle beraber, düşmanla kanının son damlasına kadar çarpışarak taburundan kalan tek kişi olduğu için ona bir de takdirname vereceğim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kalktılar, hep birlikte Kavlak Remzinin konağına öğle yemeğine gittiler. Remzi Bey doktor Salman Samiyi miralayın soluna, Poyrazı doktorun yanına, Karınca Adasından gelen öteki konukları da Poyrazın yanından aşağı doğru sıraladı. Bu davranış Karınca Adalılara verdiği önemin bir nişanesiydi. Miralayın sağına da milletvekillerini, il başkanını oturtmuş, il başkanının yanına da İshak binbaşıyı koymuştu. Çünkü binbaşıyla Poyrazın ilişkilerini yakından izlemişti. Çok önemli bir kişi olmasa Poyraz ona bu kadar saygıda bulunur muydu? Altı üstü o bir topal binbaşı, Poyrazsa İstiklal Madalyalı bir kahramandı. Belki binbaşının da bir madalyası olacaktı ya, yaptığı gizli iş belli olmasın diye saklıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Şölen masasında envai çeşit içki vardı, herkes içiyordu. Şakalaşıyor, nutuklar atıyor, Altaylardan atılıp da Alp dağlarının göbeğine saplanan okları kimse dilinden düşürmüyordu. Yüce ırkımız Altaylardan inerek, Cengiz Han gibi Anadoluya akarak, burada da birleşip bütün dünyayı fethedecektik. Biz güneşin çocukları olaraktan yeryüzünü şanımızla donattık, bundan sonra da şerefimizle donatacağız. Kılıçlarımızdan şorul şorul insan kanı akacaktır, insanlık bizden yılacaktır, önümüzde iki büklüm eğilecektir.</span></p>

  <p class="calibre4" style="text-align: justify;"><span class="calibre5" style="font-weight: normal;">   Yemek miralayın nutkuyla, övünmeleriyle başlamıştı, öyle de bitti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ankaradan gelen konukları tren bekliyordu, akşam yemeğine kalmadan lokomotifi çiçeklerle, mersin dallarıyla donatılmış trene bindiler. Remzi, alkış kursundan geçirdiği köylülere, konuklar giderken de onları gök gibi gürleyen alkışlarla uğurlayacaklarını sıkı sıkıya tembih etmeyi unutmamıştı. Bir süre, alkış alkış, diye yırtındı ama, istasyonun dört yanını doldurmuş kalabalıktan çıt çıkmadı. Tren kalkmadan çok önce davul zurna da kesildi. Lokomotif dumanlar fışkırtarak kalktı, tam bu sırada da davul zurna ortalığı inletti. Tren gözden yitinceye kadar sessiz kalabalık yerinden kımıldamadı. Tren gözükmez olduktan sonra da zeybek oyunları, halaylar... Oyun oynaya oynaya konağa döndüler, zeybek oyunlarını, halayları sabaha kadar sürdürdüler. Bir bölük zeybekle halaycı alandan çekilince Remzinin adamları başka bir bölük zeybeği ve halaycıyı oyuna sokuyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bütün bu hayhuyda yorgun düşmüş Karınca Adalıları Üzeyir Han candan karşıladı. Musa Kazım Ağaefendinin koluna girdi, merdiveni çıktılar. Ağaefendi neşeliydi, yüzünde güller açıyordu. Hemen masaya oturdular. Onlardan sonra da Hatun geldi oturdu. Herkese, hoş geldiniz, safalar getirdiniz, dedi. Masa donanmıştı. İki güzel genç kız hizmet ediyordu. Gece yarısına kadar, ağır ağır miralayı, Cumhuriyet Halk Partisini, partiden ağır konuklar geldiğini, valilerin, Kavlak Remzilerin parti başkanları olduğunu, Kurtuluş Savaşını konuştular. Hiçbirinde en küçük bir sarhoşluk işareti yoktu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Üzeyir Hanla binbaşı onları iskeleye kadar uğurladılar. Onlar tekneye binerlerken, İshak binbaşı el sallayarak bağırdı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hasanı unutmayın Hasanı. İnşallah bulacak bana getireceksiniz, benim cephe arkadaşımı. Enver Paşanın hışmından nasılsa kurtulmuş, benim asker arkadaşımı merak ediyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İnşallah buluruz," diye karşılık verdi Poyraz. "Sağ olun binbaşım. Akıllı, iyi, hoş, tatlı bir insanı kurtaracaksınız."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami Hasana kötü davranıp onu kaçırdığına üzülüyor, durmadan, Hasanı bulabilecek miyiz, diye soruyordu. Poyraz da, kesin bir şey söylemese de, o çok uzağa gidemez, yakıtı kalmamıştı, Kadri Kaptandan istemiş, o da benim teknemdeki yakıt bizi ancak kasabaya götürür demişti. Nişancı adaya uğramamışsa nerde bulacak yakıtı, diyordu. Doktor Salman Sami de buna çok sevinmişti. Ödü patlıyordu zavallının, korku yıllar yılı iliklerine kadar işlemiş, her gün yakalanmak, her gün öldürülmek korkusu... Korkusunu soğukkanlılıkla, başkasının korkusuymuş gibi bir anlatıyordu ki... Ancak korkudan başka hiçbir şey düşünmeyenler, korkuyla etle tırnak gibi yaşayanlar korkuyu böyle anlatırlar. Bazı hep birden susup düşünerek, bazı bazı Hasanı konuşarak, kuşluklayın adaya geldiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Adaya kuşkulu, ikircikli indiler. İskelede Kadri Kaptanı beklediler, bu sırada da yukardan aşağı gelen Melek Hatunu gördüler, Melek Hatun çeşmenin başına yürüdü, orada durdu, onları bekledi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş geldiniz," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş bulduk," dediler, oturdular.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kadri Kaptan, dün o kaçak adamı buldu getirdi. Kaptanıma dedim ki, oğlum, bu bir kaçaktır. Eve al getir de bizde yemek yesin. Bir de hiçbir yerde yakıt bırakma, yakıtları gece çalar da kaçar, dedim. Kaptanım dedi ki, anam, dedi, bu adada hiçbir teknede yakıt, hiçbir kayıkta da kürek bırakmadım, kendi küçük kayığındaki kürekleri de aldım, bir tekneye koydum, ötelere gönderdim, dedi kaptanım. Sonra kaçakla birlikte eve geldiler. Kaçağın yüzü ölü yüzü gibi apaktı, gözlerinin feri sönmüş, dudakları da mosmordu. Bir lokma aldı ağzına, çiğnedi çiğnedi yutamadı. Neyin var Hasan oğlum, dedim. Hiç sorma güzel anam, dedi. Her yanı titriyordu. Hiç sorma benim halimi, güzel, soylu Melek Hatun anam, ben kaçtım. Kaba adasına saklandım. Hızırın keçileri dört bir yanımı sardı. Dedim onlara ben sizi pişirip yemeye gelmedim. Elhamdülillah gücüm kuvvetim yerinde. Ekmeğim olmasa da balık tutar karnımı doyururum. Orada bir ay da, iki ay da olsa, üç ay da olsa ölmez geçinirim. Üç ay içinde de buradan bir tekne geçer nasıl olsa, ondan beni bir kıyıya atacak kadar yakıt alır, kasabaya varır, depomu doldurur, dört tenekeyi de başaltına atar canımı kurtarırım. Uzaktan bunların teknesini görünce çok sevindim, adaya yaklaşıncaya kadar el salladım, beni gördüler, adaya dümen kırdılar. Onlar daha yaklaşınca teknenin Kadri Kaptanın teknesi olduğunu anlayınca, her şey bitti, dedim. Şu kayanın tepesine çıkayım da ordan kendimi aşağıya atayım, dedim, asılarak ölmektense kayalara çarpa çarpa parçalanarak öleyim, dedim. Kayalara çarpa çarpa parçalanıp denize düşünce, can tatlıdır, deniz tuzludur, tuz parçalanmış bedeni daha çok acıtır, tuzlu su yaralanmış parmağı bile yakar, ağrıtır. Ya parçalanmış bedeni! Tüylerim diken diken oldu. Ben böyle canımla, kanım tükenmiş, cebelleşirken onlar geldiler, ben donmuş kalmışım, ölmüşüm de haberim yok. Beni almışlar, tekneye koymuşlar, adaya getirmişler. Sonra uyumuşum. Ben kendimi ölmüş sandım. Az biraz zaman geçince bir baktım dirilmişim. Bunlar bir ağızdan diller döküyorlar. Baktım, içlerinden biri Kadri Kapta'n, aman Allah Allah, dedim kendi kendime, bu dünyada insanoğlu insan soyu tükenmemiş. Dedim kendi kendime, bu kaptan Melek Hatunun oğludur. Babası da Çanakkale harbinde toza dönüşüp, tozdan bir bulut olaraktan göğe çıkmış, hem de melekler katına erişmiş, melekler onu tozdan yeniden insan haline getirip cennete götürüp hurilere teslim etmişler. Öldüğü gün cennete giden insan var mı bu dünyada? Ermişler bile öldükleri gün cennete gidemezler. Hızır Aleyhisselam bile gidemez. Melek Hatunun oğlu da beni darağacına teslim edemez. Melek Hatun da gider hükümete, bir şehidin hatunu olaraktan, beni astırmaz. Onu da dinlemezlerse, onları kandırıp beni kurşuna dizdirir, dedim. Ben, dilimin döndüğünce anlattım, sana hiçbir şey yapmayacaklar. Anlattım, anlattım, inandı sandım. Ben sevindim, o da sevindi, güldü bile ağzı kulaklarında. Yemek getirdim, kırk günlük açlar gibi saldırdı yemeğe. Elini yüzünü yudu. Bir de baktım kaptanın usturasıyla sakalım almış. Bir baktım, sakalı gidince gençleşmiş. Onu böyle kaptanım gibi tuvana delikanlı görünce yüreğim paramparça oldu, ağlamasam boğulacaktım, tuttum kendimi, tutmasam kendimi ölüsüne ağlıyorum sanacak, sabaha kadar uyuyamayacak. Ona güzel bir yatak serdim sakız kokulu, varsın hiç olmazsa bir gün sakız kokulu bir yatakta uyusun. Ben de giderim Topal Ali Çavuşa, o da bu can derdine düşmüş çocuğu astırmaz da kurşuna dizdirir. Bu kaçak çocuk da şehit olur, melekler katına çıkar toz olmadan, bunun toz olmadığı için cennete gitmesi daha kolay olur. Asılırsa doğrucana cehenneme.</span></p>

  <p class="calibre4" style="text-align: justify;"><span class="calibre5" style="font-weight: normal;">   Gece iki üç kez kalktım yatağına baktım, Hasan, melekler gibi uyuyordu. Sabahleyin kalktım ocağa çorba, sütlü çorba, çay koyacaktım, yatağına baktım ki yatağı bomboş. Kadri Kaptanım uyan, diye bağırdım. Kaptanım, Kaptanım, Kaptanım, dedim, kaçak kaçmış. Kaptanım yataktan fırladı giyindi, yüzünü yumadan, ağzına bir lokma bir şey atmadan onu aramaya çıktı, daha ortalıkta yoklar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaptan onu bulmadan gelmez," dedi Ağaefendi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gelmez," dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gelmez," dedi Melek Hatun.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu sırada Zehra geldi, karşılarına dikildi, yanakları çukurlaşarak gülümsedi, belli etmeden Poyraza bir göz attı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kahvaltı hazırlandı, bizim eve buyurun," dedi, geriye döndü, çeşmeden kovalarını doldurdu, çabuk çabuk eve yollandı. Ötekiler de kalktılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kahvaltı uzun sürdü. Doktor Salman Sami yerinde duramıyordu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydiyin kalkalım da çınarların altına gidelim. Kadri Kaptanı bekleyelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Üzülmeyin binbaşım," dedi, "Kadri Kaptan bulur getirir onu. Siz üzülmeyin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Melek Hatun da alı al moru mor koşarcana çınarın altına geldi, "Gördüm," dedi, "geliyorlar, onları incirliğin oralarda gördüm. Birini kaptanıma benzettim ya iyice seçemedim. öteki de o kaçak adam olacak. Şu Baytar genç, gözleri sağlam olmalı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar hemen kalktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gözlerim sağlam," dedi, "Nişancının gözlerinden de sağlam, yağmurlu gecenin karanlığında kara taşın üstündeki kara karıncayı görürüm. Şimdi onları size derakap alır getiririm."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kalkmasıyla evlerin arkasında yitmesi bir oldu. ötekiler, yüzleri Baytarın gittiği yere dönük, boyunlarını uzatmış bakakaldılar. Hiç konuşmuyorlardı. Doktor Salman Sami ayağa kalktı, Baytarın arkasından gitti, o da evlerin arkasında kayboldu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Epeyce bekledikten sonra önde Salman Sami, arkada ötekiler evlerin yanından çıktılar. Doktorun yüzü azgındı, nerdeyse patladı patlayacaktı. Geldi Musa Kazım Ağaefendinin yanına oturdu. Bu sırada da Zehra bir gümüş tepsinin üstünde kırmızı çizgili, ağızları geniş fincanlarda köpüklü kahveleri getirdi, ortalığı mis gibi bir kahve kokusu aldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar, Zelıranın kendisine uzattığı fincanı almadı: "Ben hemen kalkıyorum, balığa çıkacağım, öğleyi biraz geçe gelirim. Siz domates salatasını yapın, bir de odunları hazırlayın. Haydi allahaısmarladık."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok domates, çok yeşil soğan, çok biber var. Bütün bahçeler dolu. Bize bir yıl bile yeter. Odunlar da hazır. Hem de kuru zeytin odunu," dedi Melek Hatun. "Çok güzel balıklar tut!"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Tutarım," dedi Baytar, "hem de lüfer, lüfer olmazsa çipura, o da olmazsa levrek, o da olmazsa..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Anladık," dedi Poyraz, "çabuk gel de bizi acımızdan öldürme. Ne bulursan ora razıyız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hem de çingene palamudu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne bulursan onu tut," dedi Poyraz gülerek "İstersen balina yavrusu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Salatalara nar ekşisi, hem de limon tuzu..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nar ekşisi var," dedi Zehra, "sizin kahvenizi de getireyim," dedi Kaptanla Hasana.</span></p>

  <p class="calibre4" style="text-align: justify;"><span class="calibre5" style="font-weight: normal;">   Elindeki boş tepsiyle Zehra salınarak yürüdü gitti. Biraz sonra üstü köpüklü üç fincan kahveyle geldi. Kahveleri dağıttı. Poyraz başını kaldırıp da onun yüzüne gene bakamadı. Zehra boş fincanları eve götürdü. Kahve Hasanın elinde öylece kalakaldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "İç kahveni derhal," diye sıkı bir komut çekti Salman Sami. "Sana iyi haberlerimiz var. Yahu Hasan sen asker kaçağı değilmişsin ıneğer. Bundan ne senin haberin var, ne de bizim. Bunu bize askerlik şube reisi söyledi. Meğer Allahuekber dağında kırılanlardan geriye kalan beş on kişiden biri de binbaşı İshakmış." Sustu. Hasan da elindeki sıcak kahveyi bir dikişte içti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Binbaşıdan sonra Musa Kazım Ağaefendi aldı sözü, binbaşı İshak Beyin sözlerini anlattı, ona hemen tezkere vereceğini söyledi. Konuşurken ağırbaşlı, sözleri ağzından tane tane, inandırıcı çıkıyordu, güven vericiydi. "Seni muhterem Salman Sami Beyefendi şube reisi İshak Beyefendiye takdim etti. Seni öyle bir takdim etti ki doktor, herkes beğendi, dinleyenlerin hepsi, dilhun oldu. Nerdeyse hepimizin gözlerinden kanlı yaşlar dö</span><span style="font-size: 1em;">külecekti. O da senin gibi Sarıkamışta Ruslarla çarpışmış, yaralanmış. Bir ayağında da zayiat var. İşte Hasan Efendi oğlum, seni böylelikle muhterem Salman Sami Beyefendi kaçaklıktan kurtardı. Şimdi sen ölünceye kadar hür ve serbest yaşayacaksın. Muhterem doktor beyefendi beni de o güzel dili ve de büyük itibarıyla yurduma yuvama kavuşturur. Ah şimdi burada Nişancı Veli Efendi olsaydı, senin ağzından girer burnundan çıkar, seni İshak Beyefendiye götürür, alır tezkereni eline verirdi," dedi, konuşmasını böylece bitirdi.</span></p>

  <p class="calibre4" style="text-align: justify;">   Ondan sonra Poyraz söze girdi:</p>

  <p class="calibre4" style="text-align: justify;">   "Bugünden sonra tezkereni elinde bil. Sen bizim dünya bir, ahret bir kardeşimizsin. Biz seni böylece kabul ettik. Sankamıştan geriye kalanlar asker kaçağı sayılmazlar. Ben de Sarıkamıştan geriye kalanlardanım. İyi <span class="calibre5" style="font-weight: normal;">ki</span> beni karın altından çıkardıklarında Enver Paşayla karşılaşmadım, yoksa, seni hain alçak, seni karlann altına saklanmış korkak domuz, aç ağzını der, her askere yaptığı gibi, ağzımı kurşunla doldururdu. Binbaşı İshak Bey de Sarıkamıştan nasılsa geriye kalmış askerlerden biri. Onun için seni anladı. Doktor binbaşım da senin başından geçenleri bir anlattı <span class="calibre5" style="font-weight: normal;">ki,</span> insan olanın yüreği dayanamaz. Ne zaman istersen seninle birlikte kasabaya gider tezkereni alır geliriz," dedi sevecen bir sesle. "Binbaşı İshak Bey seni görünce çok sevinecek."</p>

  <p class="calibre4" style="text-align: justify;">   Kadri Kaptanla yan yana karşılarına oturmuş Hasan, oturduğundan bu yana bir topak olmuş, ellerini karnıyla bacakları arasına saklamış, onlar konuştukça o yumuldukça yumuluyordu. Poyraz sözünü bitirince doktor Salman Sami bir daha söz aldı, İshakla konuştuğu gibi sıcak, taa yüreğinin kökünden kopan kanatlı sözlerle konuştu. Neler söylemedi. Onlar ne konuşursa konuşsun Hasanda bir değişiklik olmuyor, orada bir taş parçası gibi duruyordu. Doktor, edemedi sustu. Onun arkasından Ağaefendi söz aldı. O da belki hayatının en güzel konuşmasını yaptı, Hasan gene kıpırdamadı. Ağaefendi buna çok üzüldü, aaah memleket, diye derinden içini çekti, aah vatan, ah Girit, orada olsaydım, insana değil taşa böyle konuşsaydım, taş bile dile gelirdi.</p>

  <p class="calibre4" style="text-align: justify;">   Poyraz, Musa Kazım Ağaefendiye acıdı. Giritte bir sözü iki edilmeyen, konuşunca insanları taaa yüreğinden yakalayan, atlara, kuşlara, geyiklere, çiçeklere, ağaçlara, beylere, paşalara sö<span style="font-size: 1em;">zünü dinleten, şu Hasana gelince, Hasan bana mısın demiyor, yumuldukça yumuluyor. Ya doktor Salman Saminin başına gelenler, adam nerdeyse patlayacak. Gözlerini Hasana dikmiş, bir türlü ondan ayıramıyordu. Poyraz, bir daha konuşayım, dedi içinden, kendini hazırladı, konuşmaya başladı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne diyorsun Hasan kardeşim, artık kaçak Hasan değilsin. Sana bu kadar insan söz veriyor. Hem doktor binbaşı, hem doktor yüzbaşı, hem de koskocaman Giritin ağası beyi Musa Kazım Ağaefendi." Sonunda Poyrazın güzel konuşması ninni söyleyen bir ananın sesine dönüştü. Uzun konuştu, Hasan gene öyle olduğu gibi duruyor, yumuldukça yumuluyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi, bir daha konuştu, en umutlu sesiyle, durum bozulmadı. Ağaefendi bir iyice yalvardı Hasana. Koskocaman adam insanlık uğruna kendisini helak ediyordu. Bu sümüklü, beş para etmez adam da başa bela olmuştu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor da bir daha denedi. Toprakta, taşta ses var Hasanda yoktu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Kaptana:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu yanındakine dokunsana, ölmüş olmasın," dedi öfkeyle.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaptan, Hasanı sertçe itti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yok," dedi, "yok binbaşım, dipdiri. Baksana binbaşım, soluk bile alıyor. Baksana göğsü inip inip kalkıyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktordan bir öfke yükseldi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu gece kaçacak mısın, söyle! Söylemezsen seni kendi elimle şu çınarın dalına asarım. Leşini de götürür şu kıyı köylerin itlerine atarım. Seni kartallar, köpekler yer. Eğer kaçmak istiyorsan, hemen seni şimdi bırakının git."</span></p>

  <p class="calibre4" style="text-align: justify;"><span class="calibre5" style="font-weight: normal;">   Gözleri onda uzun bekledi. Hasanda gene en küçük kıpırdanma yok.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor, sıçrarcasına öfkeyle ayağa kalktı, kalkar kalkmaz da küt diye yerine oturdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Aaah, Enver Paşa," dedi, "nerdesin, nerdesin, gel de şunun ağzını kurşunla doldur. Kurşunlarını Sarıkamışın zaptına saklıyorsan, emir ver de şunu götürelim de şu armut ağacının dalına asalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan, armut ağacının dalına asalım, sözlerini duyunca başını hızla ağaçtan yana çevirdi, bedeni de öyle bir titreyerek sarsıldı ki, kimsenin gözünden kaçmadı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz, Hasana çok acıdı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Melek Hatun da onlar konuştukça yumuldukça yumuluyordu, sonunda:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne de yazık olmuş şu çocuğa, tepeden tırnağa korkuya, ölüme kesmiş."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu sırada da Baytarın teknesi iskeleye yanaştı. Şehmus, Dengbej Uso, Hüsam onu karşılamaya, balıkları almaya gittiler. Baytar geldi ki çınarların altına, kimsenin ağzını bıçaklar açmıyor. Sessiz sadasız yanlarına oturdu. Ortada bir tuhaflık vardı. Herkesin yüzüne teker teker bakıyor, bir şey anlayamıyordu, böyle şaşkın herkese bakarken doktorun yüzü kıpkırmızı, boyun damarları şişmiş, ter içinde ayağa fırladığını gördü, parmağını Hasana uzattı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu adama bir teneke, iki teneke benzininiz varsa verin. Benzini, yakıtı yokmuş, ne kadar yakıtınız varsa verin, parasını da benden alın, şu adamı da önümden kaldırın. Bunu burada bir daha gözüm görmeyecek. Nereye gitmek isterse oraya alın götürün."</span></p>

  <p class="calibre4" style="text-align: justify;"><span class="calibre5" style="font-weight: normal;">   Melek Hatun Kadri Kaptana, şunu kaldırıp götürün, diye işaret çaktı, Kaptan kalktı koluna girdi Hasanın, bir koluna da Baytar girdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Benim eve götürelim bunu," dedi Baytar, "bunun hali iyi değil. Daha savaşın korkusunu, belasını, ölümleri, kendi ölümünü de üstünden atamamış. Yazık, bizim evde onunla birlikte beni bekleyin, ben size balık getireyim. İstersen sen git, ben burada Hasanla kalayım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben gideyim," dedi Kadri Kaptan.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur," dedi Baytar, "siz yedikten sonra da... Haydi Kaptan sen çabuk git çabuk gel, bizi acımızdan öldürme."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan, Baytarın Caferden aldığı bir koltuğa çöktü, gene yumuldu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar, bu adamla konuşmak bir şeye yaramaz, diye düşündü, konuşmadı. Mutfağa gitti tabakları, çatalları aldı yemek masasına koydu. Sürahiye kovadan su doldurdu, bir tas su da Hasana getirdi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "İç şunu!"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan başını kaldırdı, yüzünden belli belirsiz bir sevinç geldi geçti, suyu aldı, başına dikti, birden içti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir su daha getireyim mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir su daha getirdi, Hasan onu da başına dikti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir daha?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan onu da başına dikti yavaş yavaş içti, gene yumuldu ya yüzünde bir yumuşama belirdi. Kendine gelir gibiydi. Baytar sevindi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar bir daha onun üstüne varmadı, boş kovayı aldı dışarıya çıktı. Kapıdan çıkar çıkmaz burnuna közde pişen balıkların kokusu geldi, amma da acıkmışız yahu, dedi. Kim bilir yukardaki fıkara ne kadar zamandır ağzına bir lokma atmamıştır.</span></p>

  <p class="calibre4" style="text-align: justify;"><span class="calibre5" style="font-weight: normal;">   Balıklar pişmek üzereydi. Baytar, kovayı doldurduktan sonra çeşmenin yanına oturdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl?" diye sordu Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Üç tas su içti. Şimdi ona su almaya geldim. Belki balık da yer."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar önündeki kovayı aldı ayağa kalktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaptan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen git," dedi, ''ben balıklar pişer pişmez alır sana getiririm."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Demek Kaptan sen onu incirlikte bir ulu ağacın üstünde gördün?" diye sordu Ağaefendi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Adada aramadık yer bırakmadım. İncirlikten de belki on kez geçtim, insanın yukarıya, ağaçlara bakmak aklına gelmiyor ki. Onu bulmaktan umudu kesmiş incirliğin içinden yürürken kulağıma yukardan bir çıtırtı geldi, ben ağaca bir kuş konmuştur sandım. Bir iki adım atmıştım ki, bir dal kırılır gibi oldu. Arkamı döndüm ağaca baktım. Baktım ki ağacın kocaman yaprakları arasında bir ayakkabı. Baktım, ayakkabı iki oldu. Ağaan altına vardım, in oradan, diye bağırdım. Hemen inmezsen seni derhal vurur, oradan düşürürüm. Ben böyle konuşur konuşmaz tap diye Hasan önüme, otların üstüne düşüverdi. Önümde yumuldu kaldı. Başucunda bekledim. Başını zorla kaldırdı, duyulur duyulmaz ölü bir sesle, sen beni niye astırmaya götürüyorsun Kadri Kaptan, bana yazık değil mi, ben bu canı nasıl kurtardım bir bilsen, beni hemen bırakırsın, bana bir teneke de benzin verirsin, ben de sana ne kadar param varsa veririm. Çok param var. Sen de zengin olursun, bir de can kurtarırsın. Seni kimse asmayacak, senin tezkereni kasabadaki binbaşı verecek. Kalk şimdi sen. Kaldırdım koluna girdim. Yolda dilimin döndüğünce ona olanı biteni, doktor beyin binbaşıdan söz aldığını söyledim. Yedi pınardan su getirdim. Kemikleri ayıklanmış, yumşamış bir et parçasıydı. Gözleri kaymışta. Bedeni sıcak değildi. Ne söylesem duymuyordu. Ben buraya bir ölü getirdim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Korkuyorum," dedi Salman Sami, "bu, sonunda kendini asmasın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaptan közlerin üstünde kızaran, tüten balıkları aldı, büyük bir sahana koydu, Baytara götürdü. Hasan balık kokusunu alır almaz gözlerini açtı, Kaptanın masanın ortasına koyduğu balıklara gözlerini dikti, yutkunmaya başladı. Baytar mutfaktan gelinceye kadar gözlerini balıklardan ayırmadı. Baytar, elinde ekmekle masaya geldi, ekmek sepetini ortaya koydu. Gitti, gözleri daha balığa takılmış kalmış Hasanı koltuktan kaldırdı sandalyaya oturttu, balık koyduğu tabağı, ekmek sepetini önüne sürdü. Taze suyu, getirdiği kovadan alıp türlü çiçeklerle bezenmiş sürahiyi doldurdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan birden balıklara saldırdı. Baytar daha elindeki balığı yarılamadan o önündeki bütün balıkları bitirdi, Baytara yalvarırcasına bakmaya başladı. Baytar, kendi tabağındakilerle, sahandaki balıkların hepsini Hasanın tabağına koydu. Kaçak Hasan gene balıklara, ekmeğe, suya var gücüyle saldırdı. Kaptan, hemen masadaki sahanı kaptı, "Çok balık var, çok balık var, şimdi alır getiririm," dedi koştu, az sonra da bir tepsi dolusu kızarmış balıkla döndü. Hasan gene saldırdı, o kadar doymuştu ki, hızı kesildi, sahanda epeyce balık kalmıştı. Onu da Baytar yedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan yerinden kalkamıyor, boş gözlerle oraya buraya bakınıp duruyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaptan, şu odaya yatak yapalım da, Hasan asıl uykusuzluktan ölecek, şunu yatıralım, uykusunu alınca kendine gelir," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Çabucak yatağı yaptılar, Hasanı kaldırıp odaya götürdüler, soydular yatırdılar. Hasan başını yastığa koyar koymaz uyudu ve ancak ertesi gün kuşluklayın uyandı, yöresine şaşkın, korku dolu gözlerle bakındı, üstündeki yorganı tuttu kaldırdı, yorganı inceler gibi etti. Pencereden tepsi büyüklüğünde bir gün ışığı düştü menekşe işlemeli yorganın üstüne. Odaya giren Baytarın ayak seslerini duyuncaya kadar gözleri gün ışığına takılı kaldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi kalk, kahvaltı hazır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nerdeyirn, sen kimsin?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben Baytarım, benim evirndesin. Haydi kalk, iki kova, bir ibrik dolusu su var, yıkan. Kahvaltıdan sonra seni ben bir güzelce tıraş ederim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan yataktan zar zor kalkmaya uğraştı, kalkamadı. Baytar onu kucakladı hamamlığa götürdü, kovanın birinin suyu sıcaktı, Baytar onu bir küçük iskemleye oturttu, kokulu sabunla köpürterek saçlarını, boynunu, bedenini bir iyicene yudu, giydirdi, koluna girdi masaya oturttu. Hasan masadaki yiyecekleri görünce gözleri kocaman kocaman açıldı, Hasan birden, dün akşamki gibi sofraya saldırdı. Sofra tamtakır olunca Baytara baktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni asmadılar, değil mi?" dedi, doğru yatağa gitti yalpalayarak, yorganı açtı içine girdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar doğru iskeleye koştu, teknesine bindi balığa çıktı. Akşama kadar balık tuttu. İki büyük livarı da balıkla dolunca adaya döndü. Daha balıkları livardan almadan evine gitti, Hasanın üstündeki yorganı açtı, Hasan dudaklarını sündüre sündüre uyuyordu, buna sevindi. Banyodan iki kova aldı, livardaki balıkları seçerek kovalara koydu, önce Poyraza gitti. Lena onu karşıladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Deniz balık kaynıyordu. Çok balık tuttum, kovalardan istediğin kadar beğen al."</span></p>

  <p class="calibre4" style="text-align: justify;"><span class="calibre5" style="font-weight: normal;">   Lena hemen bir kova getirdi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne güzel, ne güzel, daha balıklar oynuyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi livardan aldım. Gelirken de sık sık livarın suyunu değiştirdim. Tekne iskeleye çarpınca sallandı, oynar oynar canlı balıklar tahtaların üstüne saçıldı. Ben varıp onları toplayıncaya kadar sıçraştılar durdular."</span></p>

  <p class="calibre4" style="text-align: justify;"><span class="calibre5" style="font-weight: normal;">   Lena balıkları seçerek kovasına koyarken canlı balıklar ellerinden kurtulup yere düşüyorlar, Lena da onları çabucak topluyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar, Melek Hatuna, Melek Hatundan Ağaefendiye, oradan doktorların evlerine, oradan da Dengbej Usoya, livarlardaki balıklar bitinceye kadar ev ev dolaşarak balıkları dağıttı. Son balıkları da evine götürmeden, denizin kıyısına indi çömeldi, temizledi. Eve vardı ki Hasan daha uyuyor. Yorganı açtı baktı, Hasanın yüzü rahattı ve düşünde ormandaki ağaca aşılmadığı kesindi. Sevinerek dükkanlara gitti, herkes içerde oturuyordu. Yoğun bir deniz kokusuyla kapıdan girdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nerdeydin Baytar Bey?" diye alaylı sordu doktor Salman Sami.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Balığa çıktım efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Belli," diye güldü doktor, "denizlerin ne kadar kokusu varsa torlamış toplamış birlikte getirmişsin. Balık da tuttun mu bari?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Tuttum efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Demek bugün de balık şöleni var."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var efendim var. Çok balık, iki livarı da balıkla doldurdum. Dakika başına livarların suyunu değiştirdim, balıklar ölmesin diye. Balıkları dağıtırken balıklar kovalardan atlıyordu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bize de götürdün mü?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Götürdüm efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizdeki kadın balık pişirmesini bilir mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sizdeki kadınlar Karadenizlidir, onlar balık yemeklerinden başka yemek yemesini bilmezler ki. Bir tek hamsinin bin çeşit yemeğini yaparlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Anlaşıldı, balıkçı Baytar Bey."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sizin kadınlara dedim ki bir de, bahçelere çıkın, kurumuş domateslerden kıpkırmızı domatesleri, yeşil acı biberleri, maydanoz da toplayın. Pınarın ayağında gözeden denize kadar, suyun her iki yanında yarpuz dedikleri nane var, onlardan da toplayın. Evde nar ekşisi yoksa Lenadan isteyin, yeşil soğan da var bahçelerde, yoksa kuru soğan da olur, dedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim evde çok nar ekşisi var ya, çok nar ekşisi aldım kavanoz kavanoz, bizde olmasa bile ermiş Tanasinin evinde var," dedi Ağaefendi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olasın Baytar oğlum. Hasandan ne haber?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Uyuyor. Kahvaltı verdim, bir saldırdı, sofrada ne var ne yok sildi süpürdü, öğleyin de böyle. Sofrada ne varsa bir anda saldırıyor, iki eli mekik dokuyarak işini bitiriyor, hızla gidip kendini yatağa atıyor, başı yastığa değer değmez de uyuyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hep böyle uyuyacak mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yok, bir iki gün içinde uyanır. Uyanınca doğru bana gelir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaçmaz mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buradan hiçbir yere gitmez. Götürsek karşı kıyılara atsak bile döner buraya gelir. Her gün çıkarıp atsak, o da her gün buraya gelir, korkusu burada azmışsa, insanlar, korkuları azıp dayanılmaz bir hal alınca korkularının üstüne yürürler, diyordun ya doktorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bundan sonra Baytar bir süre ortalığa çıkmadı, balığa gitti çabuk döndü. Her gün kalkıyor, Hasanla birlikte kahvaltı yapıyor, Hasan kahvaltıyı bitirir bitirmez doğru yatağa. Hemencecik de uyuyordu. Baytar balıktan her döndüğünde Hasanı derin uykularda buluyordu. Öğle ve akşam yemeklerinde Melek Hatunla Lena Hasana yoğurt, onun için yaptıkları güzel yemekler getiriyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Üçüncü gün, daha tanyerleri ışımadan Hasan uyandı, Baytarı uyandırmamak için parmaklarının ucuna basa basa hamamlığa gitti, kapıyı usulcana açtı, merdiveni bir kedi gibi indi, çeşmeye vardı kovalarını doldurdu, merdiveni gene çıt çıkarmadan çıktı, hamamlığa gene usulcana girdi, kapıyı sessizce kapadı, soyundu, suyu ısıtınaya gerek duymadı, su ılıktı, Baytarın kokulu sabunuyla bir iyice yıkandı, Baytarın büyük turuncu havlusuyla kurundu, sadece pantolonunu giydi, teknesine gidip temiz çamaşırlarını, yeni giyitlerini aldı. Körüklü parlak çizmelerini de çekmeliydi, yepyeni hiç giymediği yakalı gömleğini de almalıydı. Usturası teknedeydi, hemen tıraş oluverse, gecikir, uyanan Baytar da onu kaçmış sanırdı. Usturayı, giyitleri aldı, geriye döndü, basamakları gene tıkırdatmadan yukarıya çıktı, baktı ki Baytar bir güzelce uyuyor, sevindi, hemen gitti tıraş oldu, geldi yumuşak bir koltuğa oturdu, düşünmeye başladı, sonunda da kendine kızdı, öfkelendi, ulan eşşek kafa, dedi, ulan yüzbaşısı, binbaşısı sana diyorlar ki harp bitti, harp biterse askeri gene asarlar mı? Çok düşündü, birden aya</span><span style="font-size: 1em;">ğa fırladı, "Asarlarsa assınlar," dedi, bağırarak. "Ulan kaç kez öldüm dirildim. Kaç kez, kaç kez öldüm, dirildim. Yeter. Bir kez ölürüm biter gider."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hasan, uyandın mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Uyandım ya, daha tanyerleri ışımadan bile, yundum arındım, tıraş da oldum, tekneye gittim, giyitlerimi aldım getirdim, sonra da ölüyken dirildim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar, ne oldu bu adama diye düşündü, sesi sevinçten çın çın ötüyor. Ne oldu adama, bu sevincin ardında bir oyun var. Baytar sevinmişken endişelendi. Hemen gitti tabancasına baktı, tabanca yerinde duruyordu. Gözümüzü korkuttu bu adam, diye konuştu kendi kendine.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar kahvaltıyı hazırlarken Hasan da yardım etti. Masa donandıktan sonra Hasan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben şimdi gider çeşmeden su alır getiririm," dedi sıcak, yumuşak bir sesle,</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çabuk gel."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan kovaları aldı fırladı, az sonra da dolu kovalarla geri döndü, sürahiyi doldurdu. Ocaktaki çaya gitti, odunları ölçerdi, yalımlar üç ayaküstündeki çaydanlığı sardı, su kaynadı. Baytar masaya. oturmuş, Hasanın çay yapmasına bakıyordu. Tuhaf bir şaşkınlık içindeydi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan ince belli bardaklar içinde tavşan kanı çayı getirdi. Kahvaltıyı bitirinceye kadar konuşmadılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan kahvaltıyı topladı, bulaşıkları yıkadı. Koltuklara karşılıklı oturdular.</span></p>

  <p class="calibre4" style="text-align: justify;"><span class="calibre5" style="font-weight: normal;">   Tanyerleri ışıdı, nerdeyse güneş doğacaktı, seher yeliyle inceden bir deniz kokusu geliyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yukarda bir pınar varmış, dibi ak çakıltaşlı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var," dedi Baytar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "İstersen oraya kadar gidelim, gün doğunca geri döneriz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur," dedi Baytar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Zeytinliğin içinden yukarıya çıktılar, her yer nane kokuyordu. Naneler diz boyu olmuş, küçük mavi çiçekler açmıştı. Pınarın ayağı boyunca aşağıdan yukarıya iki mavi yol uzanmış, orta yerden ışıklı ince bir su akıyordu. Gittiler, biri bir, biri öbür </span><span style="font-size: 1em;">yana oturdu.. Başlarını kaldırmadan pınarın altına, çakıltaşları-na baktılar. Konuşmadılar. Işıklar pınarın suyuna vurup, ipilti-ler kırmızı damarlı düz kayanın üstünde oynaşınca kalktılar, zeytinliğe düşüp pınarın ayağı boyunca ayakları mavi çiçekli nanelere gömülerek aşağılara indiler, geldiler çınarların altına oturdular. Uzaklardan, incirliğin oralardan bir kuş sesi geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu ses hangi kuşun sesi," diye sordu Baytar, "bizim memlekette de bu ses duyulurdu da kimse bu kuşun ne kuşu olduğunu bilmezdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben ne bileyim," dedi Hasan, "ben yıllardır denizdeyim, martı sesinden başka kuş sesi duymadım ki. Balıkların sesi var mıdır, ben hiç duymadım da."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Her canlının sesi vardır," dedi Baytar, "ama hepsinin sesini duymayız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğru," dedi Hasan, "ben geçenlerde ulu armudun oradan geçiyordum, Vasili ağacın dibinde kedisiyle konuşuyordu. Vasili söylüyor, kedi miyavlıyordu. Ben de arkasına çökmüş onları dinliyordum. Vasili önce Türkçe konuştu, sonra da birdenbire sustu. O ne kadar zaman sustuysa kedi de durmadan miyavladı, sonra başını kaldırdı, ağacın dallarına, karşıki dağın arkasındaki göğe, akan ak bulutlara, önündeki denize, en sonunda çenesi düşmüş kediye baktı: "Sus arkadaş sus," dedi, ardından da Rumca konuşmaya başladı. Ben Rumca da anlıyordum, bizim köyün yarıdan çoğu Rumdu. Topal Osman çetesi gelmiş bir gecede hepsini öldürmüş. Dağlardaki kaçaklar yakalanıyorlardı, düze indim, düze daha önce dağlardan inmiş, sonra düzde barınamamış, geri dağlara kaçmış, üç seferinde de yakalanmıştım. Babam köyde dedi ki, Topal Osman Allahın gazabı, belası. Nerde Rum görürse öldürüyor, dağda da nerde kırk yaşın altında erkek görse öldürüyor, o, Enver Paşadan bin beter."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Erkekleri niçin öldürüyormuş?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Niye öldürsün, asker kaçağı oldukları için."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne biliyor, her dağda yaşayanın asker kaçağı olduğunu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne bilsin, nerden bilsin asker kaçağı olduğunu, babam dedi ki, amanın oğlum bir daha dağa çıkma. Asker kaçaklığından kurtulmak için sakalı dizlerindeki dağlılar bile ovaya, denize iniyorlar. Babama bir şey söylemedim. Babam bana para </span><span style="font-size: 1em;">verdi, git askeriyeye teslim ol, dedi. Gittim, bizim köyden üç köy ötedeki bir köyden Topal Osrnanın öldürdüğü Rumlardan kalma motorlu bir kayık aldım. Baktım köylülerin hemen hepsi topal, biribirlerinin bacaklarına basmışlar kurşunu, herkes topal olmuş. Askerlik yok. Topallıktan başka çare de yok. O günden sonra ben de başladım topallamaya, buraya gelinceye kadar topalladım, o kadar alıştım ki topallığa, sonunda topal olmadığımı unuttum. Buraya gelince..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl geldin buraya, bu adayı nasıl buldun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O köyden motorlu kayığı alınca, ben askere gitmeden de balıkçıydım, balık tuta tuta aşağılara doğru ilerliyor, para kazanıyordum. Büyük şehire geldim, baktım şehrin iskelesi teknelerle dölu. Baktım, nur yüzlü bir sakallı bunları satıyor, teknelerin hepsinin sahibini de Topal Osman öldürmüş. Niçin öldürmüş diye sordum tekne satan adama, ben gördüm, dedi adam, hepsini şu kasabanın uzun caddesinin başından sonuna kadar astırdı. Ne için astırdı, asker kaçakları mıydı? Yoook, dedi sakallı, onlar Rurnlardı, asker kaçaklarını kurşuna dizerler. Ben tekneyi almaktan vazgeçrnişken, dernek dedim, denizde asker kaçağı aramıyorlar. İki üç gün teker teker bütün teknelere baktım, bir tekne buldum ki daha boyalan kokuyor. Motoru daha yeni açılmış. Sakallıyla çok pazarlık ettim, o kadar sürdü ki pazarlık, ihtiyar canından usandı, tekneyi yok pahasına sattı bana. Ben de kendi teknemi sakallıya bıraktım, al bu da senin olsun, sat, dedim. Köylerde hemen hemen hiç kalmadım, balığımı sattıktan sonra bir koy buldum. Teknemi oraya çektim, deniz iyiyse kendime bir ada aradım. Balık tuta tuta, balık sata sata bütün Karadenizi geçtim, bu adaya sığındım, burada topal topal dolaşırken Haticeyi gördüm. Haticeyi görünce Allah böyle bir güzelliği nasıl yaratmış, diye hemen ayağıını düzelttim, topallıktan o anda vazgeçtim. Bu sırada beni Poyraz gördü, bundan sonra artık topallığa dönemezdim. Haticeyi görünce, burada kalacağım, dedim, Poyraz efendiye güvendim, ahmak ' gibi kaçaklığımı ona söyledim, sonunu sen biliyorsun, bana ne yapacaklar? Aaah ahmak kafa. Poyraz kanıma girdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buralarda adamı asmaktan başka işi olmayan adamlardan hiç yok, sana her şeyi anlattım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan çenesini göğsüne dayadı, düşünmeye başladı, bu sırada da yanlarına Musa Kazım Ağaefendi geldi, gülerek</span></p>

  <p class="calibre4" style="text-align: justify;"><span class="calibre5" style="font-weight: normal;">   "Amman, iyi ki seni gördüm Hasan, sen doktor Salman Samiye gitmedin mi, o seni arıyordu."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasanın yüzü kağıt gibi bembeyaz oldu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Korkma be Hasan, iyiliğin için arıyor seni Salman Sami Bey. Haydi seni ona götüreyim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan susuyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Gidelim de Ağaefendim, Poyraz Musayla birlikte gidelim. Evine gider, şimdi onu alır gelirim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyrazla Baytar evden çıkınca ayağa kalkıp beklediler, sonra hep birlikte dükkanlara yürüdüler. Doktor Salman Samiyle doktor Halil Rifat koltuklara oturmuşlar el kol sallayarak konuşuyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurun efendim, hoş gelmiş, safalar getirmişsiniz, buyurun." Gelenler koltuklara çöktüler, Hasan ayakta kaldı. Önünde boş koltuk vardı, boynunu bükmüş, yüzü kıpırtısız, öyle duruyordu. Kimse Hasana otur demedi. Aralarında Kavlak Remzinin törenini konuşuyorlardı. Bir yandan gülüşüyor, bir yandan da hep bir ağızdan Kavlak Remziye sövüyorlardı. Doktor Salman Sami Kavlağın taklidini yapıyor, onun sesiyle tıpkı onun gibi nutuk çekiyor, bu vatanın harimi isınetine tecavüz edenleri, bu vatanda onları kendi kanlarında boğduk. Leşleri daha üst üste yığılmış, kokuları arşı alaya çıkıyor, diyor, Kavlakla dalga geçiyor, arada bir de ayakta dikilmiş kalmış Hasana bir göz atıyordu. Konuşmasını birden kesti, Hasana, çok sert:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne öyle boynunu bükmüş de öyle öksüz çocuklar gibi ne duruyorsun, otur!"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan yavaşça bir adım attı koltuğa oturup yumuldu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hemen şimdi mi gideceksiniz kasabaya, yoksa yarın mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bugün gidelim, doktor, yarın sabah binbaşı İshak Beyi, Vahap Beyi, Üzeyir Hanı, tapucuyu görürüz, akşama da geri döneriz. Bir emriniz var mı binbaşım?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var. Ben de sizinle geliyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz telaşlandı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyurunuz doktor bey buyurunuz, buyurunuz, başımız üstünde yeriniz var, sizin gelmeniz işimizi daha da kolaylaştırır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ama o Kavlak mı, cavlak mı, nedir o, onun evinde kalmayacak, ona selam vermeyeceğiz, bütün adaları soyan, evleri yakan, bütün ağaçları kesen o asker, o asker kaçağına. Üzeyir Hanı da göreceğim geldi, o soylu, asil adamı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Üzeyir Hanın evinde kalırız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dört kişi fazla olur, yarımız Hayri Efendinin evinde kalırız. Belki de Üzeyir Ham da oraya çağırırız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Üzeyir Han kabul etmez efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O zaman, ikimiz Üzeyir Hana gideriz. İkimiz de Hayri Efendinin evine gideriz. Hepimiz Hayri Efendiye gitsek onu daha çok sevindiririz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytarın teknesine bindiler, ikindiyin kasabaya vardılar, Hayri Efendinin dükkanına gittiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Cafer bu sabah dibek kahvesi getirdi," dedi Hayri Efendi, "bir güzel kahve içeriz." Kıvançlıydı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oğlum, kahveler köpüklü olsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Mangalın közleri kül bağlamıştı. Delikanlı gümüş bir tepside dumanı üstünde köpüklü kahveleri getirdi, dükkanın içini mis gibi bir kahve kokusu aldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Doktor Salman Sami:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu insanlar bu kahveyi niçin bu kadar seviyorlar biliyor musunuz, kokusu için. Ama bu kadar köpüklüsünü, böylesi mis kokulusunu ancak şu delikanlı gibi ustalar yaparlar, böyle kahveyi..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onun ustalığı kolay olmadı, gözümün nuru aziz doktor, iyi, köpüklü, kokusu kokuların en güzeli kahveyi yapmak kolay değildir. Önce kahveyi tam kıvamında kavurmak gerek, sonra dibekte döğmek gerek. Çok çok hüner gerek."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sorunu Hayri Efendiye kısaca anımsattılar. Hayri Efendi, "sizinle ben de geliyorum," dedi, ayağa kalktılar, askerlik şubesine yollandılar. Binbaşı İshak onları sevinçle karşıladı. Yer gösterdi oturdular, yalnız Hasan ayakta kaldı. Hazırolda duruyordu. Gözlerini Binbaşı İshak Beyin gözlerinin içine dikmiş, gözlerini ondan ayırmıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen de otur evladım." Hasan durumunu bozmadı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Otur evladım, sen de otur." Hasan daha da dikleşti. Ellerini bacaklarına sıkı sıkıya yapıştırdı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Evladım, sana otur dedik."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Uğraşma onunla binbaşı, o bir neferdir. Elbette senin huzurunda hazırolda duracaktır. O, hazırolda durmak mecburiyetindedir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dursun öyleyse," dedi Binbaşı İshak. Hep birden gülüştüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Asker, Sarıkamıştaydın öyle mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan sert:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sarıkamıştaydım, kumandanım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse künyeni oku yavaş yavaş. Yazıyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan bir çırpıda künyesini okudu. Binbaşı yazıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir daha oku."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne kumandanım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan bu sefer künyesini tane tane okudu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yazdım evladım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasanın yüzünden bir kıvanç dalgası geldi geçti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen Allahuekbere çıktın değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çıktım kumandanım. İki günde çıktık dağın yaylasına. Yolda çoğumuz donduk." Durdu, biraz düşündü: "Sonra biz dağın tepesindeyken bir tipi boran, bir fırtına koptu karanlık kavuşurken, bizim hepimizi aldı savurdu aşağılara, derelere, koyaklara. Aşağıda da geriye kalanımız kazık kesildi. Bizim ordudan kimse kalmadı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen nasıl kurtuldun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Şekerlere gelince Hasan orasını uzun anlattı. Ayakta duracak hali kalmamış, sallanıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Asker hazırol," diye bağırdı komutan, Hasan kendine geldi, toparlandı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buyur kumandanım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu bir emirdir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne kumandanım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Derakap şu koltuğa otur."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan selamını çaktı, gitti oturdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şimdi sen gittin manga arkadaşlarını buldun, öyle mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bulamadım kumandanım, hepsi donmuştu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bölüğüne gittin, öyle mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bulamadım kumandanım hepsi donmuştu"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Taburuna?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bulamadım, hepsi donmuştu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Alayına?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onların da hepsi donmuştu. Ordunun da..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sonra Ruslar seni nasıl esir aldılar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan bir şey söyleyemedi, başını önüne eğdi, uzun uzun düşünmeye başladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   İshak dayanamadı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne oldu, ne düşünüyorsun?''</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç sorma kumandanım, Rus gavuruna esir düşmek çok ağırıma gidiyor. Bir Türk askeri hiç Rus gavuruna esir düşer mi? Utandığımdan şimdiye kadar kimseye anlatamadım. Aklıma geldikçe esirliğirn yerin dibine geçiyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Seni esir aldılar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben bir düzlüğe indim. Yer gök buz tutmuştu. Uzakta gölge gibi ak bir duman arkasında bir ağaç gördüm, ağaca yürüdüm, yaklaştıkça ağacın altında bir karartı gittikçe belirginleşiyordu. Yanına vardım ki can çekişen bir asker yatıyor. Dur seni diriltirim dedim. Cebimden üç parça şeker çıkardım, ağzına dayadım, asker şekerleri bitirince gözlerini açtı, cana geldi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sonra?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizi görünce silahlarına davrandılar, namluları bize doğrulttular, ben hemen ayağa kalktım, ellerini havaya kaldırdım. Bir baktım, bizim can çekişen arkadaş da ayağa kalkmış, kollarını havaya kaldırmış, Ruslar geldiler, kaldırdılar düştük, kaldırdılar düştük, düştük, bizi Sarıkamışa götürdüler hastaneye yatırdılar. Hastaneden çıktıktan sonra da bizi Sibiryaya- götürdüler. Sibirya o kadar soğuktu ki, tilkiler bakır sıçıyordu. Allahuekber dağından daha kötü bakır sıçıyorlardı. Bütün tilkiler çok kötü bakır sıçıyorlardı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sonra?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sonra, oraya gittik ki bizim askerlerin donrnayanlarının hepsi orada. Bizi çalıştırdılar. İçimizde paşalar da var. Onları, onları çalıştırmıyorlardı. Ötekiler de yan gelip yatıyorlardı. Soğukta bize şekerli çay da veriyorlardı. Orada kaç yıl kaldım bilemiyorum. Oranın gecesi gündüzü belli değil ki kaç yıl olduğunu bilelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sonra?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beş arkadaş oradan kaçtık İçimizden biri de delikanlı bir zabitti, yol yordam biliyordu. Memlekete gelir gelmez ben benim alayı aradım, benim alayın adı da, kendi de yoktu. Ben de balık tuta tuta Karadenizin öteki ucundan buraya kadar indim, bizim adaya sığındım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Binbaşı İshak Bey:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hoş geldin," dedi, gitti masasına oturdu, önüne bir kağıt çekti, diviti hokkaya batıra çıkara bir kağıdı donattı, bir de çekmeceden bir mühür çıkardı kağıdın dibine bastı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Al, bu senin tezkerendir, şimdi bir de kütüğe geçmeliyim ki çelikten sağlam olsun. Nüfus cüzdanını aldıktan sonra getir bana, oraya da tezkereni işleyelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan ayağa kalktı, selamını çaktı, hazırola geçti, İshak Binbaşı ona tezkeresini uzattı. Hasan eli titreyerek tezkereyi aldı, eli yandı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz burada oturun, ben Hasanla gideyim, nüfus cüzdanını alıp geleyim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hasanla ben gitmeliyim, onu ben eve davet etmeliyim," dedi Hayri Efendi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olmaz," dedi Baytar, "size zahmet olur. Ben Hasanla gider alır getiririm cüzdanı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen dur Baytar Bey, o bir Handır, heı,n gider Hasanın işini görürüz, hem de onu eve davet ederim. Çünkü o bir Handır, onu ben çağırmalıyım bizim fakirhaneye. Başkası giderse olmaz. Oradan Vahap Beye, tapucuya da gitmeliyiz. Kaymakama da uğramalıyız. İsterseniz burada kalmaz, bize gidersiniz. Ben giderken tembih ederim eve, sizin masanız yarım saat içinde hazırdır."</span></p>

  <p class="calibre4" style="text-align: justify;"><span class="calibre5" style="font-weight: normal;">   Üzeyir Han. onları kapıda karşıladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorum, biliyorum, biliyorum bizimkiler gelmişler. Buyurun, buyurun oturun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Han hazretleri siz de buyuracaksınız bize, onu söylemeye geldim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Zahmet ettiniz efendim, zahmet ettiniz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Estağfurullah Han hazretleri."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İnşallah Kavlak..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haşa, haşa, sizlerin bulunduğunuz mecliste onun hiçbir işi olamaz..."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hayri Efendi, elindeki tezkereyi Üzeyir Hana uzattı, Üzeyir Han aldı okudu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şu İshak Binbaşı da ne iyi bir adam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan ayakta kalmış, sıkı bir bir hazırola geçmişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Otursana evladım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oturamam Han hazretleri."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Neden?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen bir padişahsın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Üzeyir Han bıyıklarıyla içten, mutlu güldü.</span></p>

  <p class="calibre4" style="text-align: justify;"><span class="calibre5" style="font-weight: normal;">   "O eskilerde kaldı Hasan evladım," dedi, katibe bağırdı, katip hemen geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Al şunu Hasanla birlikte git odana, Hasanın nüfus cüzdanını yaz, bana getir. Kütüğe de işle."</span></p>

  <p class="calibre4" style="text-align: justify;"><span class="calibre5" style="font-weight: normal;">   Onlar da hemen görkemli töreni, değnek yutmuş albayı, Kavlakzadeyi çekiştirmeye başladılar. Konu o kadar zengin bir konuydu ki, konuşmanın bir türlü ardı arkası gelmiyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Katiple Hasan geldi, Üzeyir Han mührü bastı, "Hayırlı olsun," dedi, nüfus kağıdını ayakta hazırola geçmiş Hasana uzattı. Kalktılar. Vahap Beye gideceklerdi. Üzeyir Han, "siz gidin, Vahap Beye selam söyleyin, Hasana iyi bir ev versin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Vahap Bey onları çok iyi karşıladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorum, Hasan oğlumuz çok çekmiş bir gazidir. Şimdi ona bir ev vereceğim ki, işaretli. Hangi ev olduğunu yazmayacağım. Evin en güzelini Baytar Beyle arkadaşları seçsinler." Güldü, "Hasan da beğensin. Şimdi tapuya..."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan hazırolunu bozdu, cebinden ağzına kadar dolu kesesini çıkardı. Vahap Beyin masasının üstüne üç altın koydu. Vahap Bey hiç ses çıkarmadan altınları aldı, çekmecesine koydu. Tapucuya gittiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Arkadaşlar Hayri Efendinin evine gitmemişlerdi, onları askerlik şubesinde daha Kavlakzadeyi konuşur buldular. Kavlak-zedenin ıncığını cıncığını çıkarmışlar, daha daha da onu çekiştiriyorlardı. Hemen kalktılar Hayri Efendinin konağının yolunu tuttular. Konağın büyük salonunda örtüsü menekşe işlemeli büyük bir masa kurulmuştu, kuşsütü eksik. Herkes sevinç içindeydi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hayri Efendi herkesi yerli yerince oturttu, Hasan gene hazırolda kaldı, Hayri Efendi yerinden kalktı, Hasanın koluna girdi, masaya getirdi oturttu. Hasan gene yumulup bir topak kaldı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Sabahleyin gün ışırken uyandılar, kahvaltılarını yapar yapmaz alışverişe çıktılar. Neleri eksikse dükkanları dolaşarak alışverişlerini ettiler. Doktor Salman Saminin öteberilerini Hasan tekneye kadar sırtında taşıdı, yerleştirdi, "Ben de şimdi kasabaya dönüp kendi alışverişimi yapacağım," dedi Hasan.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Olur," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de seninle beraber geleceğim, belki sana yardımım dokunur," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kadri Kaptan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de geliyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan sevindi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen de gel, iyi olur," dedi sevinerek.</span></p>

  <p class="calibre4" style="text-align: justify;"><span class="calibre5" style="font-weight: normal;">   Yola çıktılar, Baytar onları Cafere götürdü. Cafer onları alışılmadık bir coşkuyla karşıladı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne istiyorsun Hasan?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan koltukların, kanepelerin oraya yöneldi, "Gelin de buraya benim eve koltuk kanepe seçelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Seçelim Hasan."</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir yandan Kadri, bir yandan Baytar koltukları, kanepeleri seçmeye başladılar, sonunda Hasanın seçtiklerinde karar kıldılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Cafer:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunlar Fransız mobilyasıdır ya ben bunları size ucuz vereceğim, yok pahasına. Rumlar gittikten sonra bunları kimse satın almıyor. O gün bugündür Hayri Efendi, iki kişi daha satın aldılar. Ondan sonra hiç kimse... Kimse bu koltukların yüzüne bakmadı."</span></p>

  <p class="calibre4" style="text-align: justify;"><span class="calibre5" style="font-weight: normal;">   Koltuklardan sonra yatak, karyola, kap kacak, gene Fransız işi sandalyalar, bir büyük Isparta halısı, üç küçük Yağcıbedir aldılar. Daha ne gerekiyorsa bir eve, hepsini aldılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaşasın Hasan Bey," dedi Cafer, ben bunca yıl, çocukluğumdan beri bu işin içindeyim, Hasan Bey gibisini az gördüm, her şeyin en güzelini seçti."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bak," dedi, "Hasan, bir ev bir günde kurulmaz, bundan sonrakileri de gerektiğinde alırsın. Cafer Efendi kaçmıyor ya hep burada."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan bir aynanın önünde durmuş, gözlerini dikmiş, arada sırada da yöresinde dönüyor, önüne, arkasına, çevresine bakınıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu ayna bu dükkandaki en değerli, en pahalı ayna. Rum çorbacılar bu aynayı almadan önce oturuyorlardı şu koltuğa," masasının önündeki koltuğu gösterdi, "ellerini şakaklarına koyup düşünüyorlardı."    ,</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunu da alalım," diye yalvarırcasına Baytarın gözlerinin içine baktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Alalım be Hasan."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Korkma Hasan, bu aynayı sana yok pahasına vereceğim. Neden mi dersen, bizimkiler böyle aynaları hiç sevmiyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Daha çok öteberi seçtiler. Baytar, şu kaçak Hasanda da ne kadar para varmış, diye düşündü.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan Baytarın yüzüne dostça, sevgiyle gülümseyerek baktı: "Ben, Karadenizin bir ucundan bir ucuna kadar, yıllarca balık tutarak buraya kadar geldim. Sizin deniziniz balık kaynıyor. Hızırın mavi keçilerini de gördüm. Rumlar buradan gittikten sonra, bizim Karadeniz gibi burada hiç balıkçı kalmamış. Ben asker olmadan önce bir Rum balıkçıyla ortak çalışıyordum. Rum balıkçı çok usta balıkçı reisiydi. Ben de onun gibi kazandığım bütün paraları altın yaptırdım. Bak, kuşağımın içi, koltuklarımın altındaki keseler altınla dolu. En büyük korkum ben asılınca paramın Enver Paşaya kalacağıydı." Hem Baytarla dükkanı bir uçtan öteki uca kadar gidip geliyor, hem de alacakları öteberilere bakıyor, hem de şimdiye kadar az konuşmuş Hasan konuşarak içini boşaltıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytarın kulağına eğildi: "Bundan sonra İshak binbaşı buradan giderse yerine de başkası gelirse beni gene asmazlar değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Asmazlar. Elinde kapı gibi tezkeren var, bir de senin terhisini, daha sağlam olsun diye nüfus cüzdanına da işledi. Senin tezkerene top mermisi bile işlemez."</span></p>

  <p class="calibre4" style="text-align: justify;"><span class="calibre5" style="font-weight: normal;">   Cafer:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Tamam mı aldıklarınız," diye yanlarına gelerek sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Cafer Efendi," dedi övüngeç bir tavırla, "benim gibi bir balıkçı reisinin evi bir günde kurulamaz. Ben bir de gaziyim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğrudur," dedi Cafer, “ben on yıllık evliyim, evi daha yeni kurabildim. Bizimki de Rum kızı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Siz tekneye gidin, ben aldıklarınızı torlar toplar sandıklara, çuvallara koyarım, bezlere sararım, size yollarım. Hayri Efendide şöhreti dillere destan olmuş Edirnenin işlemeli selvi, Maraşın kabartmalı ceviz sandıkları var, bakınca yüzünüze gülenlerden. Hayri Efendi yok pahasına veriyor. Benim evde o sandıklardan üç tane var, en güzelinden. Git ona kaç tane alırsan al. Ben şimdi hesabınızı yapıyorum, parayı isterseniz şimdi verin, isterseniz, malları ne zaman alırsanız o zaman verin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan Baytara baktı, Baytar, "hemen şimdi veriyoruz, ne demek o, sen bizim en sevgili arkadaşımızsın," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Cafer masasına oturdu. Öteberilerin başındaki iki yardımcı parçaları kaldırıp Cafere gösteriyorlar, Cafer de fiyatını yazıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Cafer, ter içinde kalarak hesabı bitirdi, onlara söyledi. Bu hesaba Baytar sevindi. Baytarın sevincini görünce Hasan da çok sevindi, kuşağının altına elini soktu, oradaki kuburdan büyük bir kese çıkardı, altınları saydı, Caferin avucuna koydu, sonra Hayri Efendiye koştular. Baytar, Hayri Efendiye birçok kez gelmiş bu sandıkları görmemişti. Nerdeyse küçük dilini yutacaktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sandıkları götürelim," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Adaya geldiklerinde iskelede herkes onları bekliyordu. Sandıkları görünce hayran kaldılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Haydi Vasili," dedi, "bizimle gel de Hasana güzel bir ev bulalım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Baytar:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de geliyorum," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen de gel."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan, Poyraza:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Senin eve yakın olsun," dedi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buluruz," dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   Melek Hatun:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben de geliyorum," dedi, iskeleye çıkarılmış sandıkları okşayarak, Kadri Kaptana döndü: "Kaptanım," dedi, "yarın gün ışımadan Hayriye gidecek, bu sandıklardan üç tane alacaksın. Bize çok gerek olacak."</span></p>

  <p class="calibre4" style="text-align: justify;"><span class="calibre5" style="font-weight: normal;">   Evlerin arasına daldılar, çok ev gördüler, Hasanın da, hepsinin de beğendiği bir evi seçtiler, üstelik de ev Poyrazın evinin yakınındaydı. Rengi de bakır rengiydi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben balığa çıkıyorum," dedi Hasan, sevincinden ne yapacağını bilemiyordu. Baytara, "İstersen sen de benimle gel kardeş, iyi olur. Hepimize yetecek kadar balık tutalım. Bugün benim anamdan ikinci kez doğduğum, ölüyken mezarımdan diri çıktığım gündür."</span></p>

  <p class="calibre4" style="text-align: justify;"><span class="calibre5" style="font-weight: normal;">   Allah Kadri Kaptandan razı olsun, Hasanın motorunun deposu ağzına kadar doluydu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hızla Kaba Adaya sürdüler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baytar Efendi," dedi Hasan, "şimdi yanımızda Nişancı Veli olsaydı, şu denizlerin yüzüne bakıp altında balık olup olmadığını bilirdi değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilirdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Demek bu dünyada böyle insanlar da var, öyle mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Var ya."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben hiç böyle bir insan görmedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Görmediysen göreceksin yakında. O şimdi Ahmetle birlikte balıktadır."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şaştım kaldım, sizin hepiniz birden Nişancı için böyle böyle demeseydiniz inanmazdım. Ne biçim adam bu, ne acayip adam."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyor musun Hasan, şeytanın bir kızı varmış, o da Nişancının babasıyla evlenmiş, şeytanın kızından da bu dünyaya bir oğlan gelmiş, adını da Veli koymuşlar, o da askere gitmiş Yemene. Yemende güneşin altında kahve, yumurta pişermiş sıcaktan. Buradan Yemene, Arabistana beş yüz yılda ne kadar asker gitmişse hemen hemen hiçbiri dönmemiş ve oradan yalnız Nişancı Veli dönmüştür."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Breh, breh, breh," dedi Hasan, "ne biçim bir adammış bu Nişancı Veli!"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O bir asker kaçağıdır. Taaa Yemenden, cehennemin dibinden Karadenize kadar, köyünün dağına yaya olaraktan çıkmıştır, taaa Yemenden."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Onu görürsem, şu Hızır keçilerini getirmiş de Kaba Adaya niçin doldurmuş, keçilerini kaçıranların da gemilerini derakap denizin dibine yolluyorrnuş, o et yer miymiş, Kaba Adaya Hızır keçileri niçin doldurmuş, ne yapacakmış mavi keçileri, o bir insan mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "O bir insan ya, ölümsüz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "O insansa bir keçi için bir insanı, birçok insanı alır da denizin dibine çeker mi, bu mavi keçiler insanlara tuzak değil mi, ya insanların canı oğlak eti çekmişse? Nişancı bunların hepsini bilir mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bilmez olur mu, sana ne dedik, Nişancıyı şeytanın kızı doğurmuştur, demedik rni,.çoook marifetleri var demedik mi, kuru kiraz değneğini yere sokar, yeşertir, sonra da üstündeki kırmızı kirazları toplar da afiyetle yer demedik mi? Daha onun ne hünerleri, ne hünerleri var! Duyarsan ağzın açık kalır. Bu şeytanın öz torunu olan adamdan korkulur ya, ondan daha iyi, ondan daha insan bir insan göremezsin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Artık konuşmayı kestiler, Hasan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oltaları suya salalım," dedi, "buralardan burnuma lüfer kokusu geliyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ve lüfer oltalarını suya saldılar, salar salmaz da birer lüfer çektiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nişancının gözleri, senin de burnun. .. Sen de şeytanin öbür kızının oğlu musun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Daha gün kavuşmadan Hasanla Baytar livarları lüferle doldurup adaya döndüler. Vasili kuru zeytin odunlarını yakmış, büyük köz yığını ortada duruyordu. Vasiliyle Hüsmen, Sabihayla kızlar, çavaleler dolusu lüferleri aldılar deniz kıyısına götürüp el çabukluğuyla temizlediler. içkiler geldi, herkes az çok içti, Ağaefendi ayakta duramayacak gibiydi, Poyraz koluna girdi, merdivenleri zorla çıkardı, soymadan yatağına yatırdı. Kızlar arkalarından gelmişti. Poyraz utancından o gün bugündür Zehranın yüzüne bakamıyor, ondan kaçıyordu. Merdivenden inerken:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kızlar, babanızı soyun da yatağına güzelce yatırın. O bugün biraz kederli. Çok içmedi, korkmayın. Onu yakında doktorlarla birlikte çiftliğe götüreceğim, çiftliği görünce üzüntülerinin yerini sevinç alıyor. İyi geceler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan şimdiye kadar ağzına hiç içki almamıştı. Bu gece de, bütün zorlamalara karşın ağzına içki koymadı, sevincinden yerinde duramıyor, ne yapacağını bilemiyordu. Belli etmeden, iki balık ya yemiş ya yememişti, masadan karanlığın içine kayıverdi, teknesine gitti, yatağına girdi, sabaha kadar da uyuyamadı. Üç kez askerden kaçmıştı. İnsanın öldürülmesine hiç dayanamıyordu. Birincide bir süngü savaşına girmişti, askerlerin biribirlerini süngülediklerini görünce kusarak yere arkaüstü düşmüş, kendine geldiğinde yöresine bakmış, kana batmış ölülerden başka kimseyi görememiş, gözlerini gökyüzüne çevirmiş, karanlık kavuşuncaya, biribirine girmiş, üst üste yıldızlan görünceye kadar öyle, arkaüstü kalmıştı. Sendeleye sendeleye yürürken ayakları ölülere takılmış, savaş alanından çıkıncaya kadar kim bilir ayakları kaç ölüye takılıp yere kapaklanmıştı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Süngü savaşından sonra bir daha bölüğüne dönememiş, dağa çıkmış, sonunda da yakalanmıştı, yakalanmış, iki kez daha süngü savaşından çıkmış, gene dağa kaçmış, ikisinde de yakalanmıştı. Asker kaçakları, bu dünyada başka saklanacak yer kalmamış gibi, dağa çıkıyorlar, er ya da geç yakalanıyorlar, yakalananların çoğunu kurşuna diziyorlardı. Hasan her yakalandığında kelleyi kurtarmıştı. Süngü savaşlarından nasıl çıkmışsa asker kaçaklığından da talih onu öyle sağ çıkarmıştı. Kurşuna dizilmekten iki kez ucu ucuna kurtulmuştu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Dedi Hasan kendine, hükümet adamları dağda kimi görseler asker kaçağı sayıyorlar, yakalıyorlar, kulağından tutup götürüyor, kasabanın meydanında kurşuna diziyorlar. Dedi Hasan, dağda hayır yok. Dedi Hasan, bir gün bir dağın sarp tepesine çıktım, orada üç gün üç gece düşündüm. Dedi Hasan, bizim oralar hep deniz, ben de denize kaçarım. Hükümet alışmış dağa, dağda babasını görse, erkek kediyi görse asker kaçağı sanıyor, götürüp derakap kurşuna diziyor. Dedi Hasan, ben de denize kaçıyorum. Dedi Hasan, eve gittim, hal böyle böyle baba dedim. Babam, sen çıkma, gir ambara, orada saklan, dedi bana. Ayak yoluna gidersen gece çık dışarı, seni yakalayıp kurşuna dizerlerse, beni de senin ilen birlikte dizerler. Ambarda babamı üç gün bekledim. Babam yepyeni, büyük bir kayıkla geldi. Kayığın içine dört tane kürek koymuşlardı, küreğin biri kırılınca yedek kürek hazır olsun diye. Dedi Hasan, çıktım denizlere balık tuta tuta, kıyılara balık sata sata Karadenizden bu denize kadar geldim. Kimse asker kaçağı mısın, nerden gelip nereye gidiyorsun demedi. Fırsat bulduğumda ben asker kaçağıyım, dedim, kimse inanmadı. Denizde hiç asker kaçağı olur muymuş, dediler. Vallahi billahi asker kaçağıyım, dedim, inanmadılar, üstüme güldüler. Ben de bu adaya geldim. Poyraz efendiye asker kaçağıyım, dedim o bana inandı. Dedim ona...</span></p>

  <p class="calibre4" style="text-align: justify;"><span class="calibre5" style="font-weight: normal;">   Yataktan çıktı denizin kıyısına indi, durdu denizin dibine baktı. Denizin dibi apaydınlıktı. Taa ötelere kadar denizin dibine gün vurmuştu. Derinlikler ışıktan çınlıyordu, renk renk, arka arkaya tirkenmiş, ışıltılar saçarak süzülüp kıyılardan ötelere giden balıklar bir karanlığın ardında yitiyor, az sonra da geriye dönüyor, kıyılara geliyorlardı, yosunları koklar gibi ederek, kuyrukları titrerken birden, ortalarma ağır taşlar düşmüşçesine darmadağın dağılıyorlardı. Hasan hep balık tutmuş, kıyılarda dolaşarak ya da teknesinden denizin dibine bakarak art arda sıralanıp gölgeleri çakıltaşlarının üstüne düşen, alabildiğine hızla giden denize bakamamıştı. İskeleden çorbacıların konaklarına kadar denizin dibinden gözünü alamamıştı. Uçan balıklar pul puldu, dibine ışık çökmüş deniz pul puldu. Yıllarca üstünde çalıştığı, dalgalarıyla, fırtınalarıyla dövüştüğü huysuz Karadeniz böyle değildi. Denizi görmemişti. Bu nasıl bir işti!</span></p>

  <p class="calibre4" style="text-align: justify;"><span class="calibre5" style="font-weight: normal;">   Bundan sonra Hasan tam üç gün tanyerleri ışımadan denizin kıyısına iniyor, kıyı kıyı, gözlerini denizden ayırmadan, balıkların ardına takılıp gidiyor, adayı ne kadar döndüğünün farkında olmadan gün kavuştuktan sonra evine dönüyor, ağzına bir iki lokma atar atmaz kıvrılıp yatıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Üç günün sonunda Caferden satın aldığı eşyaları geldi, eşyaların eve yerleşmesinde ona yine Melek Hatun, Şerife Hatun, Zehra, Nesibe, erkekler yardım ettiler, Şerife Hatun nereye bir şey koysa oraya yakışıyor, uyuyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Her şey eve yerleştirildikten sonra Hasan evden ayrılarnadı, her aldığı eşyanın önünde saatlarca duruyor, bakıyordu, suyun dibinde bir ışıltı olaraktan akan balık sürülerine baktığı gibi. Hele evin salonunun duvarındaki resme tapmınıştı sanki, önünden ayrılarnıyordu. Altta çiçek bahçesi, arılar, uğurböcekleri, üstteki mavi gökte uçuşan uzun, güzel gagalı sorn mavi yağmurcuk kuşları, sığırcıklar, sarıasmalar, daha bir sürü renk renk küçük kuş. Arılar ışıltı içindeydiler. Yemek yemeyi, su içmeyi unutmuştu Hasan. Komşu evlerden yemekler geldikçe ağzına bir iki lokma atıp doyuyordu. Evlerden yemek gelmese yemek yemek aklına bile gelmeyecekti. Dedi Hasan, eeey Rabbirn bu ne iştir, bu ne haldir, deniz derya dolaş da, tepeden tırnağa deniz kokusuna bat çık da deniz iliklerine kadar işlesin de, denizi görme.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz eve gelinceye kadar Hasanın macerası böyle sürdü.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu ev senin evin mi, mezarın mı Hasan, bu eve bir girdin, bir daha da hiç çıkmadın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Boynunu bükerekdedi Hasan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Benim hiç evim olmadı ki..."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İşte oldu," dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Senden bir dileğim daha var kardeş."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Söyle Hasan."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Seninle bir daha kasabaya gidelim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne zaman istersen Hasan, sana gıpta ediyorum Hasan, içimizden en yürekli, en insan insan sen çıktın. O kadar insan içinde harbe gitmeme yürekliliğini az insan gösterdi, bir tek, senin gibi insanların en yüreklileri gösterdi bu yiğitliği. Hepimiz, koyun gibi olduğumuzdan, milyonlarcamız, sürü gibi çobanlarımızın önüne düştük, ölüme gittik, donarak öldük."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni de asıyorlardı, şu denizler olmasaydı, bir de siz olmasaydınız, benim bacaklarım havada sallanıyor olurdu şimdi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen ölüme, öldürenlere karşı koydun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen hiç apak, tepeden tırnağa buza kesmiş bir ormanı gördün mü?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Görmedim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben gördüm işte. Binbaşı İshak Bey de görmüş, görmüş de beni onun için asmadı. Benim ahvalimden soracak olursan ben yürekliliğimden, yiğitliğimden kaçmadım. Ölümden, asılmaktan ödüm kopuyordu. Bunca yıl dağlarda, Sarıkamışta kimi görmüşsem, kiminle konuşmuşsam herkesin ödü kopuyordu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğru, herkesin ödü kopuyordu ya sizler kaçtınız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne bileyim ben, bizler en çok korkanlardan olduğumuzdan dolayı kaçtık Sen yarın benimle kasabaya geliyor musun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz ağzı kulaklarına vararak:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Geliyorum, korkak arkadaşım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Allahın bildiğini kulundan ne saklayayım kardeşim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Gün doğmadan yola çıktılar, yanlarına Kadri Kaptanı da almışlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasanın motoru iyi yol yapıyordu. Kadri Kaptan şaşırdı. Demek kendi motorundan da daha yollu bir tekne olurmuş diye de aklından geçirdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kasabaya varınca besili koyun bulacağız, sonra bir çuval pirinç alacağız, sonracığıma, bal çıkmış, bir dükkanda gördüm, bal alacağız. Ben balın hasından anlarım. Babamın kovanları çoktu. Bol bol içki alacağız. Yunanın sakız rakısını, bizim boz rakıyı, İzmirin şarabını, çok içki alacağız, en güzel içkiyi bulana kadar. Bir fırına gidecek, fırında taze ekmek yoksa, bir gece kasabada kalacak, sabah erkenden fırına gidecek, fırından taze ekmek alacağız, kokusu insanı sarhoş eden."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir, yağmurun ilk, iri, seyrek damlaları tane tane toprağa düştüğünde çıkan toprak kokusunu, iki, fırından yeni çıkmış ekmek kokusunu severim. Korkma Hasan, biz istediklerimizi alalım, sonra bir fırına gider, fırına ekmek attım, taze, mis kokulu ekmekleri alır, bir çuvala koyar, sarar sarmalar, şölen akşamı ortaya çıkarırız. Bir tane de biz alır, sıcak sıcak yeriz. Amma katıksız yeriz. Katıksız yenen taze ekmeğin tadı, kokusu hiçbir lezzette yoktur."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yoktur," dedi Hasan sevinerek.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yoktur," dedi Kadri Kaptan, "anamın fırınından çıkardığı ekmek kokusundan insanın başı dönerdi. Tandırdan çıkmış ekmeğin kokusuna, tadına doyum olmaz. Taze ekmeği ille de katıksız yiyeceksin. Katık, bal olsa da ekmeğin, tadı, kokusu bozulur."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buradan dönünce," dedi Hasan, "Melek Hatuna bir fırın yapayım da felek de maşallah desin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kasabaya her zamankinden daha erken geldiler, Kadri Kaptan buna üzüldü ya hiç mi hiç renk vermedi. Hasana eskiden nasıl davranıyorsa gene öyle davrandı. Hasanın motoru değil de, başkasının motoru olsaydı kendi teknesinden hızlı giden tekne, yüreğine otururdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaptan, en iyi koyunu hemen seçti, beğendiler. Bal dükkanına girdiler, kokusu onları mest etti. Sonra bütün çarşıyı dolaştılar, akıllarına gelen gelmeyen çok çok güzel yiyecek aldılar. Hasan her bulduğu yeni yiyecekten dolayı sevincinden uçuyordu. Kesesini çıkarıp bir avuç parayı avucuna döküyor, dükkancıya, "şuradan ne kadar istersen al," diyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Sonra da fırına geldiler, Poyraz gitti fırıncıyla konuştu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Fırıncı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne beyim," dedi, "hazırda hamur var, fırın da sıcak. Şimdi birkaç odun daha atarım. Fırının içi kora döner. Fırın kıvamında ya, mademki siz böyle istiyorsunuz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Fırının kapağını açtı baktı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Odun atmaya bile gerek yok. Şimdi hemen atar çıkarırız, çok sürmez."</span></p>

  <p class="calibre4" style="text-align: justify;"><span class="calibre5" style="font-weight: normal;">   İki kişi iki yerden ekmekleri yapıp fırın küreklerinin üstüne koydular, içeriye sürdüler, biraz sonra da kızarmış ekmekleri çıkardılar. Üçü birden taze ekmek kokusunu içlerine çektiler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Fırıncı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Size Yağcıbedir peyniri getireyim mi, taze ekmekle iyi gider."</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ ol," dedi, "taze ekmek katık istemez, bunun tadı böyle gelir."</span></p>

  <p class="calibre4" style="text-align: justify;"><span class="calibre5" style="font-weight: normal;">   Onlar sıcak ekmeklerini daha bitirmemişlerdi ki, üçüncü kez fırına attıkları ekmekler de çıktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Fırıncı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şölen yarın akşama mı?" diye sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Akşama," dedi Poyraz.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben size öyle bir sarayım ki ekmekleri, üç gün üç gece taptaze kalsın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan ekmek çuvalını sırtına aldı iskeleye geldiler, baş üstüne bağladıkları koyun, önüne koydukları yeşil otları daha bitirmemişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Adaya geldiler ki, bütün çoluk çocuk, kız kadın, genç yaşlı erkek iskeleye doluşmuş, onları bekliyorlardı. Önce koyunu indirdiler tekneden, sonra yiyecekleri, içecekleri. Çınarın altına geldiler, kanepelere oturdular. Onları bekleyen adalılar kuru zeytin odunlarını yakmışlar, ateşi gürletmişlerdi. Köz yığınları daha küllenmemişti.</span></p>

  <p class="calibre4" style="text-align: justify;"><span class="calibre5" style="font-weight: normal;">   Poyraz:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şölen bu gece mi, yarın gece mi binbaşım?" diye sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Elbette bu gece," dedi doktor Salman Sami. "Biz erken geleceğinizi biliyor, ateşi yakmış bekliyorduk, elbet bu gece. Bu koyun üç gün yeter hepimize."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu gece olduğu iyi, fırından taze ekmekleri aldık yola düştük. Ekmekler daha mis gibi kokuyor."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Koyunu kim kesecek?" diye sordu binbaşı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben," dedi Hüsmen, "memlekette, yani Yunanistanda bizim sürülerimiz vardı, onun için ben kasaplık bilirim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyleyse al şu koyunu, uzağa, bir zeytin ağacının altına götür, orada kes, parçala, leğenlere doldurup buraya getirin. Haydi Şehmus, haydi Hasan, siz de gidin Hüsmene yardım edin." Kadınlara döndü, "Haydi hatunlar, hanımlar evlerde ne kadar tabak, sahan, çatal bıçak, bardak, sürahi varsa alın getirin. Ve hem de masaları çiçeklerle donatın."</span></p>

  <p class="calibre4" style="text-align: justify;"><span class="calibre5" style="font-weight: normal;">   Melek Hatun:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hiç küşümlenme binbaşım," dedi, "çocukların hepsini gönderdik adanın içine, o kadar çiçek getirdiler ki, sizin masanızı değil, bütün masaları da donatırız."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sağ olasın, var olasın Melek Hatun."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çocukları yalnız göndermedim, Zehra kızımız da çocukların başında çiçeğe gitti."</span></p>

  <p class="calibre4" style="text-align: justify;"><span class="calibre5" style="font-weight: normal;">   Zehra deyince Poyrazın yüreğinin başı cızetti. Poyraz, iskeleye yaklaştıklarında kalabalığın içinde Zehrayı görmüş, ona bir kez olsun başını kaldırıp bakamamıştı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Önce içkiler geldi masaya, doktor Salman Sami üç şişe mastikayı görünce, bağırırcasına, sevinçle:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yıllarca mastika bulup içememiştim," dedi, kederli yüzü birden değişti, Poyraza döndü, "Bak, arkada masada duruyor, şaraplar, rakılar. Etler nerde kaldı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Geliyor efendim. Et gelince ekmekler açılacak, taze taze, mis kokulu taze ekmekler, bir de çiçekler, şaraplar, rakılar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yaşadık," dedi doktor Halil Rifat Bey.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaçak Hasan yaman çıktı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yiğit bir adam olduğu her halinden belliydi."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bütün korkaklar, korkularının üstüne yürüdüklerinde insanlığın en yürekli insanları olurlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Öyledir," dedi Ağaefendi. Korkaklık ve yüreklilik üstüne örnekler vererek ağır ağır konuştu, "Sen çok haklısın doktor," dedi, "en korkaklar insanlığın en yiğit insanı da olabilirler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Leğenlerde etler geldi, pirzolalar közlerin üstünde cızırda-dı ve pişen taze etin dumanlarıyla yayılan kokular ortalığı aldı. Zehra pişen etlerin büyücek bir kısmını içki içenlerin masalarına götürdü. Onlardan sonra da kadınların, çocukların önüne taşıdı közde pişen etleri.</span></p>

  <p class="calibre4" style="text-align: justify;"><span class="calibre5" style="font-weight: normal;">   Ağaefendi gene çok içti, gene çok sarhoş oldu... Öyle bir açıldı ki, herkesin şaşkınlıktan ağzı açık kaldı. Ağaefendi durmadan Giriti anlatıyordu. Girit onun dilinde özlem destanı, Ağaefendi de bir eski zaman destancısıydı. Konuştukça sesi bir ağıta dönüşüyordu. Sesler ağzından sel gibi akıyordu. Sağ yanına yıkılırken, tetikte duran Poyraz onu yakaladı, kaldırdı koluna girdi evine götürürken kızlar da kalktılar, onların arkasından yürüdüler. Merdiveni zorlukla çıktılar. Poyraz Ağaefendiyi yatağına yatırırken Zehranın eli eline değdi, bir an göz göze geldiler, Poyraz gözlerini kaçırdı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Şölen iki gece daha sürdü. Yalnız Ağaefendi içki masasında sabahlara kadar oturdu, ağır ağır etini yedi, vakur, arada bir konuştu, ağzına damla içki koymadı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan mutluydu, her gün balığa çıkıyor, sırasıyla evlere kişi başına göre balık dağıtıyor, geriye kalan balıklarını da kasabaya götürüyor satıyordu. Binbaşı İshak Beyi unutmuyor, en lezzetli balıkları da ona götürüyordu. Levrek, çipura, lüfer, kırlangıç. Kırlangıcın çorbası iyi olur. Çorbayı içerken bütün bedenine deniz kokusu yayılır.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan kasabada herkesle dost olmuştu. Kimin ne işi varsa ona koşuyor, kimin ne derdi varsa onu dinliyor, derdine bir çare arıyor, sonunda da bir çaresini buluyordu. Doktorları, en çok da Salman Samiyi seviyor, doktorlar sordukça da Sarıkamışı, kaçaklık maceralarını anlatıyordu. Doktor Salman Sami de her seferinde, dağlardan inip de denizde kaçak yaşamayı nasıl akıl ettin, diye soruyordu. Onunsa cevabı hep şöyle oluyordu: Denizde kaçak yakalanmamış, dağa çıkanların çoğu yakalanmıştı. Denizde kaçak bir kişinin yaşayabileceği kimsenin aklına gelmiyor, diyordu Hasan. Denizde karşılaştığın hiç kimse, nerelerden gelip nereye gidiyorsun diye sormuyordu. Hasan karaya çıktığında bedeninden yöreye deniz kokusu yayılıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bütün başından geçenleri doktorlara anlatmaktan korkuyordu. Şu deli doktor anlattığı bir şeye kızar da belalı başına bir püsküllü bela daha açar mıydı? Gene de kendini yenemiyor, başından geçenleri bir bir doktorlara anlatmaktan kendini alamıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Enver Paşa, arkasında kurmayları, kurmaylarından ikisi' Alman, biri general biri binbaşı, kolordu karargahına geldi, paşalar çadırlardan dışarıya koşuştular, hazırola geçtiler, selama durdular.</span></p>

  <p class="calibre4" style="text-align: justify;"><span class="calibre5" style="font-weight: normal;">   Enver Paşa atının üstünde dimdik durarak, sesini gürleştirerek:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Paşalar," diye gürledi. Boyu kısa, sesi cılız olduğu için gürleyemiyor, gürleme taklidi yapıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Muhterem paşalar, evvelsi gün ve dünkü getirdiğim vatan hainlerini astırdınız mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Daha astıramadık paşam."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nasıl olur, niçin dinlemiyorsunuz emirlerimi, emir dinlememenin ne demek olduğunu bilirsiniz. Onları hemen şimdi ormana götürüp asacaksınız. Niçin emrimi dinlemediniz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Paşam, divanıharbe verecektik onları."</span></p>

  <p class="calibre4" style="text-align: justify;"><span class="calibre5" style="font-weight: normal;">   Enver Paşa öfkelendi ki, belki karartısının iki katı oldu. Bu halini aynada görse mutluluktan uçardı. Sesi de o iri gövdeye uygun olmuştu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ne demek efendiler, muhterem paşalar, ne demek, divanıharp ne demek," sesini daha da yükseltti, "ben size emir vermedim mi, divanıharp ne demek? Ben size bu hainleri kurşuna dizmeyecek, asacaksınız demedim mi, asker kaçakları, asker kaçakları asker değil, insan değil demedim mi, bunları kurşuna dizip kurşun harcamak yok, yakında Sarıkamışa hücum ederek, oraya bayrağımızı birkaç gün içinde dikeceğiz, demedim mi? Benim için bir tek kurşun on askere değer. Onları hemen şimdi götürüp asın. Bu bir emirdir. O vatan haini kaçakları, alçakları gözüm görmesin, zinhar görmesin."</span></p>

  <p class="calibre4" style="text-align: justify;"><span class="calibre5" style="font-weight: normal;">   Paşalardan en uzun boylusu Enver Paşanın atma doğru, hazır ol durumunda, birkaç adım attı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Paşa hazretleri," dedi, şişman tümen komutanı, vakur, soğukkanlı, yumuşak bir sesle, "ormanın her ağacında asılı on asker var. Çok çok kaçak astırdık."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Muhterem paşalar, sizler gelmiş burada rahat, sıcak çay içerek yatıyor, ocaklara kütük atarak ısınıyorsunuz. Ordunuz, kolordunuz, alaylarınız nerde, ne oldu onlara, hepsi kaçtı da, onları yakalayıp ormanın ağaçlarına mı astınız?"</span></p>

  <p class="calibre4" style="text-align: justify;"><span class="calibre5" style="font-weight: normal;">   Enver Paşa atının üstünde biraz daha kurularak bekledi, sorusuna karşılık gelmedi. Paşaların hiçbirinden ses çıkmayınca var gücüyle bağırarak atını bir iki adım ileriye sürdü.</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> "Paşalar söyleyin, askerleriniz nerde?"</span></span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Enver Paşa atının üstünde çılgıncasına bağırıyor, çırpınıyordu:</span></span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Paşalar, paşalar, askerleriniz nerde, askerleriniz, ordunuz, kolordularınız, alaylarınız nerde, onları ne yaptınız, siz, şu anda niçin onların yanında değilsiniz, bu millete ne söyleyeceksiniz paşalar? Birkaç gün içinde Sarıkamışa hücum edeceğiz. Askerin başına geçin, onları derleyip toparlayın. Bu bir emirdir. Yarın yine geleceğim. O adamları derakap asacaksınız. Bu bir emirdir."</span></span></p>

  <p class="calibre4" style="text-align: justify;"><span class="calibre5">   <span style="font-weight: normal;">Atını ormana sürdü, orman apaktı, hiçbir ağacın üstünde en küçük bir leke gözükmüyordu. Paşa ormana yaklaşınca atının başını çekti, bir uçtan bir uca askerler asılmıştı, ölülerin de üstüne kar yağmış, onlar da ağaç gövdeleri gibi bembeyaz olmuşlardı. Onun için ağaçlardan ayırt edilemiyorlardı. Enver Paşa atının başını çekti, biraz durdu, dişlerini sıktı, yılan ıslığı gibi bir sesle:</span></span></p>

  <p class="calibre4" style="text-align: justify;"><span class="calibre5">   <span style="font-weight: normal;">"İşte böyle," dedi, atını Allahuekber dağı yönüne sürdü.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Uzun boylu paşa:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sarıkamışa mı hücum edeceğiz," diye öteki paşalara sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Paşalar hep birden:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sarıkamışa," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   İçlerinden kolordu komutanı tuğgeneral yerinden kalktı, palaskasını çekiştirerek dışarıya çıkarken:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sarıkamışa mı?" diye sordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Paşalar hep birden:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sarıkamışa," dediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   Tuğgeneral dışarda bir durdu, bekledi, bir karşıdaki ormana, bir Allahuekberden yöne, bir de apak kesilmiş göğe baktı, kar serpiştiriyordu, çadırların arkasındaki tek ağaca doğru yürüdü, ağacın altında durdu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Dışardan bir kurşun sesi geldi, paşalar çadırdan çıktılar, ağacın altına gittiler, arkadaşlar buzların üstünde upuzun yatıyordu. Gözleri açık kalmıştı. Yüzü, başının durduğu buzların üstü kan içindeydi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Konuşmadan, biribirlerine bakamadan bir süre sessiz, gözleri yerdeki paşaya dikilmiş öylece kaldılar. İçlerinden biri, "Şimdi paşa yok olmuş askerlerinin başında Sarıkamışa gidiyor," deyinceye kadar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ölüler rüya görmezler paşam," dedi şişman, babacan paşa.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ama Enver Paşa rüya görüyor," dedi paşaların en uzunu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Çadıra döndüler, hiçbirinin ağzını bıçaklar açmıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Babacan paşa:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Şu yüzbaşıyı çağıralım da çay içelim."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Yüzbaşı geldi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çayın var mı yüzbaşı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çay var ama şeker yok."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Enver Paşanın yakalayıp getirdiği kaç asker kaçağı var?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "On dokuz paşam."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Son getirdiği iki çocuk, hani biri san, bir deri bir kemik, öbürü de cin gözlü, onlar?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çadırlarındadır paşam."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kaçakların hepsini, bir manga da asker al yüzbaşı. Mülazım Örnere de söyle, gene o astıracak kaçaklan. O iki askeri de buraya al getir."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Baş üstüne paşam."</span></p>

  <p class="calibre4" style="text-align: justify;"><span class="calibre5" style="font-weight: normal;">   Biraz sonra yüzbaşı Hasanla arkadaşını aldı getirdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çocuklar, sizi kurtarmaya çalıştık, ama olmadı. Enver emretti. Maalesef, yazık ki ne yazık, biliyoruz, hiçbir suçunuz yok."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasanla arkadaşı susuyorlardı. Hasan, öldükse öldük, diye düşündü öldürecekler. Hani mahkemeye vereceklerdi? Biraz toparlandı, sesi zor çıkıyordu:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hani bizi asmayacak, mahkemeye verecektiniz?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bizim hepimiz, bütün paşalar karar verdik, sizi divanıharbe verecek, hepinizi kurtaracaktık, Enver Paşa geldi, asacaksınız, diye emretti. Emir demiri keser evladım, emir demiri keser."</span></p>

  <p class="calibre4" style="text-align: justify;"><span class="calibre5" style="font-weight: normal;">   Ocağın başında, ateşe ellerini uzatmış, boynu uzun, avurdu avurduna geçmiş paşa ayağa kalktı, sallanıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok üzüldük evlatlarım, çok üzüldük ya elimizden bir şey gelmedi."</span></p>

  <p class="calibre4" style="text-align: justify;"><span class="calibre5" style="font-weight: normal;">   Babacan şişman paşa ayağa kalktı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Evladım Hasan, evladım Nafiz, güle güle evlatlarım, Allah size rahmet etsin, Allah sizin mekanınızı cennet eylesin. Ne yapalım evlatlarım, kıymetli bir paşamız da az önce kendi canına kıydı. Onun da mekanı cennet olsun."</span></p>

  <p class="calibre4" style="text-align: justify;"><span class="calibre5" style="font-weight: normal;">   Babacan paşanın aklında şeker vardı ya Hasana bir türlü söyleyemiyordu. Hasan asıldıktan sonra da onun üstünde şekeri bulan teğmen şekerleri kimseye göstermezdi. Bir tümen kumandanı olduğunu düşündü. Düşünürken de kendini tutamadı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hasan evladım, uzun zamandır kursağımıza bir kaşık şekerli çay girmemişti. Senin sayende bir kadeh çay içtik." Utandı, yerin dibine geçti, birden de kim olduğu aklına geldi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Hazırol asker," diye can havliyle bağırdı, Hasan hazırola geçti: Bundan sonra şeker senin ne işine yarar ki. Çok üzüldük evladım, evladım, çok üzüldük ama elimizden bir şey gelmedi. Enver Paşa emir verdi, biz ne yapabilirdik, hepimiz çok üzüldük. Haydi oğlum Hasan, seni biraz sonra... Haydi, elini cebine sok. . . Bundan sonra sen şekeri ne yapacaksın. Allah size rahmet eylesin çocuklar, bin rahmet. Ne kadar şekerin varsa, koy oraya. Allah mekanını cennet etsin evladım Hasan."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan ayaklan biribirine dolaşarak ortadaki masaya kadar gitti, elleri titreyerek sol cebinde kalan şekeri masanın üstüne boşalttı. Hasanın içinden, belime sarılı, koynurndaki şekerleri de versem mi, geçti, bir an düşündü, sonra da, ne olur ne olmaz, dedi kendi kendine, koynundaki şekerleri masanın üstüne bıraksa mıydı? Beline sardıklarını da boşaltacak mıydı, çok korkuyor, titriyordu. Bayıldı bayılacaktı. Aklından bir daha, belli belirsiz, ne olur ne olmaz düşüncesi geçti, eli bir daha, bir türlü koynundaki şekerlere gitmedi. Hasan masanın başında ikircik içinde dururken, dışardan mülazım geldi:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bir emriniz var mı paşam?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bunları alın götürün." Sesi bir inleme gibiydi. "Ormana götürün. Asacak ipiniz var mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şöyle böylevar efendim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Babacan paşa boğazının damarları şişerek bağırdı:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şöyle böyle ne demek mülazım?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Enver Paşa hazretleri çok ip göndermişti, hem de asker asmak için yağlı ip. Biz de o kadar çok kaçak astık ki, elimizde dört beş kişilik ip kaldı."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sonra?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sonrası, geriye kalanını, birazını sakladığımız iple yatırıp boğacağız paşam."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Nerden aldınız bu emri?" diye daha çok bağırdı babacan şişman paşa.</span></p>

  <p class="calibre4" style="text-align: justify;"><span class="calibre5" style="font-weight: normal;">   Onun bu bağırmasına, ocağın önünde ısınan paşalar ayağa fırladılar:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Oturunuz yerinize paşam, niçin öfkeleniyorsunuz, asmakla iple boğmanın ne farkı var, bütün Osmanlı padişahları, şehzadeleri iple boğdurulmadılar mı, Enver Paşa hazretleri de padişah damadı değil mi?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Doğrusun paşam, hayatta kalan birkaç askeri de bizzat bize boğdurtup tatmin olacak bu adam, bu kan içici cellat. Ne kadar asker bulursak boğalım, boğalım ya, gözümüzün gördüğü her askeri assak, boğsak bile onu tatmin edemeyiz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Askerler kaçakları önlerine kattılar, orınana sürdüler. Orman apaktı, ne bir ağacın gövdesi, ne de bir yaprak gözüküyordu. Bir de göz alabildiğine ağaçlara asılmış, ayaklarının ucu yere değen, kiminin boynu ip gibi uzamış, dilleri dışarda, yüzleri morarmış. Kimisi çıplak. Kimisi de yırtık pırtık içinde.</span></p>

  <p class="calibre4" style="text-align: justify;"><span class="calibre5" style="font-weight: normal;">   Dayanılmaz bir poyraz esiyor, askerler soğuktan tüfeklerinin tetiklerine dokunamıyorlar, parmaklarını bile açıp kapatamıyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Kaçakları sıraya dizdiler, bir asker sağlam bir ipi zorla şerle bir ağacın en kalın- dalına bağladı. Baştaki iriyarı kaçağı aldılar ağacın altına götürdüler, kaçakta hiçbir direnme olmadı, ipin ilmiğini boynuna taktılar, ayağının altındaki buz kalıplarını çektiler, parmaklarının ucu yere değiyor, ipteki kaçak kendi yöresinde bir fırıldak gibi dönüyordu. Dili de upuzun dışarıya çıkmıştı. Adamın yüzü gittikçe yeşilleniyordu. Sıradaki ikinciyi, üçüncüyü aldılar, aynı minval üzere astılar. Dördüncünün koluna girdiler, koluna girenleri bir silkelemede yere serdi kaçak. Yerdekiler kalkmadan askerler geniş omuzlu, sağlam kişinin üstüne yüklendi, kaçak, birkaç silkinişte onları da buzların üstüne serdi. Askerlerin hemen hepsi kaçağın üstüne yüklendiler, arkadan kollarını bağladılar, ağzı yukarı buzun üstüne yatırdılar, dün gece yağladıkları urganı boynuna geçirdiler, urganın bir ucundan iki, öbür ucundan iki asker tuttu, yağlı urganı ne olur ne olmaz diye dün gece bir daha yağlamışlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Mülazım:</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Bütün gücünüzle çekin," diye bağırarak, bir emir verdi. "Bu bir emirdir," dedi.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Önce kaçağın gözleri pörtledi, gözleri nerdeyse yerinden çıkacaktı. Bütün bedeni kalktı kalktı indi, gerildi, kaskatı kesildi, ardından da kalkıp inerek, sonra hızla titremeye başladı, sonra titremesi yavaşladı, gerilmesi bitti, ince titreme bir süre daha sürdü, ardından da ölü upuzun uzandı, kaskatı kesildi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Mülazım:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bu daha kolay," dedi, "hepsini böyle... Bundan sonrakiler de artık bize zorluk çıkarmazlar, sanırım. Gözlerinin önünde oldu her şey. Direnmezler. Haydi, birini getirip şuraya yatırın. Nerden buldunuz bu urganı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kumandanım, Osman çavuş sabaha kadar yağlayarak yaptı bu urganı. Osman çavuş diyor ki, bu urgana padişah boğan urgan derler."</span></p>

  <p class="calibre4" style="text-align: justify;"><span class="calibre5" style="font-weight: normal;">   Sırasıyla kaçakları buzun üstüne yatırıyorlar, yağlı ipi boyunlarına geçiriyorlar, fazla uğraşmadan adam tırlayıp buzların üstünde kalıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Az bir sürede kaçaklar yarıya indi. Gün kavuşana kadar hepsini boğmuş olacaklardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   Sıra Pehlivan Rüsteme geldi. Her şeye karşın gene öyle güçlü duruyordu. Yatırırlarken Rüstem direndi, kollarına yapışmış kişileri buzların üstüne savurdu. Üstüne gelenleri sağa sola savuruyordu. Tam bu anda sıranın en ucundaki Hasan, arkadaşının da elini tutarak ormanın içine yürüdü. Ormanın içine boylarınca kar yığılmıştı. Pehlivan Rüstemi yere yatırıp, boğazına ilmiği geçirenlerden birkaçı kaçak Hasanla kaçak arkadaşını kaçarlarken gördüler, mülazım emir verdi, askerler silahlarının namlularını onlara çevirdiler, mülazımın ağzından çıkacak, "ateeş," emrini bekliyorlardı. Hasan arkaya döndü baktı, askerler elleri tetikte öylece duruyorlardı. Arkadaşı da döndü baktı... İlerdeki kalın gövdeli ağacın ardına kendilerini attılar, boğazlarına kadar kara gömüldüler. Gırtlaklarına kadar kar içinde biraz öyle durdular, başlarını çevirince namluların kendilerine dönmüş öyle durduğunu, parmaklarının da tetikte olduğunu yine gördüler. O kadarcık mesafeden, ateş etseler, en acemi asker bile onları başlarından vurabilirdi. Hiçbiri kıpırdamıyor, parmakları tetikte mülazımın gözlerinin içine bakıyorlardı. Karı yara yara yüz adım daha yürüdüler, ağacın gövdesinin duldasından çıkmışlardı. Gene başlarını çevirdiler, mülazımla göz göze kaldılar. Teğmenin gözleri ateş saçıyordu, hemen karın içine. yattılar, emekleyerek, bir iri gövdeli ağaç buluncaya kadar ayağa kalkmadılar. Son bir kez baktıklarında, teğmenin ayaklarının dibinde Pehlivan Rüstemin heybetli gövdesi, dizlerini karnına çekmiş yatıyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bir daha arkalarına bakmadan, kaçak Hasanın, ne olur ne olmaz diye koynunda sakladığı şekerden birer parça, birer parça ağızlarına atarak ormanı dışarı çıktılar. Çıktıkları yer ovalık bir yerdi. Yürüdüler. Hasanın o bir deri bir kemik arkadaşı dirilmiş, nerdeyse Hasan gibi yürüyordu. İlerde bir duman gördüler, oraya yöneldiler. Yöneldikleri yere yaklaştılar baktılar ki duman filan çıkmıyor. Neydi bu duman derken, az ilerilerinden, yerin altından bir duman daha çıktı. Duman, uzun ince, göğe ağıyordu. Sollarında sağlarında yerin altından çıkan dumanları gördüler. Dumanlar gittikçe çoğalıyor, göğe yukarı dimdik süzülüyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Burada bir köy var," dedi Hasan, "var olmaya var ya nerde?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buralarda, şu dumanların çıktığı yerlerde bir yerde olacak," dedi arkadaşı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Buldum," dedi Hasan, ayağının ucundaki toprağa oyulmuş üç basamak merdiveni gösterdi. Önünde bir düzgün yontulmuş kapı duruyordu, kapıyı vurdular, beklediler. İçerden kadın, erkek, çocuk, birtakım sesler geldi. Beklediler, sesler kesildi, bir daha kapıyı vurdular, gene sesler...</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> "Tanrı misafiriyiz, açın kapıyı. Size bizden zarar gelmez," dediler.</span></span></p>

  <p class="calibre4" style="text-align: justify;"><span class="calibre5">   <span style="font-weight: normal;">Kapıyı yaşlı bir adam açtı.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   "Biz dün sabah ölümden kaçtık. Korkmayın, biz asker kaçağıyız."</span></p>

  <p class="calibre4" style="text-align: justify;"><span class="calibre5">   <span style="font-weight: normal;">"Buyurun içeriye."</span></span></p>

  <p class="calibre4" style="text-align: justify;"><span class="calibre5" style="font-weight: normal;">   İçeriye girerlerken, sol yana da bir kapı açılıyor, oradan içeriye yoğun bir mayıs kokusu geliyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "İlk olaraktan mı giriyorsunuz bizim bu yeraltındaki evlerimize?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "İlk kez."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Burada, bu kışa, bu kara, bu buza, bu fırtınaya yerüstünde dayanılmaz."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Yere işlemeli, işlemeleri insanı büyüleyen keçeler serilmiş, badanalı duvarların önüne, keçelerin nakışlarının ucuna halı yastıklar konulmuş, yastıkların önüne de atlas döşekler serilmişti. Yaşlı adam onları döşeklerin üstüne buyur etti. Ayakkabılarını eşiklikte çıkarıp döşeklere bağdaş kurup oturdular, bellerini de yastıklara dayadılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kusura bakmayın Tanrı misafirleri, misafir umduğunu değil de bulduğunu yer. Bir, ekmeğimiz yok, hepsini askerler aldı, iki, bulgurumuz, üç, kahvemiz de yok. Harpten önce bu eve misafir geldiğinde bu evde çifte dibeklerde kahveler dövülürdü. Bu evin içi gece gündüz kahve kokardı. Şimdi çay var ama şeker yok. Ekmek de yok. Ne unumuz, buğdayımız, bulgurumuz, ne de... Neyimiz varsa askerler aldı. Koyunlarımız, ineklerimiz kaldı, onları da kesip kesip yiyoruz. Bütün köy de bizim gibi. Bizim gibi yeraltında on binlerce köy var. Bu köylerde erkek kalmadı, gidenler gelmedi. Bu evden de beş delikanlı gitti, beş oğlumun beşinin de künyesi geldi. Onlar askerden kaçamadılar herhalde."</span></p>

  <p class="calibre4" style="text-align: justify;"><span class="calibre5" style="font-weight: normal;">   Yaşlı adamın evinde üç gün kaldılar. İkinci gün yaşlı adam bir koyun kestirdi, ekmeksiz, yoğurtlu sac kebabı yediler.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ekmeksiz kalmışlar, yerin altındakiler koyunlarını kesip yiyorlar. Koyunlar bitince inekleri keseceğiz. Kötü haberler geliyor cephelerden, askerler açlıktan kırılıyorlarmış, diyorlar. Yakında gelecekler koyunlarımızı, ineklerimizi de elimizden alacaklar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Evden ayrılırlarken yaşlı adam onlara tulumpeyniri verdi.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Çok soğuklarda bunu yer, belki de donmaktan kurtulursunuz."</span></p>

  <p class="calibre4" style="text-align: justify;"><span class="calibre5" style="font-weight: normal;">   Böylece köy köy giderek Erzuruma yaklaştılar. Hasanın arkadaşı, "Arkadaş," dedi, "ben Erzuruma kıtamı bulmaya gidiyorum, iyi ki boğamadılar beni, yoksa asker kaçağı olacaktım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Kucaklaştılar, helallaştılar, arkadaş Erzuruma yollandı. Hasansa yollara düştü, kendisine bir at, bir heybe aldı. Karadeniz dağlarına kadar geldi, dağlar asker kaçaklarıyla dolmuş, çoğu da eşkıya olmuştu. Köylerde daha çok yaşlı erkekler, on beş yaşından küçük çocuklar kalmıştı. Hasan yeşil bir koyakta ahşap evleri renk renk boyalı, damları kiremitli, iri ceviz ağaçlıklı, dört bir yanı orman bir köye geldi. Ulu bir kestane ağacının altına oturmuş yün eğiren, kazak ören kadınlar gördü, selam verdi, ayağa kalkan kadınlar selamını alıp, "hoş geldin," dediler. Hasan taa öbür yanda sakalı uzun, beli bükülmüş yaşlı bir erkek gördü, gitti onun oturduğu tahtaları bozarmış, yarılmış, çürümüş kanepenin bir ucuna çöktü oturdu. Yaşlı adam konuğun gelip yanına oturduğundan dolayı mutlu oldu. Hemen konuşmaya başladılar.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Allahuekber dağından geliyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Orada herkes donmadı mı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Dondu."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen nasıl kurtuldun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben şeker yiyerek dağın başına kadar çıktım, şeker yiyerek aşağıya indim."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Şeker yiyince insan donmaz mıymış?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Donmazmış. Babam oralarda askercilik yapmış, ben askere giderken, aman oğlum dedi, sen sen ol, halis yünden kaput alma, üstünü başını şekerle doldur."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Akıllı bir baban varmış, şeker insanı üşütmez. Sen şimdi asker kaçağı mısın, dağlar asker kaçağıyla dolu''</span></p>

  <p class="calibre4" style="text-align: justify;"><span class="calibre5" style="font-weight: normal;">   "Ben asker kaçağı değilim. Dağdan indiğimden bu yana alayımı arıyorum, daha da bulamadım. Buralarda da bulamazsam, Allah bilir, sonra ne yaparım."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sen bu gece bizim evde kal. Çok canım sıkılıyor. Bizim köyde hiç erkek kalmadı. Çok çok canım sıkılıyor bu avratların arasında. Kimi oğlunu, kimi kocasını, kimi nişanlısını, kimi de askerden gelecek evleneceği bir yiğidi bekliyor. Başka konuştukları hiçbir şey yok. Sıkıntıdan çatlıyorum, keşki ölsem, her gün ölüp ölüp diriliyorum."</span></p>

  <p class="calibre4" style="text-align: justify;"><span class="calibre5" style="font-weight: normal;">   O gece Hüseyinin evinde kaldı, görmüş geçirmiş bir adamdı. Hasanı sevdi. Ne kadar isterse o kadar kalabileceğini söyledi. Hasan onun evinde on gün kadar kaldı. Fazla kalamazdı, ev kalabalıktı, beş gelin kalmıştı. Gelinler, künyeleri gelmiş kocalarını bekliyorlardı. Çocukları daha küçüktü. Yiyecekleri mısır ekmeğiyle cevizdi. Mısır da gittikçe azalmış, yalnız cevize kalmışlardı. Hasan, Hüseyin Ağanın evinden tek başına kalmış yaşlı Dönenin evine geçti. Dönede tek başına olduğu için mısır ekmeği daha çoktu. Dönenin ağaçları da çoktu. Hasan karar verdi, bu köyde kalacaktı. Dönenin büyük iki katlı evine yerleşti. Dönenin kardeşleri, kocası, akrabaları, oğulları savaşa gitmişler, bir daha dönmemişlerdi. Evde onları bekleyen kimsecikler kalmamış, gelinler soluğu babalarının evinde almışlardı. Döneyle ana oğul gibi oldular. Hasan yakışıklıydı, saçları sarı, uzun boylu, gözleri maviydi. Konuşurken hep gülüyordu. Alt baştaki dereden de her gün balık tutuyordu. Köyün çocuklarına da balık tutmayı öğretmişti. Derede o kadar çok balık vardı ki, dere kaynaşıyordu. Köyün tek erkeği Hasanı herkes seviyordu. Hasan şaşkındı, bu Gürcüler kadar güzel insanları bir arada hiçbir yerde görmemişti. Hüseyin Ağa da çok yakışıklı bir adamdı. Kim bilir, askere gidip de dönmeyenler ne kadar yakışıklıydılar. Hasan her gün kendi evine alabalık getirdiği gibi, Hüseyin Ağanın da evine götürüyordu. Dönenin cevizlerini çırptığı, topladığı, yeşil kabuğundan soyduğu gibi, öteki kadınlara da yardım etti. Birkaç ay içinde Hasan köyün her şeyi oldu. Artık bu köye yerleşmeliydi. Bir koca köyün tek erkeğini de askere alıp götürecek değildiler ya. Gelirken uğradığı köylerde bir iki çok yaşlı erkekten başka erkek kalmamıştı ki... Komşuları Fadime köyün en güzel kızıydı. Bu Gürcülerde öyle kaçgöç geleneği de yoktu. Fadime bir gün Döneye geldi, "Döne Ana," dedi, "beni oğlun Hasana alsana. Oğlun benden daha iyisini mi bulacak." Döne, "Sen dünyalar güzelisin, Hasana bir söyleyim de, burada mı kalacak, yoksa memleketine mi gidecek."</span></p>

  <p class="calibre4" style="text-align: justify;"><span class="calibre5" style="font-weight: normal;">   "Sor," dedi Fadime, "O nereye giderse ben de onunla giderim."</span></p>

  <p class="calibre4" style="text-align: justify;"><span class="calibre5" style="font-weight: normal;">   Birkaç gün içinde nişan yapıldı, nişan yüzüklerini Hüseyin Ağa taktı. Bunun üstüne köyde bir dedikodudur başladı ki dillere destan: İnsan öyle bir adamla nişanlanır mı, nerden geldiği, nereye gittiği, ne olduğu, ne olacağı belirsiz. Sünnetli mi, sünnetli değil mi, kim görmüş, Fadime görmüş mü? Dillere pelesenk ettikleri sözlerde, sünnetli mi, sünnetsiz mi, Fadime hiç görmüş mü?</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan köyün içinden, çeşmenin yakınlarından geçemiyordu. Üstünde yüzlerce gözün ağırlığını taşıyordu. Sonunda edemedi, Hüseyin Ağayı yanına aldı, çeşmenin yanına gitti. İlk gün kadınlar çok şaşırdılar, başlarını kaldırıp onlardan yana bakmadılar. Bir hafta sonra alıştılar, bir iki yaşlı kadın Hasana bakıp gülümsedi bile.</span></p>

  <p class="calibre4" style="text-align: justify;"><span class="calibre5">   <span style="font-weight: normal;">Cevizler olgunlaştı. Hasan kendi evinin cevizlerini çırptı, yüksek dallardaki cevizleri topladı, yeşil kabuklarını soydu, çuvallara doldurdu. Sonra, Hüseyin Ağanın çok ceviz ağacı vardı, onlara yardım etti, en uç dallardaki cevizleri topladı, yetişemediği dalların cevizlerini elindeki uzun değneklerle çırptı. Kadınlar yeşil kabukları daha kolay soyuyorlardı. Genç, büyücek çocuklar dallara çıkıp ceviz topluyorlardı. Üç genç kız, beş çocuk ceviz ağaçlarından düştüler. Hasanın babası sınıkçıydı. Hüseyin Ağa da kırıklardan anlıyordu, birlikte kırıkları yerlerine koyup sardılar. Kadınlar cevizleri küfelere doldurup satmaya, deniz kıyısındaki kasabaya indiler. Bir haftada satmak için ayırdıkları cevizlerin hepsini sattılar. Fadime de Hasanın topladığı, yeşil kabuklarını onlarla birlikte soyduğu cevizlerin bir kısmını sırtında kasabaya götürdü. Hasan buna üzüldü. Kasabaya inebilseydi, hiç Fadimeye yük taşıtır mıydı, ama kasabaya inemezdi. Hasanın kasabaya niçin inemediğini kadınlar anladılar. Bunu biribirlerine bile söylemediler, değil dedikodusunu etmek.</span></span></p>

  <p class="calibre4" style="text-align: justify;"><span class="calibre5" style="font-weight: normal;">   Bir gün Hasan pencereden bakınca candarmaları gördü, pencereden atlayacakken, arkasından biri onu kucakladı. Başını dönerken solundaki candarmayı gördü. Onu kucaklayan candarmayla solundaki onun ellerini arkadan bağladılar, dışarıya çıkardılar. Fadime karşıdaki ceviz ağacının altında durmuş, sapsarı kesilmiş, donmuş kalmıştı. Fadimenin önünden geçerken:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Beni bekle Fadime, er geç sana geleceğim." Bu sözleri öylesine inançla söyledi ki, Fadime ürperdi, Hasana bir şeyler söyleyecekti ya ağzını açamadı. Hasan candarmalarla gözden ırayıp yitince Fadime, "Ölene kadar," diyebildi.</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan, dağdan aşağıya inerlerken bir deri bir kemik kalmış candarmaların ayaklarının biribirine dolaştığını gördü. Biraz yürüyorlar, ardından da bitkin, bir kayanın dibine çöküp kalıyorlardı. Konuşmalarından da tüfeklerinde kurşun olmadığını anladı. Candarmalar, bir oturup bir kalkarak ağır aksak yürürlerken Hasan gerilerde kalıyordu. Candarmalar, niçin yürüyemediğini Hasana soruyorlardı, Hasansa, "Benim kollarım bağlı, ya siz niçin yürüyemiyorsunuz," diye soruyordu.</span></p>

  <p class="calibre4" style="text-align: justify;"><span class="calibre5" style="font-weight: normal;">   Bu dağlar asker kaçağı doluydu. Kimisi eşkıya olmuş yol kesiyor, kimisi mağaralarda yaşıyor, kimisi erkekleri askerden dönmemiş, çoğunun da künyesi gelmiş, yaşlı bir erkeğe, erkeksiz kadınlara, genç kızlara, çocuklara kalmış köylere sığınıyorlardı. Köylerden çok ihbarlar geliyor, candarmalar da her gün yolsuz kayalık dağ köylüklerine asker kaçağı avına çıkıyorlar, kimi zaman da asker kaçağı eşkıyalarla çarpışmaya giriyorlar, ölüyor öldürüyorlardı. Bu ağırlığa dayanamayan candarmalar da tüfeklerini alıp eşkıya kaçaklara karışıyor, kimileri de memleketlerine gidiyor, memleketlerine gider gitmez de onları yakalıyorlar, geri getiriliyorlar, divanıharbe veriliyorlardı.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Divanıharbe gönderilenleri ormanda asıyorlar mıydı?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Asıyorlardı ya," dedi onbaşı öfkeyle, "asmayıp da beslesinler miydi? eskiden kurşuna diziyorduk. Kurşun kalmadı ki kurşuna dizelim, hepsini asıyorlar."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan iyice kötüledi, yürüyemez oldu.</span></p>

  <p class="calibre4" style="text-align: justify;"><span class="calibre5" style="font-weight: normal;">   "Kalk Hasan, kurşunumuz olsa seni şimdi kurşuna dizerdim. Bu dağlarda senin gibi çok kaçağı kurşuna dizdim. Urganım olsa şu ulu cevize seni asar, ölünü de şu aşağıdaki dereye atardım. Senin gibi vatan düşmanlarının çoğunun ölüsünü şu uçurumlara atıp onları kurda kuşa yem ettim, kalk yürü!"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Elim kolum bağlı yürüyemiyorum. Ben kaçak değilim onbaşım, ben alayımı arıyorum. Alayımı araya araya buraya kadar geldim, bulamadım."</span></p>

  <p class="calibre4" style="text-align: justify;"><span class="calibre5" style="font-weight: normal;">  "Alayına ne oldu?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Arıyorum onbaşım, alay yitti gitti. Ben nasıl vatan haini olurum. Sen benim yerimde olsan alayını aramaz mısın, alayımı bulunca tezkeremi alacağım."</span></p>

  <p class="calibre4" style="text-align: justify;"><span class="calibre5" style="font-weight: normal;">   Hasan canını dişine taktı, onbaşının ağzından girdi burnundan çıktı ama gene onbaşının taş yüreğini yumşatamadı. Sertleşti:</span></p>

  <p class="calibre4" style="text-align: justify;"><span class="calibre5" style="font-weight: normal;">   "Bana bak onbaşı," dedi, "sen baltayı en sert taşa vurdun. Benim kim olduğumu biliyor musun, beni Enver Paşa.... Sen Enver Paşanın kim olduğunu biliyor musun?"</span></p>

  <p class="calibre4" style="text-align: justify;"><span class="calibre5" style="font-weight: normal;">   "Biliyorum, onu kim bilmez ki. .."</span></p>

  <p class="calibre4" style="text-align: justify;"><span class="calibre5" style="font-weight: normal;">   "İşte, bir gün Enver Paşa çağırdı, oğlum dedi, al şu kağıdı cebine koy, git, alayım, nerdeyse ara bul, işte kağıt bende, kollarımı çöz de sana göstereyim. Paşa beni, alayımı ararken astığını duyarsa seni de bütün bölüğiinü de astırır. Onun her yerde gözü var, kulağı var." Hasan durdu, dikeldi, "Hazırol," diye sert bir komut verdi, "bu bir emirdir, kollarımı derakap çöz. Ondan sonra beni al, Enver Paşadan korkmuyorsan, nereye istersen oraya götür."</span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Onbaşı, alı al moru mor geldi Hasanı çözdü.</span></span></p>

  <p class="calibre4" style="text-align: justify;"><span class="calibre5">  <span style="font-weight: normal;"> Hasan:</span></span></p>

  <p class="calibre4" style="text-align: justify;"><span class="calibre5">  <span style="font-weight: normal;"> "Ben köye dönüyorum, köyde benim nişanlım var, gördün ya biz gelirken cevizin altına durmuş ağlıyordu. Al şu Enver Paşanın kağıdını yüzbaşına götür. Bu bir emirdir, derakap götüreceksin. Üç gün sonra ben kasabaya gelir, yüzbaşıdan kağıdımı alırım."</span></span></p>

  <p class="calibre4" style="text-align: justify;"><span class="calibre5">   <span style="font-weight: normal;">Geriye döndü yürüdü. Epeyce yürüdükten sonra arkasına baktı, candarmalar durmuşlar ona bakıyorlardı. Çığırda bir kayalığın arkasına geçti, aşağıya dereye değil de yamaca tırmandı, ağaçların arasından, bir pınar ayağını izleyerek kaynağa geldi, kana kana bir su içti. Yakınlarda ceviz ağaçları vardı, kendisine cevizlerden iri, ağır cevizler topladı. Oradaki çalılardan bir sepet yaptı, cevizle doldurdu. Yöresinde mor çiçekli yarpuz açılmış pınarın başına oturdu, taze, süt gibi ak ceviz içlerini yedi, başını bir taşın üstüne koydu uyudu.</span></span></p>
</body>
</html>