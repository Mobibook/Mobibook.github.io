<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
	<title>Filler Sultanı İle Kırmızı Sakallı Topal Karınca</title>
	<link href="main.css" rel="stylesheet" type="text/css"/>
<meta name="Adept.resource" value="urn:uuid:f9cc7973-8cef-400f-a176-f2df25ecdbf9"/>
</head>
<body class="chapter" epub:type="chapter" id="chapter-6">
	<section>
		<p><span epub:type="pagebreak" id="page120" title="120"/>Sakalları kırmızıya boyanmış sarıca karıncaların ölümden kurtulan bir bölüğü dağlara kaçmışlardı. Muratları kırmızı sakallı karıncaları bulup onlara karışmaktı. Ama nerede bulacaklardı topal karıncayı? Koca filler sultanı filler sultanıyken bunca zaman aramış da kırmızı sakallardan en küçücük bir ipucu bile elde edememişti.</p>
		<p>Sarıca karıncalar kırmızıya boyanmış tuhaf sakallarıyla korkudan gözleri dışarıya uğrayıp pörtlemiş, o dağ senin, bu tepe, kayalık benim, aç, yorgun dolaşıyorlardı. Perişandılar, bitkindiler. Başlarına gelen belanın ne olduğunu daha yeni yeni anlıyorlardı. Nasıl bir hışıma uğradıklarını anlayabilmişlerdi ya, iş işten çoktan geçmişti. Şimdi dönseler de sultana karıncaların kendisine ne biçim bir oyun oynadıklarını, kırmızı sakallıların yerine kendilerinin sakallarını boyayıp ölülerini ona verdiklerini, karşılığında da ambarlar dolusu yiyecek aldıklarını, onu kandırdıklarını söyleseler yer yerinden oynar, sultan yeryüzünde ne kadar karınca varsa kökünü keserdi. Keserdi ya, bu boyalı kırmızı sakallarla sarıca olduklarına kimi, nasıl inandırırlardı? Bir de yollara bellere düşmüş sarıcaları fellik fellik arayan, kanlarına susamış karıncaların ellerinden canlarını nasıl kurtarabilir de sultanın yanına ulaşabilirlerdi. İyisi mi, nasıl olsa sakalları kırmızıya boyanmıştı, kırmızı sakallara karışır, bu sarıcaların öcünü bunlardan alırlardı. Onlara yapılanı, bu dünyada bir yaratık başka bir yaratığa layık görememişti. Nasıl korkunç, iğrenç bir kıyıma uğramışlardı, filler bile karıncalara, öteki karıncaların sarıcalara yaptıklarını yapmamışlardı. Bin yıl geçse de o günü unutmayacaklardı. Göz açıp kapayıncaya kadarki bir sürede, sakalı kırmızıya boyanıp öldürülmemiş, öldürülüp sultan sarayının alanına atılmamış bir tek sarıca kalmamıştı. Bunlar da canlarını nasıl kurtarmışlardı, hiçbirisi o anı bir <span epub:type="pagebreak" id="page121" title="121"/>türlü anımsayamıyordu. Bir şeyi iyice anımsıyorlar, bir çınar ağacının kabuğunun yarığında üç gün kaldıklarını, sonra bir yoğurt çanağına üşüştüklerini, sonra da arkalarına bakmadan dağların yolunu tutup hiçbir karıncaya gözükmeden buraya geldiklerini...</p>
		<figure class="gap">
			<img alt="gap-4" src="image/gap-4.jpg"/>
		</figure>	
		<p>Ala şafaktı, öteki koyaktan buğulu, ince bir suyun sesi çığıl çığıl ediyordu, karıncalar uyanmışlar, ayaklarıyla gözlerini sıvazlıyorlardı. Birden, suyun ardından bir ses duyup irkildiler. Bu gelen ses gür bir karınca sesiydi:</p>
		<p>“Teslim, teslim, teslim olun,” diye yırtınırcasına bağırıyordu ses. “Teslim olmazsanız yakarım. Çıkın ortaya, bizim bıyıklarımız öylesine koku alır ki, kırk günlük yoldaki karıncanın kokusunu alırız. Teslim, çabuk teslim olun da canınızı kurtarın.”</p>
		<p>Kırmızı sakallı sarıca karıncalar: “Eyvah,” dediler, “eyvah ki eyvah! Tatlı canı kurtardık sanıyorduk, demek ki karıncalar bizi burada da yakaladılar. Şimdi öldürürler, ölülerimizi de sultana götürürler, bir ambar, iki, üç ambar balözü, çiçek özü, çekirdek özü alıp bir doyarlar, bir doyarlar... Eyvah, eyvah ki eyvaaah, biz de tatlı canı kurtardık sanıyorduk.”</p>
		<p>Böylece konuşarak, bir kayaya tırmanıp usulca, kayanın doruğundaki bir yarığın içine doluştular. Yarığın ağzını bir sütleğen çiçeğinin mavisiyle örttüler.</p>
		<p>Az sonra baktılar ki yanlarında yörelerinde kum gibi karıncalar kaynıyor, ne görsünler, bu karıncaların hepsinin de sakalları kırmızı. Ölümden kurtulmanın sevinciyle birden yarıktan fırlayıp kırmızı sakallıların boyunlarına atılıp ağlamaya başladılar:</p>
		<p>“Ah ah, aaah, kırmızı sakallı kardeşlerimiz, bir bilseniz neler geldi başımıza, neler! Bizim başımıza gelenler pişmiş karıncanın başına gelmedi. Bizim başımıza gelenler insanoğlunun başına gelmedi. Bizim başımıza gelenler...”</p>
		<p>“Durun, durun bakalım, siz kimsiniz?” diye sordular kırmızı sakallılar. “Şu ağlamayı, dırlanmayı kesin de, kimsiniz, necisiniz bize onu söyleyin.”</p>
		<p>“Biz,” dediler ötekiler, “kırmızı sakallılarız. İsterseniz bakın sakalımıza.</p>
		<figure class="left">
			<img alt="s-163" src="image/s-163.png"/>
		</figure>
		<p><span epub:type="pagebreak" id="page122" title="122"/>Ötekiler, uzun uzun onların sakalları üstünde araştırma yaptıktan sonra dudak büktüler:</p>
		<p>“Siz kırmızı sakalsınız kırmızı sakal olmaya ya, ne biçim bir kırmızı sakalsınız, bir türlü anlayamadık.”</p>
		<p>Kırmızı sakallı sarıcalar oraya, yarığın ağzına oturup olanı biteni, karıncaların açlığını, açlıktan dolayı kırmızı sakallıları sultana nasıl teslim ettiklerini bir bir anlattılar.</p>
		<p>“İşte biz de canımızı kurtardık, kendimizi dağlara zor attık. Bütün ülkelerin karıncaları düşmüşler ortalığa yazı yaban, dağ bayır kırmızı sakal arıyorlar. Kırmızı sakalların büyük bir çoğunluğu sakallarını hemen kestiler ya, gene de tanınmaktan, öldürülüp sultan sarayının avlusuna atılmaktan kurtulamadılar. Karıncalar, kırmızı sakal başlarından sultan sarayı önünde tepeler yığdılar... Ah, bu gözler neler neler gördü, aaah neler! Dille anlatılmaz, destanla söylenemez... Hiçbir karınca ülkesinde artık hiçbir kırmızı sakal bulamazsınız. İşte biz bu dünyadaki son kırmızı sakallarız ki, başımız olan kırmızı sakallı topal karıncaya gideriz,” dediler, çok zarılık eylediler.</p>
		<p>Öteki karıncaların başı, beresinin önünde bir yıldız olanı kuşkulu konuştu:</p>
		<p>“Kırmızı sakalsınız kırmızı sakal olmaya ya, sizler bir tuhaf kırmızı sakalsınız, bizlere hiç benzemiyorsunuz. Karıncalara da hiç benzemiyorsunuz. Bana öyle geliyor ki, siz ayrı tuhaf bir soysunuz ama anlayamadım, kimsiniz, necisiniz?” diye sordu.</p>
		<p>“Biz mi, biz mi,” diye bağrıştılar, “biz mi? Bizim karıncaya benzer halimizi mi koydular?”</p>
		<p>“Bizi zindana attılar.”</p>
		<p>“Bizi gerimizden şişirdiler.”</p>
		<p>“Bir şişirdiler ki, her birimiz birer fil kadar olduk.”</p>
		<p>“Bir şişirdiler ki bizi, yarımız patladık.”</p>
		<p>“Mısır patlağı gibi.”</p>
		<p>“Filler, karıncalar patlayışımızı seyrettiler.”</p>
		<p>“Bizi elektriğe tuttular.”</p>
		<p>“Bakır telleri çükümüze bağladılar.”</p>
		<p>“Çiftleşme yerimizi yaktılar.”</p>
		<p><span epub:type="pagebreak" id="page123" title="123"/>“Copladılar.”</p>
		<p>“Oraya elektrik de tuttular.”</p>
		<p>“Gırtlağımıza kadar toprağa gömüp şişirdiler. Gözlerimiz pörtledi.”</p>
		<p>“Ya kırmızı sakal kardeşlerimiz, o karıncalar ki bize birer işkence yaptılar ki, o ahmak insanların insanlara yaptığından da beter.”</p>
		<p>“Bu gözler neler neler gördü, kırmızı sakal kardeşlerimiz, siz ki hiçbir şey görmediniz, bilmiyorsunuz.”</p>
		<p>“Bizde kırmızı sakallık hal mi bıraktılar!”</p>
		<p>“Bize neler yaptılar, neler ki! Değil kırmızı sakala, iyi ki karıncaya benzer halimiz kalmış da bizi karıncaya benzetebildiniz.”</p>
		<p>Kırmızı sakallılar, bu tuhaf karıncaların başlarına gelene, durumlarına çok acındılar, yüreklerinden kan gitti.</p>
		<p>“Karıncaların hepsi de fil oldular. Bir iğne ucu büyüklüğündeki karınca bile kendisini fil sanıyor. Bizi avlayan karıncalar var ya, işte böyleleriydi.”</p>
		<p>Her şeyi anlamış kırmızı sakallılar bunlara çok yakınlık gösterdiler, yiyecek verip yumuşak yataklara yatırdılar, yaralarını sardılar.</p>
		<p>Sabahleyin uyanınca yarpuz kokulu bir pınarın başında kahvaltı ettiler. Gerçekten bu kırmızı sakallılar sarıcalara bir kardeş gibi, kardeşten de öte davranıyorlardı.</p>
		<p>Sarıca karıncanın en yaşlısı:</p>
		<p>“Bizi,” dedi, “kırmızı sakallı topal karıncaya götürün, ona çok söyleyeceklerimiz var. Karıncalar, bu alçak, bu kırmızı sakal düşmanı karıncalar hiçbir zaman fillerin köleliğinden kurtulamayacaklar ya, gene de topal ustamıza bir şeyler söylemeliyiz.”</p>
		<p>“Ah,” dedi alnı yıldızlı kırmızı sakal, “ah kardeşler, yazık, hiçbir zaman, kıyamete kadar biz fillerden kurtulamayacağız, aaah! Gene de varın söyleyin ustamıza. Ne yazık, filler büyük, karıncalar küçük, aaah, ne ne yazık, ne yazık!”</p>
		<p>“Aaaah, çok yazık,” dedi sarıca karıncaların yaşlısı. “Filler dağ kadar, karıncalarınsa her birisi iğne ucu kadar, aaaah, çok yazık... İçimizde bir tek, başka değil bir tek, bir tek fil kadar bir karınca olsaymış, değil mi?”</p>
		<p><span epub:type="pagebreak" id="page124" title="124"/>“Yok,” dedi içini çok derinden çekerek alnı yıldızlı karınca. “Yok öyle bir karınca, olmayacak da...”</p>
		<p>“Bir tane olsaydı, dünyanın bütün fillerini...” </p>
		<p>“Suuus,” dedi öteki.</p>
		<p>“Gerçekten, siz burada, bu ıssız dağda durmuşsunuz, neyi bekliyorsunuz?”</p>
		<p>“Bize,” dedi alnı yıldızlı, “bize dağgezen derler. Biz dağa çıktık, burada filleri bekliyoruz. Topal usta bizim dağa çıkmamızı istemedi. Sizinki hayal, dedi.”</p>
		<p>“Neden?”</p>
		<p>“Dağda gezmekle filler avlanmaz, dedi.”</p>
		<p>“Siz ne dediniz?”</p>
		<p>“Biz avlayacağız, diyoruz.”</p>
		<p>“Filler ancak dağlarda avlanır.”</p>
		<p>“Silahınız var mı?”</p>
		<p>“Var, sivrisinek hortumundan oklar.”</p>
		<p>“Yaaa, iyi...”</p>
		<p>“Bu sivrisinek hortumlarından yaptığımız okları, burada bekleyeceğiz, gelen filin gözüne...”</p>
		<p>“Filler ağılanıp, sıtmalanıp ölecekler.”</p>
		<p>Kırmızı sakallı dağgezen karıncalar coştular, hep bir ağızdan konuşmaya başladılar.</p>
		<p>“Her filin gözüne bin sivrisinek hortumu.”</p>
		<p>“Her sivrisinek hortumunu yiyen fil titreyip olduğu yere, daha ayaktayken ölüp yıkılacak...”</p>
		<p>“Topal usta dedi ki, bu olmaz, dedi.”</p>
		<p>“Olmayacağını ne bildi?”</p>
		<p>“Sivrisinek oku fillere batmaz, dedi.”</p>
		<p>“Ne bildi?”</p>
		<p>“Sivrisinek oku değil file, kayaya, demire, ağaca bile batar.”</p>
		<p>“Batar,” diye bağırdılar bir ağızdan boyalı sakallı sarıca karıncalar.</p>
		<p>“Fili değil, insanı bile öldürür sivrisinek hortumundan ok.”</p>
		<p>“İnsanları bile,” diye bağırdılar sarıcalar.</p>
		<figure class="right">
			<img alt="s-167" src="image/s-167.png"/>
		</figure>
		<p>“Bu topal usta iyi, has, akıllı, cin fikirli, namuslu bir kırmızı sakal ama, onun beyni sulanmış, orada, dağların ortasında elini kolunu bağlamış, durmadan okuyup düşünüyor. Bir de karınca <span epub:type="pagebreak" id="page125" title="125"/>ülkelerine kırmızı sakallar göndermiş, her gün dört gözle onlardan gelen haberleri bekliyor.”</p>
		<p>“Yanlış,” diye bağırdı kırmızı sakal sarıcaların en yaşlısı. “Yanlış, o yanlış, siz doğrusunuz.”</p>
		<p>“Biz doğruyuz,” diye bağırdı kırmızı sakallıların alnı yıldızlısı. “Bizim yolumuz, oklarımız...”</p>
		<p>Dağgezen kırmızılar sevinç içinde bağırdılar. Sesleri dağdan dağa yankılandı:</p>
		<p>“Bizim gittiğimiz yol doğruuu...”</p>
		<p>“Bir tek yanlışınız var,” dedi sarıcaların başı.</p>
		<p>“Nedir o?” diye kıpkırmızı kesildi alnı yıldızlı karınca. “Söyle bana, eeeey işkence görmüş karınca... Başından işler geçmiş arkadaş söyle, nedir o yanlışımız, söyle ki düzeltelim.”</p>
		<p>“Siz çok gençsiniz,” dedi sarıcaların başı. “Yoksa çok akıllı, yürekli kişilersiniz. Bu kadar genç olmasaydınız, şu benim diyeceğimi de akıl ederdiniz.”</p>
		<p>“Ederdik,” dedi alnı yıldızlı.</p>
		<p>“Filler bu kayalıklara çıkamazlar ki! O yüzdendir ki topal ustamız bu dağlara sığındı. Burada düşünüp de filleri yenecek aklı, feraseti bulacak...”</p>
		<p>“Bunu hiç düşünmemiştik.”</p>
		<p>“Burada oturup da kıyamete kadar bekleseniz bir tek filin bile bu dağlara kadar çıkabileceğini göremeyeceksiniz.”</p>
		<p>“Ne yapalım ya?”</p>
		<p>“Ben gelmeseydim ölünceye kadar burada bekleyecektiniz.”</p>
		<p>“Bekleyecektik. Çünkü topal ustamız bize dedi ki: Mademki beni dinlemeyip dağgezen oldunuz, hiç olmazsa dağlarda gezerek bekleyin filleri, ovaya zinhaaar inmeyin. Topal usta bize dedi ki, dağgezenlik kadim zanaattır, onun kuralları vardır, ve hem de bu kurallar kesindir. Ol sebepten ötürü, ovaya dağgezenlerden her kim ki iner, ölüm hemen onun alnına yazılır.”</p>
		<p>“Dağda da fil olmaz.”</p>
		<p>“Bunu hiç düşünmedik,” dedi alnı yıldızlı.</p>
		<p><span epub:type="pagebreak" id="page126" title="126"/>“Bak arkadaş,” dedi sarıcaların başı. “Beni iyi dinle, sen şimdi hemen ovaya in, hüdhüdler başını bul, o ovanın her yanında dolaşır, gözü kırk günlük yoldaki kırmızı sakallıyı görür, kulağı kırk günlük yoldaki ayak seslerini duyar, sen onu çağır, ama okunu ona atma, çünkü o aradaki elçidir, elçiye zeval olmaz.”</p>
		<p>“Olmaz,” diye coşkuyla bağırdı alnı yıldızlı.</p>
		<p>“Ona de ki, fillere savaş ilan ettim, işte burada da bekliyorum. O gider fillere söyler, filler de hemen koşarak sizi ezmeye gelirler. Korkmayın fillerin gözleri karıncaları göremez. Bir hendeğe sığınıp başlarsınız okunuzu atmaya. Tam gözlerinin içine, gözbebeklerinin ortasına.”</p>
		<p>“Ortasına,” diye gürledi alnı yıldızlı. Sesi bir filin sesi gibi çıktı.</p>
		<p>“Böylece gelen fili öldürürsünüz, gelen fili... Biz karıncalar da özgürlüğümüze kavuşuruz.”</p>
		<p>“Kavuşuruz,” diye bağırdı alnı yıldızlı. “Belki de hiç ölmezler o kocaman filler... Bu kadar küçücük oklarla ölür mü onlar? Batmaz ki fillere bu oklar. Topal usta dedi ki fillerin derileri bir kalın, bir kalın ki kurşun bile işlemez, dedi topal usta. O bilir, demircidir o. İnsanlara bile demirciliği topal usta öğretmiştir.”</p>
		<p>“Filler ölmeseydi, dünya fille dolardı,” dedi sarıcalar başı.</p>
		<figure class="center">
			<img alt="s-169" src="image/s-169.png"/>
		</figure>
		<p>“Ölürler ama, gene biz burada beklesek daha iyi olacak,” diye ikirciklendi alnı yıldızlı. “Belki buraya da gelirler. Belki buraya da hüdhüdler başı bir kere uğrar.”</p>
		<p><span epub:type="pagebreak" id="page127" title="127"/>Sarıcaların hepsi bir yerden kırmızı sakallılara bir giriştiler, ağızlarından girip burunlarından çıktılar, onları ovaya inmeye, filleri toptan öldürmeye kandırdılar.</p>
		<p>Kırmızı sakallılar mutlu aşağıya, ovaya, sarıcalar mutlu, önlerinde yolları bilen bir kırmızı sakallıyla yukarı, dağlara topal demircinin olduğu yere yollandılar.</p>
		
		<p class="margin-top">Bir şafak vakti, ıhırcık karanlıklar açılır, gül saçaklı gün doğarken, tekmil gül saçaklı günler üstümüze doğsun, sarıcalar kırmızı sakallı topal demircinin üslendiği sarp, ulaşılmaz dağların ortasındaki düzlüğe geldiler. Topal demirciye hemen haber saldılar. Topal demirci mağarasının oyuğundan bu gelenlere baktı baktı da, bunları hiçbir şeye benzetemedi:</p>
		<p>“Benim gözüm bu kırmızı sakalları tutmadı, ben ömrümde bu biçim bir kırmızı sakal görmedim,” dedi. “Bunlar böyle hayra alamet değil, bunları hemen defeyleyin, canları nereye isterse oraya gitsinler...”</p>
		<p>Ona haberi getiren karınca:</p>
		<p>“Aman ha aman bir yanlışlığa düşme, ustamız, aman ha! Bunlar çok işkence görmüşler ki, ne demek, insanların insanlara ettiğinden beter,” diye onu uyardı.</p>
		<p>“İnsanların insana ettiğinden beter mi?” Topal karıncanın içindeki bütün duygular ayaklandı, başkaldırdı: “Olamaz!” diye bağırdı boynunun damarları oklava gibi şişerek. “Olamaz, hiçbir hayvan, hiçbir hayvana, hiçbir yaratık insanların biribirlerine yaptıklarını yapamazlar. İnanmıyorum ve hem de bunları istemiyorum. Yalancıdırlar bunlar.”</p>
		<p>Öteki karıncalar direttiler, ta buralara kadar bu kırmızı sakalların dağlar, ormanlar aşarak, ölümlerden ölüm beğen geldiklerini söyleyip topal demircinin yaşlı yüreğini yumuşattılar ve de demirci onları huzuruna kabul etti.</p>
		<p>“Hoş geldiniz.”</p>
		<p>“Hoş gördük,” dedi sarıcaların başı.</p>
		<p>Topal demirci ustası sözünü esirgemez bir karıncaydı:</p>
		<p>“Siz ne biçim kırmızı sakal karıncasınız böyle, sakalınız boyalı gibi duruyor,” diye tepeden inme sordu.</p>
		<p>Sarıca karıncalar tepeden tırnağa ürperdiler.</p>
		<figure class="center">
			<img alt="s-171" src="image/s-171.png"/>
		</figure>
		<p><span epub:type="pagebreak" id="page128" title="128"/>“Kim, niçin kırmızıya boyadı sakalınızı? Siz mi boyadınız yoksa, niçin boyadınız öyleyse?”</p>
		<p>Demircinin sesi örsün üstüne düşen çekiç gibiydi, allak bullak etti sarıcaları. Bir süre ne karşılık vereceklerini şaşırdılar, biribirlerinin gözlerine baktılar.</p>
		<p>Sarıcaların başı ıkına sıkına:</p>
		<p>“Biz çok çektik, aylardır yoldayız, yağmur, kar, dolu altında günlerce yürüdük. Yağmur yağdı ıslandık, güneş açtı kuruduk, işte böylece sakalımız soldu.”</p>
		<figure class="right">
			<img alt="s-173" src="image/s-173.png"/>
		</figure>
		<p>Öteki sarıcalar da onu desteklediler:</p>
		<p>“Yağmur yağdı, ustamız, işte böyle oldu,” dediler. “Yoksa bizim sakallarımız da sizinkiler gibi pırıl pırıl, al al parlardı güneşte eskiden.”</p>
		
		<p>Daha da konuştular, başlarına gelenleri uzun uzun, bir bir anlattılar. Ağladılar sızladılar. Filler, karıncalar dünyasından <span epub:type="pagebreak" id="page129" title="129"/>haberler verdiler. Onları dinleyen kırmızı sakallıların gözleri yaş, yürekleri öç almanın yalımlarıyla doldu.</p>
		<p>“Keşki toptan öleydik de,” dedi sarıcaların başı, “bu kara günleri görmeseydik. Bu kadar acı çektikten, ölümlerden ölüm beğendikten sonra yaşamışız ki neye yarar.”</p>
		<p>“Biz ölüm acısını gördük geçirdik,” diye inledi sıskası çıkmış bir sarıca karınca.</p>
		<p>“Filler işkencesi, zulüm variken,” diye ağlaştılar öteki sarıca karıncalar hep bir ağızdan.</p>
		<p>Demirci ustası topal karıncanın yüreği bir türlü bu gelenlerin doğru dürüst, hayırlı bir iş için buraya geldiklerine kanmamıştı. İçinde bir ikircik dalgası gidip geliyor, kaynayıp duruyordu. Sarıca karıncaları uzun bir sıra yapıp alana dizdi, her birisinin sakalını teker teker gözden geçirdi. Sonra da ellerini çenesine dayanak yapıp düşünmeye başladı.</p>
		<p>Yeni karıncaların geldiğini duyan öteki kırmızı sakallılar üslendikleri yerlerden, dağlardan, ormanlardan, kayalıklardan akın akın geliyor, alanı dolduruyorlardı. Sarıcalar da durmadan başlarına gelenleri anlatıyorlar: “Şu fillerin bize yaptıklarını insanoğlu insanoğluna yapmamıştır,” diyor, kırmızı sakallıların yüreklerini dağlıyorlardı. Alanı doldurmuş, kaynaşan, kıvıl kıvıl eden karıncaların en katı yüreklilerinin bile gözlerinde birer damla yaş vardı.</p>
		<p>Sonunda demirci ustası kırmızı sakallı topal karınca bir çöpün tepesine çıktı:</p>
		<p>“Arkadaşlar,” diye bağırdı, “size söyleyim ki, bu yeni gelen karıncaları benim gözüm hiç tutmadı. Bu yeni gelenlerin altında bir iş var, bir çapanoğlu var ya, çıkaramadım. Ben bu gelenlerin sakallarına baktım, sakalları var bizim sakallara benzemez, iyice baktım sarı sarı yüzleri, huyları var bizim huya benzemez.”</p>
		<p>O böyle söyleyince karıncalar ona karşı çıktılar. Ortalık öyle bir karıştı ki uzun bir süre ferman okunmadı tozdan dumandan.</p>
		<p><span epub:type="pagebreak" id="page130" title="130"/>“Onlar bizim kardeşlerimizdir.”</p>
		<p>“Yağan kardan, esen yelden sakalları solmuştur.”</p>
		<p>“Filler onları ezmiştir.”</p>
		<p>“Fillerin bunca zulümleri altında karıncalarda hiç karıncalık hal kalır mı?”</p>
		<p>“Düşün bir kere bizleri, biz şuraya geldiğimiz günlerde bunlardan beter değil miydik?”</p>
		<p>“Düşün bir, usta, sen kendini düşün...”</p>
		<p>“Kuşun kanadından atladığında yedi gün yedi gece kendine gelemedin de, seni biz ölü gibi sırtımızda ta buraya taşımadık mı?”</p>
		<p>“Ey usta, kuşun kanadından atladıktan sonra, sen seni bir görseydin... Sana değil kırmızı sakal, sana karınca demeye bin tanık isterdi.”</p>
		<p>Alandaki karıncalar, yeni gelen yorgun, konuk karıncaların her birisini omuzlarına bindirmişler, alanda dolaşıyorlar, bağırıp çağırışıyorlardı.</p>
		<p>En sonunda topal karınca edemedi, sesini yükseltti, bağırdı, artık kimseye duyuramıyordu, bağırmaktan sesi kısılmıştı. “Beni dinleyin, beni dinleyin,” diye yalvarıyordu habire. Bağıra çağıra bir hal olmuştu. Kimse artık onu dinlemiyordu. Çöpün üstünden bu durumda inemezdi, ne yapıp edip karıncalara bir iki söz söylemenin yolunu bulmalıydı.</p>
		<p>Sonunda birden gökyüzü bulandı, ortalık karardı, şimşekler çaktı, yağmur başladı, hışım gibi, karanlık... Karıncaların sırtlarındaki sarıcalar bu sel gibi inen yağmur içinde tepeden tırnağa suya batıp çıktılar. Sarıcaların sakallarının boyası çıktı, karıncaların sırtlarından aşağılara süzülmeye başladı. Alandaki gölekler kırmızıya kesti. Demirci ustası utkuyla bağırdı:</p>
		<p>“Bakın bakın, ey kırmızı sakallı kardeşlerim, bakın! Bunların sakallarının boyalarına bakın. Yağmur yağınca eridi. Demedim mi size bunlarda bir tuhaflık var, bunlar uydurma kırmızı sakallardır, diye? Bakın su göleklerine, onların sakallarının boyasından kıpkırmızı. Bunlar sarıcalar, sarıcalar. Filler bunları bize casus diye gönderdiler. Atın bunları dışarıya, öldürün bunları.”</p>
		<p>Karıncalar önce yere, sonra sırtlarındaki karıncaları indirip <span epub:type="pagebreak" id="page131" title="131"/>onların sakallarına teker teker baktılar. Sakalların boyaları çıkmış, yerinde sapsarı kıllar kalmıştı.</p>
		<p>“Ne bu haliniz, bu ne böyle, hani siz kırmızı sakaldınız?”</p>
		<p>Sarıcalar ölüm korkusuyla titrediler.</p>
		<p>“Bakın nasıl titriyoruz,” dediler. “Korkumuzdan, bir de açlıktan, yorgunluktan işte böyle sarardık,” dediler. “Siz korktuğunuzda bizden daha fazla sararmaz mısınız?” diye de sordular.</p>
		<p>Ötekiler hep bir ağızdan:</p>
		<p>“Biz de sararırız, biz de sararırız,” dediler, sonra da eklediler: “Bunlar bizim kardeşlerimiz, buradan başka hiçbir yere gidemezler, ey demirciler başı!” Hırçınlaştılar.</p>
		<p>Demirci, yandım, diye düşündü. Filler sultanı içimize adamlarını da gönderdi. Ama yüreğinde de bir ikircik kalmıştı, filler sultanı adamlarını gönderseydi aralarına, böyle mi gönderirdi? Hiç olmazsa bu sarıcaların sakallarını bir iyice boyar, teker teker, hüdhüdlerin kanadından aşağıya indirirdi. Onlar da gelir kırmızı sakalların arasına katılırlardı. Kimsenin de ruhu duymazdı. Bu işte bir bit yeniği vardı var olmasına ya, neydi? Bunca aklına, deneyine, gün görmüşlüğüne karşın demirciler başı bu sorunun karşılığını bulamıyordu.</p>
		<p>Alanda artık her kafadan bir ses çıkıyordu.</p>
		<p>“Sen, sen, sen demirci, kuşun kanadından atlayıp da kaçtığında sakalın böyle sarı olmadı mıydı?”</p>
		<p>“Sen, sen o zaman bir aynaya baksaydın ya o zaman...”</p>
		<p>“İşte o zaman halini görürdün.”</p>
		<p>“Zangır zangır titriyordun.”</p>
		<p>“Değil sakalların, saçların bile sapsarı kesilmişti.”</p>
		<p>“Limon sarısı.”</p>
		<p>“Hepimiz kırmızı sakal değil, sarı sakal olmuştuk.”</p>
		<p>“Bir sarı sel gibi aktık da buraya geldik.”</p>
		<p>“Eeey, demirciler başı, yüce usta, biz kaç ay, kaç ay geçti de ancak sarılıktan kurtulabildik, kurtulabildik de...”</p>
		<p>“Kendimize gelebildik.”</p>
		<p>Demirciler başı orada, çöpün ucunda kımıltısız kalakalmıştı, gözleri faltaşı gibi açılmış... Biliyordu bu gelenlerin filler sultanının, hüdhüdler başının adamları olduklarını ama, şu ahmak kırmızı sakallara bunu nasıl anlatacaktı? Düşündü taşındı, <span epub:type="pagebreak" id="page132" title="132"/>birtakım kandırıcı, inandırıcı sözler, yollar buldu, ötekiler onu dinlemediler bile.</p>
		<p>“Oya koyuyorum öyleyse,” dedi, “bunlar burada kalacaklar mı, yoksa gidecekler mi?”</p>
		<p>“Koy,” diye bağırdılar hep bir ağızdan.</p>
		<p>“Oya koyuyorum, bunlar sarıcalar mı, yoksa kırmızı sakallar mı?”</p>
		<p>“Koy,” diye bağırdılar kendilerine güvenmiş. “Koy, koy, koy...”</p>
		<p>“Bunlar sarıcalar mı?”</p>
		<p>“Hayır, hayır, hayıııırrrr!”</p>
		<p>“Kırmızı sakallar mı?”</p>
		<p>“Evet, evet, eveeet!”</p>
		<p>Karıncalar sevinç içinde ön ayaklarını kaldırıp, hep birden şahlandılar, alan, ayaklardan bir ormana kesti.</p>
		<p>“Peki, ne deyim, sorumluluk sizin, siz kabul ettiniz.”</p>
		<p>“Biz kabul ettik kardeşlerimizi, kabul etmeyip de fillerin ayakları altına geri mi atacaktık onları!”</p>
		<p>“Çok büyük belalar gelecek başımıza bu sarıcalar yüzünden.”</p>
		<p>“Ey demirciler başı, in oradan aşağı da, artık kardeşlerimizi aşağılamaktan vazgeç.”</p>
		<p>“Şimdi hep bir ağızdan, senin şu ağarmış sakalına bakıp...”</p>
		<p>“Sana akçalar desek, bu yüzden de seni öldürsek olur mu? İn aşağıya.”</p>
		<p>Ne yapsın demirciler ustası, elden ne gelir, ister istemez, çarnaçar çöpün başından aşağıya indi, tek başına kovuğuna yollandı. Kovukta kimse yoktu. Kimse de onun ardından gelmemişti.</p>
		<p>Alanda ateşler yakılmış, bir toy düğün başlamıştı bile. Ortalık, sarıcaların sakallarından akan sulardan dolayı apal olmuştu. Ağaçlar, çöpler, karıncalar, kayalar, taşlar, otlar, topraklar hep kırmızıya boyanmıştı. Toy sabaha kadar sürdü. Konuklar yediler içtiler, gırtlağa kadar doydular.</p>
		<p>Sabaha karşıydı ki, sarıcaların başı, bütün sarıcaları bir kayanın arkasına topladı:</p>
		<p>“Şimdi iş başına arkadaşlar. Şu karıncalardan sarıcaların öcünü almalıyız. Öldürülüp fil sultanı kapısına atılmış her bir <span epub:type="pagebreak" id="page133" title="133"/>sarıcanın karşılığında bin tane karınca, on bin, yüz bin, yüz milyon tane karınca ölmeli. Şu dünyadan karınca soyu kalkmalı. Ve hem de tükenecek. Öyle bir öç kapladı ki yüreğimi, göğüs kafesim acıdan çatlayacak. Burada öteki alçak köle karıncalarca bir yakını öldürülmemiş bir tek sarıca var mı? Biz de kaçıp kurtulmasak, şu yeryüzünden sarıca soyunu kesecekti köle karıncalar. Arkadaşlar, yolda konuştuk, her sarıca karınca yapacağını biliyor. Şimdi şu mendebur, alçak kırmızı sakallı topal karınca bu saf kırmızı sakalları kandırmadan biz ortadan toz olalım. İki sarıca bir araya gelmeyecek. Bu büyük karınca kalabalığı içinde yitip gideceğiz. Birkaç gün sonra da kırmızı sakallar bizi unutur giderler. Bir iyice kırmızılara karışıp yitip gittikten sonra, artık yapacağınızı biliyorsunuz. Yolda dağgezen karıncalara yaptığımızı bunlara da yapacak, her karıncayı bu topal demirci üstüne kışkırtacaksınız ki, ta ki bütün kırmızı sakallar biribirine düşe, biribirinin gözlerini oya, biribirini bir tek kırmızı sakal kalmamasıya öldüre. Kırmızı sakalları, hem de öteki karıncaları biribirlerine düşürmenin yolları kadimdir ve hepiniz bu yolların yüzlerce biçimini bilirsiniz.”</p>
		<p>“Biliriz,” diye bağırdılar hep bir ağızdan bütün sarıcalar.</p>
		
		<p>“Unutmayın birçok kırmızı karınca kendisini dünyanın odağı sanır. Ona göre seçeceksiniz avlarınızı. Kendisini en büyük kurtarıcı sananları...”</p>
		<figure class="ltl4">
			<img alt="s-179" src="image/s-179.png"/>
		</figure>
		<p><span epub:type="pagebreak" id="page134" title="134"/>“Biliriz.”</p>
		<p>“Kırmızı karıncaların bir bölüğünün içinde fil olma aslanı yatar... Ona göre.”</p>
		<p>“Biliriz, ona göre...”</p>
		<p>“Bir bölüğü üne çok düşkündür. Onlara da o yönden yaklaşırsınız.”</p>
		<p>“Biliriz. Onlara da o yönden...” </p>
		<p>“Hele genç kırmızı sakalları daha iyi bilirsiniz. Varsa da yoksa da hep kendileri...”</p>
		<p>“Onları da çok iyi bilir, çok yakından tanırız.”</p>
		<p>“Onları en çabuk doğru yoldan çıkarır, kendi kendilerine düşman edebilirsiniz.”</p>
		<p>“Kitaba, düşünmeye düşman edeceksiniz onları. Okusalar da fil kitabı okuyacaklar.”</p>
		<p>“Filler yenilmez, kıyamete kadar, dünya güneşe yapışıncaya kadar filler başımızda kalacak, herkesi, tüm kırmızı karıncaları buna inandıracaksınız.”</p>
		<p>“Onu da biliyoruz.”</p>
		<p>“Biliyorum, sizler her şeyi biliyorsunuz, iyi yetiştiniz. Yalnız bir şeyi gözden hiç mi hiç ırak tutmayacaksınız, o da nedir?”</p>
		<p>“O da nedir?” diye yinelediler sarıcalar hep bir ağızdan.</p>
		<p>“O da eli nasırlı kırmızı karıncalardır. Zinhaaar, onlara bir şey yutturayım demeyin. Onlara yaklaşmayın da... Onları hiç iğvaya çalışmayın, onlar başkadır. Çok iğva, çok yalan, çok düzen görmüşlerdir onlar, dünya dünya oldu olalı. Ve kahreden ve yaratan ki onlardır. Onlar ki korkak, yürekli, cahil, hakim ve çocukturlar. Onları baştan çıkarmayı, kandırmayı, onların kaburgalarından yaratılan gözlüklü kırmızı sakallara bırakın.”</p>
		<p>“Onları da çok yakından tanıyoruz,” diye bağırdılar sevinç içindeki sarıcalar.</p>
		<p>“O eli nasırlılardan korkulur. Sonunda, eğer isterlerse, onlar filleri de yenebilirler. Onlar denizlerdeki kum, gökteki yıldızlardan da çokturlar.”</p>
		<p>“Biliyoruz.”</p>
		<p>“Fırsat buldukça, onların gözlerini kör, kulaklarını sağır, burunlarını koku almaz, tenlerini duyarsız edeceksiniz... Bütün kırmızı sakalları da bu yolda kışkırtacaksınız. Biz sarıcalara, <span epub:type="pagebreak" id="page135" title="135"/>atamız, şahımız fillere en büyük düşman, en büyük tehlike bu eli nasırlı kırmızı sakallardır.”</p>
		<p>“Gözlerine kül atacağız kül, eli nasırlı kırmızı sakalların, kül.”</p>
		<p>“İyi,” dedi yaşlı karınca, “iyi. Bilin ki birçok kırmızı sakalın içinde fil olma ateşi yanar. Önce de söyledim ya, belli etmezler bunu. İşte bu kırmızı sakallar en büyük düşmanıdırlar eli nasırlıların. Onlar fillerden de, bizden de daha düşmandırlar eli nasırlılara, ne kadar dost görünseler de, onları eli nasırlıların üstüne durmadan gece gündüz kışkırtacaksınız. “</p>
		<p>“Kışkırtacağız.”</p>
		<p>“Elhasıl, bin parçaya böleceksiniz kırmızı sakallıları, her bölüğü ötekinin kanına susayacak.”</p>
		<p>“Susayacak!” diye bağırdı sarıcalar.</p>
		<p>“Bu kırmızı sakalların büyük bir bölümü yaşamın ateş çemberinden geçmemişlerdir, ağızları süt kokar. Yaşama karşı alçakgönüllü değillerdir. Kendilerini dev aynasında görürler.”</p>
		<p>“Biliyoruz.”</p>
		<p>“Ona göre işte. Siz kırmızı sakallar hakkında çok şey biliyorsunuz. Öyleyse şimdi, şu anda dağılıp toz olacaksınız, her kırmızı sakalın özüne, yüreğine öteki kırmızı sakala karşı onulmaz bir öç, korku, düşmanlık yalımı atacaksınız. Korkuyu da unutmayacaksınız. En büyük, en eski karıncaları biribirine düşürecek yol korkudur. Biribirine karşı onları korkutacaksınız. Korkuyu yüreklerine ekip, büyütecek, boy verecek korku yüreklerinde, kafalarında, gönüllerinde. Fil korkusunu, sel korkusunu, ne bulursanız, nasıl bir korku biçimi yakalarsanız yağmur gibi yağdıracaksınız başlarına. Korku karıncaları felç eder, kıpırtısız kılar, ölümden de beter eder. İsterseniz Allah korkusunu, biribirlerinden korkuyu durmadan durmadan büyütebilirsiniz.”</p>
		<p>“Korkuyu büyüteceğiz. Kırmızı sakallar üstüne tekmil korkulardan binlerce tanrı yaratacağız.”</p>
		<figure class="left">
			<img alt="s-183" src="image/s-183.png"/>
		</figure>
		<p>“Bireycilik ateşini korkuyla birlikte körükleyeceksiniz, onların hepsi biz kardeşiz, yoldaşız, derler, aldırmayacaksınız. Onların çoğunun içinde bir bireycilik ateşi sonsuzca yanar, karıncaların biribirlerine düşmanlığı bu bireycilikten doğar, ölüm, yılgın<span epub:type="pagebreak" id="page136" title="136"/>lık, sevgisizlik bu bireycilikten doğar. Hiçbir kırmızı sakalın biribirini sevmesine fırsat, izin vermeyeceksiniz. Bunlar biribirlerini sevmeye başladılar mı, sevginin olduğu yerde bireycilik barınamaz, korku, aşağılama barınamaz, zinhaaar, sevgiye izin vermeyeceksiniz. Bunlar biribirlerini sevmeyi öğrenirlerse bizi de, filleri de erinde gecinde yenmenin bir yolunu bulurlar. Zinhaaar, bunlara biribirlerini sevdirmeyeceksiniz. O eli nasırlıları hiçbir zaman gözden uzak tutmayacaksınız, onlardan her an bir ışık gibi bir sevgi seli bütün kırmızı sakallara dağılabilir, işte o zaman hapı yutarız. O eli nasırlının her birisi bir sevgi kaynağıdır. Tamam mı? Sevgisizliği, düşmanlığı körükleyeceksiniz.”</p>
		<p>“Tamam, sevgisizliği, düşmanlığı körükleyeceğiz.”</p>
		<p>“Hakkınızı helal edin, gidip de gelmemek, varıp da dönmemek var. Ben de topal demirciyi baştan çıkarmaya, onun yüreğine yılgınlık, kuşku, korku, inançsızlık, sevgisizlik közü atmaya gidiyorum.”</p>
		<p>“Güle güle git,” dediler.</p>
		<p>“Bir dakika beni burada bekleyin,” diye onlara buyurdu yaşlı sarıca. Arkasını dönüp yandaki kayanın ardında yittikten az bir süre sonra geriye döndü. “Bakın sakalıma,” dedi. “Siz hiçbir kırmızı sakalda böyle parlak, uzun, böyle kıpkırmızı, böyle yalp yalp eden bir sakal gördünüz mü?”</p>
		<p>Gerçekten sakalı gün ışığı gibi şırıldıyordu. Hiçbir kırmızı sakalda böylesini görmemişlerdi. Sakal, dalga dalgaydı ve hem de gürdü. Bir kırmızı orman gibiydi de.</p>
		<p>“Bu sakalı gören demirci topal, kırk günlük yoldan temennaha kalkar mı kalkmaz mı? Bundan sonra kim benim kırmızı sakallığımdan kuşkulanabilir ki söyleyin?”</p>
		<p>“Ne oldu, nereden buldun bu sakalı, eeey yüce başbuğumuz,” diye ona hayran olaraktan bağırdılar sarıcalar.</p>
		<p>“Susun, bağırmayın,” dedi karınca. Gerçekten bu sakal hüneriyle sarıcaların en yaşlısı, başbuğ olmayı hak etmişti. “Susun <span epub:type="pagebreak" id="page137" title="137"/>da şuraya bakın.” Kayanın yarığını gösterdi, sarıcalar oraya üşüştüler, baktılar ki orada bir karınca ölüsü boylu boyunca yatıyor, sakalları da yok. “Gelin buraya, kulağınızı iyice ağzıma dayayın, işte ben bu kırmızı sakalı öldürdüm, sakalını da kesip kendime taktım. İyice bakın hele bana, benim bir kırmızı sakaldan hiç farkım var mı?”</p>
		<p>“Yok,” dediler usulca.</p>
		<p>“Tam bir kırmızı sakal olmuşsun ki başbuğumuz, senin kırmızı sakal olmadığının farkına topal demirci bile varamaz.”</p>
		<p>“Varamaz,” diye konurlanarak güldü başbuğ. “Öyle de bir yapıştırdım ki. Bir fil sakalıma hortumunu dolayıp çekse, bir tek tel bile koparamaz oradan.”</p>
		<p>“Yaşasın!” diye bağırdılar karıncalar. “Yaşasın başbuğumuz! Sana bundan böyle başbuğumuz diyeceğiz... Ulu başbuğumuz...”</p>
		<p>“Elinizden gelirse, siz de birer kırmızı sakal öldürüp, sakallarını alıp kendi çenenize yapıştırın. O zaman işte, hiçbir kimse sizin sarıca olduğunuzun farkına varamaz. Siz de işte bu kırmızı sakallar ülkesinde cirit atarsınız babanızın evi gibi. Bunları da biribirlerine öldürtüp öcümüzü karınca soylarından alırsınız. Bana başbuğ demenize de çok sevindim.”</p>
		<p>“Her birimiz üçer karınca öldürüp sakallarını alacağız.”</p>
		<p>“Haydi yolunuz açık olsun.”</p>
		<p>Ve ala şafağın ıhırcık karanlığında sarıcalar ortadan o anda yitip gittiler, bir varmış bir yokmuş oldular.</p>
		<p>Başbuğ sarıca da topal demircinin kovuğuna doğru yollandı. Topal demirci kovuğunda, topal bacağını karnına çekmiş uyuyordu. Başında da üç tane çok genç kırmızı sakal. Burada şu topalla birlikte, şu üç genç kırmızı sakalı da öldürsem, diye düşündü başbuğ. Bıçağını çekti kovuğa daldı, birden ayağına takılan bir çelmeyle tepe üstü yere düştü.</p>
		<p>“Dur, yasak!”</p>
		<p>“Ben başbuğum,” dedi sarıca karınca. “Kafdağı arkası kırmızı sakallılarının başbuğuyum. Sizde konuk böyle çelmelenerek mi ağırlanır? Az daha beynim parçalanıyordu.”</p>
		<figure class="center">
			<img alt="s-185" src="image/s-185.png"/>
		</figure>
		<p>“Kusura kalma,” diyerekten özür diledi ondan genç kırmızı sakal. “Ustamız uyuyor da...”</p>
		<p><span epub:type="pagebreak" id="page138" title="138"/>“Hemen onu uyandır,” dedi başbuğ. “Hemen şimdi. Ben kırk günlük yoldan geldim. Ülkelerimizi filler yıktı yaktı, yağmaladı, karıncalarımızı da köle ettiler. Ben canımı zor kurtarıp ona geldim.”</p>
		<p>Genç kırmızı sakal, ustayı uyandırdı, başbuğla onu tanıştırdı:</p>
		<p>“İşte bu Kafdağlarının ardından geliyor. Kafdağlarının kırmızı sakallısı bu da... Kırk günlük yoldan geliyor.”</p>
		<p>“Nasıl geldin, ey yoldaş?” diye sordu usta, yeni gelene.</p>
		<p>“Ulu bir kuş vardır, adına leylek derler, temiz yüreklidir, alçakgönüllüdür, iyilikseverdir, işte o kanadına aldı da beni, sana buraya ulaştırdı,” dedi başbuğ, yorgun, uykusuz, boynu bükük.</p>
		<p>“Benim burada olduğumu kim söyledi sana?”</p>
		<p>“Leylek söyledi,” diye gülümsedi başbuğ.</p>
		<p>“Leylek ne biliyormuş benim burada olduğumu?”</p>
		<p><span epub:type="pagebreak" id="page139" title="139"/>“Görmüş.”</p>
		<p>“Allah Allah... Beni şu küçücük yarıkta o gökyüzündeki ulu leylek nasıl görmüş ki!”</p>
		<p>“O leylekler öyledir,” dedi başbuğ. “Onların gözü kırk yıl uzaklıktaki kara taşın üstündeki kara karıncayı görür. Beni de öyle gördü. Bizim ülkeyi filler yakıp yıkınca, çoğumuzu öldürüp, azımızı köle yapınca ben kaçtım Kafdağının tepesine sığındım, orada karların, kayaların içinde kaldım. Kafdağının tepesinde hiçbir yiyecek yok. Açlıktan gözlerim görmez oldu. Hiç gücüm kalmadı, yıkıldım oraya karın üstüne, can çekişiyordum ki, bir ağır hışıltı duydum, üstüme bir sıcaklık indi, bir ses de duydum arkasından, ‘in misin cin misin, ey yaratık, sen kimsin?’ diye sordu bana ses. Ona gözümü korkudan açamadan karşılık verdim, başımıza gelenleri zar zor anlatabildim. ‘Sen de kimsin?’ diye sordum ona. ‘Ben,’ dedi, ‘leyleğim. Dile benden ne dilersen.’ Çok halsizdim, açlıktan elden ayaktan düşmüştüm. ‘Açım,’ dedim ona, ‘karnımı doyur da gözüm açılsın, ondan sonra konuşuruz.’ Bana hemen balözü, çiçek özü verdi, o anda gözüm açıldı. Ona, ‘ben bir kırmızı sakalım,’ dedim. ‘Beni kırmızı sakallara götürür müsün?’ diye de sordum. Beni bir kayanın sıcak kovuğuna yatırdı, önüme de çok balözü, çok çiçek özü koydu, hiçbir şey söylemeden uçtu gitti. Tam beş gün sonra onun geriye döndüğünü gördüm, sevincimden deliye döndüm. ‘Buldum,’ dedi, ‘öteki yüce dağın doruğunda bir demirci var, dünyanın da bütün kırmızı sakalları orada. Seni oraya götüreyim,’ dedi bana. Dedim ki ona ‘sağ ol, var ol.’ Dedim ki ona, ‘beni oraya götür.’ Beni kanadının üstüne aldı, tüylerinin arasına, sıcacık... Oradan uçtuk, işte az önce, şuraya, şu çakıl taşının ardına indirdi beni.”</p>
		<p>“Hoş geldin,” dedi demirci ustası ona. Kendi yiyeceğinden yiyecek verdi. Onunla uzun uzun konuştu, inceden inceye sakallarına baktı, yokladı, soyunu sopunu araştırdı sordu, inandı ki bu bir kırmızı sakal, hem de kırmızı sakalların başbuğu.</p>
		<p>“Senin gibi bir karıncanın çok bir gerekliği vardı bana, kardeşim,” diye sevindi. “Sen hoş gelip safalar getirmişsin. Başım üstünde yerin var. Dün buraya, kırmızı sakal diye, sakalı kırmızıya boyalı bir sürü sarıca geldi, fillerin adamları...”</p>
		<p><span epub:type="pagebreak" id="page140" title="140"/>“Ne oldu onlara, nerede onlar şimdi?” diye ürküntüyle sordu başbuğ. “O sarıcalar yıktı bizim ülkeyi de, o sarıcalar ki... Amanın ustam, onları hemen bulmalı.”</p>
		<p>“Bulamayız artık onları, bizim kırmızı sakallar bana karşı savundular onları. İstesem, ölsem bile bizim ahmaklar o sarıcaların sakalının bir tek sarı telini bile vermezler bana,” diye iç geçirdi. Acıdan yüreği sökülüyordu demirci ustasının.</p>
		<p>“Ben bulurum onları sana, sen hiç üzülme, demirci kardeşim,” diye umut verdi topala başbuğ. “Senin kırmızı sakalları da onların sarıca olduklarına, sarıcaların da hayın olduklarına inandırırım.”</p>
		<p>Başbuğla demirci topal sevgiyle kucaklaştılar. Topal nasıl sevinmesindi ki, bu kadar ahmağın içinde kendisine yardımcı bir akıllı çıkmıştı. Üstelik de soylu bir kırmızı sakaldı bu. Üstelik de onun ülkesi kutsal Kafdağının eteğindeydi. Üstelik de kırmızı sakalı hiçbir sakala benzemiyordu. Üstelik de uzun sakallı çenesinden gene göğsüne bir aydınlık, bir ışık olmuş, şırıldayıp akıyordu.</p>
		<p>Topal karınca düşünüyordu, sevinçle, güvenle, içi özlenmiş bir dostluğun sıcaklığıyla dolarak. Bir elin nesi var, iki elin sesi var, diyerek düşünüyordu. Düşünmenin tadında, mestliğinde. Bu yaşlı kırmızı sakal, başbuğ, belli ki çok çekmiş. Belli ki çok da akıllı, kurnaz. Bununla birçok sorun çözülebilirdi.</p>
		<p>O sabah bütün dağ, kayalıklar, yollar beller, kıraç topraklar, akarsuların ovaların, göllerin, göleklerin, pınarların içleri, ağaçların gövdeleri birden çiçeğe durdu. Ortalık inceden bir çiçek kokusuyla dalgalandı. Bulutlar apak, yukarda, uzakta, güneyde kabardılar. Dünya bir yağmur sonu ışıltısındaydı. Karıncalar körelerinden, kaya yarıklarından, oyuklardan çıkmışlar, güneşte sıvazlanıyor, sakallarını tarıyorlardı. Rahat, mest kurunuyorlar, geniş, düz alanı dolduruyorlardı.</p>
		<figure class="center">
			<img alt="s-83" src="image/s-83.png"/>
		</figure>
		<p>Topal karınca da yarığının önüne çıkmış, bir çöpe sırtını dayamış güneşlenerek, başbuğla konuşuyordu. Başbuğun sözüne sohbetine doyamamış, onun kültürüne, devrimciliğine hayran kalmıştı. Kendi kendine diyordu ki: “Şu karıncalar arasında böyle üç tane karınca daha olsa, değil filleri, insanları bile şu dünyadan söker atardım.” Böyle akıllı bir arkadaş, dost kır<span epub:type="pagebreak" id="page141" title="141"/>mızı sakal bulduğundan sonsuz mutluluklar içinde geriniyordu. Hüdhüdün kanadından atlayıp buraya geldiğinden bu yana ilk olaraktan böyle akıllı bir karıncayla karşı karşıya geliyordu. Üstüne titriyordu başbuğun. Filleri bir gün yenebileceklerse eğer, bu başbuğun aklı yüzünden yeneceklerdi. Ne de yakışıklı bir karıncaydı bu. Sırtı sapsarı, gözleri büyük, tıpkı arı gözleri gibi gözenekli, kıskaçları güçlü, sakalı ışıl ışıl, bacakları bir atlı karınca bacakları gibi güçlü, çabuk. Bu yaşa gelmişti, bütünüyle tek anlaşabildiği karınca bu başbuğ olmuştu. </p>
		<p>Başbuğ da bacaklarını uzatmış, doğan güne karşı sıvazlanarak kurunuyor, dinleniyordu. Çok yorulmuştu fıkara, ne yapsın, fillerin ayakları altından kurtulup taaa Kafdağı eteklerinden buraya gelmişti. Oranın karıncaları böyle değildi, onların üç, beş, yedi katlı sarayları vardı yeraltı kentlerinde. Fillere de öyle kolay kolay teslim olmamışlar, savaşmışlardı sonuna kadar, güçleri tükenene kadar. Kafdağı karıncalarının büyük bir çoğunluğu dağlara çekilmişler, umutsuz da olsa fillere karşı savaşlarını sürdürüyorlardı.</p>
		<p>Geldiği günden beri ilk olaraktan sordu:</p>
		<p>“Usta, siz burada ne yapıyorsunuz, fillere karşı bir savaş sürdürüyor musunuz?”</p>
		<p>Şimdiye kadar hep kendisi kendi maceralarını anlatmıştı. Usta da kendisine herhangi bir şey üstüne soru sorulmadığından dolayı kıvançlanmıştı.</p>
		<p><span epub:type="pagebreak" id="page142" title="142"/>“Biz bekliyoruz şimdilik başbuğ kardeşim, fillere karşı savaşmak o kadar kolay değil,” diye ona karşılık verdi demirci.</p>
		<p>“Hiç kolay değil, ama böyle de eli kolu bağlı durmak olur mu hiç? Sonra boş dura dura, buradaki kırmızı sakallar tembelleşir, savaşı unuturlar. “</p>
		<p>“Filler çok büyük, karıncalar çok küçük başbuğ kardeşim, günlerdir, aylardır düşünüyorum düşünüyorum, hiçbir yolunu bulamadım fillerle savaşmanın. Nasıl savaşılır ki onlarla?” diye başbuğa merakla sordu.</p>
		<p>“Doğru,” diye onu onayladı başbuğ. “Şu üsteki bütün karıncaları toplasak, savaşa soksak, bir tek fil hepimizi kırfacana çevirir. Bir ülke varmış, oranın karıncaları fil kadar iriymiş, ama o ülke çok uzak, o karıncalara haber salsak, gelseler de bizi tutsaklıktan kurtarsalar.”</p>
		<p>“Onlar gelirler, biliyorum onları, filleri kovarlar, sonra da bizi onlar tutsak alırlar. Kendi başımızın çaresine biz kendimiz bakalım.”</p>
		<p>“Biz kendi başımızın çaresine kendimiz bakamayız, ustam. Filler çok büyük.”</p>
		<p>“Umutsuz olma, belki bir yolunu buluruz, başbuğ kardeşim. Bak ben ne yaptım, tutsak karıncaların içine, her ülkeye kırmızı sakallılar gönderdim. Onlar sakallarını kesip tıpkı öteki karıncalar gibi oldular, onlarla birlikte çalışıyorlar, onlarla birlikte zulüm görüyor, aç kalıyorlar. Bir de ben gece gündüz filler üstüne, karıncalar üstüne, bundan önceki fillerle karıncaların üstüne kitap okuyorum, adamlarım da kitap okuyorlar durmadan. Biz burada kitap okuyor düşünüyoruz, tekmil dünyadaki karınca kardeşlerimiz kitap okuyor, çalışıyor, düşünüyorlar.”</p>
		<p>“Bundan bir şey çıkmaz ki,” dedi başbuğ. “Kitap okumakla, tutsak karıncaların arasında çalışmakla filler yenilmez ki...”</p>
		<figure class="right">
			<img alt="s-193-1" src="image/s-193-1.png"/>
		</figure>
		<p>“Bak başbuğ kardeşim, beni dinle, onları örgütlüyorum da... Bir gün bir yolu bulununca, tekmil karıncalar fillerin üstüne saldırınca...”</p>
		<p>Başbuğ gülmeye başladı, güldükçe gülüyor, güldükçe gülüyordu.</p>
		<p>“Ne gülüyorsun, başbuğ kardeşim?”</p>
		<p>Başbuğ gülmekten karşılık veremiyor, tıkanarak gülüyordu.</p>
		<p><span epub:type="pagebreak" id="page143" title="143"/>“Gülü... gülü... gülüyorum ki...”</p>
		<p>“Neye gülüyorsun? Çok mu gülünç söylediklerim?”</p>
		<p>“Ço... ço... çok...”</p>
		<p>“Ne ola ki?”</p>
		<p>Başbuğ güldü güldü, sonra azıcık kendine geldi, yüzü kıpkırmızı olmuş, soluğu taşıyordu.</p>
		<p>“Bak, ustam,” dedi. “Yiğit, yürekli, aslan ustam, filler hiç yenilir mi? Bu dünya dünya oldu olalı kim görmüş karıncaların filleri yendiğini? Bu dünya böyledir ve hem de bu dünya hiç değişmez. Fil fildir, karınca karınca... Filler yönetecek, onların işleri bu, karıncalar çalışacak, filler yan gelip yatacak, en güzel yiyecekleri onlar yiyecek, en güzel giyitleri onlar giyecek, en görkemli saraylarda onlar oturacak... Karıncalarsa işte böyle, halleri duman, yıl on iki ay çalışıp sonunda ellerindeki avuçlarındakini fillere verecek, kendileri de açlıktan kırılacaklar. Doğanın yasası bu, insanların, o kendilerini doğanın kutsal yaratığı sanan o övüngeç insanların da yasası bu. Bu dünya böyle gelmiş böyle gider. Düşün bir ustam, bir düşün kardeşim, şuraya bir dağ kadar karınca toplansak bir araya, bir tek fil saldırsa bize, ne oluruz?”</p>
		<figure class="center">
			<img alt="s-193-2" src="image/s-193-2.png"/>
		</figure>
		<p>Topal demirci ustası onun gözlerinin içine ilk olarak kuşkuyla baktı. Bu bir sarıca olmasın, diye düşündü. Bu bir hayın sarıca... Sonra da, bu başbuğ yılmış, diye düşündü kendi kendi<span epub:type="pagebreak" id="page144" title="144"/>ne. Böylesine bir kırgından geriye kalmış, fillerin belasına uğramış bir karınca bu kadar umutsuz olmasın da ya ne olsun?</p>
		<p>“Haklısın,” dedi ona demirci. “Haklısın ya bu karıncalar ki şu evrende en güçlü yaratıklardır. Filler daha da güçlü olsalar bile onların bu tutsaklığından kurtulmanın bir yolu bulunmalı. Ve hem de bulunacak!”</p>
		<p>“Ama bunun için de hiçbir şey yapmıyor, hiçbir eylemde bulunmuyoruz ki,” dedi başbuğ. “Eylem gerek, hiç olmazsa bizimkiler gibi savaşı sürdürmek gerek. Ben bizim filleri yenebileceğimizi bir kere olsun düşünmedim bile ya, ama savaş gerek. Yenmesek de savaşmalıyız. Bir tek umut savaşta.”</p>
		<p>Topal demirci de öyle düşünmüştü ya, bir sonuca varamamıştı. Bir tek umut savaştaydı ya, nasıl bir savaşta? Savaşın umutsuzu olur mu? Umutsuz girilmiş savaş, savaş değil, ölümdür, savaşın biçimi, türü var. Savaşa umutla girersin, yenilirsin o başka, ama umutla girersin.</p>
		<p>Bu düşüncelerini başbuğa söylemedi. Sadece:</p>
		<p>“Sizinkiler savaşıyorlarsa filleri yenememek için, bu deliliktir, insan yenmemek için savaşır mı? Filleri de yenecek bir yöntem bulacaktır karıncalar.”</p>
		<p>Başbuğ gene güldü:</p>
		<p>“Hah hah hah... Bulunamayacak, bulunamaz. Filler yenilir mi?”</p>
		<p>“Yenilir,” diye gürledi topal demirci. “Bir yolunu bulacağız filleri yenmenin. Ve kahreden ve var eden karıncalardır. Yeneceğiz filleri...”</p>
		<p>“Öyleyse savaşın,” diye bağırdı başbuğ. “Böyle dağ başında oturarak filler yenilmez.”</p>
		<p>“Bir yolunu...”</p>
		<figure class="right">
			<img alt="s-195" src="image/s-195.png"/>
		</figure>
		<p>Tam bu sırada alanda bir gürültü patırtı koptu ki, topal demirci buraya geldi geleli böyle bir gürültü duymamıştı. Sanki koca dağ ortasından çat diye çatlamıştı, işte öyle bir gürültü. Kırmızı sakallı topal karınca hemen alana koştu ki ne görsün, alan ağzına kadar karıncayla dolmuş, karıncalar üst üste, kıvıl kıvıl... Genç bir kırmızı sakal da bir karaçalının en üst dalına çıkmış, coşkuyla konuşuyor, gür sesi dağlarda yankılanıyor:</p>
		<p><span epub:type="pagebreak" id="page145" title="145"/>“Ne filler, ne kırmızılar!” diyor. “Ne filler ne kırmızılar, özgür bağımsız karıncalar...”</p>
		<p>Ve alandaki karıncaların bir bölüğü onu alkışlıyor.</p>
		<p>“Biz,” diyor karaçalının üstündeki, “biz tekmil karıncaları bu dağa çekeceğiz, karınca ülkelerini boşaltıp buraya getireceğiz, dünyanın evrenin tekmil karıncalarını ve savaşa başlayacağız. Ne filler ne kırmızı sakallılar, ne de eli nasırlılar, çalışan tutsak karıncalarla başaracağız kurtuluşu...”</p>
		<p>Ve alkışlar çoğalıyor, büyüyor, genişliyor.</p>
		<p>“Ve tutsak karıncaları, ancak kendileri kurtaracaklardır. Eli nasırlıların bize hiçbir gereği yok. Ne eli nasırlı karıncalar, ne filler, özgür bağımsız tutsak karıncalar. Fillerin gözlerini oyacağız. Gözleri kör olan filler karınca ülkelerini bulamayacaklar, ondan sonra da yollarını şaşırıp denize düşüp ölecekler. Böylelikle de bu dünya fillerden kurtulacak. “</p>
		<p>Alkışlar kıyamet.</p>
		<p>Uzun konuştu, ne eli nasırlılar, ne filler diyen, karaçalıdan indiğinde kan ter içinde kalmıştı. Alkışlayan karıncalar onu omuzlarına aldılar.</p>
		<p>Onun arkasından uzun boyunlu, kapkara bir karınca çıktı karaçalıya, çalının dikenleri onun karnına battı, çünkü karnı çıplaktı. </p>
		<p>Söze:</p>
		<p>“Arkadaşlar, kırmızı sakallılar,” diye başladı. “Sözüm yalnız sizedir, beni dinleyin, iyi kulak verin bana... Hemen şimdi savaşa gireceğiz. Filleri yok edeceğiz. Bir karıncaaaa, hele karıncaların kırmızı sakallısıııı, bir evrene bedeldir. Filler hiçbir zaman yenilmez yaratıklardır. Onları hiçbir güç yenemez. Biz de onları yenemeyeceğiz ama, savaşacağız. Örümcek ağlarından ağ toplayacağız, fillerin yollarına gereceğiz, filler bu ağlara dolanacaklar... Evet arkadaşlar, filleri yenemeyeceğiz ama, onları örümcek ağlarına düşüreceğiz. Dün örümceklerin başkanıyla konuştum, size, dedi, örümcekler başkanı, her örümcek <span epub:type="pagebreak" id="page146" title="146"/>yedi kulaç, yani karınca kulacı ağ örecek, siz değil filleri bu ağlara, şu koca dünyayı bile düşürür, torlar toplar güneşin yanına atarsınız. Ama filler yenilmeyecekler. Bu dünya değişmeyecek... Biz karıncalar savaşacağız. Neden savaşmayalım, değil mi, elimizde bu kadar örümcek ağı varken. Kahrolsun bizim yolumuzu kesen, bizi savaşmaktan alakoyan, o pısırık topal demirci kahrolsun!”</p>
		<p>“Kahrolsun!” diye bütün alan inledi.</p>
		<p>“Biz de ağlarımıza filleri, hüdhüd kuşlarını düşürüp özgürlüğümüze kavuşunca bize yardım etmiş olan örümcek kardeşlerimize dünyanın bütün sineklerini vereceğiz. Hiçbir karınca bu dünyadaki hiçbir sineğe el bile sürmeyecek, acından ölse de...”</p>
		<p>“Ölse de,” diye inledi alan.</p>
		<p>“Örümcek ağlarımız varken biiiiz...”</p>
		<p>Daha çok uzun sözler söyledi örümcek ağları üstüne, bu ağların sağlamlığı üstüne:</p>
		<p>“Bir örümcek ağı, değil bir fili zapt etmek, kırk bin katırı bile zapt eder. Bir örümcek ağı, değil bir fili, bir insanı bile zapt eder. Bir örümcek ağı...”</p>
		<p>Ve kürsüden utkulu bir komutan gibi kabararak indi. Alkıştan alan yıkılıyordu.</p>
		<p>Topal demirci orada, alanın kıyısında durmuş, tek başına oraya dikilmiş, yanında başbuğ, bir de o üç delikanlı kırmızı sakal, öfkeden kuduruyor:</p>
		<p>“Zart zurt,” diyordu. “Zart zurt... Sizi bre zart zurtçular. Hay sizi bre!”</p>
		<p>Derken karaçalıya, sakalı yerde sürünen, üç köşe gözlü, sarkık bıyıklı, saçları ta beline inmiş bir delikanlı çıktı. Azıcık kekeliyordu ya, düzgün konuşuyordu:</p>
		<p>“Biz filleri hiçbir zaman, hiçbir biçimde yenemeyeceğiz,” dedi. Çok dingin, kendine güvenmiş, inandırıcı, kandırıcı konuşuyordu. Arada bir coştuğunda onun kekemeliğini de fark etmiyorlardı karıncalar, kulak kesilmişlerdi.</p>
		<p>“Gerçekçi olalım arkadaşlar. Biz filleri hiçbir zaman yenemeyeceğimize göre, yenebilseydik dünya kurulduğundan bu yana onların tutsağı olur muyduk, değil mi?”</p>
		<p>“Olmazdık,” diye alan gürledi.</p>
		<p><span epub:type="pagebreak" id="page147" title="147"/>“Dünya kurulduğundan beri değil, daha yeni tutsak düştük fillere,” dedi topal demirci. Onun sesini kimsecikler duymadı. Ya da duydular duymamışçılığa vurdular.</p>
		<p>“Onun için fillerle savaşı, filleri yenmeyi aklımızdan çıkaralım da filleri karınca ülkelerine nasıl sokmayız onu düşünelim, değil mi?”</p>
		<p>“En doğrusu da bu,” diye mırıldandı kalabalık.</p>
		<p>“Öyleyse arkadaşlar, ben aradım, danıştım, fil huyunu bilenlere, yılanlara çıyanlara, insanlara sordum, fillerin her bir huylarını öğrendim. Filler en başta hendek atlayamazlarmış. Biz karınca ülkelerini hendekle çevireceğiz ve filler ülkelerimize giremeyecekler. Yok filleri kör edeceğiz de, yok örümcek ağlarına düşürüp evrenin dışına atacağız da, bunlar hep uyduruk... Fillerin gözlerini kör edebilir mi hiçbir karınca, söyleyin, bir fil örümcek ağına sığar mı?”</p>
		<p>“Sığmaaaz,” diye kalabalık biribirine girmiş bağırdı.</p>
		<p>“Gerçekçi olalım arkadaşlar, ve şimdiden tekmil kırmızı sakallılar ülkelerimize dağılıp, ülkelerimizin yöresine hendek kazmak için vatandaşlarımızı kandıralım.”</p>
		<p>Alan alkıştan, bağırtıdan bir kalktı bir indi.</p>
		<p>Bu uzun sakallı, uzun saçlı kırmızı sakalı da sırtladılar karıncalar.</p>
		<p>Sonra da karaçalıya, ortalık azıcık durulunca, küçücük, iğne ucu kadar ufacık bir kırmızı sakal karınca çıktı. Bu karınca o kadar küçücüktü ki, karıncalar bile onu karaçalının ucunda ancak zar zor görebiliyorlardı.</p>
		<p>Bu küçücük karıncanın sesi amma da gürdü:</p>
		<p>“Arkadaşlar, gerçekçi olalım,” diye başladı o da. “Hiç biz fillerin gözlerini kum atarak kör edebilir miyiz? Benim bildiğime göre fillerin gözleri zaten o kadar az görüyormuş ki, biz onları kör edebilsek bile, bir şey değişmeyecek. Filler kulaklarıyla görüyorlarmış. Fillerin de kulaklarını kesebilir miyiz, arkadaşlar, söyleyin, onların o yelken kulaklarını kesmeye gücümüz yeter mi?”</p>
		<p>“Yetmez!” diye bağırdı kalabalık.</p>
		<p>“Örümcek ağına gelince...”</p>
		<p>“Olmaz, olmaz!” dedi kalabalık. “Hendeği de geç.”</p>
		<p><span epub:type="pagebreak" id="page148" title="148"/>“Öğrendim ki hiçbir file hiçbir hendek dayanmaz, her fil her hendeği atlayıp geçermiş.”</p>
		<p>“Geçer,” diye bağırdılar karıncalar.</p>
		<p>“Bu dünyada filleri alt edecek güç yoktur. Filleri alt edecek hiçbir güç daha yaratılmamıştır.”</p>
		<p>“Yaratılmamıştır,” diye gene gürledi kalabalık.</p>
		<p>“Öyleyse ne yapmalıyız, eeey arkadaşlar, eeey evrenimizin çok değerli, en değerli yaratıkları, siz kırmızı sakallar, tanrı sizi övmüş de yaratmış, sultan kılmış şu karıncaların üstüne. Öyleyse ne yapmalıyız?”</p>
		<p>Karıncalardan çıt çıkmadı, hep bir kulak kesilip küçük karıncanın ağzına baktılar.</p>
		<p>“Bu dünyada fil gücünden daha üstün güç olmadığına göre biz de fillerin gücünden faydalanarak kurtuluşumuzu sağlarız. Fillerin bir kısmı vardır ki, o filler, fil sultanı kadar karıncaların nimetlerinden faydalanamıyorlar. Biz o fakir, leyleğin yuvadan attığı fillere deriz ki, eğer bize yardım eder de bizi fillerin tutsaklığından kurtarırsanız, biz de kıyamete kadar sizi, sizin soyunuzu, soyunuzun soyunu balözü, çiçek özü, böcek özüyle besleriz. Size sırça saraylar da yaparız. Siz filler olmadan, biz küçücük karıncalar fillerle başa çıkamayız. Söyleyin çıkabilir miyiz?”</p>
		<p>“Çıkamayız.”</p>
		<p>“Öyleyse yaşasın fillerle karıncalar kardeşliği, işbirliği. Filler ve karıncalar el ele... Kahrolsun ağcılar, dağgezenler, hendekçiler, demirciler, eli nasırlılar, kahrolsun! Yaşasın karınca fil işbirliği...”</p>
		<p>“Filler ve karıncalar el ele,” diye yankılandı koskocaman alan. Karıncalar coşkudan kaynaştılar. Parlak gün ışığında milyarlarca karınca gözü ışılaştı.</p>
		<p>Ve küçücük karınca şişinerek karaçalının üstünden yere atladı, öteki karıncaların bacakları arasında yitti. Karıncalar onu bulup omuzlarına aldılar.</p>
		<figure class="right">
			<img alt="s-201" src="image/s-201.png"/>
		</figure>
		<p>Topal demircinin yanında duran başbuğ karınca: </p>
		<p>“Doğru,” diye ağzından kaçırdı, “bu da doğru söyledi.”</p>
		<p>Topal demirci ona ters ters baktı. Epeydir bu yanındaki karınca, başbuğ, her kırmızı sakal karaçalıdan indikçe bir şeyler mırıldanıyordu ama, topal demirci onun ne dediğini anlayamıyor<span epub:type="pagebreak" id="page149" title="149"/>du. Oysaki her karıncanın düşüncelerine, “doğru,” diyormuş. Başbuğ karınca doğru sözünü ağzından kaçırmıştı ama, ne fayda, bir kere topal duymuştu. Şimdi bunu nasıl onarmalıydı, onarmanın da hiçbir olanağı yoktu. Topal karınca nasıl da öyle kuşkuyla, korkuyla bakıyordu ona. Üstüne gitmekten başka umarı yoktu başbuğun, belki bir tek kurtuluşu üstüne gitmekte bulabilirdi:</p>
		<p>“Hepsi doğru söylüyor, değil mi ustam?” </p>
		<p>Topal karınca öfkeyle homurdandı. </p>
		<p>“Filleri kör edebiliriz.” </p>
		<p>“Ahmak.”</p>
		<p>“Filleri örümcek ağlarıyla...” </p>
		<p>“Budala.” </p>
		<p>“Fillerle işbirliği...”</p>
		<p>“Sersem, ben de seni bir şey sanmıştım. Üstelik de koca bir karınca ülkesinin başbuğusun. Üstelik de bir kır...”</p>
		<p>Bir kırmızı sakalsın, diyemedi. Çünkü bu kadar yaşlı bir kırmızı sakal bu saçmalıklara doğru diyemezdi. Topal karınca çok deneyden geçmişti. Düşüncesini birdenbire açığa vurduğuna pişman olmuştu. Kendi kendini ele verdiğinden dolayı bu başbuğ karınca birtakım olmayacak işlere başvurabilirdi. Bütün karıncaları kışkırtabilir, onu linç ettirebilirdi. Çok cerbezeli bir şeydi bu başbuğ karınca. Onu öldürebilirdi gece uyurken... Hiçbir şey yapamazsa kaçabilirdi. </p>
		<p>Birden gülmeye başladı topal karınca:</p>
		<p>“Hay sen çok yaşayasın, başbuğ kardeşim,” dedi. “Senin deneyin herkeslerden fazla... Özür dilerim, ilkin birden kavrayamadım da, budalalık, dedim bu güzel düşüncelere. Ben bilirim ki her düşünce kutsaldır. “</p>
		<p>Hayınlık ahmak olur, ne kadar kurnaz gözükse de... Başbuğ karınca hemen topalın bu geriye dönüşünü yuttu. Çünkü kendisini bütün dünyanın en akıllısı sanıyordu.</p>
		<p>“Her düşünce kutsaldır,” diye sevinçle bağırdı. “Bu düşüncelerle, o filler ne kadar güçlü olurlarsa olsunlar, onları alt edeceğiz.”</p>
		<p>“Doğru,” dedi topal karınca. “Filleri er geç alt edeceğiz.”</p>
		<p><span epub:type="pagebreak" id="page150" title="150"/>Onlar böyle konuşadursunlar, karaçalının üstüne sıçradı bir karınca çıktı, çalının en üst dalına varıp dikildi.</p>
		<p>“Eeey, arkadaşlar,” diye başladı, “sayın görkemli, kutsal, emekçi kızıl karıncalar, filler ki bizim soyumuzu kesti kuruttu, bizi tutsak kıldı... Biliyorum fillerin ellerinden kurtuluş yok. Filler bu evrenin en güçlü yaratıkları. Siz de biliyorsunuz bunu, ben de biliyorum, bütün evren de buna tanık. Bu gerçeği ulu ustamız kırmızı sakal demirci de biliyor. Onun gözünden de çok değerli bir kişi olan Kafdağı karıncalarının başı kırmızı sakal arkadaşı da biliyor bunu.”</p>
		<p>Topal karınca:</p>
		<p>“Doğru,” diye bağırdı, “doğru,” öfkeden kudurarak. Hem öfkeden kuduruyor, hem de başbuğa çaktırmamak için, “doğru,” diyordu bu saçma sapan sözlere.</p>
		<p>Başbuğ da topal karıncanın yola gelmesinden mest olmuş:</p>
		<p>“Doğru, doğru, doğru,” dedi.</p>
		<p>“Biliyoruz,” diye bağırdı topal karınca.</p>
		<p>“Bu dünyada değil karınca, hiçbir güç yenemez filleri, filler bile yenemezler filleri, insanlar bile... Yalnız bir tek güç yener onları, o da atlı karınca kardeşlerimiz. Filleri bu evrende yenecek güç atlı karıncalardır. Uzun bacaklı atlı karıncalardır.”</p>
		<p>“Uzun bacaklı atlı karıncalardır, doğru!” diye bağırdı başbuğ.</p>
		<p>İster istemez onun söylediğini yineledi topal karınca:</p>
		<p>“Atlı karıncalardır, doğru,” dedi usulca, yan gözle de başbuğa baktı. Başbuğ kıvanç içinde ellerini ovuşturuyordu. Ve topal demirci durmadan başbuğa bakıyor, onu tepeden tırnağa süzüyor, araştırıyordu. Kesinlikle bunun bir kırmızı sakal olmadığını anlamıştı.</p>
		<p>Çalının üstündeki karınca upuzun bir şeydi, bir deri bir kemikti de. Saçı sakalına karışmıştı, sivri pembe burunluydu, konuştukça fırlak gırtlak kemiği iniyor çıkıyordu.</p>
		<p>“Bin beş yüz tane atlı karıncayı şu mağaraya çağıracağız. İşte bu mağara tam dört milyar karınca alır. Dört milyar karınca alan mağaraya bin beş yüz atlı karıncayı koyup onlara fil aşısı yapacağız. Atlılara fil aşısı yaptıktan sonra dünyanın bütün yiyeceklerini toplayıp getirecek vereceğiz onlara, vereceğiz onlara, yiyecekler. Altı ay sonra fil aşısı almış karıncalar beş fil, on fil ka<span epub:type="pagebreak" id="page151" title="151"/>dar büyüyecekler. Bu beş fil, on fil kadar olmuş karıncaların her birisi birer canavar kesilecek. Her biri bir fili kıskacına alıp ikiye biçecek. Salıvereceğiz cengaver karıncalarımızı fillerin üstüne, al Allah delini zapteyle kulunu diyerekten. Fillerle atlı karıncalar arasında mübalağa cenk olacak. Ve gün akşama ererken, şu dünyada soluk alan bir tek fil kalmayacak. Hepsini atlı karıncalar kıskaçlarından geçirip tam ortalarından bölecekler. Ey kardeşlerim, kırmızı sakallı karıncalar, sözüm doğrudur!”</p>
		<p>Koskoca alan:</p>
		<p>“Doğrudur!” diye bir indi bir kalktı.</p>
		<p>“Sen eeeey kırmızı karıncaların kutsal başı topal demirci, sözlerim doğru mu?”</p>
		<p>“Doğru, doğru,” diye önlüğünü salladı demirci.</p>
		<p>Onun ardından da:</p>
		<p>“Doğru, doğru, çok doğru,” diye bağırdı başbuğ. Ve kırmızı sakallı topal demirci için için güldü, sevinçten dolup taşıyordu. Tez günde anlamıştı başbuğun kim olduğunu. Bu karınca, sarıca karıncaların başlarından başkası değildi ve şu kalabalığı buraya toplayanlar da, kışkırtanlar da sarıcalardı. Ama nasıl da yitip gitmişlerdi kırmızı sakallıların içinde? Onları nasıl ayırt edip de bulmalı, bunların sarıcalar olduklarına bu kalabalığı inandırmalıydı? İşi zordu, zordu ya, olanaksız değildi.</p>
		<p>İpince uzun karınca da indi karaçalının tepesinden. Onu da omuzlarına aldılar, “yaşşa, var ol,” diye bir süre ortalığı çınlattılar. Sesleri ulu dağlarda yankılandı. Sonra kuyucuların başı çıktı karaçalının üstüne, fillerin yollarına kuyu kazmayı önerdi, onun arkasından çivici karınca çıkıp karınca ülkelerinin dört bir yanına çiviler çakmayı salık verdi. Filler hiçbir zaman bu çivilere basıp karınca ülkelerine giremeyecekti. Çiviciyi ağıcılar, sucular, yolkesenler, hırsızcılar, sıvamacılar izlediler, hepsinin de önerisi ilginçti. Alanın kalabalığından her birisini ayrı ayrı onaylayan, onlara doğru, diye bağıran kişiler çıktılar.</p>
		<p>Topal demirciyle başbuğ da hepsini onaylıyorlardı. Konuşucuların hepsini de kendi bölükleri omuzlarına aldılar.</p>
		<p>Derken ortalık birden karıştı, karıncalar biribirlerine girdiler. Kılıçlar, yatağanlar çekildi, ağlar, halatlar atıldı, kum gibi taşlar yağdırdı karıncalar biribirlerinin üstüne, alanın göğünü <span epub:type="pagebreak" id="page152" title="152"/>koyu bir toz bulutu örttü. Bir feryadü figan aldı ortalığı ki kulakları sağır eden. Kelleler, bacaklar, kollar, gövdeler uçuşuyordu havalarda. Şu dünya dünya, karıncalar karınca olalı böyle bir cenge tanıklık etmemişti kimse.</p>
		<p>Topal karıncayla başbuğ, yüksek, kalın, ağaç gibi sağlam bir karaçalının en uç dalının üstüne çıkmışlar cengi buradan izliyorlardı. Topal demirci kederinden ölüyor, başbuğsa, içinden seviniyor, kıvanıyor, dışından üzülmüş gözüküyordu ya, artık onun hiçbir davranışı topal demircinin gözünden kaçmıyordu.</p>
		<p>Topal demirci çok kaygılıydı, bu savaş böyle ne kadar bir süre sürüp gidecekti? Belki de savaşın sonunda sağlam hiçbir karınca kalmayacaktı. Ne yapmalıydı bu korkunç kırımın önüne geçmek için?</p>
		<p>Genç kırmızı sakallardan bir borazan istedi, üste çok borazan vardı, en büyüğünü getirip demirciye verdiler. Demirci başladı konuşmaya, bağırmaya, sövmeye, ama duyan, dinleyen kim?</p>
		<p>Topal demircinin içinden kan gidiyordu. Bunca emek verip kırmızı sakal eylediği karınca uluslarının tek umutları karıncalar, birkaç sarıcanın iğvasına kapılıp biribirlerini öldürüyorlardı işte. Hem de göz göre göre. Bundan sonra bu kırmızı sakallılar tükenince artık kıyamete kadar karıncalar fillere tutsak kalacaklardı. Başbuğun yüzüne yaş dolu gözlerle baktı. Başbuğ tepeden tırnağa kıvanca kesmişti. Topal demirci ona kederini belli etmemeye çalıştı. Azıcık da güldü:</p>
		<p>“Öldürüyorlar biribirlerini, öldürsünler. Bu dünyada daha çok kırmızı sakal var, değil mi? Sizde de çok var, öyle mi?”</p>
		<p>“Vardılar ama,” dedi başbuğ, “onlar da böyle, her ne sebeptense biribirlerine düşüp böyle biribirlerini öldürdüler. Bir tek, bir tek kırmızı sakal kalmadı benim görkemli ülkemde.”</p>
		<p>“Varsın bunlar biribirlerini öldürsünler, daha iyi, ahmak, sersem karıncalardı bunlar zaten. Ölmeleri karınca ulusları için daha iyi olacak, ulusların böyle akılsız kırmızı karıncaları olacaksa hiç olmasın daha iyi. Bizde daha çok kırmızı sakal var, üstelik onlar akıllı da...”</p>
		<p>“Nerdeler?” diye sordu hemen başbuğ. Aaah, onların da yerini bir öğrenebilseydi... Şu dünyada, başbuğ sağiken, bir tek kırmızı karınca bile kalmamalıydı.</p>
		<figure class="full">
			<img alt="s-207" src="image/s-207.png"/>
		</figure>
		<p><span epub:type="pagebreak" id="page153" title="153"/>“Çini maçinde,” dedi topal demirci. “Sarı benizli karıncalar ülkesinde.”</p>
		<p>“Sarı benizlilerin de sakalları kırmızı mı olurmuş?”</p>
		<p>“Olur ya,” dedi topal demirci. “Onların kırmızı sakallıları böyle ahmak değil, onlar böyle biribirlerini öldürmüyorlar.”</p>
		<p>Görürsünüz, dedi içinden başbuğ, hele ben bu deneylerden geçmiş sarıcalarımı bir göndereyim senin Çini maçinine, gör sen o zaman gümbürtüyü, oradakileri de buradakilerden beter etmez miyiz!</p>
		<p>Alanı kalın bir toz tabakası örttü, alandan akan kanlar çığılayarak yamacı aşağı iniyor, dereye doluyordu. Bu kadar yükseklikten bile, kesilmiş uçan kol, bacak, gövde, baştan başa hiçbir şey göremiyordu topal demirci. Bağırdı çağırdı, çabası hiçbir işe yaramayınca, topal demirci elindeki borazanı fırlattı savaş alanına attı. Umarsızlık öldürüyordu onu.</p>
		<p>Derken uzaklardan gök gürlemesi gibi bir kahkaha patladı. Kahkaha dağları salladı, kayaları titretti.</p>
		<p>“Filler sultanı, filler sultanı,” diye kendini bir daha ele verdi başbuğ. “Filler sultanı kırmızıların bu haline gülüyor.”</p>
		<p>“Ne biliyor ki filler sultanı buradaki halimizi?”</p>
		<p>Coşkunlukla kendini ele veren başbuğ hemen bir yalan kıvırdı.</p>
		<p>“Filler sultanının gözü kırk günlük yerdeki kara taşın üstündeki kara karıncayı, yedi dağ ardında da olsa görür. Beni öldürüyordu az daha, kaçtım da Kafdağının karlarına attım ken<span epub:type="pagebreak" id="page154" title="154"/>dimi. Fillerin yüce, kayalık dağlara, hele dağların soğuk karlarına hiç yüzleri yoktur.”</p>
		<p>Bir kahkaha, bir kahkaha da patladı. Kahkahalar yeri göğü sarsarak ardı ardına durmadan top gülleleri gibi patlıyordu.</p>
		<p>Tam bu sırada bir tansık gerçekleşti. İnanılmaz bir şey oldu, alanda anında birden kirp diye ses sada kesildi. En küçük bir vızıltı bile duyulmuyordu oradan. Topal demirci kulak verip dinledi, sonra da hüzünlü:</p>
		<p>“Ne oldu bunlara, alanda çıt çıkmıyor, ne oldu ki kırmızı sakallarıma?” diye sordu.</p>
		<p>“Hepsi hepsi öldü,” dedi başbuğ. “Hepsi biribirlerini öldürdüler. Bir tek kırmızı sakalımız bile kalmadı. Vah vah, vaaah!” Avazı çıktığı kadar ağlamaya başladı. “Vah ki vaaah...”</p>
		<p>Topal karınca vakurdu, gözlerinden bir damla yaş akmıyordu, orada öyle dikilmiş kaskatı kesilmiş kalmıştı.</p>
		<p>Filler sultanının kahkahaları daha da gürleşerek geliyordu. Alanın üstündeki toz da yavaş yavaş yere iniyor, ortalık açılıyordu. Topal karıncaysa gözlerini alana dikmiş oradan ayırmıyordu. Eli yüreğinin üstündeydi.</p>
		<p>Tozlar indi, ortalık açıldı ve birden de, tam o anda da filler sultanının kahkahası keskin, ezici, öldürücü, sonsuz hışımda bir öfkeye döndü. Ve topal demirci uzun bir sevinç çığlığı attı:</p>
		<p>“Karıncalarımın çoğu ölmemiş!” diye bağırdı. “Çok şükür, çok şükür, çok şükür!”</p>
		<p>Manzarayı ve alanda karıncaların kıvıl kıvıl kaynaştığını gören başbuğ kederinden karaçalıdan düşüp ölüyordu az daha.</p>
		<p>Topal demirci karaçalının üstünden indi, alana vardı. Alanda ölüler, yaralılar biribirlerinin üstüne yığılmıştılar.</p>
		<p>“Buna da, buna da şükür,” dedi topal demirci. “Ben hiçbir kırmızı sakal kalmadı sanmıştım.”</p>
		
		<p>Ortada da, filler sultanının kahkahasından şaşkınlığa uğrayıp savaşı bırakmış karıncalar daha durmadan sövüşüyorlardı. Topal demirci bir çöpün üstüne çıktı:</p>
		<p>“Yeter artık,” dedi. “Kendinize gelin. Bakın filler sultanı sizin bu halinize nasıl gülüyor.”</p>
		<figure class="gap">
			<img alt="gap-5" src="image/gap-5.jpg"/>
		</figure>
		<p>Daha birçok söz söyledi topal demirci. Ona hiçbir karınca karşılık veremedi. Kırmızı sakallar süklüm püklüm körelerine döndüler. Döndüler ama...</p>
		<figure class="center">
			<img alt="s-210" src="image/s-210.png"/>
		</figure>
		<p><span epub:type="pagebreak" id="page155" title="155"/>Başbuğ, topal karıncanın tam arkasındaydı, o konuşurken:</p>
		<p>“Bak arkadaş,” dedi. “Sen şimdi bu biribirine düşmüşleri, biribirlerinin kanlarını içmişleri bir daha bir araya getirebilirim mi sanıyorsun? Bundan sonra bu kırmızı sakallar artık hiç iflah olmazlar. Sonuna kadar bunlar biribirlerini öldürürler. Araya kan, bencillik, fitne girdi. Bin parçaya ayrılmış kırmızı sakallılar, artık her şeyi unutup biribirlerine düşerler. Gözleri ne filleri, ne de dünyayı görür.”</p>
		<p>Topal karınca hem üzgündü olan bitenden, hem de sevinçliydi, karıncalar çok şükür ki toptan ölmemişlerdi. Bu deneyden sonra artık akılları başlarına gelmiş olmalıydı. Bu olaydan sonra sarıca karıncaların da iğvasına uymayacaklardı herhalde. Körelerine geldiler, yorulmuşlardı.</p>
		<p>“Gel demirci kardeş,” dedi başbuğ, “gel benimle de Kafdağının arkasındaki benim ülkeme gidelim. Sana başbakanlık veririm kendi ülkemde... Sana balözü, çiçek özü, hem de Kafdağı çiçeklerinin özünü yediririm. Seni çok sevdim. Ömrünün bundan sonrasını karıncaca değil filler gibi yaşarsın. İstersen kıçını da gün akşama dek kaşırsın. Bak, gördün işte, güvendiğin dağlara da kar yağdı, senin kırmızıcaların biribirlerini öldürdü. Bundan böyle onlar iflah olmazlar, sonuna kadar iki tek iki karınca kalıncaya kadar onlar biribirlerinin gözlerini oyarlar. Gel kardeş, inat etme, bu karıncalar senin değerini bilemezler, gel bizim ellere gidelim. İstersen az sonra bir hüdhüd, hüdhüdü istemezsen bir leylek bizi alır Kafdağının ardına götürür bırakır. Haydi kardeş...”</p>
		<p>Kırmızı sakallı topal demirci ona hiçbir karşılık vermedi, yalnız kendisini bekleyen genç kırmızı sakalın üçünü de bir köşeye çekip kulaklarına fısıldadı:</p>
		<p><span epub:type="pagebreak" id="page156" title="156"/>“Aman çocuklar dikkat edin, şu başbuğ var ya, hani sakalı kızıl, benim arkadaşım? İşte o sarıcaların başıdır. İçimize bunları filler sultanı soktu. Bugünkü savaşı da bunlar çıkardı. Az daha bir tek kırmızı sakal kalmıyordu. Dikkat edin, bu başbuğ kaçabilir, kaçarken yakalayamazsanız öldürün. Aman çocuklar ona, onun sarıcalar başı olduğunu bildiğimizi belli etmeyin.”</p>
		<p>“Etmeyiz ustamız.”</p>
	</section>
</body>
</html>