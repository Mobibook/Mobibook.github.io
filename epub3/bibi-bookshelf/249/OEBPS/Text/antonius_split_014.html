<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>antonius</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_6">Perde II</h2>

  <h3 class="h2baslik1" id="calibre_toc_15">SAHNE I</h3>

  <p class="indentmetin">Messina. Pompeius’un evi. Pompeius, Menekrates, Menes askerce girerler.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Yüce tanrılarda hak kaygısı varsa eğer</p>

  <p class="indentmetin">En haklı insanlara yardım ederler.</p>

  <p class="normal">MENEKRATES</p>

  <p class="indentmetin">Şunu bilmiş ol ki, yiğit Pompeius,</p>

  <p class="indentmetin">Tanrı yardımı geç gelir, ama gelmemezlik etmez.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ama biz dileklerimizle beklerken önlerinde</p>

  <p class="indentmetin">Değeri kalmıyor dilediğimiz şeylerin.</p>

  <p class="normal">MENEKRATES</p>

  <p class="indentmetin">Kendi kendimizi bilmediğimiz için,</p>

  <p class="indentmetin">Çok kez başımızın belasını dileriz onlardan.</p>

  <p class="indentmetin">Bizim iyiliğimiz için vermezler istediğimizi.</p>

  <p class="indentmetin">Sonunda iyi ki vermemişler deriz biz de.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Başaracağım. Halk seviyor beni. Deniz bende.</p>

  <p class="indentmetin">Benim gücüm yeni doğan ay gibi henüz</p>

  <p class="indentmetin">Ama bu ay on dördünü bulup yusyuvarlak olacak,</p>

  <p class="indentmetin">Biliyorum bunu, içim bu umutla dolu.</p>

  <p class="indentmetin">Markus Antonius Mısır’da, sofrada:</p>

  <p class="indentmetin">Kalkıp savaşa gideceği yok uzaklara.</p>

  <p class="indentmetin">Caesar para biriktireyim derken</p>

  <p class="indentmetin">Halkın sevgisini yitirmekte.</p>

  <p class="indentmetin">Lepidus onları pohpohluyor, onlar Lepidus’u.</p>

  <p class="indentmetin">Ama ne Lepidus onları sever.</p>

  <p class="indentmetin">Ne de onlar Lepidus’a değer verirler.</p>

  <div class="clrb"></div>

  <p class="normal1">MENAS</p>

  <p class="indentmetin">Caesar ve Lepidus sefere çıkmışlar,</p>

  <p class="indentmetin">Büyük bir ordu varmış arkalarında.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Kimden bu haber? Yalan söylemiş.</p>

  <p class="normal">MENEKRATES</p>

  <p class="indentmetin">Silvius söyledi, efendimiz.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Rüya görmüş o. İkisi de Roma’da, biliyorum:</p>

  <p class="indentmetin">Antonius’u bekliyorlar. Ama, ey azgın Kleopatra,</p>

  <p class="indentmetin">Dilerim bütün büyüleri aşkın</p>

  <p class="indentmetin">O kurumuş dudaklarını yumuşatsın!</p>

  <p class="indentmetin">Büyücülüğün güzelliğinle</p>

  <p class="indentmetin">Şehvetin her ikisiyle el birliği edip</p>

  <p class="indentmetin">Cümbüş sofralarına bağlasın o hovardayı,</p>

  <p class="indentmetin">Tütsülesin durmadan kafasını!</p>

  <p class="indentmetin">Epikuros’u okumuş aşçılar, doyulmaz salçalarla</p>

  <p class="indentmetin">İştahını azdırsınlar!</p>

  <p class="indentmetin">Yataktan sofraya, sofradan yatağa gide gele,</p>

  <p class="indentmetin">Uyuşup unutsun şan şeref kaygılarını</p>

  <p class="indentmetin">Lethe* ırmağının durgun sularında!</p>

  <p class="indentmetin">Varrius girer.</p>

  <p class="indentmetin">Ne haber, Varrius?</p>

  <div class="clrb"></div>

  <p class="normal1">VARRIUS</p>

  <p class="indentmetin">Vereceğim haberin doğruluğu su götürmez;</p>

  <p class="indentmetin">Markus Antonius her an bekleniyor Roma’da:</p>

  <p class="indentmetin">Mısır’dan ayrılalı Roma’dan da uzağa</p>

  <p class="indentmetin">Gidilecek kadar zaman geçmiş.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Daha az önemli bir haber</p>

  <p class="indentmetin">Daha hoş gelirdi kulaklarıma.</p>

  <p class="indentmetin">Menas, hiç düşünemezdim doğrusu</p>

  <p class="indentmetin">O doymak bilmez âşığın kılıç kuşanacağını</p>

  <p class="indentmetin">Böyle çıkarsız bir savaş için.</p>

  <p class="indentmetin">Asker olarak iki kat üstündür o</p>

  <p class="indentmetin">Öbür ikisinden; ama demek biz de</p>

  <p class="indentmetin">Sandığımızdan daha üstünmüşüz ki,</p>

  <p class="indentmetin">Ayaklanmamız çıkarmış o şehvet azgını Antonius’u</p>

  <p class="indentmetin">Mısırlı dulun yatağından.</p>

  <div class="clrb"></div>

  <p class="normal1">MENAS</p>

  <p class="indentmetin">Antonius’un Caesar’la uyuşacağını sanmam:</p>

  <p class="indentmetin">Daha yeni ölen karısı Caesar’a baş kaldırmış,</p>

  <p class="indentmetin">Kardeşi savaş açmıştı düpedüz;</p>

  <p class="indentmetin">Ama Antonius karışmadı bu işe, orası doğru.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ufak kırgınlıklar düşmanlığa varır mı,</p>

  <p class="indentmetin">Orasını pek bilemem, Menas.</p>

  <p class="indentmetin">Eğer biz hepsine karşı ayaklanmasaydık</p>

  <p class="indentmetin">Aralarında kavga çıkması beklenirdi elbet.</p>

  <p class="indentmetin">Çünkü bir hayli sebep var</p>

  <p class="indentmetin">Birbirlerine karşı kılıç çekmeleri için.</p>

  <p class="indentmetin">Ama bizim yarattığımız korkuyla</p>

  <p class="indentmetin">Düşmanlıklar dostluğa döner mi dönmez mi,</p>

  <p class="indentmetin">Anlaşmazlıklar ortadan kalkar mı kalkmaz mı,</p>

  <p class="indentmetin">Bunu bilmiyoruz henüz.</p>

  <p class="indentmetin">Tanrılarımız nasıl istiyorsa öyle olsun.</p>

  <p class="indentmetin">Bizim yapacağımız şey, canımızı kurtarmak için</p>

  <p class="indentmetin">Elimizdeki bütün silahları kullanmak.</p>

  <p class="indentmetin">Gel benimle, Menas.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_16">SAHNE II</h3>

  <p class="indentmetin">Roma. Lepidus’un evi.<br class="chapter" />
  Enobarbus ve Lepidus girerler.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Kuzum Enobarbus, önemli bir iş bu;</p>

  <p class="indentmetin">Yapmak da sana yakışır doğrusu:</p>

  <p class="indentmetin">Komutanına yalvarıp sağlayabilirsin</p>

  <p class="indentmetin">Daha yumuşak, daha tatlı bir dil kullanmasını.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendine yaraşan bir dil kullanmasıdır</p>

  <p class="indentmetin">Benim ondan isteyecek olduğum.</p>

  <p class="indentmetin">Caesar kızdırırsa onu, bırak da</p>

  <p class="indentmetin">Antonius yukardan baksın ona</p>

  <p class="indentmetin">Mars’ın sesi gibi de gürlesin sesi.</p>

  <p class="indentmetin">Jupiter’e yemin, Antonius’un sakalı bende olsa</p>

  <p class="indentmetin">Kestirip kadınlaşmazdım bugün.</p>

  <p class="indentmetin">Asıl bugün kestirmez, erkek kalırdım.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Sen ben kavgalarının sırası değil bugün.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Her gün hangi meseleyi çıkarırsa ortaya</p>

  <p class="indentmetin">Onun sırası gelmiş demektir.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Ama küçük mesele büyüklerin karşısında silinmeli.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Küçük başta gelirse hayır.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Öfken konuşuyor senin; ama rica ederim,</p>

  <p class="indentmetin">Ateşe körükle gitme bari.</p>

  <p class="indentmetin">İşte, geliyor soylu Antonius.</p>

  <p class="indentmetin">Antonius ve Ventidius girerler.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Caesar da bu yandan geliyor.</p>

  <p class="indentmetin">Caesar, Maecenas, Agrippa girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Burada işler düzelirse, doğru Parthia’ya!</p>

  <p class="indentmetin">Kulağında olsun, Ventidius.</p>

  <div class="clrb"></div>

  <p class="normal1">CAESAR</p>

  <p class="indentmetin">Bilmiyorum, Maecenas; Agrippa’ya sor.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Soylu dostlar, çok büyük şeyler birleştirdi bizi,</p>

  <p class="indentmetin">Küçük şeyler ayırmasın sakın.</p>

  <p class="indentmetin">Sitemler varsa tatlılıkla dinleyelim.</p>

  <p class="indentmetin">Aramızdaki anlaşmazlıkları</p>

  <p class="indentmetin">Bağıra çağıra dökersek ortaya</p>

  <p class="indentmetin">Kaş yapalım derken göz çıkarabiliriz.</p>

  <p class="indentmetin">Onun için yalvarırım size, yiğit yoldaşlar,</p>

  <p class="indentmetin">En acı şeyleri en tatlı sözlerle anlatın ki</p>

  <p class="indentmetin">Sitemler hakarete varmasın.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Doğru söz. Ordularımızın başında,</p>

  <p class="indentmetin">Savaşa girmek üzere bile olsak</p>

  <p class="indentmetin">Ben böyle davranırım.</p>

  <p class="indentmetin">Boru sesleri.</p>

  <div class="clrb"></div>

  <p class="normal1">CAESAR</p>

  <p class="indentmetin">Roma’ya hoş geldiniz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hoş bulduk.</p>

  <div class="clrb"></div>

  <p class="normal1">CAESAR</p>

  <p class="indentmetin">Buyurun, oturun.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Siz buyurun.</p>

  <div class="clrb"></div>

  <p class="normal1">CAESAR</p>

  <p class="indentmetin">Peki, oturalım.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Duyduğuma göre kötüye almışsınız burda siz</p>

  <p class="indentmetin">Aslında hiç de kötü olmayan şeyleri.</p>

  <p class="indentmetin">Hem kötü de olsa sizi ilgilendirmez ki bunlar.</p>

  <div class="clrb"></div>

  <p class="normal1">CAESAR</p>

  <p class="indentmetin">Yok yere ya da önemsiz bir şey için</p>

  <p class="indentmetin">Gülünç olur benim dargınlık çıkarmam</p>

  <p class="indentmetin">Hele size karşı, en çok size karşı.</p>

  <p class="indentmetin">Adınızı kötüye çıkarmamsa daha gülünç olur</p>

  <p class="indentmetin">Hele beni ilgilendirmeyen şeyler için.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Benim Mısır’da oluşumun</p>

  <p class="indentmetin">Seninle ne ilgisi vardı Caesar?</p>

  <div class="clrb"></div>

  <p class="normal1">CAESAR</p>

  <p class="indentmetin">Sen Mısır’dayken benim Roma’da oluşumun</p>

  <p class="indentmetin">Ne ilgisi olabilirse seninle, o vardı.</p>

  <p class="indentmetin">Ama sen oradan benim işlerime karıştın mı</p>

  <p class="indentmetin">Mısır’da oluşun bir meseledir elbet benim için.</p>

  <div class="clrb"></div>

  <p class="normal1">ANTONIUS</p>

  <p class="indentmetin">İşlerine karışmam da neymiş?</p>

  <div class="clrb"></div>

  <p class="normal1">CAESAR</p>

  <p class="indentmetin">Ne olduğunu kolayca anlayabilirsin</p>

  <p class="indentmetin">Burada başıma açılan dertleri düşünürsen.</p>

  <p class="indentmetin">Karın ve kardeşin bana karşı savaştılar.</p>

  <p class="indentmetin">Seninle ilgiliydi bana düşmanlıkları,</p>

  <p class="indentmetin">Sendin bu savaşın parolası.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yanlış yollardasın; kardeşim</p>

  <p class="indentmetin">Beni hiç karıştırmadı bu işe.</p>

  <p class="indentmetin">Ben sordum soruşturdum; öğrendiklerimi de</p>

  <p class="indentmetin">Seni savunmak için kılıç çekmiş</p>

  <p class="indentmetin">Doğru sözlü kimselerden öğrendim.</p>

  <p class="indentmetin">Kardeşim sana karşı ayaklanmakla</p>

  <p class="indentmetin">Bana karşı da ayaklanmış olmadı mı?</p>

  <p class="indentmetin">Senin davan benim davam olduğuna göre</p>

  <p class="indentmetin">Sana açılan savaş bana da açılmış değil midir?</p>

  <p class="indentmetin">Bunu mektuplarımla da anlatmıştım sana.</p>

  <p class="indentmetin">İlle de kavga çıkarmak istiyorsan</p>

  <p class="indentmetin">Başka bir sebep uydurmalısın,</p>

  <p class="indentmetin">Bunun tutar yeri yok.</p>

  <div class="clrb"></div>

  <p class="normal1">CAESAR</p>

  <p class="indentmetin">Beni kötü düşünmekle suçlayıp</p>

  <p class="indentmetin">Temize çıkarıyorsun kendini;</p>

  <p class="indentmetin">Ama asıl uydurma bu senin ileri sürdüklerin.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Değil, değil; görmemiş olamazsın, eminim,</p>

  <p class="indentmetin">Bu düşüncenin su götürmez doğruluğu;</p>

  <p class="indentmetin">Ben, seninle aynı yolda savaşan kader ortağın</p>

  <p class="indentmetin">Nasıl olur da hoşgörebilirim</p>

  <p class="indentmetin">Kendi rahatımı da kaçıracak savaşları?</p>

  <p class="indentmetin">Karıma gelince, o huyda bir başka kadın</p>

  <p class="indentmetin">Bul da göster sen bana: Dünyanın üçte birini</p>

  <p class="indentmetin">İncecik bir yularla çekip çevirebilirsin,</p>

  <p class="indentmetin">Ama öyle bir kadını zor yola getirirsin.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Keşke hepimizin karısı onun gibi olsa da</p>

  <p class="indentmetin">Erkekler kadınlarla savaşa gitse.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Çok dik kafalı bir kadındı, Caesar;</p>

  <p class="indentmetin">Hırçınlığı yüzünden kopan kavga gürültü,</p>

  <p class="indentmetin">Politika kurnazlıkları işe karışınca</p>

  <p class="indentmetin">Bir hayli terletmiştir seni, kabul.</p>

  <p class="indentmetin">Buna üzülmesine üzülürüm, ama bil ki</p>

  <p class="indentmetin">Önüne geçemezdim bunun.</p>

  <div class="clrb"></div>

  <p class="normal1">CAESAR</p>

  <p class="indentmetin">Sana mektup yolladım. Getirmişler sana</p>

  <p class="indentmetin">İskenderiye’ye yiyip içip keyfederken.</p>

  <p class="indentmetin">Okumadan cebine atmışsın mektubumu</p>

  <p class="indentmetin">Habercimi de alaya alıp kovmuşsun.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bak ne oldu, Caesar; izin almadan çıktı karşıma.</p>

  <p class="indentmetin">Üç krala ziyafet vermiştim o gün,</p>

  <p class="indentmetin">Sabahki aklım yoktu başımda.</p>

  <p class="indentmetin">Ama ertesi gün halimi anlattım kendisine</p>

  <p class="indentmetin">Beni bağışlamasını istemek gibi bir şeydi bu.</p>

  <p class="indentmetin">Bırak o sersem yüzünden olmasın çatışmamız.</p>

  <p class="indentmetin">Tartışıyorsak onu çıkaralım aradan.</p>

  <div class="clrb"></div>

  <p class="normal1">CAESAR</p>

  <p class="indentmetin">And içerek verdiğin sözü de tutmadın,</p>

  <p class="indentmetin">Bana böyle bir suç yüklemeye ise senin dilin varamaz.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Sertleşme, Caesar.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yok, yok; bırak söylesin, Lepidus.</p>

  <p class="indentmetin">Sözünü ettiği şeref kutsaldır, ben bozmuş da olsam.</p>

  <p class="indentmetin">Söyle, Caesar; neye ant içmişim?</p>

  <div class="clrb"></div>

  <p class="normal1">CAESAR</p>

  <p class="indentmetin">Gereğinde bana asker ve para yollamaya:</p>

  <p class="indentmetin">İkisini de esirgedin.</p>

  <div class="clrb"></div>

  <p class="normal1">ANTONIUS</p>

  <p class="indentmetin">İhmal ettin dersen daha doğru olur.</p>

  <p class="indentmetin">Evet ettim, ettim ama o günlerde</p>

  <p class="indentmetin">Zehirlenmiş, kendimi bilmez olmuş gibiydim.</p>

  <p class="indentmetin">Buna nasıl vahlandığımı</p>

  <p class="indentmetin">Elimden gelirse göstermek isterim sana.</p>

  <p class="indentmetin">Ama bu dürüstlüğüm bir şey eksiltmez büyüklüğümden,</p>

  <p class="indentmetin">Dürüst olmadan da güçlü olamam zaten.</p>

  <p class="indentmetin">Gerçek şu: Fulvia beni Mısır’dan ayırmak için</p>

  <p class="indentmetin">Savaşlar çıkardı burda.</p>

  <p class="indentmetin">Bunlara bilmeden sebep olan ben</p>

  <p class="indentmetin">Eğilirim önünüzde şerefimizin izin verdiği kadar</p>

  <p class="indentmetin">Beni bağışlamanız için sizlerin.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Soyluca konuşma böyle olur.</p>

  <div class="clrb"></div>

  <p class="normal1">MAECENAS</p>

  <p class="indentmetin">Hoşgörürseniz durmayalım artık üstünde</p>

  <p class="indentmetin">Aranızdaki kırgınlıkların.</p>

  <p class="indentmetin">Bütün bunları unutmak şunu hatırlatır size:</p>

  <p class="indentmetin">Günün zorluklarını yenmek barışmanıza bağlı.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Bu sözler de yerinde, Maecenas.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Daha doğrusu, şimdilik birbirinize ödünç sevgi verin de</p>

  <p class="indentmetin">Pompeius lafı ortadan kalkınca geri alırsınız.</p>

  <p class="indentmetin">Yapacak başka iş kalmayınca vakit bulursunuz,</p>

  <p class="indentmetin">Aranızda boğuşmaya!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sen bir askersin yalnız; fazla konuşma.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Doğrunun dilsiz olması gerektiğini unutacaktım az</p>

  <p class="indentmetin">kalsın.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Rahatsız ediyorsun herkesi, onun için sus dedim.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Anladım, doğru düşünen bir taş ol demek istiyorsun.</p>

  <div class="clrb"></div>

  <p class="normal1">CAESAR</p>

  <p class="indentmetin">Söyleyişi hoşuma gitmese de</p>

  <p class="indentmetin">Söylediğini doğru bulmuyor değilim.</p>

  <p class="indentmetin">Çünkü biz dost kalamayız nasıl olsa</p>

  <p class="indentmetin">Bu huy ve davranış ayrılıklarımız oldukça.</p>

  <p class="indentmetin">Yine de, bizi bağlayacak bir halka olduğunu bilsek</p>

  <p class="indentmetin">Dünyanın öbür ucuna giderdim bulmak için.</p>

  <div class="clrb"></div>

  <p class="normal1">AGRIPPA</p>

  <p class="indentmetin">İzin verirsen Caesar…</p>

  <div class="clrb"></div>

  <p class="normal1">CAESAR</p>

  <p class="indentmetin">Konuş, Agrippa.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Aynı anadan bir kız kardeşin var senin,</p>

  <p class="indentmetin">Herkesin sayıp sevdiği Octavia.</p>

  <p class="indentmetin">Yiğit Antonius da bir dul artık şimdi…</p>

  <div class="clrb"></div>

  <p class="normal1">CAESAR</p>

  <p class="indentmetin">Aman sus Agrippa: Kleopatra duyarsa</p>

  <p class="indentmetin">Hak edersin azarlanmayı bu densizliğin için.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ben evlenmiş değilim, Caesar;</p>

  <p class="indentmetin">Bırak dinleyelim Agrippa’yı ne söyleyecekse.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Hep dost kalmanız, kardeş olmanız için,</p>

  <p class="indentmetin">Yüreklerinizi çözülmez bağlarla bağlamak için</p>

  <p class="indentmetin">Octavia’yla evlenin Antonius.</p>

  <p class="indentmetin">Güzelliği kocaların en iyisine layık;</p>

  <p class="indentmetin">Temiz ahlaklı, kibarlığı kimselerde yok.</p>

  <p class="indentmetin">Bu evlenme kökünden siler süpürür</p>

  <p class="indentmetin">Bugün büyük görünen küçük kıskançlıkları,</p>

  <p class="indentmetin">Her şeyi tehlikeli gösteren bütün korkuları.</p>

  <p class="indentmetin">Bugün masalımsı şeyler gerçek sayılırken</p>

  <p class="indentmetin">Gerçekler masal olur o zaman.</p>

  <p class="indentmetin">Octavia’nın ikinizi birden sevmesi</p>

  <p class="indentmetin">Sizi birbirinize sevdirecektir,</p>

  <p class="indentmetin">Size de herkesin sevgisini kazandıracak.</p>

  <p class="indentmetin">Bağışlayın bu konuşmamı. Bir esinti değil,</p>

  <p class="indentmetin">Üstünde öteden beri durduğum bir düşünce,</p>

  <p class="indentmetin">Durmayı ödev saydığım bir düşünce bu.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Caesar ne diyor buna?</p>

  <div class="clrb"></div>

  <p class="normal1">CAESAR</p>

  <p class="indentmetin">Antonius’un bunu nasıl karşıladığını duymazdan</p>

  <p class="indentmetin">önce</p>

  <p class="indentmetin">Hiçbir diyeceği yok Caesar’ın.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Evet, ama ben şimdi Agrippa’ya,</p>

  <p class="indentmetin">Peki, dediğin gibi olsun diyecek olsam</p>

  <p class="indentmetin">Elinde hangi güç var Agrippa’nın</p>

  <p class="indentmetin">Bu düşüncesini gerçekleştirmek için?</p>

  <div class="clrb"></div>

  <p class="normal1">CAESAR</p>

  <p class="indentmetin">Caesar’ın ona verdiği yetki</p>

  <p class="indentmetin">Ve Octavia’nın ona beslediği saygı.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bu kadar güzellikle ortaya konan</p>

  <p class="indentmetin">Hayırlı bir tasarının önünde durmak</p>

  <p class="indentmetin">Aklımdan bile geçmez benim. Ver elini, Caesar;</p>

  <p class="indentmetin">Uğurlu say bu işi. Bu andan sonra da,</p>

  <p class="indentmetin">Bir kardeş yüreği sevgimizi beslesin</p>

  <p class="indentmetin">Ve büyük işlerimize ışık tutsun!</p>

  <div class="clrb"></div>

  <p class="normal1">CAESAR</p>

  <p class="indentmetin">Al elimi.</p>

  <p class="indentmetin">Sana verdiğim kız kardeşi benim sevdiğim kadar</p>

  <p class="indentmetin">Hiç kimse sevmemiştir kız kardeşini,</p>

  <p class="indentmetin">Mutlu yaşasın ve birleştirsin</p>

  <p class="indentmetin">Seninle benim güçlerimizi ve yüreklerimizi,</p>

  <p class="indentmetin">Eksilmez olsun artık aramızdaki sevgi.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Ah ne iyi olur öyle olsa!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Pompeius’a kılıç çekmek geçmezdi aklımdan;</p>

  <p class="indentmetin">Son günlerde aşırı bir kibarlık,</p>

  <p class="indentmetin">İçten bir dostluk gösterir olmuştu bana karşı.</p>

  <p class="indentmetin">Kendime nankör dedirtmemek için</p>

  <p class="indentmetin">Önce teşekkür borcumu öder</p>

  <p class="indentmetin">Sonra meydan okurum kendisine.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Vaktimiz dar; hemen yürümeliyiz üstüne,</p>

  <p class="indentmetin">Yoksa Pompeius gelip saldıracak bize.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Nerde şimdi Pompeius?</p>

  <div class="clrb"></div>

  <p class="normal1">CAESAR</p>

  <p class="indentmetin">Mesina dağı yakınlarında.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Savaş gücü nedir?</p>

  <div class="clrb"></div>

  <p class="normal1">CAESAR</p>

  <p class="indentmetin">Karada bir hayli büyük ve gittikçe büyüyor;</p>

  <p class="indentmetin">Denizdeyse bütün güç onda.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Öyle diyorlar. Bir görüşsek artık onunla.</p>

  <p class="indentmetin">Hiç durmayalım, zırhları kuşanmazdan önce de</p>

  <p class="indentmetin">Konuştuğumuz işi bitiriversek.</p>

  <div class="clrb"></div>

  <p class="normal1">CAESAR</p>

  <p class="indentmetin">Büyük bir sevinçle. Buyur, gidelim hemen</p>

  <p class="indentmetin">Kardeşimle tanıştırayım seni.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Lepidus, sen de gel; bırakma bizi.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Hasta bile olsam gelirim, soylu Antonius.</p>

  <p class="indentmetin">Boru sesleri, Caesar, Antonius ve Lepidus çıkarlar.</p>

  <div class="clrb"></div>

  <p class="normal1">MAECENAS</p>

  <p class="indentmetin">Mısır’dan hoş geldin. Enobarbus.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Sağol değerli Maecenas, Caesar’ın gözdesi;</p>

  <p class="indentmetin">Selam, şanlı dostum Agrippa.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Koca Enobarbus!</p>

  <div class="clrb"></div>

  <p class="normal1">MAECENAS</p>

  <p class="indentmetin">Ne kadar sevinsek azdır doğrusu</p>

  <p class="indentmetin">İşlerin böyle güzel bir yola girdiğine.</p>

  <p class="indentmetin">Mısır’da hoş vakitler geçirmiş olacaksın.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Hem de nasıl, Meacenas: Gündüzleri uykuyla karartıp Geceleri içkiyle aydınlattık.</p>

  <div class="clrb"></div>

  <p class="normal1">MAECENAS</p>

  <p class="indentmetin">Sekiz yaban domuzu kızartılmış bir sabah, on iki</p>

  <p class="indentmetin">Kişilik bir kahvaltı için, doğru mu bu?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">O senin dediğin kartallara sinek ziyafeti!</p>

  <p class="indentmetin">Ondan çok daha yaman ziyafetler gördük biz,</p>

  <p class="indentmetin">Görülmedik, duyulmadık şölenler!</p>

  <div class="clrb"></div>

  <p class="normal1">MAECENAS</p>

  <p class="indentmetin">Kadın da şahane bir kadınmış dediklerine göre.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Daha Tarsus çayının suları üstünde görür görmez</p>

  <p class="indentmetin">Vuruldu o kadına Antonius.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Benim aldığım haberlere göre de orda göstermiş</p>

  <p class="indentmetin">Gösterecek nesi varsa, Kleopatra.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Bakın anlatayım ben size olanları:</p>

  <p class="indentmetin">Üstünde yattığı gemi, yaldızlı bir taht gibi</p>

  <p class="indentmetin">Pırıl pırıl yansıyordu sularda.</p>

  <p class="indentmetin">Döğme altındandı geminin pruvası.</p>

  <p class="indentmetin">Yelkenler kıpkızıl ve öyle kokuluydu ki</p>

  <p class="indentmetin">Sarhoş oluyordu esen yeller içlerine doldukça.</p>

  <p class="indentmetin">Gümüştendi geminin kürekleri:</p>

  <p class="indentmetin">Flavta sesleriyle batıp çıkıyorlardı suya,</p>

  <p class="indentmetin">Şu şıpırtlarıyla sarhoş olup hızlanarak.</p>

  <p class="indentmetin">Kendisine gelince, diller anlatamaz onu:</p>

  <p class="indentmetin">Sırmalı tenteler altındaki köşkünde</p>

  <p class="indentmetin">Gerçekten güzel düşlerin</p>

  <p class="indentmetin">Yarattığı Venüslerden daha güzeldi.</p>

  <p class="indentmetin">İki yanında, güler yüzlü Kupidonlar gibi,</p>

  <p class="indentmetin">Erkek çocuklar vardı gamzeli gamzeli;</p>

  <p class="indentmetin">Renk renk yelpazeler sallayan çocuklar.</p>

  <p class="indentmetin">Yelpazelerin yelleri, serin serin</p>

  <p class="indentmetin">Bir artırıyor bir azaltıyordu sanki</p>

  <p class="indentmetin">O güzelim yanakların pembeliğini.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Bundan ötesi can sağlığı Antonius için!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Cariyerleri, birer su perisi gibi,</p>

  <p class="indentmetin">Gözlerinin içine bakıp Kleopatra’nın,</p>

  <p class="indentmetin">Buyruğunu bekliyorlar önünde iki büklüm.</p>

  <p class="indentmetin">Arkada, bir denizkızı var sanki dümende;</p>

  <p class="indentmetin">Çiçek yumuşaklığındaki elleri</p>

  <p class="indentmetin">Öyle rahatlıkla kullanıyordu ki dümeni</p>

  <p class="indentmetin">Her dokunuşlarında kabarıyor ipek donatım.</p>

  <p class="indentmetin">Gemiden yayılan görünmez garip tütsüler</p>

  <p class="indentmetin">Sarhoş ediyor yanaştığı rıhtım boylarını.</p>

  <p class="indentmetin">Halk boşaltıp şehri onu görmeye gelmiş:</p>

  <p class="indentmetin">Antonius, meydandaki tahtında yalnız kalmış.</p>

  <p class="indentmetin">Islık savuruyordu havaya karşı,</p>

  <p class="indentmetin">Ki hava bile, yerini boş bırakabilse</p>

  <p class="indentmetin">Kleopatra’yı görmeye gidecek,</p>

  <p class="indentmetin">Bir yokluk yaratıp varlık içinde.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Ah o eşsiz Mısır güzeli!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Karaya yanaşır yanaşmaz, Antonius’un habercileri</p>

  <p class="indentmetin">Gelip yemeğe buyur ettiler Kleopatra’yı.</p>

  <p class="indentmetin">Antonius bizim davetlimiz olacak</p>

  <p class="indentmetin">Diye dayattı Mısırlı. Bizim âşık Antonius,</p>

  <p class="indentmetin">Ki hiçbir kadının hayır dediğini duymamıştır,</p>

  <p class="indentmetin">Tıraş üstüne tıraş olup gitti davete</p>

  <p class="indentmetin">Ve bu ziyafette, yüreğiyle ödedi</p>

  <p class="indentmetin">Yalnız gözleriyle yediği yemeği.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Ah o şahane yosma! Koca Caesar bile</p>

  <p class="indentmetin">Düştü yatağına kılıcını bir yana bırakıp.</p>

  <p class="indentmetin">O yatakta Caesar’ın ektiğini Kleopatra biçti.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Bir gün sokakta gördüm Kleopatra’yı</p>

  <p class="indentmetin">Hoplaya hoplaya kırk adım koştu,</p>

  <p class="indentmetin">Soluğu kesilip durdu ve konuştu kesik kesik.</p>

  <p class="indentmetin">Düzensizlik bir düzen oluyordu dilinde:</p>

  <p class="indentmetin">Soluksuzluğu bir soluk gücü oluyordu.</p>

  <div class="clrb"></div>

  <p class="normal1">MAECENAS</p>

  <p class="indentmetin">Şimdi artık Antonius bırakır onu büsbütün.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Dünyada bırakmaz: Yaş yıpratamaz o kadını;</p>

  <p class="indentmetin">Alışkanlık tüketemez sonsuz değişmelerini.</p>

  <p class="indentmetin">Başka her kadın uyandırdığı isteği doyurup giderir,</p>

  <p class="indentmetin">O en çok doyurduğu zaman acıktırır insanı.</p>

  <p class="indentmetin">En büyük bayağılıklar bile</p>

  <p class="indentmetin">Bir yakışık kazanır onda çünkü;</p>

  <p class="indentmetin">En ermiş rahipler bile sevap sayar</p>

  <p class="indentmetin">Onun hayasızca günahlarını.</p>

  <div class="clrb"></div>

  <p class="normal1">MAECENAS</p>

  <p class="indentmetin">Eğer güzellik, dürüstlük, uysallık</p>

  <p class="indentmetin">Yüreğini kazanabilirse Antonius’un</p>

  <p class="indentmetin">Octavia bir tanrı armağınıdır kendisine.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Gidelim. Burada kaldığınız sürece</p>

  <p class="indentmetin">Benim misafirim ol, sevgili Enobarbus.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Bunu bir şeref sayar, teşekkür ederim.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_17">SAHNE III</h3>

  <p class="indentmetin">Roma. Caesar’ın evi. Antonius, Caesar Octavia’nın iki yanında girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Dünyanın gidişi ve benim ağır görevim</p>

  <p class="indentmetin">Zaman zaman ayıracak beni sizden.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Öyle zamanlarda, tanrılar önünde diz çöker</p>

  <p class="indentmetin">Sizin için dua ederim ben de.</p>

  <div class="clrb"></div>

  <p class="normal1">ANTONIUS</p>

  <p class="indentmetin">İyi geceler, Caesar. Octavia’m benim,</p>

  <p class="indentmetin">Kusurlarımı elalemin ağzından dinlemeyin;</p>

  <p class="indentmetin">Ölçüyü kaçırdığım oldu, ama bundan sonra</p>

  <p class="indentmetin">Yolunda gidecek her şey. İyi geceler.</p>

  <div class="clrb"></div>

  <p class="normal1">OCTAVIA</p>

  <p class="indentmetin">İyi geceler, size de.</p>

  <div class="clrb"></div>

  <p class="normal1">CAESAR</p>

  <p class="indentmetin">İyi geceler.</p>

  <p class="indentmetin">Caesar ve Octavia çıkarlar. Kâhin girer.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gel bakalım, serseri; Mısır’ı özlemişsin, öyle mi?</p>

  <div class="clrb"></div>

  <p class="normal1">KÂHİN</p>

  <p class="indentmetin">Keşke hiç ayrılmasaydık Mısır’dan:</p>

  <p class="indentmetin">Ne ben, ne de sen.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Neden, söyler misin?</p>

  <div class="clrb"></div>

  <p class="normal1">KÂHİN</p>

  <p class="indentmetin">İçime öyle doğdu, dilim anlatamaz neden:</p>

  <p class="indentmetin">Hemen Mısır’a dönmeye bak.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sen şunu söyle bana: Kimin yıldızı daha parlak?</p>

  <p class="indentmetin">Benimki mi, Caesar’ınki mi?</p>

  <div class="clrb"></div>

  <p class="normal1">KÂHİN</p>

  <p class="indentmetin">Caesar’ınki.</p>

  <p class="indentmetin">Onun için yanında durma, Antonius.</p>

  <p class="indentmetin">Senin Daemon’un, yani seni koruyan ruh</p>

  <p class="indentmetin">Caesar’ın bulunmadığı her yerde</p>

  <p class="indentmetin">Soylu, yiğit, yüksek, eşsiz;</p>

  <p class="indentmetin">Ama onun yanında bir korku geliyor seninkine,</p>

  <p class="indentmetin">Gücü üstünde bir güçle karşılaşmış gibi.</p>

  <p class="indentmetin">Onun için uzaklarda ol Caesar’dan.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bu lafı etme bir daha.</p>

  <div class="clrb"></div>

  <p class="normal1">KÂHİN</p>

  <p class="indentmetin">Edersem yalnız sana, yalnız seninle ederim.</p>

  <p class="indentmetin">Onunla hangi oyuna girersen gir,</p>

  <p class="indentmetin">Hiç şaşmaz yenilirsin. Bahtı açık olan o,</p>

  <p class="indentmetin">Sen üstün de olsan yenecek ister istemez.</p>

  <p class="indentmetin">Onun yıldızı parladıkça seninki sönüyor.</p>

  <p class="indentmetin">Bir daha söylüyorum: Seni koruyan ruh</p>

  <p class="indentmetin">Onun yanında korkuyor seni korumaktan.</p>

  <p class="indentmetin">O yoksa ortada, aslan kesiliyor.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Haydi git artık.</p>

  <p class="indentmetin">Ventidius’a söyle, konuşmak istiyorum onunla</p>

  <p class="indentmetin">Kâhin çıkar.</p>

  <p class="indentmetin">Parthia’ya yollayacağım onu.</p>

  <p class="indentmetin">İster kâhinlik, ister uydurma olsun,</p>

  <p class="indentmetin">Adamın söyledikleri doğru: Zarlar ondan yana.</p>

  <p class="indentmetin">Yarışmalarda, benim daha usta olmam,</p>

  <p class="indentmetin">İşe yaramıyor onun talihi karşısında.</p>

  <p class="indentmetin">Ne zaman kura çeksem hep o kazanır.</p>

  <p class="indentmetin">Herkes benden yana bahse girer,</p>

  <p class="indentmetin">Yine de onun horozları kazanır savaşı.</p>

  <p class="indentmetin">Hep onun bıldırcınları</p>

  <p class="indentmetin">Benimkileri yener kafes içinde döğüşünce.</p>

  <p class="indentmetin">Mısır’a gitmeliyim. Rahat etmek için evlendim,</p>

  <p class="indentmetin">Ama zevk yerim orası benim. Hah, gel Ventidius,</p>

  <p class="indentmetin">Ventidius girer.</p>

  <p class="indentmetin">Parthia’ya gideceksin, gitme emrin hazır;</p>

  <p class="indentmetin">Gel benimle de al.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_18">SAHNE IV</h3>

  <p class="indentmetin">Roma’da bir sokak. Lepidus, Maecenas ve Agrippa girerler.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Oyalanmayın artık; hemen düşün rica ederim,</p>

  <p class="indentmetin">Komutanlarımızın ardına.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Hele Antonius Octavia’yı bir kucaklasın</p>

  <p class="indentmetin">Hemen gideceğiz ardından.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Uğurlar olsun, artık asker kılığında görürüm sizi,</p>

  <p class="indentmetin">İkinize de pek yakışacak savaş kılığı.</p>

  <div class="clrb"></div>

  <p class="normal1">MAECENAS</p>

  <p class="indentmetin">Sefere benim düşündüğüm gibi çıkılırsa</p>

  <p class="indentmetin">Biz dağa sizden önce varırız, Lepidus.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Sizin yol daha kısa. Benim işlerim de</p>

  <p class="indentmetin">Bir hayli dolaştıracak beni.</p>

  <p class="indentmetin">Siz iki gün önce varabilirsiniz.</p>

  <p class="normal">İKİSİ BİRDEN</p>

  <p class="indentmetin">Mutlu başarılar!</p>

  <div class="clrb"></div>

  <p class="normal1">LEPIDUS</p>

  <p class="indentmetin">Uğurlar olsun.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_19">SAHNE V</h3>

  <p class="indentmetin">İskenderiye. Kleopatra’nın sarayı. Kleopatra, Kharmian, İras ve Aleksas girerler.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Biraz çalgı dinleyelim; aşkla yaşayan bizlerin</p>

  <p class="indentmetin">Gamlı şölenidir çalgı.</p>

  <p class="normal">HEPSİ BİRDEN</p>

  <p class="indentmetin">Çalgı! Çalgıcılar gelsin!</p>

  <p class="indentmetin">Madrian girer.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bırakalım çalgıcıyı. Gel, top oynayalım Kharmian.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Benim kolum ağrıyor; Mardian’la oynayın.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ha bir kadınla oynamışım, ha bir hadımla.</p>

  <p class="indentmetin">Gel, oynar mısın benimle Mardian?</p>

  <div class="clrb"></div>

  <p class="normal1">MARDIAN</p>

  <p class="indentmetin">Elimden geldiği kadar, melikem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Oyuncu iyi niyetli olduğunu göstersin yeter,</p>

  <p class="indentmetin">İyi oynamazsa da kusurunu bağışlatır.</p>

  <p class="indentmetin">Ama vazgeçtim. Oltamı getirin,</p>

  <p class="indentmetin">Nehir kıyısına gidelim. Uzaktan çalgı sesleri gelsin.</p>

  <p class="indentmetin">Altın karınlı balıkları kandırır avlarım:</p>

  <p class="indentmetin">Geçiririm çengeli kaygan, yapışkan ağızlarına.</p>

  <p class="indentmetin">Her birini çekip çıkarırken sudan</p>

  <p class="indentmetin">Antonius’u getiririm gözümün önüne:</p>

  <p class="indentmetin">Nasılmış, derim, yakaladım işte seni.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Ne eğlenmiştik bir gün;</p>

  <p class="indentmetin">Balık tutma yarışına girmiştiniz onunla.</p>

  <p class="indentmetin">Dalgıcınızın oltasına taktığı tuzlanmış balığı</p>

  <p class="indentmetin">Nasıl göğsünü kabartarak çekmişti Antonius!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah o gün evet, nerde o günler!</p>

  <p class="indentmetin">Çileden çıkarmıştım onu, gülmekten katılarak,</p>

  <p class="indentmetin">Ama gece yatıştırmıştım gülüşlerimle yine.</p>

  <p class="indentmetin">Ertesi sabah, sabahın dokuzunda,</p>

  <p class="indentmetin">Sarhoş edip yatağa sermiştim onu.</p>

  <p class="indentmetin">Benim tacımı, urbalarımı ona giydirmiş</p>

  <p class="indentmetin">Ben de Philippi’de kullandığı kılıcı kuşanmıştım.</p>

  <p class="indentmetin">Aman, İtalya’dan gelen var.</p>

  <p class="indentmetin">Bir haberci girer.</p>

  <p class="indentmetin">Bol haberle doyur kulaklarımı,</p>

  <p class="indentmetin">Açlıktan ölüyorlar kaç günden beri.</p>

  <div class="clrb"></div>

  <p class="normal1">HABERCİ</p>

  <p class="indentmetin">Kraliçem, kraliçem…</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Öldü mü Antonius? Bunu söylersen, hain</p>

  <p class="indentmetin">Öldürürsün kraliçeni. Ama iyidir, serbesttir</p>

  <p class="indentmetin">Böyle dersen, alırsın şu altınları.</p>

  <p class="indentmetin">Ve işte elim en mor damarlarıyla: Öpebilirsin</p>

  <p class="indentmetin">Kralların titreyerek öptükleri bu eli de.</p>

  <div class="clrb"></div>

  <p class="normal1">HABERCİ</p>

  <p class="indentmetin">Önce, kraliçem, iyidir diyebilirim.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Al öyleyse, daha da çok altın,</p>

  <p class="indentmetin">Ama, dur hele, hınzır herif:</p>

  <p class="indentmetin">Bizde ölüler için de iyidir derler.</p>

  <p class="indentmetin">Buna getirirsen sözü, o verdiğim altınları</p>

  <p class="indentmetin">Eritir o şom gırtlağından akıtırım senin.</p>

  <div class="clrb"></div>

  <p class="normal1">HABERCİ</p>

  <p class="indentmetin">Sevgili kraliçem, dinleyin beni.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Peki, söyle, dinliyorum;</p>

  <p class="indentmetin">Ama yüzün iyi şeyler söylemiyor senin.</p>

  <p class="indentmetin">Antonius serbestse, sağlığı yerindeyse</p>

  <p class="indentmetin">Bu asık suratla mı verilir</p>

  <p class="indentmetin">Müjde diye bağırılacak bu güzel haber?</p>

  <p class="indentmetin">İyi değilse, aklı başında bir adam gibi değil</p>

  <p class="indentmetin">Saçı başı yılanlarla dolu</p>

  <p class="indentmetin">Azgın Furyalar gibi gelmeliydin.</p>

  <div class="clrb"></div>

  <p class="normal1">HABERCİ</p>

  <p class="indentmetin">Ne olur dinler misiniz beni?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ağzını açtırmadan dövesim geliyor seni.</p>

  <p class="indentmetin">Yine de Antonius iyidir, sağdır dersen</p>

  <p class="indentmetin">Caesar’la dost, Caesar’ın tutsağı değil dersen,</p>

  <p class="indentmetin">Altınlar yağdırır, inciler saçarım üstüne.</p>

  <div class="clrb"></div>

  <p class="normal1">HABERCİ</p>

  <p class="indentmetin">Kraliçem, iyidir diyorum.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ha şöyle.</p>

  <div class="clrb"></div>

  <p class="normal1">HABERCİ</p>

  <p class="indentmetin">Caesar’la da dost.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne iyi bir adammışsın sen.</p>

  <div class="clrb"></div>

  <p class="normal1">HABERCİ</p>

  <p class="indentmetin">Caesar’la o zamankinden çok daha dost.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne dilersen dile artık benden.</p>

  <div class="clrb"></div>

  <p class="normal1">HABERCİ</p>

  <p class="indentmetin">Öyle ama, kraliçem…</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Sevmedim bu “öyle ama”yı; bozuyor güzel başlangıcı.</p>

  <p class="indentmetin">Dili tutulsun bu “Öyle ama”nın!</p>

  <p class="indentmetin">Canavar bir katili dışarıya salıveren</p>

  <p class="indentmetin">Bir zindancıya benziyor bu “Öyle ama”.</p>

  <p class="indentmetin">Yalvarırım sana dostum, döküver kulağıma birden</p>

  <p class="indentmetin">İyi kötü ne haber getirdiysen.</p>

  <p class="indentmetin">Caesar’la arası iyi diyorsun;</p>

  <p class="indentmetin">Sağlığı yerinde diyorsun, serbest diyorsun.</p>

  <div class="clrb"></div>

  <p class="normal1">HABERCİ</p>

  <p class="indentmetin">Serbest demedim kraliçem; bağlandı:</p>

  <p class="indentmetin">Octavia’yla anlaştı.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hangi konuda?</p>

  <div class="clrb"></div>

  <p class="normal1">HABERCİ</p>

  <p class="indentmetin">En güzel konuda, yatak konusunda.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Kharmian, fenalıklar geliyor bana.</p>

  <div class="clrb"></div>

  <p class="normal1">HABERCİ</p>

  <p class="indentmetin">Kraliçem, Octavia’yla evlendi Antonius.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">En salgın vebalara tutulasın sen!</p>

  <p class="indentmetin">Haberciyi tokatlayıp yere yuvarlar.</p>

  <div class="clrb"></div>

  <p class="normal1">HABERCİ</p>

  <p class="indentmetin">Canım kraliçem, sabırlı olun.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne dedin? Yıkıl karşımdan!</p>

  <p class="indentmetin">Bir daha tokatlar.</p>

  <p class="indentmetin">İğrenç canavar, yıkıl; yoksa iki bilye gibi</p>

  <p class="indentmetin">Oyar çıkarırım gözlerini yerlerinden!</p>

  <p class="indentmetin">Öyle değil de, bir memleket vereyim sana,</p>

  <p class="indentmetin">Krallar gibi yaşattırayım seni!</p>

  <p class="indentmetin">Yediğin dayakla kalır beni kızdırman;</p>

  <p class="indentmetin">Yine eğilip önümde</p>

  <p class="indentmetin">Ne dilersen dileyebilirsin benden.</p>

  <div class="clrb"></div>

  <p class="normal1">HABERCİ</p>

  <p class="indentmetin">Evlendi, kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Seni haydut! Ecelin çoktan geldi senin!</p>

  <p class="indentmetin">Bir hançer çıkarır.</p>

  <div class="clrb"></div>

  <p class="normal1">HABERCİ</p>

  <p class="indentmetin">Yoo, kaçar giderim, öyleyse. Ne oluyorsunuz?</p>

  <p class="indentmetin">Bir suçum yok ki benim.</p>

  <p class="indentmetin">Çıkar.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Canım kraliçem, tutun kendinizi.</p>

  <p class="indentmetin">Adamın hiç günahı yok.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Günahı olmayanı da çarpar yıldırım.</p>

  <p class="indentmetin">Nil’in sularına batsın bütün Mısır;</p>

  <p class="indentmetin">Birer yılana dönsün en sevimli yaratıklar!</p>

  <p class="indentmetin">Çağırın o herifi: Ne kadar kudurmuş da olsam</p>

  <p class="indentmetin">Isırmam onu, korkmasın. Çağırın!</p>

  <div class="clrb"></div>

  <p class="normal1">KHARMIAN</p>

  <p class="indentmetin">Korkudan gelemiyor.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Kötülük etmeyeceğim ona, gelsin.</p>

  <p class="indentmetin">Kharmian çıkar.</p>

  <p class="indentmetin">Soysuzlaştı bu ellerim benim</p>

  <p class="indentmetin">Benden güçsüz bir insana vurmakla.</p>

  <p class="indentmetin">Bana olan kendi yüzümden oldu,</p>

  <p class="indentmetin">Gel, haberci, gel yanıma</p>

  <p class="indentmetin">Haberci tekrar girer.</p>

  <p class="indentmetin">Ne kadar dürüst de olsa,</p>

  <p class="indentmetin">Kötü haber getiren iyi karşılanmaz.</p>

  <p class="indentmetin">Müjde verirken çöz dilinin bağlarını;</p>

  <p class="indentmetin">Ama kötü haberi bırak kendi gelsin.</p>

  <div class="clrb"></div>

  <p class="normal1">HABERCİ</p>

  <p class="indentmetin">Ben ödevimi yaptım sadece.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Evlendi mi? Evet dersen, bil ki,</p>

  <p class="indentmetin">Kızdığımdan daha çok kızamam sana.</p>

  <div class="clrb"></div>

  <p class="normal1">HABERCİ</p>

  <p class="indentmetin">Evlendi, sultanım.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Tanrılar belanı versin senin!</p>

  <p class="indentmetin">Hâlâ nasıl duruyorsun karşımda?</p>

  <div class="clrb"></div>

  <p class="normal1">HABERCİ</p>

  <p class="indentmetin">Yalan mı söyleyeyim, kraliçem?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah keşke yalan olsa söylediklerin!..</p>

  <p class="indentmetin">Keşke yerin dibine batsa Mısır’ımın yarısı da</p>

  <p class="indentmetin">Kara yılanlar dolsa kuyusuna!</p>

  <p class="indentmetin">Çekil git buradan! Dünya güzeli de olsan</p>

  <p class="indentmetin">Çirkin geliyor senin suratın bana.</p>

  <p class="indentmetin">Evlendi mi dedin?</p>

  <div class="clrb"></div>

  <p class="normal1">HABERCİ</p>

  <p class="indentmetin">Yüce kraliçem bağışlasın beni.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Evlendi, öyle mi?</p>

  <div class="clrb"></div>

  <p class="normal1">HABERCİ</p>

  <p class="indentmetin">Kötü görmeyin beni size iyilik ederken.</p>

  <p class="indentmetin">Sığar mı doğruluğa beni cezalandırmanız</p>

  <p class="indentmetin">Sizin benden istediğinizi yaptığım için?</p>

  <p class="indentmetin">Octavia’yla evlendi diyorum size.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah, seni bir haine çeviren onun hıyaneti bana:</p>

  <p class="indentmetin">Sen değilsin o emin olduğun gerçek.</p>

  <p class="indentmetin">Çekil git karşımdan. Roma’dan getirdiğin mal</p>

  <p class="indentmetin">Çok pahalı benim için. Elinde kalsın,</p>

  <p class="indentmetin">Kalsın da ocağını batırsın senin.</p>

  <p class="indentmetin">Haberci çıkar.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Güzel kraliçem, sabırlı olun.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bendim Antonius’u övüp Caesar’ı yeren.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Hem de nasıl, kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Cezasını gördüm işte. Götürün beni: Bayılacağım.</p>

  <p class="indentmetin">Ah Kharmian, İras! Yok, bir şeyim yok.</p>

  <p class="indentmetin">Canım Aleksas, git haberciyi sorguya çek:</p>

  <p class="indentmetin">Öğren nasılmış Octavia’nın kaşı, gözü,</p>

  <p class="indentmetin">Yaşı başı, huyu suyu;</p>

  <p class="indentmetin">Saçlarının rengini de sor, unutma.</p>

  <p class="indentmetin">Hemen git, öğren gel.</p>

  <p class="indentmetin">Aleksas çıkar.</p>

  <p class="indentmetin">Bırakalım gitsin, hayır bırakmayalım Kharmian.</p>

  <p class="indentmetin">Bir yüzü Gorgon gibi çirkin gözümde,</p>

  <p class="indentmetin">Ama öbür yüzü Mars tanrı gibi güzel.</p>

  <p class="indentmetin">Mardian’la çıkarlar.</p>

  <p class="indentmetin">Koş söyle Aleksas’a; boyunu bosunu da sorsun.</p>

  <p class="indentmetin">Acı bana, Kharmian ama bir şey söyleme.</p>

  <p class="indentmetin">Odama götürün beni.</p>

  <h3 class="h2baslik1" id="calibre_toc_20">SAHNE VI</h3>

  <p class="indentmetin">Misenum yakınlarında bir yer. Boru sesleri. Bir&nbsp;yandan Pompeius ve Menas boru ve trampet çalanlarla girer, öbür yandan Caesar, Lepidus, Antonius, Enobarbus, Maecenas, Agrippa, Menas ve askerler.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Sizin bende rehinleriniz var, benim de sizde.</p>

  <p class="indentmetin">Konuşalım savaşmadan önce.</p>

  <div class="clrb"></div>

  <p class="normal1">CAESAR</p>

  <p class="indentmetin">Savaştan önce söze başvurmak doğrudur.</p>

  <p class="indentmetin">Onun için de neler istediğimizi</p>

  <p class="indentmetin">Yazıyla bildirdik sana. Düşündünse üstünde</p>

  <p class="indentmetin">Söyle bize: Yazdıklarımız öfkeli kılıcını</p>

  <p class="indentmetin">Koyduracak mı kınına? Bunca yiğit Sicilya gençlerini</p>

  <p class="indentmetin">Geri göndertecek mi yurtlarına</p>

  <p class="indentmetin">Burda ölecek yerde?</p>

  <div class="clrb"></div>

  <p class="normal1">POMPEIUS</p>

  <p class="indentmetin">Üçünüze birden söylüyorum:</p>

  <p class="indentmetin">Koca dünyayı ellerinde tutan sizlere,</p>

  <p class="indentmetin">Tanrıların yeryüzündeki başbakanlarına:</p>

  <p class="indentmetin">Pihilippi’de hortlayıp Brutus’a görünen Julius Caesar</p>

  <p class="indentmetin">Sizleri kendi adına savaşırken gördü de</p>

  <p class="indentmetin">Benim babam niçin görmesin</p>

  <p class="indentmetin">Oğlunun ve dostlarının öç almaya kalktığını?</p>

  <p class="indentmetin">Neydi soluk yüzlü Cassius’u ayaklandıran?</p>

  <p class="indentmetin">Ya Brutus’u o herkesin saydığı dürüst Romalı’yı</p>

  <p class="indentmetin">Neydi Kapitol’u kana boyattıran,</p>

  <p class="indentmetin">Güzelim hürriyet uğruna silahlanan</p>

  <p class="indentmetin">Arkadaşlarıyla birlikte? Neydi istedikleri?</p>

  <p class="indentmetin">Bir insanın sadece insan kalması değil mi?</p>

  <p class="indentmetin">Ben de onun için donattım donanmamı:</p>

  <p class="indentmetin">Onun için köpürttüm denizlerin öfkesini.</p>

  <p class="indentmetin">Hain Roma’ya çektireceğim cezasını</p>

  <p class="indentmetin">Soylu babama ettiği nankörlüğün.</p>

  <div class="clrb"></div>

  <p class="normal1">CAESAR</p>

  <p class="indentmetin">Dur, soluk al biraz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yelkenlerinle korkutamazsın bizi, Pompeius.</p>

  <p class="indentmetin">Denizde görüşürüz ayrıca. Ama karada</p>

  <p class="indentmetin">Biliyorsun seni satıp satın alacağımızı.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Karada, evet, sen babamın evini de</p>

  <p class="indentmetin">Satıp satın almıştın, karada.</p>

  <p class="indentmetin">Otur bakalım içinde oturabildiğin kadar:</p>

  <p class="indentmetin">Guguk kuşu yuvasını kendi yapmaz çünkü.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Rica ederim, konu dışına çıkmayalım da,</p>

  <p class="indentmetin">Yazılı tekliflerimize ne diyorsunuz, onu söyleyin.</p>

  <div class="clrb"></div>

  <p class="normal1">CAESAR</p>

  <p class="indentmetin">Evet, asıl konumuz bu.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sana yalvarıyor değiliz; ölç biç,</p>

  <p class="indentmetin">İşine gelen yolu seç.</p>

  <div class="clrb"></div>

  <p class="normal1">CAESAR</p>

  <p class="indentmetin">Daha yükseklere çıkayım derken</p>

  <p class="indentmetin">Nerelere düşebileceğini düşün iyice.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Sicilya’yla Sardunya’yı veriyorsunuz bana;</p>

  <p class="indentmetin">Buna karşılık denizleri korsanlardan temizlememi,</p>

  <p class="indentmetin">Bir de Roma’ya buğday yollamamı istiyorsunuz.</p>

  <p class="indentmetin">Kabul edersem, çentiksiz kılıç, gediksiz kalkanlarla</p>

  <p class="indentmetin">Ayrılacağız birbirimizden.</p>

  <div class="clrb"></div>

  <p class="normal1">ÜÇÜ BİRDEN</p>

  <p class="indentmetin">Tamam, teklifimiz bu.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Öyleyse bilin ki, ben buraya</p>

  <p class="indentmetin">İsteklerinize peki demek için gelmiştim.</p>

  <p class="indentmetin">Ama biraz da Antonius oldu beni çileden çıkaran.</p>

  <p class="indentmetin">İnsanın yaptığını söylemesi ayıptır,</p>

  <p class="indentmetin">Ama söyleyeceğim yine de:</p>

  <p class="indentmetin">Caesar senin kardeşinle savaşırken</p>

  <p class="indentmetin">Anan Sicilya’ya geldi</p>

  <p class="indentmetin">Ve bir dost gibi karşılandı Sicilya’da.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bunu duydum, Pompeius; hatta bunun için</p>

  <p class="indentmetin">Sana teşekkür etmeyi koymuştum aklıma.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ver öyleyse elini; doğrusu hiç beklemiyordum</p>

  <p class="indentmetin">Seninle burada karşılaşacağımızı.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Evet, Doğu’da yataklar fazla yumuşak;</p>

  <p class="indentmetin">İyi ki vaktinde uyandırdın beni de geldim,</p>

  <p class="indentmetin">Bir hayli kazancımız oldu bundan.</p>

  <div class="clrb"></div>

  <p class="normal1">CAESAR</p>

  <p class="indentmetin">Seni son gördüğüm günden beri</p>

  <p class="indentmetin">Bir hayli değişmişsin Pompeius.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Zalim kader yüzüme neler yazdı çizdi bilmem,</p>

  <p class="indentmetin">Ama göğsümden içeri girmedi, giremez de:</p>

  <p class="indentmetin">Yüreğim hep o eski yürek.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Ne iyi bir karşılaşma oldu bu.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Öyle olmasını dilerim, Lepidus.</p>

  <p class="indentmetin">Demek anlaşmış oluyoruz böylece.</p>

  <p class="indentmetin">Yazıp mühürlemek kalıyor bu anlaşmamızı.</p>

  <div class="clrb"></div>

  <p class="normal1">CAESAR</p>

  <p class="indentmetin">İlk işimiz bu olsun.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Sonra ziyafet çekelim birbirimize ayrılmadan.</p>

  <p class="indentmetin">İlk ziyafeti kim verecek? Kura çekelim.</p>

  <div class="clrb"></div>

  <p class="normal1">ANTONIUS</p>

  <p class="indentmetin">İlk ziyafet benden, Pompeius.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Hayır, Antonius kura çekmeden olmaz.</p>

  <p class="indentmetin">Hem canım, sen ister başta ol ister sonda:</p>

  <p class="indentmetin">Mısır yemeklerinle bastıracaksın herkesi nasıl olsa.</p>

  <p class="indentmetin">Kulağıma çalındığına göre Julius Caesar</p>

  <p class="indentmetin">Bir hayli göbeklenmiş Mısır’da.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kulağına çok şeyler çalınmış senin.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Kötü bir şey düşünmedim bunu söylerken.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kötü bir şey söylemiş değilsin.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Bu kadarı çalındı kulağıma:</p>

  <p class="indentmetin">Bir de şunu duydum ki Apollodorus bir gün…</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Uzatmayın canım: Yaptı bunu; doğru.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ne yapmış, söylesene?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Hasırın içinde bir kraliçe getirdi Caesar’a.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Şimdi tanıdım seni: Nasılsın arkadaş?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">İyiyim, daha da iyi olacağa benzerim:</p>

  <p class="indentmetin">Dört ziyafet var arka arkaya.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ver elini; seni sevmedim desem yalan.</p>

  <p class="indentmetin">Gördüm nasıl dövüştüğünü ve kıskandım</p>

  <p class="indentmetin">Kılıç kullanmadaki ustalığını.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ben pek sevmedim, ama övmüştüm sizi,</p>

  <p class="indentmetin">Değeriniz övgülerimi on kat aştığı zamanlar.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Böyle açık konuş dilediğin kadar;</p>

  <p class="indentmetin">Yakışıyor sana doğrusu.</p>

  <p class="indentmetin">Şimdi hepinizi gemime çağırıyorum;</p>

  <p class="indentmetin">Buyurmaz mısınız sayın büyüklerimiz?</p>

  <div class="clrb"></div>

  <p class="normal1">ÜÇÜ BİRDEN</p>

  <p class="indentmetin">Önümüze geç de gidelim.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Buyurun.</p>

  <p class="indentmetin">Çıkarlar. Menas ve Enobarbus kalırlar.</p>

  <div class="clrb"></div>

  <p class="normal1">MENAS</p>

  <p class="indentmetin">Kendi kendine:</p>

  <p class="indentmetin">Pompeius, senin baban yanaşmazdı bu anlaşmaya.</p>

  <p class="indentmetin">Menas’a:</p>

  <p class="indentmetin">Sizinle bir yerden görüşmüştük sanıyorum.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Denizde belki.</p>

  <div class="clrb"></div>

  <p class="normal1">MENAS</p>

  <p class="indentmetin">Öyle olacak.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">İyi işler başarmıştınız denizde.</p>

  <div class="clrb"></div>

  <p class="normal1">MENAS</p>

  <p class="indentmetin">Siz de karada.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kim beni överse ben de onu överim: Ama karada benim Yaptıklarımı da kimse inkâr edemez doğrusu.</p>

  <div class="clrb"></div>

  <p class="normal1">MENAS</p>

  <p class="indentmetin">Benim de denizde yaptıklarımı.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ama siz, kendi yararınız için bir şeyi inkâr edebilirsiniz:</p>

  <p class="indentmetin">Baş hırsızlardan biriydiniz denizde.</p>

  <div class="clrb"></div>

  <p class="normal1">MENAS</p>

  <p class="indentmetin">Siz de karada.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Öyleyse ben inkâr ediyorum karada gördüğüm işleri.</p>

  <p class="indentmetin">Ama gel, ver elini Menas. Gözlerimizin yetkisi olsa</p>

  <p class="indentmetin">iki hırsızı birden yakalayıverirlerdi kucaklaşırken.</p>

  <div class="clrb"></div>

  <p class="normal1">MENAS</p>

  <p class="indentmetin">Elleri ne yaparsa yapsın yüzleri dürüsttür insanların.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ama güzel bir kadında dürüst yüz arama.</p>

  <div class="clrb"></div>

  <p class="normal1">MENAS</p>

  <p class="indentmetin">Doğru, gönül hırsızıdır hepsi.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Biz sizinle çarpışmaya gelmiştik buraya.</p>

  <div class="clrb"></div>

  <p class="normal1">MENAS</p>

  <p class="indentmetin">Bana sorarsan, işin içki sofrasında bitmesine üzüldüm. Pompeius bugün ayağına gelen kısmeti tepti.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Teptiyse bir daha zor gelir o kısmet ayağına.</p>

  <div class="clrb"></div>

  <p class="normal1">MENAS</p>

  <p class="indentmetin">Gelmez elbet, biz Antonius’u beklemiyorduk doğrusu. Kuzum, Kleopatra’yla evlenmedi mi?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Caesar’ın kız kardeşinin adı Octavia’dır.</p>

  <div class="clrb"></div>

  <p class="normal1">MENAS</p>

  <p class="indentmetin">Doğru; Caius Marcellus’un da karısıydı.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ama şimdi Marcus Antonius’un karısı.</p>

  <div class="clrb"></div>

  <p class="normal1">MENAS</p>

  <p class="indentmetin">Sahi mi?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Evet ya.</p>

  <div class="clrb"></div>

  <p class="normal1">MENAS</p>

  <p class="indentmetin">Öyleyse Caesar’la araları bir daha açılmaz artık.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Bu bağlılık üstünde benim düşüncem sorulsaydı, aynı kehanette bulunmazdım.</p>

  <div class="clrb"></div>

  <p class="normal1">MENAS</p>

  <p class="indentmetin">Bu evlenmede aşktan çok politika ağır basmış</p>

  <p class="indentmetin">olsa gerek.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Bence de öyle. Ama göreceksin, onları birleştiren bu evlenme dostluklarını boğacak. Octavia sofu, ciddi, az konuşur bir kadın.</p>

  <div class="clrb"></div>

  <p class="normal1">MENAS</p>

  <p class="indentmetin">Kim istemez böyle karısı olmasını!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendi böyle olmayan biri: İşte o da Antonius. Mısır’daki sofrasına dönecek ister istemez. O zaman Octavia’nın ahlanıp vahlanmaları Caesar’ı çileden çıkaracak. Sonunda demin söylediğim gibi dostluklarını sağlayan, düşmanlıklarının baş nedeni olacak. Antonius’un yüreği neredeyse gene orada kalacak. Burda evlenmesi çıkarı için sadece.</p>

  <div class="clrb"></div>

  <p class="normal1">MENAS</p>

  <p class="indentmetin">Öyle olsa gerek. Haydi dostum, gemiye gidelim. Sağlığına içmek istiyorum orda.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ben de içerim, sayın bayım, bizim gırtlaklar Mısır’da talim görmüş.</p>

  <div class="clrb"></div>

  <p class="normal1">MENAS</p>

  <p class="indentmetin">Gel, gidelim öyleyse.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_21">SAHNE VII</h3>

  <p class="indentmetin">Pompeius’un gemisi. Çalgı sesleri. İki üç hizmetçi yiyecek dolu tepsilerle girerler.</p>

  <div class="clrb"></div>

  <p class="normal1">BİRİNCİ HİZMETÇİ</p>

  <p class="indentmetin">Nerdeyse gelirler buraya, arkadaş. Birçokları daha şimdiden yalpalıyor; biraz rüzgâr çıksa denizi boylayacaklar.</p>

  <div class="clrb"></div>

  <p class="normal1">İKİNCİ HİZMETÇİ</p>

  <p class="indentmetin">Lepidus’un yüzü kıpkırmızı.</p>

  <div class="clrb"></div>

  <p class="normal1">BİRİNCİ HİZMETÇİ</p>

  <p class="indentmetin">Şişe diplerini bile içirdiler adama.</p>

  <div class="clrb"></div>

  <p class="normal1">İKİNCİ HİZMETÇİ</p>

  <p class="indentmetin">Ötekiler kızıp çatışmaya başlayınca, yeter! diye bağırıyor; herkes yatışınca da kendi başlıyor içmeye.</p>

  <div class="clrb"></div>

  <p class="normal1">BİRİNCİ HİZMETÇİ</p>

  <p class="indentmetin">İçtikçe de o başlıyor aklını kaçırmaya.</p>

  <div class="clrb"></div>

  <p class="normal1">İKİNCİ HİZMETÇİ</p>

  <p class="indentmetin">Eh, budur işte hali büyük adamlarla ahbaplık edecek kadar adı duyulmuş olanların. Bana sorarsan, elimde kaldırmayacağım bir kılıç olacağına, hiç işe yaramaz bir kamış parçası olsun daha iyi.</p>

  <div class="clrb"></div>

  <p class="normal1">BİRİNCİ HİZMETÇİ</p>

  <p class="indentmetin">Yüce katlara çağırılıp da yükseldiği görünmeyenlerin hali, gözleri boş, yanakları dolu heykeller gibi acınası ediyor insanı.</p>

  <p class="indentmetin">Boru sesleri. Caesar, Antonius, Pompeius, Lepidus, Agrippa, Maecenas, Enobarbus, Menas ve başka komutanlar girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Caesar’a.</p>

  <p class="indentmetin">Evet, Mısırlılar’ın yaptıkları bu:</p>

  <p class="indentmetin">Nil’in yükselişlerini ölçüp biçiyorlar</p>

  <p class="indentmetin">Ehramlara çizili birtakım cetvellere göre.</p>

  <p class="indentmetin">Suların yüksek, alçak ya da orta oluşunda</p>

  <p class="indentmetin">Kıtlık mı bolluk mu geleceğini biliyorlar.</p>

  <p class="indentmetin">Nil yükseldikçe umutlar da kabarır;</p>

  <p class="indentmetin">Sular çekildi mi çiftçi saçar hemen tohumları</p>

  <p class="indentmetin">Yapışkan, sulu çamurlar üstüne,</p>

  <p class="indentmetin">Kısa bir zaman sonra da ektiğini biçer.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Bir tuhaf yılanlarınız varmış orada sizin?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Evet, var Lepidus.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Sizin Mısır yılanı güneşinizin mayaladığı çamurunuzda ürermiş. Timsah da öyle.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Öyledir.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Buyurun oturun, şarap içelim. Lepidus, sağlığına!</p>

  <div class="clrb"></div>

  <p class="normal1">LEPIDUS</p>

  <p class="indentmetin">Pek iyi değilim, ama dünyada pes demem.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Sızıncaya kadar demezsin, ama korkarım sızmak</p>

  <p class="indentmetin">üzeresin.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Ha, sahi; duyduğuma göre Batlamius’ların ehramları pek yaman şeylermiş. Martaval değil, kulaklarımla duydum bunu.</p>

  <div class="clrb"></div>

  <p class="normal1">MENAS</p>

  <p class="indentmetin">Pompeus’a.</p>

  <p class="indentmetin">Pompeius, bir kelime.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Menas’a.</p>

  <p class="indentmetin">Kulağıma söyle; ne var?</p>

  <div class="clrb"></div>

  <p class="normal1">MENAS</p>

  <p class="indentmetin">Pompeius’a.</p>

  <p class="indentmetin">Rica ederim, komutanım; kalk biraz yerinden, bir diyeceğim var.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Sonra söylersin. Haydi. Bu da Lepidus şerefine!</p>

  <div class="clrb"></div>

  <p class="normal1">LEPIDUS</p>

  <p class="indentmetin">Kuzum, bu sizin timsah dediğiniz ne biçim şey?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Tam kendi biçimindedir, bayım; kendi eninde, kendi boyunda; hep kendi ayaklarıyla yürür. Kendini besleyen şeyleri yiyerek yaşar; canı çıkınca da bir başka bedene göçer.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Rengi nedir?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Rengi de kendi rengidir.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Acayip bir yılanmış, doğrusu.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Öyledir; gözyaşları da ıslak ıslaktır.</p>

  <div class="clrb"></div>

  <p class="normal1">CAESAR</p>

  <p class="indentmetin">Kanar mı dersin bu anlatışına?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Pompeius’un verdiği şaraplarla kanar elbet, kanmazsa Epikuros gibi içmesini biliyor demektir.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Yine mi? Git başımdan! Nedir söyleyeceğin?</p>

  <p class="indentmetin">Çekil git!</p>

  <p class="indentmetin">Git diyorum sana be! Şarap istemiştim, nerede?</p>

  <div class="clrb"></div>

  <p class="normal1">MENAS</p>

  <p class="indentmetin">Pompeius’a.</p>

  <p class="indentmetin">Bunca hizmetimin hatırı için dinle beni. Kalk biraz yerinden.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Sen çıldırdın anlaşılan. Nedir söyleyeceğin?</p>

  <p class="indentmetin">Kalkıp bir yana yürür.</p>

  <div class="clrb"></div>

  <p class="normal1">MENAS</p>

  <p class="indentmetin">Hep senin yükselmen için çalıştım bugüne kadar.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Büyük bir bağlılıkla hizmet ettin: Evet, sonra?</p>

  <p class="indentmetin">Keyfinize bakın, dostlar.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bu kumlar bataktır, Lepidus;</p>

  <p class="indentmetin">Uzak dur, yoksa gömülür gidersin.</p>

  <div class="clrb"></div>

  <p class="normal1">MENAS</p>

  <p class="indentmetin">Bütün dünyayı ele geçirmek ister misin?</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ne dedin?</p>

  <div class="clrb"></div>

  <p class="normal1">MENAS</p>

  <p class="indentmetin">Bütün dünyayı ele geçirmek ister misin, dedim.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Nasıl geçirirmişim?</p>

  <div class="clrb"></div>

  <p class="normal1">MENAS</p>

  <p class="indentmetin">Sen iste yalnız. Sen beni yoksulun biri sanırsın. Ama sana bütün dünyayı verecek adam benim.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Çok mu içtin sen?</p>

  <div class="clrb"></div>

  <p class="normal1">MENAS</p>

  <p class="indentmetin">Hayır Pompeius, bir yudum bile içmiş değilim.</p>

  <p class="indentmetin">Yüreğin varsa, dünyanın Jupiter’i olabilirsin.</p>

  <p class="indentmetin">Denizlerin ucunda bucağında, göklerin altında</p>

  <p class="indentmetin">Ne varsa senin olacak, olsun dersen.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Söyle bakalım nasıl?</p>

  <div class="clrb"></div>

  <p class="normal1">MENAS</p>

  <p class="indentmetin">Dünyanın bu üç direği, bu üç ortak,</p>

  <p class="indentmetin">Senin gemindeler. Bırak keseyim halatı;</p>

  <p class="indentmetin">Açılınca denize sarılırız gırtlaklarına,</p>

  <p class="indentmetin">Her şey senin olur biter.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ah, sen bunu bana söylemeden yapacaktın:</p>

  <p class="indentmetin">Ben yaparsam kalleşlik, sen yaparsan hizmet olurdu.</p>

  <p class="indentmetin">Şunu bil ki benim çıkarım, şerefimden önce gelmez.</p>

  <p class="indentmetin">En başta şerefim gelir benim, yazık ettin;</p>

  <p class="indentmetin">Gizlice yapacağın işi dilinle ele verdin.</p>

  <p class="indentmetin">Ben bilmeden olsaydı</p>

  <p class="indentmetin">Sonradan iyi oldu derdim bu işe.</p>

  <p class="indentmetin">Ama şimdi karşısındayım. Hadi git, içmene bak.</p>

  <div class="clrb"></div>

  <p class="normal1">MENAS</p>

  <p class="indentmetin">Kendi kendine.</p>

  <p class="indentmetin">Öyleyse peki,</p>

  <p class="indentmetin">Ben de gitmem artık titrek yıldızının ardından.</p>

  <p class="indentmetin">Aradığı şeyi yakalamazsan elinin altına gelmişken</p>

  <p class="indentmetin">Bir daha dünyada bulamazsın.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Lepidus’un şerefine!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Karaya götür onu, Pompeius, ben yerine içerim.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Şerefine Menas!</p>

  <div class="clrb"></div>

  <p class="normal1">MENAS</p>

  <p class="indentmetin">Yaşa Enobarbus sağlığına!</p>

  <div class="clrb"></div>

  <p class="normal1">POMPEIUS</p>

  <p class="indentmetin">Doldur şu kâseyi ağzına kadar!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Lepidus’u yüklenip götüren hizmetçiyi göstererek:</p>

  <p class="indentmetin">Güçlü adam buna derler işte, Menas.</p>

  <div class="clrb"></div>

  <p class="normal1">MENAS</p>

  <p class="indentmetin">Neden?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Dünyanın üçte birini taşıyor adam, görmüyor musun?</p>

  <div class="clrb"></div>

  <p class="normal1">MENAS</p>

  <p class="indentmetin">Dünyanın üçte biri sarhoş oldu demek:</p>

  <p class="indentmetin">Üçte üçü olmalıydı ki fırıl fırıl dönsün dünya!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Gel biz içip döndürelim bari.</p>

  <div class="clrb"></div>

  <p class="normal1">MENAS</p>

  <p class="indentmetin">İçelim.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Bir İskenderiye şöleni olmadı henüz bu.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Nerdeyse olacak. Dolsun kâseler!</p>

  <p class="indentmetin">Caesar’ın sağlığına!</p>

  <div class="clrb"></div>

  <p class="normal1">CAESAR</p>

  <p class="indentmetin">İçmesen daha iyi olurdu. Belalı şey bu:</p>

  <p class="indentmetin">İnsan yıkayayım derken bulandırıyor beynini.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Canım herkese uyuver biraz.</p>

  <div class="clrb"></div>

  <p class="normal1">CAESAR</p>

  <p class="indentmetin">Merak etme, uyarım uymasına;</p>

  <p class="indentmetin">Ama bir günde bu kadar içmektense</p>

  <p class="indentmetin">Üç gün oruç tutmak daha iyi gelir bana.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Antonius’a.</p>

  <p class="indentmetin">Eh, yiğit imparatorum benim,</p>

  <p class="indentmetin">Bir Mısır horası tepip şenlendirsek mi sofrayı?</p>

  <div class="clrb"></div>

  <p class="normal1">POMPEIUS</p>

  <p class="indentmetin">Haydi oynayalım, yiğit asker.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gelin, el ele verelim;</p>

  <p class="indentmetin">Dönelim şarap uyuşturuncaya dek beynimizi,</p>

  <p class="indentmetin">Lethe’nin tatlı sularıyla unutur gibi her şeyi.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Herkes el ele. Çalsın çalgılar alabildiğine.</p>

  <p class="indentmetin">Ben düzene korum şimdi sizi.</p>

  <p class="indentmetin">Bu çocuk bir türkü söyleyecek.</p>

  <p class="indentmetin">Nakaratı hep birlikte söyleyeceğiz.</p>

  <p class="indentmetin">Ciğerlerimizin bütün gücüyle.</p>

  <p class="indentmetin">Enobarbus herkesi el ele tutuştururken<br class="chapter" />
  çocuk türküsünü söylemeye başlar.</p>

  <p class="normal">ÇOCUK</p>

  <p class="indentmetin">Gel bize şarap tanrımız,</p>

  <p class="indentmetin">Yumuk gözlü tombul Bakkhos</p>

  <p class="indentmetin">Şarabın devamız olsun</p>

  <p class="indentmetin">Asmaların baş tacımız.</p>

  <p class="indentmetin">Doldur, dünya dönsün, doldur.</p>

  <p class="indentmetin">Doldur, dünya dönsün, doldur.</p>

  <div class="clrb"></div>

  <p class="normal1">CAESAR</p>

  <p class="indentmetin">Yetmez mi bu kadarı? Pompeius, iyi geceler.</p>

  <p class="indentmetin">Antonius’a.</p>

  <p class="indentmetin">Haydi, kardeş, gel rica ederim benimle.</p>

  <p class="indentmetin">Ağır işlerimize iyi gelmez bu kadar hafiflik.</p>

  <p class="indentmetin">Haydi, hep gidelim, sevgili dostlar.</p>

  <p class="indentmetin">Bakın, yanaklarınız kıpkırmızı olmuş.</p>

  <p class="indentmetin">Yenilmez Enobarbus’u bile yenmiş şarap.</p>

  <p class="indentmetin">Benim de dilim tutulmaya başladı.</p>

  <p class="indentmetin">Bu azgın cümbüş maskara edecek hepimizi.</p>

  <p class="indentmetin">Ne söyleyeyim başka? İyi geceler.</p>

  <p class="indentmetin">Ver elini, sevgili Antonius.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Kıyıya kadar götüreyim sizi.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Öyle olsun. Ver elini Pompeius.</p>

  <div class="clrb"></div>

  <p class="normal1">POMPEIUS</p>

  <p class="indentmetin">Ah Antonius, babamın evinde oturuyorsun.</p>

  <p class="indentmetin">Ama neyse, dost değil miyiz artık?</p>

  <p class="indentmetin">Gel inelim sandala.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ama düşmeyin sakın.</p>

  <p class="indentmetin">Enobarbus’la Menas’tan başka hepsi karaya çıkar.</p>

  <p class="indentmetin">Ben karaya çıkmıyorum, Menas.</p>

  <div class="clrb"></div>

  <p class="normal1">MENAS</p>

  <p class="indentmetin">Çıkma, benim kamarama buyur.</p>

  <p class="indentmetin">Hey davullar, borular, flavtalar! Haydi!</p>

  <p class="indentmetin">Bu büyük kişilere bir ayrılış havası çalın ki</p>

  <p class="indentmetin">Neptün bile duysun! Çalın ve cehennem olun!</p>

  <p class="indentmetin">Çalsanız a!</p>

  <p class="indentmetin">Boru ve davul sesleri.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Hayda! Uğurlar ola! Fırla şapkam havaya!</p>

  <p class="indentmetin">Hey hey! Gel soylu dostum Menas.</p>
</body>
</html>
