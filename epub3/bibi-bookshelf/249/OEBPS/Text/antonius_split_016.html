<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>antonius</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_8">Perde IV</h2>

  <h3 class="h2baslik1" id="calibre_toc_35">SAHNE I</h3>

  <p class="indentmetin">İskenderiye önünde bir yer. Caesar’ın çadırı. Caesar,&nbsp;Agrippa, Maecenas orduyla girerler. Caesar&nbsp;bir mektup okur.</p>

  <div class="clrb"></div>

  <p class="normal1">CAESAR</p>

  <p class="indentmetin">Çocuk yerine koyup azarlıyor beni:</p>

  <p class="indentmetin">Elinde sanki beni Mısır’dan sürüp çıkarmak.</p>

  <p class="indentmetin">Gönderdiğim elçiye sopa attırmış,</p>

  <p class="indentmetin">Teke tek savaş istemeye kalkıyor benden.</p>

  <p class="indentmetin">Caesar Antonius’un önüne çıkacak!</p>

  <p class="indentmetin">O kart canavara desinler ki,</p>

  <p class="indentmetin">Ölmek için başka çok yollar bulurum ben.</p>

  <p class="indentmetin">Şimdilik de gülerim yalnız meydan okumasına.</p>

  <div class="clrb"></div>

  <p class="normal1">MAECENAS</p>

  <p class="indentmetin">Caesar unutmasın: Böyle bir dev köpürmeye başladı mı</p>

  <p class="indentmetin">Kurtuluş yolu bulamıyor demektir;</p>

  <p class="indentmetin">Soluk aldırmayın, şaşkınlığından faydalanın hemen:</p>

  <p class="indentmetin">Öfke kendini iyi korumasını bilmez hiç.</p>

  <div class="clrb"></div>

  <p class="normal1">CAESAR</p>

  <p class="indentmetin">Bildirin büyük subaylarımıza ki yarın</p>

  <p class="indentmetin">Bunca savaşların en sonuncusunu vermek niyetimiz.</p>

  <p class="indentmetin">Daha dün Antonius’a hizmet etmiş birçokları</p>

  <p class="indentmetin">Saflarımıza girmiş bulunuyor.</p>

  <p class="indentmetin">Onlar bile yeter ele geçirilmesine. Görün bu işi.</p>

  <p class="indentmetin">Askerlere de ziyafet çekin. Yiyeceğimiz bol;</p>

  <p class="indentmetin">İsraf da olsa hak ettiler. Zavallı Antonius!</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_36">SAHNE II</h3>

  <p class="indentmetin">İskenderiye. Kleopatra’nın sarayı. Antonius, Enobarbus, Kleopatra, Kharmian, Iras, Aleksas ve başkaları girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Demek dövüşmeyecek benimle, Domitius?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Hayır.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Neden dersin?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Talihi yirmi kat üstün olduğu için</p>

  <p class="indentmetin">Bire karşı yirmi olurum diye düşünüyor.</p>

  <p class="indentmetin">Dinle asker, yarın denizden, karadan savaşacağım.</p>

  <p class="indentmetin">Ya sağ kalırım, ya da can çekişen şerefimi</p>

  <p class="indentmetin">Kanımla yıkar yaşatırım yeniden.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Var gücünle savaşacak mısın?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Sallayıp kılıcı, ölen ölür, kalan her şeyi alır</p>

  <p class="indentmetin">Diye bağıracağım.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Güzel söyledin; gel şimdi</p>

  <p class="indentmetin">Çağırın gelsin saray hizmetçilerim!</p>

  <p class="indentmetin">Bu akşam iyi donanmalı soframız.</p>

  <p class="indentmetin">Üç dört hizmetçi girer.</p>

  <p class="indentmetin">Ver elini, çok dürüst çalıştın sen; sen de öyle;</p>

  <p class="indentmetin">Sen de; sen de; sen de; iyi baktınız bana</p>

  <p class="indentmetin">Krallar da birlikte çalıştı sizinle.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Enobarbus’a.</p>

  <p class="indentmetin">Bu da ne demek?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kleopatra’ya.</p>

  <p class="indentmetin">Acının insan kafasında oynadığı</p>

  <p class="indentmetin">Garip oyunlardan biri.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sen de dürüst adamsın.</p>

  <p class="indentmetin">Ne iyi olurdu çoğalabilseydim sayınızca,</p>

  <p class="indentmetin">Ve hepiniz birleşip bir Antonius olsaydınız,</p>

  <p class="indentmetin">O zaman ben de hizmet edebilirdim size</p>

  <p class="indentmetin">Sizin bana ettiğiniz kadar.</p>

  <p class="normal">HEPSİ BİRDEN</p>

  <p class="indentmetin">Tanrılar korusun!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Haydi, canım arkadaşlar, benimle kalın bu akşam</p>

  <p class="indentmetin">İçki esirgemeyin benden; ağırlayın yine beni</p>

  <p class="indentmetin">Bütün ülkelerimin sizlere eş olarak</p>

  <p class="indentmetin">Buyruğuma koştukları zamanlardaymışız gibi.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Enobarbus’a.</p>

  <p class="indentmetin">Ne oluyor buna?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ağlatmak istiyor yanında kalanları.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bu gece kalın hizmetimde; son hizmetinizdir belki.</p>

  <p class="indentmetin">Bir daha görmeyebilirsiniz beni,</p>

  <p class="indentmetin">Ya da sakat bir gölgemi görürsünüz.</p>

  <p class="indentmetin">Kim bilir, bir başka efendiniz olur belki yarın;</p>

  <p class="indentmetin">Sizlerden ayrılan birinin gözüyle bakıyorum size.</p>

  <p class="indentmetin">Sadık dostlarım, size yol veriyor değilim,</p>

  <p class="indentmetin">Ölünceye dek hizmetinize bağlı efendinizim.</p>

  <p class="indentmetin">Fazla değil, iki saatinizi verin bu akşam bana,</p>

  <p class="indentmetin">Tanrılar da size gönlünüzce versin.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Efendimiz, ne diye üzersiniz bu adamları?</p>

  <p class="indentmetin">Bakın, ağlıyorlar; yaşardı benim gözlerim de</p>

  <p class="indentmetin">Soğan yiyen bir eşeğin gözleri gibi.</p>

  <p class="indentmetin">Ayıptır, birer kadına çevirmeniz bizi!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Vah, vah, vah! Cinler çarpsın beni</p>

  <p class="indentmetin">Bu niyetle konuştuysam! Canım dostlarım,</p>

  <p class="indentmetin">Rahmet yağsın bu gözyaşlarının düştüğü yere.</p>

  <p class="indentmetin">Pek acı bir anlam verdiniz sözlerime:</p>

  <p class="indentmetin">Ben yüreklerinize ferahlık vermek istedim,</p>

  <p class="indentmetin">Bu geceyi ışıklara boğun demek istedim,</p>

  <p class="indentmetin">Bilin ki, canlar, yarından umutluyum;</p>

  <p class="indentmetin">Şerefli bir ölümden çok şanlı bir hayat</p>

  <p class="indentmetin">Görüyorum sizi götüreceğim yerde.</p>

  <p class="indentmetin">Gelin, oturalım sofraya, boğalım kaygıları.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_37">SAHNE III</h3>

  <p class="indentmetin">Aynı yer. Sarayın dışı. İki asker girer.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">İyi geceler, kardeş; gün yarınki gün.</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Ne olacaksa olacak; uğurlar olsun.</p>

  <p class="indentmetin">Bir tuhaf sözler duydun mu sokaklarda?</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Duymadım; ne diyorlar?</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Kuru laflar olsa gerek. İyi geceler.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Haydi sana da iyi geceler.</p>

  <p class="indentmetin">Bir başka asker girer.</p>

  <p class="normal">ÜÇÜNCÜ ASKER</p>

  <p class="indentmetin">Nöbetçiler, gözünüzü dört açın.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Sen de arkadaş; iyi geceler, iyi geceler.</p>

  <p class="indentmetin">Askerler sahnenin köşelerine dağılırlar.</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Anlaşıldı: Yarın bizim donanma üstün gelirse</p>

  <p class="indentmetin">Kara ordumuz da dayanır bence.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Ordumuz yaman, yüreği de sağlam.</p>

  <p class="indentmetin">Sahnenin altından obua sesleri gelir.</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Durun, bir sesler var.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Dinleyin, dinleyin!</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Susun!</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Bir çalgı sesi var havada.</p>

  <p class="normal">ÜÇÜNCÜ ASKER</p>

  <p class="indentmetin">Yeraltından geliyor.</p>

  <p class="normal">DÖRDÜNCÜ ASKER</p>

  <p class="indentmetin">İyiye alamet bu, değil mi?</p>

  <p class="normal">ÜÇÜNCÜ ASKER</p>

  <p class="indentmetin">Hayır.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Durun hele; ne olabilir bu?</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Herakles tanrı olacak; eskiden severdi Antonius’u.</p>

  <p class="indentmetin">Bırakıp gidiyor onu şimdi.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Yürüyün öteki nöbetçilere soralım,</p>

  <p class="indentmetin">Onlar da duyuyor mu bakalım bizim duyduğumuzu.</p>

  <p class="indentmetin">Ötekilere doğru giderler.</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Nedir bu arkadaşlar?</p>

  <p class="normal">HEPSİ BİRDEN</p>

  <p class="indentmetin">Nedir bu? Ne oluyor? Duyuyor musunuz?</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Evet, ne garip şey, değil mi?</p>

  <p class="normal">ÜÇÜNCÜ ASKER</p>

  <p class="indentmetin">Duyuyor musunuz, arkadaşlar duyuyor musunuz?</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Nöbet yerimizin ucuna kadar gidelim,</p>

  <p class="indentmetin">Bakalım nerde kesiliyor ses.</p>

  <p class="normal">HEPSİ BİRDEN</p>

  <p class="indentmetin">Haydi, Ne garip şey!</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_38">SAHNE IV</h3>

  <p class="indentmetin">Aynı yer. Sarayda bir oda. Antonius, Kleopatra, Kharmian ve başkaları girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Eros! Zırhımı getir, Eros!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Uyusan biraz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Olmaz, sevgilim. Eros, haydi, zırhımı getir!</p>

  <p class="indentmetin">Eros zırhla girer.</p>

  <p class="indentmetin">Gel, ahbap, giydir çeliğini üstüme.</p>

  <p class="indentmetin">Talih bizden yüz çevirirse bugün</p>

  <p class="indentmetin">Ona meydan okumamızdır sebebi. Getir.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Dur, ben de yardım edeyim.</p>

  <p class="indentmetin">Nereye takılıyor bu?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yoo, bırak, sen bırak!</p>

  <p class="indentmetin">Yanlış, yanlış! Buraya, buraya!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yavaş, tamam, yapacağım; böyle olacak işte.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Güzel, güzel; şimdi yenilmeyiz artık.</p>

  <p class="indentmetin">Değil mi arkadaş? Git sen de kuşan silahlarını.</p>

  <div class="clrb"></div>

  <p class="normal1">EROS</p>

  <p class="indentmetin">Şimdi, efendimiz.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Şu toka iyi sıkışmadı galiba?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Çok iyi, çok iyi! Bu tokaları artık</p>

  <p class="indentmetin">Kendim gevşetirim dinlenmek isteyince,</p>

  <p class="indentmetin">Vay haline ondan önce el sürecek olanın.</p>

  <p class="indentmetin">Beceriksiz Eros; bak, kraliçem</p>

  <p class="indentmetin">Senden daha ustaca yapıyor bu işi. Çabuk ol!</p>

  <p class="indentmetin">Ah, sevgilim: Bugünkü savaşı seyredebilseydin</p>

  <p class="indentmetin">Bu yüce sanattan da anlasaydın biraz</p>

  <p class="indentmetin">Bu işin bir ustasını görürdü gözlerin.</p>

  <p class="indentmetin">Silahlı bir asker girer.</p>

  <p class="indentmetin">Günaydın, asker, hoş geldin.</p>

  <p class="indentmetin">Silah kullanmasını bilen birine benziyorsun.</p>

  <p class="indentmetin">Bizler bu sevdiğimiz işe,</p>

  <p class="indentmetin">Böyle erkenden kalkıp keyifle gideriz.</p>

  <p class="normal">ASKER</p>

  <p class="indentmetin">Erken de olsa, efendimiz, binlerce asker</p>

  <p class="indentmetin">Giyinmiş kuşanmış, sizi bekliyor limanda.</p>

  <p class="indentmetin">Bağrışmalar. Boru sesleri. Subaylar ve erler girer.</p>

  <p class="normal">SUBAY</p>

  <p class="indentmetin">Güzel bir sabah. Günaydın, komutanım.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bunlar güzel sesler, çocuklar.</p>

  <p class="indentmetin">Geleceği şanlı bir delikanlının ruhu gibi</p>

  <p class="indentmetin">Erken parladı bu sabah.</p>

  <p class="indentmetin">Eros’a.</p>

  <p class="indentmetin">Oldu, oldu. Haydi, ver şunu bana, ha şöyle tamam.</p>

  <p class="indentmetin">Kraliçem, sana iyi günler, ben ne olursam olayım.</p>

  <p class="indentmetin">Kraliçeyi öper.</p>

  <p class="indentmetin">Bir asker öpüşü bu. Yakışmaz,</p>

  <p class="indentmetin">Ayıp sayılır haklı olarak,</p>

  <p class="indentmetin">Kuklaca dil dökmelere kalkarsam daha fazla.</p>

  <p class="indentmetin">Çelikten bir adam gibi ayrılıyorum senden.</p>

  <p class="indentmetin">Şimdi, savaşmak isteyenler gelsin ardımdan.</p>

  <p class="indentmetin">Yolu ben göstereceğim size. Selam kalanlara.</p>

  <p class="indentmetin">Antonius, Eros, subaylar, erler çıkarlar.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Odanıza çekilseniz artık, kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Götürün beni. Kahramanca gidiyor.</p>

  <p class="indentmetin">Ah ne iyi olurdu yanaşsaydı Caesar</p>

  <p class="indentmetin">Onunla başa baş dövüşmeye. O zaman Antonius…</p>

  <p class="indentmetin">Ama şimdi… Neyse artık, gidelim.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_39">SAHNE V</h3>

  <p class="indentmetin">İskenderiye. Antonius’un kampı. Boru sesleri. Antonius, Eros’la girer. Bir asker karşılarına çıkar.</p>

  <p class="normal">ASKER</p>

  <p class="indentmetin">Tanrılar bugününü mutlu kılsın Antonius’un!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Tanıdım seni, keşke sen ve yaraların</p>

  <p class="indentmetin">Kandırabilseydiniz beni karada savaşmaya.</p>

  <p class="normal">ASKER</p>

  <p class="indentmetin">Öyle yapsaydın, sana başkaldıran krallar</p>

  <p class="indentmetin">Ve bu sabah seni bırakıp giden asker</p>

  <p class="indentmetin">Şimdi yanı başında olurdu senin.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kim gitti bu sabah?</p>

  <p class="normal">ASKER</p>

  <p class="indentmetin">Kim mi? Hiç yanından ayrılmayan biri.</p>

  <p class="indentmetin">Enobarbus’u çağırsana, duymaz artık seni;</p>

  <p class="indentmetin">Ya da Caesar’ın yanından “Seninle değilim,” der.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ne söylüyorsun?</p>

  <p class="normal">ASKER</p>

  <p class="indentmetin">Efendimiz, o Caesar’dan yana artık.</p>

  <div class="clrb"></div>

  <p class="normal1">EROS</p>

  <p class="indentmetin">Sandıklarını, altınlarını almadan gitmiş.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gitmiş mi gerçekten?</p>

  <p class="normal">ASKER</p>

  <p class="indentmetin">Hiç şüpheniz olmasın, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Git, Eros, yolla ardından altınlarını,</p>

  <p class="indentmetin">Yap bunu, meteliği kalmasın, seni göreyim.</p>

  <p class="indentmetin">Ona bir mektup da yaz getir, imzalayayım.</p>

  <p class="indentmetin">De ki, tanrılara emanet ediyorum onu, sağ olsun;</p>

  <p class="indentmetin">Dilerim bir daha efendi değiştirmek zorunda kalmasın.</p>

  <p class="indentmetin">Ah kara bahtım,</p>

  <p class="indentmetin">Namuslu adamlarımı baştan çıkartır oldun.</p>

  <p class="indentmetin">Çabuk ol… Ah Enobarbus!</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_40">SAHNE VI</h3>

  <p class="indentmetin">İskenderiye. Caesar’ın kampı. Boru sesleri. Caesar, Agrippa, Enobarbus, Dolabella girerler.</p>

  <div class="clrb"></div>

  <p class="normal1">CAESAR</p>

  <p class="indentmetin">Yürü, Agrippa; başla savaşa.</p>

  <p class="indentmetin">Dilediğimiz Antonius’un sağ yakalanmasıdır.</p>

  <p class="indentmetin">Bildir bunu herkese.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Başüstüne Caesar.</p>

  <p class="indentmetin">Çıkar.</p>

  <div class="clrb"></div>

  <p class="normal1">CAESAR</p>

  <p class="indentmetin">Evrensel barış çağı yakın artık.</p>

  <p class="indentmetin">Bu günümüz mutlu bir gün oldu mu, zeytin ağacı dalları</p>

  <p class="indentmetin">Üç bucaklı dünyamızı özgürce donatacak.</p>

  <p class="indentmetin">Bir haberci girer.</p>

  <div class="clrb"></div>

  <p class="normal1">HABERCİ</p>

  <p class="indentmetin">Antonius geldi savaş yerine.</p>

  <div class="clrb"></div>

  <p class="normal1">CAESAR</p>

  <p class="indentmetin">Git, Agrippa’ya söyle;</p>

  <p class="indentmetin">Bize kaçanları en ileri diziye koysun ki</p>

  <p class="indentmetin">Antonius’un öfkesi kendini yer gibi olsun.</p>

  <p class="indentmetin">Hepsi çıkar, Enobarbus kalır.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Aleksas da döneklik etmişti.</p>

  <p class="indentmetin">İsrail’e Antonius’un işleri için gitmişken</p>

  <p class="indentmetin">Büyük Herod’u Caesar’dan yana çelip</p>

  <p class="indentmetin">Bırakmıştı efendisi Antonius’u. Caesar</p>

  <p class="indentmetin">Astırdı onu bu hizmetine karşılık.</p>

  <p class="indentmetin">Canidius ve daha başka kaçanlara</p>

  <p class="indentmetin">İş verilmesine veriliyor</p>

  <p class="indentmetin">Ama şerefli bir güven gösterilmiyor onlara.</p>

  <p class="indentmetin">Kötü bir iş yaptım, kötü.</p>

  <p class="indentmetin">Öyle acı bir pişmanlık var ki içimde</p>

  <p class="indentmetin">Benim yüzüm gülmez artık bir daha.</p>

  <p class="indentmetin">Caesar’ın bir askeri girer.</p>

  <p class="normal">ASKER</p>

  <p class="indentmetin">Enobarbus, bütün sandıklarını Antonius</p>

  <p class="indentmetin">Arkandan yollamış, başka hediyeler de ekleyerek.</p>

  <p class="indentmetin">Habercisi benim nöbetimde geldi;</p>

  <p class="indentmetin">Şimdi çadırımda, katırların yükünü indiriyor.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Senin olsun hepsi.</p>

  <p class="normal">ASKER</p>

  <p class="indentmetin">Şaka değil, Enobarbus, doğru söylüyorum.</p>

  <p class="indentmetin">En iyisi, siz gelin çıkarın getireni</p>

  <p class="indentmetin">Kamptan dışarı. Ben yapardım bunu, ama işim var.</p>

  <p class="indentmetin">Senin İmparator Jüpiter gibi davranıyor hâlâ.</p>

  <p class="indentmetin">Çıkar.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Dünyanın en alçak adamı benim, bir tek ben,</p>

  <p class="indentmetin">Aşağının bayağısıyım. Ah Antonius.</p>

  <p class="indentmetin">Cömertliğin madeniymişsin sen:</p>

  <p class="indentmetin">Kalleşliğimi altına boğarsan böyle</p>

  <p class="indentmetin">Nasıl bir karşılık verecektin iyi hizmetime!</p>

  <p class="indentmetin">Kan ağlıyor yüreğim. Bu acı yarmazsa onu</p>

  <p class="indentmetin">Daha kestirme bir yolunu bulurum ben,</p>

  <p class="indentmetin">Ama görecek bu işi, öyle diyor içim.</p>

  <p class="indentmetin">Sana karşı dövüşmek ha? Olacak şey mi bu?</p>

  <p class="indentmetin">Gidip bir çukur bulur, geberirim içinde.</p>

  <p class="indentmetin">Ölümlerin en iğrencidir yakışan</p>

  <p class="indentmetin">Ömrümün bu son günlerine.</p>

  <p class="indentmetin">Çıkar.</p>

  <h3 class="h2baslik1" id="calibre_toc_41">SAHNE VII</h3>

  <p class="indentmetin">İki kamp arasındaki savaş yeri. Bağrışmalar. Boru ve davul sesleri. Agrippa ve başkaları girer.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Çekilelim fazla ileri gittik:</p>

  <p class="indentmetin">Caesar bile sıkıştı; bu dayanışları</p>

  <p class="indentmetin">Bir hayli aştı beklediğimizi.</p>

  <p class="indentmetin">Çıkarlar. Bağrışmalar. Antonius ve yaralı Scarus girerler.</p>

  <p class="normal">SCARUS</p>

  <p class="indentmetin">Yiğit imparatorum benim! Savaş buna derler, işte!</p>

  <p class="indentmetin">Baştan yapmış olsaydık bunu,</p>

  <p class="indentmetin">Çoktan yollamıştık onları evlerine</p>

  <p class="indentmetin">Başları sargılar içinde.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Çok kan kaybediyorsun.</p>

  <p class="normal">SCARUS</p>

  <p class="indentmetin">Şurda bir yaram vardı T biçiminde,</p>

  <p class="indentmetin">Şimdi H’ye benzedi.</p>

  <p class="indentmetin">Çekilme boruları.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Geri çekiliyorlar.</p>

  <p class="normal">SCARUS</p>

  <p class="indentmetin">Lağım çukurlarına süreceğiz onları!</p>

  <p class="indentmetin">Altı yara daha alacak yerim var.</p>

  <p class="indentmetin">Eros girer.</p>

  <div class="clrb"></div>

  <p class="normal1">EROS</p>

  <p class="indentmetin">Yenildiler efendimiz; bu üstünlüğümüz</p>

  <p class="indentmetin">Güzel bir zafer müjdeliyor.</p>

  <p class="normal">SCARUS</p>

  <p class="indentmetin">Sırtlarını kertelim şunların;</p>

  <p class="indentmetin">İnelim enselerine, tavşan yakalar gibi.</p>

  <p class="indentmetin">Eğlenceli şeydir kaçanı kıstırmak.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Senin bu iç açan neşen güzel bir karşılık değer,</p>

  <p class="indentmetin">On kat fazlasını yiğitliğin için vereceğim.</p>

  <p class="indentmetin">Gel gidelim.</p>

  <p class="normal">SCARUS</p>

  <p class="indentmetin">Ben düşe kalka gelirim arkanızdan.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_42">SAHNE VIII</h3>

  <p class="indentmetin">İskenderiye surları dibinde. Bağrışmalar. Antonius asker yürüyüşüyle girer, arkasından Scarus başkalarıyla gelir.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sürdük onu çadırına gerisin geri.</p>

  <p class="indentmetin">Biri koşsun anlatsın kraliçeye yaptıklarımızı.</p>

  <p class="indentmetin">Yarın, gün doğmadan üstümüze</p>

  <p class="indentmetin">Dökeriz bugün elimizden kurtulan kanları.</p>

  <p class="indentmetin">Sağ olun hepiniz; aslan pençesi hepinizinki.</p>

  <p class="indentmetin">Bir başkasının savaşına hizmet eder gibi değil,</p>

  <p class="indentmetin">Benim savaşım hepinizinkiymiş gibi dövüştünüz.</p>

  <p class="indentmetin">Her biriniz bir Hektor’du sanki.</p>

  <p class="indentmetin">Gidin şehire; kucaklayın eşinizi dostunuzu,</p>

  <p class="indentmetin">Anlatın başardıklarınızı; sevinçli gözyaşları</p>

  <p class="indentmetin">Yıkasın yaralarınızda pıhtılaşan kanları;</p>

  <p class="indentmetin">Öpülsün, iyileşsin şerefli yaralarınız.</p>

  <p class="indentmetin">Kleopatra girer. Scarus’a:</p>

  <p class="indentmetin">Ver elini bana; bu periler sultanına</p>

  <p class="indentmetin">Anlatayım da senin yaptıklarını</p>

  <p class="indentmetin">Şükran çelenkleriyle donatsın seni.</p>

  <p class="indentmetin">Sen, ey aydın günü dünyamızın,</p>

  <p class="indentmetin">Dola kollarını zırhlı boynuma;</p>

  <p class="indentmetin">Atıl, gir yüreğime, sultan kılığın, süslerinle</p>

  <p class="indentmetin">Delinmez çelikleri delip geçerek,</p>

  <p class="indentmetin">Ve orda koştur atını zafer soluyarak!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Efendiler efendisi, yüceler yücesi kahraman;</p>

  <p class="indentmetin">Demek sana dünyanın kurduğu o büyük tuzaktan</p>

  <p class="indentmetin">Sıyrılıp güler yüzle geliyorsun bana?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bülbülüm benim, yendik, yolladık onları yataklarına!</p>

  <p class="indentmetin">Miğferini, saçlarını okşar.</p>

  <p class="indentmetin">Sen bakma, kızım, her ne kadar aklar</p>

  <p class="indentmetin">Karışıyorsa da biraz daha genç karalarımıza,</p>

  <p class="indentmetin">Bir beyimiz var henüz bizim</p>

  <p class="indentmetin">Sinirlerimizi besleyip gerginleştiren.</p>

  <p class="indentmetin">Scarus’u göstererek:</p>

  <p class="indentmetin">Şu yiğide bak ve bırak cömert elini dudaklarına.</p>

  <p class="indentmetin">Öp o eli, yiğidim. Öyle dövüştü ki bugün,</p>

  <p class="indentmetin">İnsanlara diş bileyen bir tanrı</p>

  <p class="indentmetin">İnsan kılığına girmişti sanki, ezmek için insanları.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Sana altın bir zırh vereceğim, dostum;</p>

  <p class="indentmetin">Bir kralındı eskiden.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hak etti onu, zümrütler kakılı da olsa</p>

  <p class="indentmetin">Phoibos tanrının arabası gibi.</p>

  <p class="indentmetin">Ver bana elini, sevinçli bir yürüyüşle</p>

  <p class="indentmetin">Geçelim İskenderiye sokaklarından,</p>

  <p class="indentmetin">Taşıyarak kendi göğsümüzde yıpranan kalkanları.</p>

  <p class="indentmetin">Büyük sarayımız yeterince büyük olsa</p>

  <p class="indentmetin">Yemeğe çağırırdık bütün bu orduyu,</p>

  <p class="indentmetin">Ve içerdik bol bol şerefine yarınki kader gününün,</p>

  <p class="indentmetin">Büyük belalarla yüklü günün!</p>

  <p class="indentmetin">Borazanlar, çalın, çınlatın şehrin kulaklarını!</p>

  <p class="indentmetin">Karıştırın sesinizi davul seslerine.</p>

  <p class="indentmetin">Yerler, gökler alkışa boğulsun</p>

  <p class="indentmetin">Geçeceğimiz her yerde.</p>

  <p class="indentmetin">Çıkar.</p>

  <h3 class="h2baslik1" id="calibre_toc_43">SAHNE IX</h3>

  <p class="indentmetin">Caesar’ın kampı. Bir gece nöbetçisi arkadaşıyla girer. Arkasından Enobarbus gelir.</p>

  <p class="normal">NÖBETÇİ</p>

  <p class="indentmetin">Bu saat içinde gelip değiştirmezlerse bizi</p>

  <p class="indentmetin">Döner gideriz nöbetçi alaya. Işıklı bir gece.</p>

  <p class="indentmetin">Sabahın ikisinde savaş başlayacak diyorlar.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Bugün, belalı bir gündü bizim için.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ey gece, tanığım ol benim…</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Kim bu adam?</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Gel gidelim yanına, dinleyelim.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Tanığım ol benim, sen ey kutsal ışıklı ay!</p>

  <p class="indentmetin">Kalleş insanlar nefretle anılırken tarihte</p>

  <p class="indentmetin">Zavallı Enobarbus’un pişman olduğunu söyle.</p>

  <p class="normal">NÖBETÇİ</p>

  <p class="indentmetin">Enobarbus!</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Sus! Dinleyelim biraz daha.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ey gerçek hüzünlerin yüce sultanı</p>

  <p class="indentmetin">Gecenin zehirli ıslaklığını işlet de içime,</p>

  <p class="indentmetin">İsteklerime hiç uymayan bu hayat</p>

  <p class="indentmetin">Asılıp durmaz olsun artık yakama,</p>

  <p class="indentmetin">Suçumun taşlardan katı suratına çal yüreğimi,</p>

  <p class="indentmetin">Acıdan yandı kurudu zaten, kırılıp toz olsun,</p>

  <p class="indentmetin">Ve bitsin bütün o yüzkarası düşünceler.</p>

  <p class="indentmetin">Ah Antonius! Benim alçaklığım ne kadar büyükse</p>

  <p class="indentmetin">Sen ondan bile daha büyük yüreklisin;</p>

  <p class="indentmetin">Yalnız kendi içinden olsun bağışla beni.</p>

  <p class="indentmetin">Dünya yazsın isterse adımı defterine</p>

  <p class="indentmetin">Döneklerin, kaçakların başı diye.</p>

  <p class="indentmetin">Ah Antonius! Antonius…</p>

  <p class="indentmetin">Ölür.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Konuşalım onunla.</p>

  <p class="normal">NÖBETÇİ</p>

  <p class="indentmetin">Bırak dinleyelim, çünkü söylediği şeyler</p>

  <p class="indentmetin">Caesar’ı ilgilendirebilir.</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Evet dinleyelim; ama uyuyor.</p>

  <p class="normal">NÖBETÇİ</p>

  <p class="indentmetin">Yok canım, bayılmış olmalı; görülmüş şey mi</p>

  <p class="indentmetin">Böylesine beddua edenin uyuyakalması.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Gidelim yanına.</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Uyanın, subayım, uyanın; konuşun bizimle.</p>

  <div class="clrb"></div>

  <p class="normal1">BİRİNCİ ASKER</p>

  <p class="indentmetin">Duymuyor musunuz bizi?</p>

  <p class="normal">NÖBETÇİ</p>

  <p class="indentmetin">Ölümün pençesi kapmış onu.</p>

  <p class="indentmetin">Uzaktan davul sesleri gelir.</p>

  <p class="indentmetin">Dinle, davullar kalkın diyor uyuyanlara.</p>

  <p class="indentmetin">Nöbet karakoluna götürelim onu. Önemli bir adam.</p>

  <p class="indentmetin">Zaten saatimiz de doldu çoktan.</p>

  <div class="clrb"></div>

  <p class="normal1">İKİNCİ ASKER</p>

  <p class="indentmetin">Haydi öyleyse: Daha kendine gelebilir de adam.</p>

  <p class="indentmetin">Cesetle çıkarlar.</p>

  <h3 class="h2baslik1" id="calibre_toc_44">SAHNE X</h3>

  <p class="indentmetin">İki kamp arası. Antonius ve Scarus orduyla girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bugün hazırlıkları denizde;</p>

  <p class="indentmetin">Karada hoşlanmadılar bizden.</p>

  <p class="normal">SCARUS</p>

  <p class="indentmetin">Her ikisinde de hazırlanıyorlar efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Keşke ateşte de, havada da hazırlansalar,</p>

  <p class="indentmetin">Orda da savaşırdık. Ama şimdiki durum şu:</p>

  <p class="indentmetin">Şehre yakın tepelerdeki kara gücümüz</p>

  <p class="indentmetin">Hep bizimle kalacaklar. Deniz için emir verdik:</p>

  <p class="indentmetin">Gemiler limandan dışarı çıktılar.</p>

  <p class="indentmetin">Durumlarını daha iyi görürüz böylece</p>

  <p class="indentmetin">Bakarız ne manevra yapacaklarına.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_45">SAHNE XI</h3>

  <p class="indentmetin">Caesar ordusuyla girer.</p>

  <div class="clrb"></div>

  <p class="normal1">CAESAR</p>

  <p class="indentmetin">Onlar saldırmadıkça, biz adım atmayacağız karada.</p>

  <p class="indentmetin">Saldırmayacak da, bana kalırsa: Çünkü</p>

  <p class="indentmetin">En iyi askerlerini kalyonlarına göndermiş.</p>

  <p class="indentmetin">Biz aşağıları tutup üstünlüğümüzle kalalım.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_46">SAHNE XII</h3>

  <p class="indentmetin">Uzaktan deniz savaşının gürültüleri gelir. Antonius ve Scarus girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Daha kapışmadılar. Şu yukarıki çamın dibinden</p>

  <p class="indentmetin">Görebilirim her şeyi. Hemen gelir söylerim sana</p>

  <p class="indentmetin">İşin nasıl gittiğini.</p>

  <p class="indentmetin">Çıkar.</p>

  <p class="normal">SCARUS</p>

  <p class="indentmetin">Kleopatra’nın yelkenlerine kırlangıçlar yuva yapmış.</p>

  <p class="indentmetin">Falcılar, bilmeyiz, bir şey diyemeyiz, diyorlar;</p>

  <p class="indentmetin">Surat asıp konuşmaya yanaşmıyorlar.</p>

  <p class="indentmetin">Antonius bir yiğitleşiyor, bir çöküyor,</p>

  <p class="indentmetin">Oynak talihi hem umut hem korku veriyor içine,</p>

  <p class="indentmetin">Elinde kalan ve kalmayanlara baktırıp.</p>

  <p class="indentmetin">Antonius girer.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Her şey bitti. Alçak Mısırlı kahpelik etti bana,</p>

  <p class="indentmetin">Donanmam düşmandan yana geçiverdi.</p>

  <p class="indentmetin">Şimdi orda, külahlarını havaya fırlatıp</p>

  <p class="indentmetin">Cümbüş ediyor hepsi kavuşan eski dostlar gibi.</p>

  <p class="indentmetin">Seni üç belgeli orospu seni!</p>

  <p class="indentmetin">Demek sattın beni o körpe oğlana.</p>

  <p class="indentmetin">Yüreğim yalnız seninle savaşta artık.</p>

  <p class="indentmetin">Scarus, söyle askerlere kaçsın hepsi:</p>

  <p class="indentmetin">O cadıdan öcümü almak yeter bana çünkü.</p>

  <p class="indentmetin">Söyle kaçsın hepsi, git söyle.</p>

  <p class="indentmetin">Scarus çıkar.</p>

  <p class="indentmetin">Ey güneş, doğuşunu bir daha görmeyeceğim senin;</p>

  <p class="indentmetin">Talih ve Antonius ayrılıyorlar burada.</p>

  <p class="indentmetin">Hemen burada el sıkışıyoruz onunla.</p>

  <p class="indentmetin">Buna mı varacaktı her şey?</p>

  <p class="indentmetin">Topuklarımda köpekleşen o yürekler,</p>

  <p class="indentmetin">O dilediklerini bol bol verdiklerim,</p>

  <p class="indentmetin">Bahtı açılan Caesar’ın ayaklarını öpüyor,</p>

  <p class="indentmetin">Tatlı diller döküyorlar şimdi.</p>

  <p class="indentmetin">Hepsini gölgesinde barındıran bu çam ağacı</p>

  <p class="indentmetin">Kurudu, döker oldu kabuklarını.</p>

  <p class="indentmetin">Satıldım. Ah sen, kalleş ruhu Mısır’ın!</p>

  <p class="indentmetin">Beni bir bakışıyla ister savaşlara yollayan</p>

  <p class="indentmetin">İster geri çağıran; göğsü düşlerimin yastığı</p>

  <p class="indentmetin">Baş özlemi olan sen, Çingene büyücünün ta kendisi,</p>

  <p class="indentmetin">Kör ebeler gibi oynatıp, aldatıp</p>

  <p class="indentmetin">Belaların en dibine götürdün beni.</p>

  <p class="indentmetin">Hey Eros, Eros!</p>

  <p class="indentmetin">Kleopatra girer.</p>

  <p class="indentmetin">Sen ha, cadı karı! Yıkıl karşımdan!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Efendimiz niçin böyle ateş püskürüyor sevdiğine?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Görünme gözüme, yoksa bulursun hak ettiğini,</p>

  <p class="indentmetin">Zaferi eksik kalır sonra Caesar’ın.</p>

  <p class="indentmetin">Bırak yakalasın seni,</p>

  <p class="indentmetin">Kaldırıp göstersin bağrışan kalabalığa:</p>

  <p class="indentmetin">Yürü zafer arabasının ardından,</p>

  <p class="indentmetin">Bütün cinsinin en ünlü yüzkarası olarak.</p>

  <p class="indentmetin">Ayak takımına, beş on para karşılığı</p>

  <p class="indentmetin">Canavarların canavarı diye göstersinler seni.</p>

  <p class="indentmetin">O kuzu gibi Octavia tırnaklarını bileyip</p>

  <p class="indentmetin">Paralasın suratını.</p>

  <p class="indentmetin">Kleopatra çıkar.</p>

  <p class="indentmetin">İyi ettin gitmekle, yaşamak iyi bir şeyse;</p>

  <p class="indentmetin">Ama öfkemin kılıcını yemen daha iyi olurdu belki.</p>

  <p class="indentmetin">Çünkü bir ölüm başka birçoklarını önleyebilirdi.</p>

  <p class="indentmetin">Eros, neredesin?..</p>

  <p class="indentmetin">Nessus’un delirten gömleğini giymişim sanki;</p>

  <p class="indentmetin">Herakles atam, seni kudurtan öfkeyi ver bana da</p>

  <p class="indentmetin">Öldüreyim, ölmeyi asıl hak eden kendimi.</p>

  <p class="indentmetin">Cadının ölmesi gerek: Romalı oğlana</p>

  <p class="indentmetin">Sattı beni; ölmeli.</p>

  <p class="indentmetin">Hey! Eros!</p>

  <p class="indentmetin">Çıkar.</p>

  <h3 class="h2baslik1" id="calibre_toc_47">SAHNE XIII</h3>

  <p class="indentmetin">İskenderiye. Kleopatra’nın sarayı. Kleopatra, Kharmian, Iras, Mardian girerler.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Koruyun beni, dostlar! Çıldırmış,</p>

  <p class="indentmetin">Kalkanı elden giden Aias’tan beter çıldırmış:</p>

  <p class="indentmetin">Teselya’nın yaban domuzları</p>

  <p class="indentmetin">Böylesine köpürmemiştir kıstırılınca.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Anıt kabire girip saklanın.</p>

  <p class="indentmetin">Öldünüz diye haber yollayın kendisine.</p>

  <p class="indentmetin">Büyüklüğün elden gitmesi daha acı gelir</p>

  <p class="indentmetin">Canın bedenden çıkmasından.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Anıta, evet! Mardian git, öldürdü kendini de.</p>

  <p class="indentmetin">Son sözü Antonius oldu de; dokunaklı sözler bul.</p>

  <p class="indentmetin">Koş, Mardian, sonra anıta gel anlat bana</p>

  <p class="indentmetin">Ölümünü nasıl karşıladığını.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_48">SAHNE XIV</h3>

  <p class="indentmetin">Aynı yer, bir başka oda. Antonius ve Eros girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Eros, gözlerin beni görüyor mu hâlâ?</p>

  <div class="clrb"></div>

  <p class="normal1">EROS</p>

  <p class="indentmetin">Elbet, yüce efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bazen bir bulut gözümüzde bir ejderha oluverir;</p>

  <p class="indentmetin">Bir duman, bakarsın, bir ayı oluvermiş, ya da bir</p>

  <p class="indentmetin">aslan,</p>

  <p class="indentmetin">Derken kuleli bir hisar, bir korkunç kayalık,</p>

  <p class="indentmetin">İnişli çıkışlı bir dağ, masmavi bir yarımada,</p>

  <p class="indentmetin">Üstünde ağaçlar, dünyamıza yukardan baş sallayan,</p>

  <p class="indentmetin">Gözlerimizde havayı deve yapan ağaçlar.</p>

  <p class="indentmetin">Kapıldığın olmuştur senin de bu görüntülere;</p>

  <p class="indentmetin">Alacakaranlığın gölge oyunlarıdır bunlar.</p>

  <div class="clrb"></div>

  <p class="normal1">EROS</p>

  <p class="indentmetin">Evet, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Az önce bir at olan şeyi, bakarsın,</p>

  <p class="indentmetin">Bir düşünme hızıyla yok edivermiş bulut,</p>

  <p class="indentmetin">Su içinde su gibi görünmez olmuş gördüğün şey.</p>

  <div class="clrb"></div>

  <p class="normal1">EROS</p>

  <p class="indentmetin">Öyle olur, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Benim sağlam yürekli Eros’um, senin efendin</p>

  <p class="indentmetin">Böyle bir şey artık şimdi. Antonius’un ta kendisi</p>

  <p class="indentmetin">Bu karşında gördüğün; ama elimde değil</p>

  <p class="indentmetin">Bu biçimde kalmak, elimde değil Eros.</p>

  <p class="indentmetin">Bu savaşlara Mısır yüzünden girdim.</p>

  <p class="indentmetin">Kraliçenin yüreği bende sanıyordum.</p>

  <p class="indentmetin">Benim yüreğim onda olduğu için.</p>

  <p class="indentmetin">Bu yürek benimken, şimdi yitirdiğim</p>

  <p class="indentmetin">Yüzbinlerce yüreği bağlamıştı kendine.</p>

  <p class="indentmetin">O kadın, Eros, kumar ortağı oldu Caesar’la,</p>

  <p class="indentmetin">Düşmanımın zaferine oynadı şanımı, şerefimi.</p>

  <p class="indentmetin">Yoo, ağlama, canım Eros, gücümüz yok değil henüz</p>

  <p class="indentmetin">Kendi işimizi kendimiz bitirmek için.</p>

  <p class="indentmetin">Mardian girer.</p>

  <p class="indentmetin">Ah o alçak hanımın senin, kılıcımı çalan hanımın.</p>

  <div class="clrb"></div>

  <p class="normal1">MARDIAN</p>

  <p class="indentmetin">Hayır Antonius, hanımım seviyordu seni,</p>

  <p class="indentmetin">Kaderini hiç ayırmamıştı senin kaderinden.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Defol, yüzsüz iğdiş, konuşma karşımda:</p>

  <p class="indentmetin">Oyun oynadı bana; canıyla ödeyecek bunu.</p>

  <div class="clrb"></div>

  <p class="normal1">MARDIAN</p>

  <p class="indentmetin">İnsan can borcunu bir kez ödeyebilir ancak,</p>

  <p class="indentmetin">Kleopatra ödedi bitti. O yaptı, seni beklemeden,</p>

  <p class="indentmetin">Senin yapmak istediğini. Son sözleri de:</p>

  <p class="indentmetin">Antonius, yiğitler yiğidi Antonius! oldu.</p>

  <p class="indentmetin">Bir hıçkırık ikiye böldü Antonius adını.</p>

  <p class="indentmetin">Yüreğiyle dudakları arasında.</p>

  <p class="indentmetin">Adını içine gömerek kapadı gözlerini.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Öldü demek?</p>

  <div class="clrb"></div>

  <p class="normal1">MARDIAN</p>

  <p class="indentmetin">Öldü.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Çıkar zırhımı Eros, bu uzun günün işi bitti.</p>

  <p class="indentmetin">Uyuyalım artık.</p>

  <p class="indentmetin">Mardian’a.</p>

  <p class="indentmetin">Burdan sağ çıkman bol bol karşılar</p>

  <p class="indentmetin">Gördüğün işi. Haydi git.</p>

  <p class="indentmetin">Mardian çıkar.</p>

  <p class="indentmetin">Sök, çıkar şunu. Aias’ın yedi kat kalkanı bile</p>

  <p class="indentmetin">Bastıramaz artık yüreğimin atışını.</p>

  <p class="indentmetin">Yarıl ikiye göğsüm! Ey yüreğim, bir kez olsun,</p>

  <p class="indentmetin">Daha güçlü ol kabından; kır çürük kafesini!</p>

  <p class="indentmetin">Çabuk ol Eros, çabuk! Askerlik bitti artık.</p>

  <p class="indentmetin">Git üstümden, yaralı bereli demir kuşam.</p>

  <p class="indentmetin">Şerefle taşıdığım da oldu seni.</p>

  <p class="indentmetin">Eros, beni yalnız bırak biraz.</p>

  <p class="indentmetin">Eros çıkar.</p>

  <p class="indentmetin">Yetişeceğim sana Kleopatra; ağlayarak da</p>

  <p class="indentmetin">Bağışla beni diyeceğim sana. Olmaz başka türlü,</p>

  <p class="indentmetin">Her soluk bir işkence bundan sonra.</p>

  <p class="indentmetin">Işık söndü, yat artık, oyalanıp durma;</p>

  <p class="indentmetin">Ne yapsan, kendini yıkar yaptığın;</p>

  <p class="indentmetin">Kendi gücünle kendi boğazını sıkar durursun.</p>

  <p class="indentmetin">Bas öyleyse mührü, olsun bitsin her şey.</p>

  <p class="indentmetin">Eros! Geliyorum kraliçem. Eros! Bekle beni,</p>

  <p class="indentmetin">Ruhların çiçekler üstüne yattığı yere doğru</p>

  <p class="indentmetin">Yüreyeceğiz seninle el ele, şaşırtacağız ölüleri</p>

  <p class="indentmetin">Coşkun davranışlarımızla; bırakıp Dido’yu,</p>

  <p class="indentmetin">Dido’nun Aineas’ını, seyirci alayları</p>

  <p class="indentmetin">Bizi seyretmeye gelecekler. Eros, gel, Eros!</p>

  <p class="indentmetin">Eros girer.</p>

  <div class="clrb"></div>

  <p class="normal1">EROS</p>

  <p class="indentmetin">Buyurun, efendimiz?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kleopatra öleli, öyle şerefsiz yaşıyorum ki</p>

  <p class="indentmetin">Tanrılar iğreniyor alçaklığımdan.</p>

  <p class="indentmetin">Ben ki, dünyayı kılıcımla dörde bölmüştüm,</p>

  <p class="indentmetin">Neptün’ün yeşil sırtında, gemilerimle,</p>

  <p class="indentmetin">Şehirler kurmuştum; suçluyorum kendimi</p>

  <p class="indentmetin">Bir kadın kadar bile yürekli olmamakla.</p>

  <p class="indentmetin">Ben daha az soyluyum o kadından, o kadın ki, ölümüyle</p>

  <p class="indentmetin">“Kendimin fatihi benim!” diyebildi Caesar’a.</p>

  <p class="indentmetin">Eros, sen yemin etmiştin bana ki,</p>

  <p class="indentmetin">Sırası gelince, ki geldi işte sırası,</p>

  <p class="indentmetin">Ben kurtaramaz olunca kendimi</p>

  <p class="indentmetin">Şerefsiz, iğrenç çamurlara düşmekten,</p>

  <p class="indentmetin">Öldüreceksin beni. Öldür, tam zamanı işte.</p>

  <p class="indentmetin">Bana vurmak değil, Caesar’ı yenmek olacak bu.</p>

  <p class="indentmetin">Haydi, renk gelsin yüzüne.</p>

  <div class="clrb"></div>

  <p class="normal1">EROS</p>

  <p class="indentmetin">Tanrılar korusun! Ben nasıl yaparım,</p>

  <p class="indentmetin">Canına susamış Parth oklarının yapamadığını?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Eros, koca Roma’nın bir penceresinde oturup</p>

  <p class="indentmetin">Efendinin kolları bağlı, usluca boynunu eğmiş,</p>

  <p class="indentmetin">Yüzünü utançtan yerlere çevirerek geçtiğini,</p>

  <p class="indentmetin">Önümde zafer arabasına kurulmuş Caesar’ın</p>

  <p class="indentmetin">Beni alçaltarak yükseldiğini görmek ister misin?</p>

  <div class="clrb"></div>

  <p class="normal1">EROS</p>

  <p class="indentmetin">İstemem.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gel öyleyse, bir vuruşla kurtar beni;</p>

  <p class="indentmetin">Sen yurduna bunca yararlık gösterdin kılıcınla.</p>

  <p class="indentmetin">Çek o şerefli kılıcı.</p>

  <div class="clrb"></div>

  <p class="normal1">EROS</p>

  <p class="indentmetin">Ah efendimiz, acıyın bana, efendimiz!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Seni azat ettiğim gün yemin etmedin mi</p>

  <p class="indentmetin">Buyurduğum zaman bunu yapacağına? Yap işte şimdi</p>

  <p class="indentmetin">Yoksa bundan önce gördüğün bütün hizmetleri</p>

  <p class="indentmetin">İsteksizce, rastgele yapılmış sayarım.</p>

  <p class="indentmetin">Çek kılıcını, haydi.</p>

  <div class="clrb"></div>

  <p class="normal1">EROS</p>

  <p class="indentmetin">Çevir öyleyse o soylu yüzünü benden,</p>

  <p class="indentmetin">Dünyanın bütün haşmeti parlıyor o yüzde.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Arkasını dönerek:</p>

  <p class="indentmetin">Öyle olsun.</p>

  <div class="clrb"></div>

  <p class="normal1">EROS</p>

  <p class="indentmetin">Çektim işte kılıcımı.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ne yapmak için çektinse yap bitir o işi.</p>

  <div class="clrb"></div>

  <p class="normal1">EROS</p>

  <p class="indentmetin">Sevgili efendim, komutanım, imparatorum,</p>

  <p class="indentmetin">Bu kanlı işi görmeden önce, izin ver</p>

  <p class="indentmetin">Uğurlar olsun diyeyim sana.</p>

  <div class="clrb"></div>

  <p class="normal1">ANTONIUS</p>

  <p class="indentmetin">İyi söyledin, sana da uğurlar olsun!</p>

  <div class="clrb"></div>

  <p class="normal1">EROS</p>

  <p class="indentmetin">Uğurlar olsun, büyük önder! Vurayım mı?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Vur, Eros!</p>

  <div class="clrb"></div>

  <p class="normal1">EROS</p>

  <p class="indentmetin">Vurdum işte: Kurtuldum böylece</p>

  <p class="indentmetin">Antonius’un ölümünü görmenin acısından.</p>

  <p class="indentmetin">Kendini öldürür.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sen üç kez daha soyluymuşsun benden.</p>

  <p class="indentmetin">Öğrettin bana, yiğit Eros, nasıl yapacağımı</p>

  <p class="indentmetin">Senin yapamadığın işi. Kraliçem de Eros da</p>

  <p class="indentmetin">Verdikleri yiğitlik dersiyle benden daha şanlı</p>

  <p class="indentmetin">Bir yer alacaklar tarihte. Ama ben de</p>

  <p class="indentmetin">Bir güvey gibi gidiyorum ölümüme,</p>

  <p class="indentmetin">Bir sevgilinin yatağına koşar gibi.</p>

  <p class="indentmetin">Gel kılıcım; bak Eros, senin bir öğrencin</p>

  <p class="indentmetin">Olarak kendini öldürüyor efendin; bunu yapmayı</p>

  <p class="indentmetin">Kılıcın üstüne atılır</p>

  <p class="indentmetin">Sen öğrettin bana. Ah yazıklar olsun,</p>

  <p class="indentmetin">Ölmedim mi? Ölmedim mi? Hey bekçiler!</p>

  <p class="indentmetin">Gelin, bitirin işimi!</p>

  <p class="indentmetin">Bekçiler ve arkalarından Decretas girer.</p>

  <div class="clrb"></div>

  <p class="normal1">BİRİNCİ BEKÇİ</p>

  <p class="indentmetin">Ne oluyor?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ben başaramadım bu işi, dostlar; ne olur,</p>

  <p class="indentmetin">Siz bitirin benim başladığımı.</p>

  <div class="clrb"></div>

  <p class="normal1">İKİNCİ BEKÇİ</p>

  <p class="indentmetin">Yıldız düştü, yıldız!</p>

  <div class="clrb"></div>

  <p class="normal1">BİRİNCİ BEKÇİ</p>

  <p class="indentmetin">Zamanlar sona erdi!</p>

  <p class="normal">HEPSİ BİRDEN</p>

  <p class="indentmetin">Eyvah! Eyvahlar olsun!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Beni seven, vursun öldürsün beni!</p>

  <div class="clrb"></div>

  <p class="normal1">BİRİNCİ BEKÇİ</p>

  <p class="indentmetin">Ben yapamam.</p>

  <div class="clrb"></div>

  <p class="normal1">İKİNCİ BEKÇİ</p>

  <p class="indentmetin">Ne de ben.</p>

  <p class="normal">ÜÇÜNCÜ BEKÇİ</p>

  <p class="indentmetin">Hiçbirimiz.</p>

  <p class="indentmetin">Nöbetçiler çıkar.</p>

  <p class="normal">DECRETAS</p>

  <p class="indentmetin">Ölümün ve düşen yıldızın kaçırıyor adamlarını.</p>

  <p class="indentmetin">Bu kılıcı bu haberle Caesar’a götürdüm mü</p>

  <p class="indentmetin">Gözüne girdim demektir.</p>

  <p class="indentmetin">Diomedes girer.</p>

  <div class="clrb"></div>

  <p class="normal1">DIOMEDES</p>

  <p class="indentmetin">Antonius nerede?</p>

  <p class="normal">DECRETAS</p>

  <p class="indentmetin">Şurada, Diomedes, şurada.</p>

  <div class="clrb"></div>

  <p class="normal1">DIOMEDES</p>

  <p class="indentmetin">Sağ mı? Cevap versene be adam.</p>

  <p class="indentmetin">Decrates çıkar.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sen misin, Diomedes? Kılıcını çek,</p>

  <p class="indentmetin">Sapla, soluğum kesilinceye kadar.</p>

  <div class="clrb"></div>

  <p class="normal1">DIOMEDES</p>

  <p class="indentmetin">Yüce efendimiz, sultanım Kleopatra yolladı beni.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ne zaman yolladı?</p>

  <div class="clrb"></div>

  <p class="normal1">DIOMEDES</p>

  <p class="indentmetin">Şimdi, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Nerede kendisi?</p>

  <div class="clrb"></div>

  <p class="normal1">DIOMEDES</p>

  <p class="indentmetin">Kendi anıtına kapandı. Kraliçemizden kuşkulandınız,</p>

  <p class="indentmetin">Tanrılar göstermesin, Caesar’la birlik oldu sandınız;</p>

  <p class="indentmetin">Haksız bir öfke karartmıştı gözlerinizi,</p>

  <p class="indentmetin">Yatıştırılacak gibi değildiniz.</p>

  <p class="indentmetin">Bunu görünce büyük bir korku düştü içine,</p>

  <p class="indentmetin">Öldü diye haber yolladı size. Sonradan,</p>

  <p class="indentmetin">Bu haberin kötü sonuçları olacağından korkarak</p>

  <p class="indentmetin">Doğruyu söylemeye gönderdi beni, geldim ben de,</p>

  <p class="indentmetin">Ama korkarım çok geç.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Çok geç, canım Diomedes; bekçileri çağır bana.</p>

  <div class="clrb"></div>

  <p class="normal1">DIOMEDES</p>

  <p class="indentmetin">Nerde bunlar? Hey İmparatorun bekçileri, bekçiler!</p>

  <p class="indentmetin">Gelin, efendiniz çağırıyor.</p>

  <p class="indentmetin">Antonius’un dört beş bekçisi girer.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Götürün beni, dostlarım, Kleopatra’nın yanına;</p>

  <p class="indentmetin">Sizden isteyeceğim son hizmet olacak bu.</p>

  <div class="clrb"></div>

  <p class="normal1">BİRİNCİ BEKÇİ</p>

  <p class="indentmetin">Yazıklar olsun, keşke siz sağ kalaydınız da</p>

  <p class="indentmetin">Bizler tükeneydik hizmetinizde.</p>

  <p class="normal">HEPSİ BİRDEN</p>

  <p class="indentmetin">Ah kara günümüz bizim!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hayır, yoldaşlarım, acılarınızı önüne serip</p>

  <p class="indentmetin">Sevindirmeyin kara bahtı. Hoş geldin diyelim</p>

  <p class="indentmetin">Başımıza gelen belaya; biz de onu küçük düşürelim</p>

  <p class="indentmetin">Kolay katlanır görünerek karanlığına.</p>

  <p class="indentmetin">Kaldırın beni; ben çok yerlere götürdüm sizi,</p>

  <p class="indentmetin">Şimdi de siz götürün beni, dostlarım,</p>

  <p class="indentmetin">Ve sağ olun hepiniz.</p>

  <p class="indentmetin">Antonius’u kaldırıp götürürler.</p>

  <h3 class="h2baslik1" id="calibre_toc_49">SAHNE XV</h3>

  <p class="indentmetin">Aynı yer. Bir anıt. Kleopatra<br class="chapter" />
  Kharmian, Iras ve başka kadınlarıyla girer.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah Kharmian, buradan bir daha çıkmam artık ben.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Umut kesmeyin, kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hayır, umut istemem artık; en olmayacak</p>

  <p class="indentmetin">En korkunç ne gelecekse buyursun gelsin başıma,</p>

  <p class="indentmetin">Ama umut eksik olsun! Acımız bahtımıza denk,</p>

  <p class="indentmetin">Bu acıyı verenin kendisi kadar büyük olmalı.</p>

  <p class="indentmetin">Diomedes aşağıdan girer.</p>

  <p class="indentmetin">Ne oldu? Öldü mü yoksa?</p>

  <div class="clrb"></div>

  <p class="normal1">DIOMEDES</p>

  <p class="indentmetin">Ölümün pençesinde, ama ölmedi daha.</p>

  <p class="indentmetin">Anıtın öbür yanına doğru bak,</p>

  <p class="indentmetin">Bekçiler oraya getirdiler onu.</p>

  <p class="indentmetin">Bekçilerin taşıdığı Antonius öbür yandan girer.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ey güneş, yak içinde dolandığın koca evreni;</p>

  <p class="indentmetin">Karanlığa boğ bu dünyanın değişken suratını!</p>

  <p class="indentmetin">Ah Antonius, Antonius, Antonius! Yardım et,</p>

  <p class="indentmetin">Kharmian,</p>

  <p class="indentmetin">Iras yardım et! Yardım edin! Aşağıdaki dostlar,</p>

  <p class="indentmetin">Kaldırın yukarı, buraya çekelim onu.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Telaş etme! Caesar’ın gücü değil beni yere seren;</p>

  <p class="indentmetin">Antonius’a boyun eğdiren kendi oldu.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Öyle olacaktı elbet; kendisinden başka</p>

  <p class="indentmetin">Kim yenebilirdi Antonius’u? Ama yenmez olaydı!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ölüyorum, Mısırlım, ölüyorum;</p>

  <p class="indentmetin">Birazcık zaman dileniyorum yalnız ölümden</p>

  <p class="indentmetin">Binlerce öpüşümün zavallı sonuncusunu</p>

  <p class="indentmetin">Kondurabilmek için dudaklarına.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">İnmekten korkuyorum, sevgilim, bağışla beni;</p>

  <p class="indentmetin">Yakalanmaktan korkuyorum. Başı göklerde Caesar</p>

  <p class="indentmetin">Benimle donatamayacak zafer alaylarını,</p>

  <p class="indentmetin">Bıçak kesmez, zehir yenmez, yılan sokmaz olmadıkça</p>

  <p class="indentmetin">Korkum yok bundan. Karın Octavia, masum gözleri,</p>

  <p class="indentmetin">Sessiz yergisiyle yüzüme bakıp bakıp</p>

  <p class="indentmetin">Beni küçültmek şerefini kazanmayacak.</p>

  <p class="indentmetin">Ama sen gel, Antonius, gel; kızlar, yardım edin;</p>

  <p class="indentmetin">Çekelim seni yukarı; kaldırın dostlar.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Aman çabuk, tükeniyorum.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne zor işmiş bu! Ne kadar da ağırsın Antonius’um!</p>

  <p class="indentmetin">Bizim bütün gücümüz de ağırlığına katılıyor sanki.</p>

  <p class="indentmetin">Juno tanrıçanın gücü bende olmalıydı ki</p>

  <p class="indentmetin">Mercurius’un sağlam kanatlarına aldırtıp seni</p>

  <p class="indentmetin">Jupiter’in yanına kadar yükseltmeliydim.</p>

  <p class="indentmetin">Haydi, biraz gayret, Tanrılara yalvarmak, budalalık.</p>

  <p class="indentmetin">Gel, haydi gel, gel, gel.</p>

  <p class="indentmetin">Antonius Kleopatra’nın yanına çıkarılır.</p>

  <p class="indentmetin">Hoş geldin! Hoş geldin! Ölürken yaşa bir daha,</p>

  <p class="indentmetin">Diril öpüşümle; güçleri yetse de buna</p>

  <p class="indentmetin">Öpe öpe yıpratsam bu dudakları.</p>

  <p class="normal">HEPSİ BİRDEN</p>

  <p class="indentmetin">Yürekler acısı, yürekler acısı bir sahne bu!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ölüyorum, Mısırlım, ölüyorum.</p>

  <p class="indentmetin">Şarap ver bana, konuşayım biraz seninle.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hayır, bırak ben konuşayım, o kahpe feleğe</p>

  <p class="indentmetin">Ben öylesine lanet yağdırayım ki</p>

  <p class="indentmetin">Öfkeden kudurup kırsın dönmez olası çarkını.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bir kelime, canım kraliçem;</p>

  <p class="indentmetin">Şerefini de, hayatını da Caesar’la kurtarırsın.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">İkisi birlikte kurtulamaz artık.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sevgilim, dinle beni; yalnız Proculeius’a güven</p>

  <p class="indentmetin">Caesar’ın yanındakilerden.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ben Caesar’ın hiçbir adamına değil,</p>

  <p class="indentmetin">Kendi kararıma, kendi ellerime güvenirim.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yanıp yakınmayı bırak bu acıklı sonuma bakıp;</p>

  <p class="indentmetin">Ne olur, yaşadığım şanlı günleri düşün yalnız.</p>

  <p class="indentmetin">En büyük sultanı oldum dünyanın, en soylusu:</p>

  <p class="indentmetin">Düşkünce ölüyorum şimdi, korkakça değil ama,</p>

  <p class="indentmetin">Yurttaşımın önünde yerlere yatarak değil:</p>

  <p class="indentmetin">Bir Romalı kahramanca yıkılıyor</p>

  <p class="indentmetin">Bir başka Romalı zafer kazanırken.</p>

  <p class="indentmetin">Soluğum kesiliyor, konuşamıyorum artık.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">İnsanların en soylusu, ölmek mi istiyorsun?</p>

  <p class="indentmetin">Beni düşünmüyor musun hiç? Ben kalır mıyım</p>

  <p class="indentmetin">Bu tatsız, bu sensiz bir çöplük olan dünyada?</p>

  <p class="indentmetin">Dostlar, bakın, dünyanın tacı eriyip gidiyor,</p>

  <p class="indentmetin">Antonius ölür.</p>

  <p class="indentmetin">Ah gitti, soldu zafer çelengi savaşların!</p>

  <p class="indentmetin">Askerlerin askeri yok oldu: Genç oğlanlar, kızlar</p>

  <p class="indentmetin">Erkek diye çıkabilirler artık ortaya şimdi.</p>

  <p class="indentmetin">Büyük küçük kalmadı. Doğan ay</p>

  <p class="indentmetin">Görülmeye değer bir şey bulamayacak dünyamızda.</p>

  <p class="indentmetin">Kleopatra bayılır.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Aman, kraliçem, tutun kendinizi!</p>

  <div class="clrb"></div>

  <p class="normal1">IRAS</p>

  <p class="indentmetin">O da öldü, kraliçemiz öldü!</p>

  <div class="clrb"></div>

  <p class="normal1">KHARMIAN</p>

  <p class="indentmetin">Kraliçem!</p>

  <div class="clrb"></div>

  <p class="normal1">IRAS</p>

  <p class="indentmetin">Kraliçem!</p>

  <div class="clrb"></div>

  <p class="normal1">KHARMIAN</p>

  <p class="indentmetin">Ah kraliçem, kraliçem, kraliçem!</p>

  <div class="clrb"></div>

  <p class="normal1">IRAS</p>

  <p class="indentmetin">Mısır’ın sultanı! Dünyanın sultanı!</p>

  <p class="indentmetin">Kleopatra ayılır.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Sus, Iras, sus!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bir kadınım yalnız, başka şey değilim artık;</p>

  <p class="indentmetin">Süt sağan, en küçük işleri gören</p>

  <p class="indentmetin">Bir hizmetçi kızdan fazla bir isteğim yok dünyadan.</p>

  <p class="indentmetin">Tacımı atıp zalim tanrıların önüne</p>

  <p class="indentmetin">Demek isterdim ki onlara, bu dünyamız</p>

  <p class="indentmetin">Onlarınki kadar güzeldi incimizi çalmalarından</p>

  <p class="indentmetin">önce.</p>

  <p class="indentmetin">Bomboş artık burası. Sabretsem bir budala,</p>

  <p class="indentmetin">Sabretmesem bir kuduz köpek olmakla kalırım.</p>

  <p class="indentmetin">Bu durumdan günah mı olur ölümün esrarlı evine</p>

  <p class="indentmetin">koşmak</p>

  <p class="indentmetin">Ölüm gelmeye kalkmazdan önce bize? Ne o?</p>

  <p class="indentmetin">Neniz var sizin? Ne oluyor, dostlarım?</p>

  <p class="indentmetin">Nen var Kharmian? Can yoldaşlarım benim!</p>

  <p class="indentmetin">Kızlarım, bakın, kızlarım; bitti,</p>

  <p class="indentmetin">Işığımız söndü bizim. Yürekli olun, erkekler;</p>

  <p class="indentmetin">Gömelim onu; yiğitliğin, mertliğin gereği neyse,</p>

  <p class="indentmetin">Sonra yaparız onu, soylu geleneğince Roma’nın;</p>

  <p class="indentmetin">Şeref kazandırırız bizi alacak ölüme.</p>

  <p class="indentmetin">Gelin gidelim. O yüce ruhun kabı soğudu artık.</p>

  <p class="indentmetin">Ah, kadınlar, kızlar, gelin; gayri tek dostumuz bizim</p>

  <p class="indentmetin">Kendi kararımız ve en tezinden ölüm.</p>

  <p class="indentmetin">Çıkarlar;</p>

  <p class="indentmetin">aşağıdakiler Antonius’un ölüsünü götürürler.</p>
</body>
</html>
