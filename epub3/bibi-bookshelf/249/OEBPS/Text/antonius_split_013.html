<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>antonius</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_5">Perde I</h2>

  <h3 class="h2baslik1" id="calibre_toc_10">SAHNE I</h3>

  <p class="ortayazi">İskenderiye. Kleopatra’nın sarayında bir yer. Demetrius ve Philo girerler.</p>

  <div class="clrb"></div>

  <p class="normal1">PHILO</p>

  <p class="indentmetin">Yoo, ama artık fazla ileri gitti</p>

  <p class="indentmetin">Bizim komutanın bu kadına düşkünlüğü.</p>

  <p class="indentmetin">Savaşta dizi dizi lejyonlara çevrilince</p>

  <p class="indentmetin">Mars Tanrının zırhları gibi ışıldayan</p>

  <p class="indentmetin">O yiğit bakışları Antonius’un</p>

  <p class="indentmetin">Şimdi, tanrılar önünde eğilir gibi,</p>

  <p class="indentmetin">Bir esmer yüzünden başka şey görmez oldular.</p>

  <p class="indentmetin">O kahraman yürek ki, savaşta hızlı atınca</p>

  <p class="indentmetin">Şişip gevşetirdi göğsündeki zırhları</p>

  <p class="indentmetin">Şimdi, vazgeçip yiğitlikten,</p>

  <p class="indentmetin">Bir yelpaze oldu Mısırlı bir kadının elinde</p>

  <p class="indentmetin">Ateşli sevgisini soğutmak için.</p>

  <p class="indentmetin">Boru sesleri. Antonius ve Kleopatra girerler. Önlerinde, arkalarında yelpazeler tutan kadınlı erkekli saray uşakları vardır.</p>

  <p class="indentmetin">Bak geliyorlar işte. Aç gözünü de iyi bak;</p>

  <p class="indentmetin">Dünyanın üç direğinden biri bu gördüğün adam,</p>

  <p class="indentmetin">Bir fahişenin maskarası olmuş bu adama iyi bak!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Gerçekten seviyorsan beni,</p>

  <p class="indentmetin">Söyle ne kadar seviyorsun, ne kadar?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sevgide ölçü mü aranır?</p>

  <p class="indentmetin">Dilencilerin olsun öyle sevgi.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bilmek istiyorum nereye kadar gidebilir</p>

  <p class="indentmetin">Beni sevenin sevgisi.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yeni gökler, yeni bir dünya düşün öyleyse.</p>

  <p class="indentmetin">Bir hizmetçi girer.</p>

  <p class="normal">HİZMETÇİ</p>

  <p class="indentmetin">Roma’dan haberler geldi, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Aman, sıktılar artık. Kısa kes.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yoo, dinlemelisin iyice, Antonius:</p>

  <p class="indentmetin">Ya Fulvia’nın öfkesi kabarmışsa?</p>

  <p class="indentmetin">Kim bilir, belki çiçeği burnunda yeni Caesar</p>

  <p class="indentmetin">Yüce buyruklar yollamıştır sana:</p>

  <p class="indentmetin">Şunu yap bunu yap; şu krallığı al;</p>

  <p class="indentmetin">Şu krallığı bırak, hemen dediklerimi yap</p>

  <p class="indentmetin">Yoksa yandığın gündür.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Daha da neler, sevgilim.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ya da, olur ya, niçin olmasın?</p>

  <p class="indentmetin">Gayri buradan gitmen gerekiyordur;</p>

  <p class="indentmetin">Caesar bu işten attırıyordur seni.</p>

  <p class="indentmetin">Onun için dinlemelisin, Antonius;</p>

  <p class="indentmetin">Dinleyelim buyruklarını Fulvia’nın,</p>

  <p class="indentmetin">Yani Caesar’ın, ikisinin daha doğrusu.</p>

  <p class="indentmetin">Çağır habercileri.</p>

  <p class="indentmetin">Yüzün kızarmadıysa, Antonius</p>

  <p class="indentmetin">Bana da Mısır kraliçesi demesinler.</p>

  <p class="indentmetin">Kanın dört dönüyor Caesar’a saygısından,</p>

  <p class="indentmetin">Fulvia’nın cırlak sesiyle azarlanmak da</p>

  <p class="indentmetin">Böyle kızartabilir yüzünü.</p>

  <p class="indentmetin">Gelsin haberciler!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bırak, Roma gömülsün Tiber’in sularına;</p>

  <p class="indentmetin">Çöksün kubbesi koca imparatorluğun.</p>

  <p class="indentmetin">Benim göklerim burada. Bütün devletler çamur,</p>

  <p class="indentmetin">İnsanı da hayvanı da besliyor bu çirkef dünya.</p>

  <p class="indentmetin">Yaşamanın en soylu yanı nedir? İşte bu.</p>

  <p class="indentmetin">Kleopatra’yı öper.</p>

  <p class="indentmetin">Hele bunu yaşayan bizim gibi iki insan</p>

  <p class="indentmetin">Bizim kadar uyuşan bir çift olunca.</p>

  <p class="indentmetin">Dünyada bir eşi var mı böyle bir çiftin?</p>

  <p class="indentmetin">Var diyen çıksın, ortaya,</p>

  <p class="indentmetin">Cezasını göze alarak.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne güzel de yalan söylüyor!</p>

  <p class="indentmetin">Neden evlenmiş de sevmiyormuş Fulvia’yı?</p>

  <p class="indentmetin">Olduğumdan daha akılsız sayılmak da istemem:</p>

  <p class="indentmetin">Antonius ne ise hep o olacak.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ama Kleopatra’nın rüzgârında uçarak.</p>

  <p class="indentmetin">Gel şimdi aşkın kendisi, mutlu günleri aşkına,</p>

  <p class="indentmetin">Acı konuşmalarla bulandırmayalım zamanımızı:</p>

  <p class="indentmetin">Ortak hayatımızın bir dakikası bile</p>

  <p class="indentmetin">Bize bir zevk vermeden geçip gitmemeli.</p>

  <p class="indentmetin">Bu akşam ne olacak eğlencemiz?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Elçileri dinlemek.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ah, kavgacı kraliçem benim;</p>

  <p class="indentmetin">Ama ne yapsan yaraşıyor sana:</p>

  <p class="indentmetin">Azarlamak da, gülmek de, ağlamak da.</p>

  <p class="indentmetin">Her duygu, her tutku bir başka güzellik,</p>

  <p class="indentmetin">Bir başka büyü kazanıyor sende.</p>

  <p class="indentmetin">Bu gece sokaklarda dolaşalım seninle;</p>

  <p class="indentmetin">Bakalım ne türlü halleri var insanların.</p>

  <p class="indentmetin">Gel, sultanım; dün gece sen istemiştin bunu.</p>

  <p class="indentmetin">Hiçbir haber dinlemek niyetinde değilim.</p>

  <p class="indentmetin">Antonius ve Kleopatra adamlarıyla çıkarlar.</p>

  <div class="clrb"></div>

  <p class="normal1">DEMETRIUS</p>

  <p class="indentmetin">Antonius, Caesar’ı böylesine hiçe sayıyor demek?</p>

  <div class="clrb"></div>

  <p class="normal1">PHILO</p>

  <p class="indentmetin">Zaman zaman çıkıyor Antonius olmaktan:</p>

  <p class="indentmetin">Bakıyorsun hiç de şanına layık bir insan değil;</p>

  <p class="indentmetin">Oysa hep öyle kalması gerekir.</p>

  <div class="clrb"></div>

  <p class="normal1">DEMETRIUS</p>

  <p class="indentmetin">Yazık, çok yazık; haklı çıkarıyor çünkü</p>

  <p class="indentmetin">Onun için Roma’da söylenenleri.</p>

  <p class="indentmetin">Ama yarın daha iyi olmasını dilerim.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_11">SAHNE II</h3>

  <p class="indentmetin">Aynı yer. Başka bir oda. Kharmian, Iras, Aleksas ve Falcı girerler.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Aleksas sultanım benim! Baldan tatlı Aleksas’ım:</p>

  <p class="indentmetin">Üstüne yok Aleksas’ım! Biricik Aleksas’ım benim!</p>

  <p class="indentmetin">Hani nerde o Kraliçeye övmekle bitiremediğin falcı?</p>

  <p class="indentmetin">Ah bir bilsem o bana koca olacak adamı:</p>

  <p class="indentmetin">O senin çifte boynuzlar takacak dediğin adamı!</p>

  <div class="clrb"></div>

  <p class="normal1">ALEKSAS</p>

  <p class="indentmetin">Hey, falcı!</p>

  <div class="clrb"></div>

  <p class="normal1">FALCI</p>

  <p class="indentmetin">Buyurun.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Bu mu o adam? Siz misiniz her olacağı bilen?</p>

  <div class="clrb"></div>

  <p class="normal1">FALCI</p>

  <p class="indentmetin">Bazı sırlarını çözebilirim</p>

  <p class="indentmetin">Okumakla bitmez tabiat kitabının.</p>

  <div class="clrb"></div>

  <p class="normal1">ALEKSAS</p>

  <p class="indentmetin">Ver elini baksın.</p>

  <p class="indentmetin">Enobarbus girer.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kurun sofraları çabuk. Bol şarap gelsin</p>

  <p class="indentmetin">Kleopatra’nın sağlığına içmek için!</p>

  <div class="clrb"></div>

  <p class="normal1">KHARMIAN</p>

  <p class="indentmetin">Aman ne olur, bir güzel fal açın bana.</p>

  <div class="clrb"></div>

  <p class="normal1">FALCI</p>

  <p class="indentmetin">Ben hiçbir şeyi güzelleştiremem:</p>

  <p class="indentmetin">Bakar, ne görürsem onu söylerim.</p>

  <div class="clrb"></div>

  <p class="normal1">KHARMIAN</p>

  <p class="indentmetin">İyi bak öyleyse.</p>

  <div class="clrb"></div>

  <p class="normal1">FALCI</p>

  <p class="indentmetin">Şimdikinden çok güzel olacaksın.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Daha şişman mı olacağım acaba?</p>

  <div class="clrb"></div>

  <p class="normal1">IRAS</p>

  <p class="indentmetin">Yok canım, yaşlandıkça, yüzünü boyayacaksın.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Eyvah! Yüzüm buruşacak olmasın sakın!</p>

  <div class="clrb"></div>

  <p class="normal1">ALEKSAS</p>

  <p class="indentmetin">Karıştırmayın adamın falını; dinlesenize!</p>

  <div class="clrb"></div>

  <p class="normal1">KHARMIAN</p>

  <p class="indentmetin">Hişt! Susalım!</p>

  <div class="clrb"></div>

  <p class="normal1">FALCI</p>

  <p class="indentmetin">Çok sevecek, az sevileceksin.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Yüreğimi içkiyle kızıştırırım daha iyi.</p>

  <div class="clrb"></div>

  <p class="normal1">ALEKSAS</p>

  <p class="indentmetin">Dur, dinle canım.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Peki hadi; ama güzel bir fal isterim.</p>

  <p class="indentmetin">Bir öğle üstü üç kralla evlendir,</p>

  <p class="indentmetin">Üçünden de dul bıraktır beni.</p>

  <p class="indentmetin">Elli yaşımda öyle bir çocuğum olsun ki</p>

  <p class="indentmetin">Yahudilerin Herod’u diz çöksün önünde.</p>

  <p class="indentmetin">Oktavius Caesar’la evlendiriver beni:</p>

  <p class="indentmetin">Hanımımla eşit olurum o zaman.</p>

  <div class="clrb"></div>

  <p class="normal1">FALCI</p>

  <p class="indentmetin">Sen hanımından daha çok yaşayacaksın.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Aman ne iyi; incirden çok severim uzun ömrü.</p>

  <div class="clrb"></div>

  <p class="normal1">FALCI</p>

  <p class="indentmetin">Görüp geçirdiğin günler</p>

  <p class="indentmetin">Gelecek günlerinden daha iyi.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Desene çocuklarımın soyadı olmayacak öyleyse.</p>

  <p class="indentmetin">Kuzum, kaç kızım, kaç oğlum olacak, onu söyle.</p>

  <div class="clrb"></div>

  <p class="normal1">FALCI</p>

  <p class="indentmetin">Her arzun bir rahim olursa,</p>

  <p class="indentmetin">Gebe de kalırsa, binlerce.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Hadi ordan, sersem: Büyücü olmasan görürdün...</p>

  <div class="clrb"></div>

  <p class="normal1">ALEKSAS</p>

  <p class="indentmetin">Yalnız yatak çarşafların mı bilir sanırdın arzularını?</p>

  <div class="clrb"></div>

  <p class="normal1">KHARMIAN</p>

  <p class="indentmetin">Dur gitme; Iras’ın falına bak.</p>

  <div class="clrb"></div>

  <p class="normal1">ALEKSAS</p>

  <p class="indentmetin">Hepimizinkine baksın.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Benim de, çoğumuzun da bu geceki falı</p>

  <p class="indentmetin">İçip içip sızmak.</p>

  <div class="clrb"></div>

  <p class="normal1">IRAS</p>

  <p class="indentmetin">İşte sana bir el ki, bir şey görülmese</p>

  <p class="indentmetin">Namus alameti görülebilir içinde.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Nil’in taşmasında kıtlık alameti görülebileceği gibi.</p>

  <div class="clrb"></div>

  <p class="normal1">IRAS</p>

  <p class="indentmetin">Hadi ordan yatak çılgını sen de,</p>

  <p class="indentmetin">Sen ne anlarsın faldan?</p>

  <div class="clrb"></div>

  <p class="normal1">KHARMIAN</p>

  <p class="indentmetin">Anlarım! Kulağımı kaşıyamaz olayım</p>

  <p class="indentmetin">Yağlı bir avuç berekete alamet değilse.</p>

  <div class="clrb"></div>

  <p class="normal1">FALCI</p>

  <p class="indentmetin">İkinizin falı da bir.</p>

  <div class="clrb"></div>

  <p class="normal1">IRAS</p>

  <p class="indentmetin">Nasıl olur? Ne demek? Anlat nasıl...</p>

  <div class="clrb"></div>

  <p class="normal1">FALCI</p>

  <p class="indentmetin">Söyleyeceğimi söyledim.</p>

  <div class="clrb"></div>

  <p class="normal1">IRAS</p>

  <p class="indentmetin">Benim falım birazcık daha iyi değil mi?</p>

  <div class="clrb"></div>

  <p class="normal1">KHARMIAN</p>

  <p class="indentmetin">Benimkinden daha iyi olmasını istiyorsun,</p>

  <p class="indentmetin">Peki söyle bakalım ne bakımdan?</p>

  <div class="clrb"></div>

  <p class="normal1">IRAS</p>

  <p class="indentmetin">Kocamın burnu bakımından değil herhalde.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Tanrı korusun bizi daha kötü düşüncelerden!</p>

  <p class="indentmetin">Aleksas, hadi sıra sende; onun falına bak.</p>

  <p class="indentmetin">Canım İzis tanrı, yalvarırım sana:</p>

  <p class="indentmetin">Kısır bir kadınla evlendir onu.</p>

  <p class="indentmetin">O ölsün, daha kötüsüne düşsün;</p>

  <p class="indentmetin">Daha sondakiler de beterin beteri olsun!</p>

  <p class="indentmetin">En son, en belalı karısı,</p>

  <p class="indentmetin">Elli boynuz taktırıp başına,</p>

  <p class="indentmetin">Mezarına güle oynaya götürsün onu.</p>

  <p class="indentmetin">Güzel İzis, getir bu dileğimi yerine</p>

  <p class="indentmetin">Daha büyük şeyleri esirgesen de benden.</p>

  <p class="indentmetin">Yalvarırım, ne olur yüce Tanrı.</p>

  <div class="clrb"></div>

  <p class="normal1">IRAS</p>

  <p class="indentmetin">Amin, sevgili tanrıça, yerine getir</p>

  <p class="indentmetin">Kullarının bu duasını. Neden dersen,</p>

  <p class="indentmetin">Güzel bir erkeğin bir kahpeye düşmesi kadar</p>

  <p class="indentmetin">Bir hödüğün boynuzsuz kalması da</p>

  <p class="indentmetin">Yürekler acısı bir şeydir. Onun için,</p>

  <p class="indentmetin">Gereğini düşün, hak ettiğini ver ona, Tanrım.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Amin!</p>

  <div class="clrb"></div>

  <p class="normal1">ALEKSAS</p>

  <p class="indentmetin">Şunlara bakın! Ellerinde olsa</p>

  <p class="indentmetin">Bana boynuz taktırabilmek için</p>

  <p class="indentmetin">Orospu olmaya razı olacaklar!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Susun! Antonius geliyor.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Antonius değil, kraliçe geliyor.</p>

  <p class="indentmetin">Kleopatra girer.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Efendinizi gördünüz mü?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Hayır kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Burada değil miydi?</p>

  <div class="clrb"></div>

  <p class="normal1">KHARMIAN</p>

  <p class="indentmetin">Hayır, sultanım.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Eğlenmek istiyordu;</p>

  <p class="indentmetin">Birden Roma’ya gidiverdi aklı.</p>

  <p class="indentmetin">Enobarbus!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Buyurun kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Git, ara bul, getir buraya onu. Aleksas nerde?</p>

  <div class="clrb"></div>

  <p class="normal1">ALEKSAS</p>

  <p class="indentmetin">Burdayım, ne buyurdunuz?</p>

  <p class="indentmetin">Efendimiz geliyorlar.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bakmayacağım yüzüne. Gelin siz de benimle.</p>

  <p class="sagnormal">Çıkarlar.</p>

  <div class="clrb"></div>

  <p class="indentmetin">Antonius, adamları ve bir haberci girer.</p>

  <div class="clrb"></div>

  <p class="normal1">HABERCİ</p>

  <p class="indentmetin">Karın Fulvia oldu savaşı açan.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kardeşim Lucius’a karşı ha?</p>

  <div class="clrb"></div>

  <p class="normal1">HABERCİ</p>

  <p class="indentmetin">Evet; ama çok sürmedi bu savaş,</p>

  <p class="indentmetin">Durum gereği, dost oluverdi ikisi;</p>

  <p class="indentmetin">Birlikte Caesar’ın üstüne yürüdüler.</p>

  <p class="indentmetin">Ama ilk karşılaşmada o kazandı zaferi</p>

  <p class="indentmetin">İkisini de sürdü çıkardı İtalya’dan dışarı.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Peki daha kötü ne haberin var?</p>

  <div class="clrb"></div>

  <p class="normal1">HABERCİ</p>

  <p class="indentmetin">Kötü haber dert açar getirenin başına,</p>

  <div class="clrb"></div>

  <p class="normal1">ANTONIUS</p>

  <p class="indentmetin">Haberi alan sersemin, korkağın biriyse.</p>

  <p class="indentmetin">Haydi söyle. Bir şey oldu bitti mi</p>

  <p class="indentmetin">Önemi kalmaz artık benim için. Öyleyimdir;</p>

  <p class="indentmetin">Biri haberin doğrusunu getirdi mi bana</p>

  <p class="indentmetin">Ölüm haberi de olsa hoşlanarak dinlerim.</p>

  <div class="clrb"></div>

  <p class="normal1">HABERCİ</p>

  <p class="indentmetin">Labienus, kötü haberim bu işte,</p>

  <p class="indentmetin">Labienus Pers ordularının başına geçip</p>

  <p class="indentmetin">Fırat’ın batısında bütün Asya topraklarını almış;</p>

  <p class="indentmetin">Zafer sancakları Suriye’den sonra,</p>

  <p class="indentmetin">Lidyalarda, İonyalarda dalgalanıyor.</p>

  <p class="indentmetin">Durum bu iken...</p>

  <div class="clrb"></div>

  <p class="normal1">ANTONIUS</p>

  <p class="indentmetin">Durum bu iken, diyorlar, Antonius... Devam et.</p>

  <div class="clrb"></div>

  <p class="normal1">HABERCİ</p>

  <p class="indentmetin">Aman efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Açık konuş. Herkesin dilindekini saklama benden</p>

  <p class="indentmetin">Kleopatra için ne diyorlar Roma’da onu söyle;</p>

  <p class="indentmetin">Fulvia’nın savurduğu küfürleri savur;</p>

  <p class="indentmetin">Sen de vur kusurlarımı yüzüme, hiç çekinme:</p>

  <p class="indentmetin">Hem doğruyu söylemiş, hem hıncını almış olursun.</p>

  <p class="indentmetin">İşlenmeyen düşünce tarlasını yaban otları sarar;</p>

  <p class="indentmetin">Kötülüklerimizi yüzümüze vurmaksa</p>

  <p class="indentmetin">Düşünce tarlamızı sürmek gibidir.</p>

  <p class="indentmetin">Ama sen git şimdilik. Sonra görüşürüz.</p>

  <div class="clrb"></div>

  <p class="normal1">HABERCİ</p>

  <p class="indentmetin">Nasıl isterseniz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hey, Sikyon’dan ne haber var, getirin.</p>

  <div class="clrb"></div>

  <p class="normal1">BİRİNCİ HABERCİ</p>

  <p class="indentmetin">Sikyon’dan gelen haberci! Var mı böyle biri?</p>

  <div class="clrb"></div>

  <p class="normal1">İKİNCİ HİZMETÇİ</p>

  <p class="indentmetin">Emirlerinizi bekliyor, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gelsin. Bu belalı Mısır öksesinden kurtulmalıyım;</p>

  <p class="indentmetin">Yoksa bu tutkunluk yok edecek beni.</p>

  <p class="indentmetin">Bir başka haberci elinde bir mektupla girer.</p>

  <p class="indentmetin">Ne haber?</p>

  <div class="clrb"></div>

  <p class="normal1">İKİNCİ HABERCİ</p>

  <p class="indentmetin">Karın Fulvia öldü.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Nerde öldü?</p>

  <div class="clrb"></div>

  <p class="normal1">İKİNCİ HABERCİ</p>

  <p class="indentmetin">Sikyon’da. Nasıl hastalanıp öldüğü,</p>

  <p class="indentmetin">Bilinmesi gereken daha neler olduğu</p>

  <p class="indentmetin">Bu mektupta yazılı.</p>

  <p class="indentmetin">Mektubu verir.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Beni yalnız bırak.</p>

  <p class="indentmetin">İkinci haberci çıkar.</p>

  <p class="indentmetin">Bir yanan ışık söndü gitti,</p>

  <p class="indentmetin">Bense istiyor, özlüyordum bunu.</p>

  <p class="indentmetin">Hor görüp başından attığını</p>

  <p class="indentmetin">Yok olunca yeniden bulmak istiyor insan.</p>

  <p class="indentmetin">Bugün en çok sevdiğimiz şey dönüp dolaşıp</p>

  <p class="indentmetin">En az sevdiğimiz şey oluyor yarın.</p>

  <p class="indentmetin">Fulvia ölünce bilmeye başladım kadrini:</p>

  <p class="indentmetin">Onu iten ellerim okşamak istiyor onu şimdi.</p>

  <p class="indentmetin">Bu büyücü kadından ayrılmam gerek</p>

  <p class="indentmetin">Bildiğim kötülüklerin bin beterini</p>

  <p class="indentmetin">Getirecek başıma bu aylak düşkünlüğüm.</p>

  <p class="indentmetin">Enobarbus, neredesin?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Buyurun, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hemen gitmek istiyorum buradan.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Aman, bütün kadınlarımızı öldürmek olur bu.</p>

  <p class="indentmetin">Biraz sert davrandık mı,</p>

  <p class="indentmetin">Gördük nasıl kahroluyorlar:</p>

  <p class="indentmetin">Kalkıp gittik mi öldüler demektir.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Çoktan gitmeliydim buradan.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Büyük sebep varsa bırakalım ölsünler;</p>

  <p class="indentmetin">Ama yok yere ölmeleri yazık olur.</p>

  <p class="indentmetin">Pek önemli bir iş varsa o başka,</p>

  <p class="indentmetin">Kadınları hiçe sayabiliriz o zaman.</p>

  <p class="indentmetin">Bu niyetinizin kokusunu almasıyla</p>

  <p class="indentmetin">Ölmesi bir olur Kleopatra’nın</p>

  <p class="indentmetin">Çok daha önemsiz şeyler yüzünden</p>

  <p class="indentmetin">Kaç kez ölüp dirildiğini gördüm.</p>

  <p class="indentmetin">Ölümde aşka benzer bir büyü var</p>

  <p class="indentmetin">Bu kadını kendine çeken.</p>

  <p class="indentmetin">Ölmeye can atıyor nerdeyse.</p>

  <div class="clrb"></div>

  <p class="normal1">ANTONIUS</p>

  <p class="indentmetin">İnsan aklını aşar onun kurnazlığı.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ah öyle olsa keşke, ama değil efendimiz;</p>

  <p class="indentmetin">En saf sevgiden daha saftır onun tutkuları:</p>

  <p class="indentmetin">Ah çekmek, gözyaşı dökmek denmez</p>

  <p class="indentmetin">Onun göğsünden çıkan fırtınalara,</p>

  <p class="indentmetin">Gözlerinden boşalan sağnaklara:</p>

  <p class="indentmetin">Takvimdekilerden beterdir</p>

  <p class="indentmetin">Onun yüreğindeki kasırgalar, boralar.</p>

  <p class="indentmetin">Kurnazlık denemez bunlara:</p>

  <p class="indentmetin">Öyle olsa, Zeus gibi,</p>

  <p class="indentmetin">Yağmur olup yağabiliyor demektir isteyince.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hiç görmez olaydım onu.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ama o zaman da, efendimiz,</p>

  <p class="indentmetin">Eşsiz bir harikayı görmemiş olurdunuz.</p>

  <p class="indentmetin">Mısır’a gelmenizin anlamı kalmazdı</p>

  <p class="indentmetin">Yoksun kalsaydınız bu mutluluktan.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Fulvia ölmüş.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Nasıl efendimiz?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Fulvia ölmüş.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Fulvia?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ölmüş.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">İyi ya! Tanrılara şükredip kurbanlar kesin!</p>

  <p class="indentmetin">Bir adamın karısını alan tanrılar</p>

  <p class="indentmetin">Dünyamızın terzileri gibi davranırlar:</p>

  <p class="indentmetin">Eskiyen elbisenin yerine yenisini yapıp</p>

  <p class="indentmetin">Yüreğine su serpmeye hazırdırlar.</p>

  <p class="indentmetin">Dünyada Fulvia’dan başka kadın olmasaydı</p>

  <p class="indentmetin">O zaman yanmıştınız,</p>

  <p class="indentmetin">Haklı olurdunuz dertlenmekte.</p>

  <p class="indentmetin">Oysa sizin derdinizin avuntusu kendinde:</p>

  <p class="indentmetin">Eski aba, yerine yap yeni bir urba.</p>

  <p class="indentmetin">Doğrusu böylesi acıya dökülecek gözyaşı</p>

  <p class="indentmetin">Soğandan yanan gözlerin yaşına benzer.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Öyle işlere girişti ki devlet içinde</p>

  <p class="indentmetin">Ben orda olmasam yürümez.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Siz de öyle işlere giriştiniz ki burda,</p>

  <p class="indentmetin">Siz burda olmasanız yürümez:</p>

  <p class="indentmetin">Hele Kleopatra işi sizinle sarmaş dolaş.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yeter, kes artık şakayı.</p>

  <p class="indentmetin">Verdiğim kararı subaylara bildir.</p>

  <p class="indentmetin">Kraliçeye ben şimdi anlatırım</p>

  <p class="indentmetin">Böyle ansızın gidişimin nedenlerini:</p>

  <p class="indentmetin">Gitmeme izin vermesini sağlarım;</p>

  <p class="indentmetin">Çünkü yalnız Fulvia’nın ölümü,</p>

  <p class="indentmetin">Ondan da belalı sonuçları değil</p>

  <p class="indentmetin">Beni gitmeye zorlayan;</p>

  <p class="indentmetin">Roma’da beni tutan birçok dostlar da</p>

  <p class="indentmetin">Yurda dönmemi istiyorlar mektuplarında.</p>

  <p class="indentmetin">Sextus Pompeius meydan okuyormuş Caesar’a;</p>

  <p class="indentmetin">Deniz güçleri de onun buyruğuna girmiş.</p>

  <p class="indentmetin">Bizim kaypak halkımız değerli bir adama</p>

  <p class="indentmetin">Değerleri yok olup gitmedikçe bağlanmaz,</p>

  <p class="indentmetin">Büyük Pompeius’un kadrini kıymetini</p>

  <p class="indentmetin">Oğlunda bilmeye başlamış olmalılar.</p>

  <p class="indentmetin">Şanlı bir adı, orduları var adamın,</p>

  <p class="indentmetin">Üstelik kendisi de sağlam yürekli, ateşli;</p>

  <p class="indentmetin">Elbet başa geçmeye kalkar böylesi;</p>

  <p class="indentmetin">Günden güne gücünü artırarak da</p>

  <p class="indentmetin">Dünyanın başını derde sokabilir.</p>

  <p class="indentmetin">Yılan yılan olmadan, içi zehir dolmadan önce</p>

  <p class="indentmetin">Bir at kılıdır suda, büyüdükçe büyüyen.</p>

  <p class="indentmetin">Git, söyle buyruğum altındakilere:</p>

  <p class="indentmetin">Kararım bir an önce gitmektir burdan.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Başüstüne efendimiz.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_12">SAHNE III</h3>

  <p class="indentmetin">Kleopatra, Kharmian, Aleksas,<br class="chapter" />
  Iras girerler.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Nerde Antonius?</p>

  <div class="clrb"></div>

  <p class="normal1">KHARMIAN</p>

  <p class="indentmetin">Ben de görmedim sizden sonra.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Aleksas’a.</p>

  <p class="indentmetin">Git bak nerde, kim var yanında, ne yapıyor.</p>

  <p class="indentmetin">Benim gönderdiğimi belli etme sakın.</p>

  <p class="indentmetin">Baktın ki keyfi yok, benim gülüp oynadığımı söyle;</p>

  <p class="indentmetin">Neşeliyse, hanımım birden hastalandı de.</p>

  <p class="indentmetin">Çabuk, hemen git gel.</p>

  <p class="indentmetin">Aleksas çıkar.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Kraliçem, onu hem çok seviyorsunuz;</p>

  <p class="indentmetin">Hem de sizi sevmesine karşı koyuyorsunuz.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne yapmam gerek de yapmıyorum sence?</p>

  <div class="clrb"></div>

  <p class="normal1">KHARMIAN</p>

  <p class="indentmetin">Her dediğini yapın, hiç karşı gelmeyin ona.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Sersemce bir öğüt bu: Tam onu kaçırmanın yolu.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Sabrını da tüketmeyin ama, tutun kendinizi.</p>

  <p class="indentmetin">Hep korku içinde yaşattığımız insan</p>

  <p class="indentmetin">Nefret eder sonunda bizden.</p>

  <p class="indentmetin">Ama işte, geliyor Antonius.</p>

  <p class="indentmetin">Antonius girer.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hastayım, bir sıkıntı var içimde.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Pek üzgünüm ama verdiğim kararı söylemek...</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Tut beni, canım Kharmian, düşeceğim.</p>

  <p class="indentmetin">Dayanamam daha fazla,</p>

  <p class="indentmetin">Elim ayağım tutmaz olacak.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Aman dur, sevgili kraliçem...</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Rica ederim, yaklaşmayın o kadar bana.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ne var, ne oluyor?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">İyi haberleriniz olduğu belli yüzünüzden.</p>

  <p class="indentmetin">Nikâhlı karınız ne buyurmuşlar? Gidin çağırıyorsa,</p>

  <p class="indentmetin">Keşke hiç izin vermeseydi gelmenize.</p>

  <p class="indentmetin">Sizi ben tutuyorum sanacak burda.</p>

  <p class="indentmetin">O güç nerde bende! Onun avucundasınız siz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Tanrılar bilir, benim...</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hangi kraliçe uğramıştır böyle bir ihanete?</p>

  <p class="indentmetin">Ama çoktan görmüştüm bu ihanetin tohumlarını.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kleopatra...</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yeminlerin tanrıların tahtını da sarssa,</p>

  <p class="indentmetin">Nasıl inanabilirdim benim olduğuna,</p>

  <p class="indentmetin">Benim kalacağına? Kimdi Fulvia’yı aldatan?</p>

  <p class="indentmetin">İnsan deli olmalı ki kansın</p>

  <p class="indentmetin">O yalnız ağızdan edilen,</p>

  <p class="indentmetin">Edilir edilmez de bozulan yeminlere!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Canım kraliçem benim...</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yok, rica ederim, bahaneler arama gitmene:</p>

  <p class="indentmetin">Hoşçakal de ve git. Kalmak istediğin günlerde</p>

  <p class="indentmetin">Neler söylemiştin neler. Gitme sözü yoktu o zaman.</p>

  <p class="indentmetin">Sonsuzluk dudaklarımızda, gözlerimizde,</p>

  <p class="indentmetin">Mutluluk kaşımız kirpiğimizdeydi, o zaman.</p>

  <p class="indentmetin">Varlığımızın tek kılında bile</p>

  <p class="indentmetin">Tanrısal bir şeyler vardı. Bugün bunlar yine var,</p>

  <p class="indentmetin">Yok dersen, dünyanın en büyük yalancısısın,</p>

  <p class="indentmetin">Dünyanın en büyük askeri de olsan.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bu nasıl söz, kraliçem?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Senin boyun bosun bende olmalıydı,</p>

  <p class="indentmetin">Mısır’da bir yürek olduğunu görürdün, o zaman.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Dinle beni, kraliçem; çok önemli sebepler</p>

  <p class="indentmetin">Bir süre işbaşına dönmemi gerektiriyor.</p>

  <p class="indentmetin">Ama bütün yüreğim burada, buyruğunda kalacak.</p>

  <p class="indentmetin">Bir iç savaşın kılıç parıltıları var İtalya’da.</p>

  <p class="indentmetin">Sextus Pompeius Roma kapılarına dayanmış;</p>

  <p class="indentmetin">İki karşı gücün birbirine denk oluşu</p>

  <p class="indentmetin">Halkın ikiye bölünmesine yol açıyor.</p>

  <p class="indentmetin">Dün sevilmeyenler güçlendikçe</p>

  <p class="indentmetin">Sevilir olmaya başlamışlar bugün.</p>

  <p class="indentmetin">Sürgün edilmiş Pompeius,</p>

  <p class="indentmetin">Babasının şanlı adından yararlanıp</p>

  <p class="indentmetin">Kalbini kazanıyor günden güne</p>

  <p class="indentmetin">Bugünkü yönetimden çıkar sağlamayanların.</p>

  <p class="indentmetin">Korkulacak kadar da çokmuş bunların sayısı.</p>

  <p class="indentmetin">Durgunluğun paslandırdığı yürekler</p>

  <p class="indentmetin">Belalı da olsa bir değişiklik özlüyor.</p>

  <p class="indentmetin">Ama gitmemi gerektiren daha özel bir sebep</p>

  <p class="indentmetin">Fulvia’nın ölümü.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yaşlanmak beni pek uslandırmadı ama</p>

  <p class="indentmetin">Çocuk saflığından da bir hayli uzaklaştırdı:</p>

  <p class="indentmetin">Fulvia ölür mü hiç.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ölmüş kraliçem.</p>

  <p class="indentmetin">Bak işte gelen yazı. Oku dilediğin zaman.</p>

  <p class="indentmetin">Ölümünün ne işler çıkardığını gör.</p>

  <p class="indentmetin">Haberin en sağlamı en sonda</p>

  <p class="indentmetin">Nerede, ne zaman öldüğü yazılı.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ey yalanlar yalanı sevgi! Hani nerde</p>

  <p class="indentmetin">Gözyaşlarınla dolacak şişeler?</p>

  <p class="indentmetin">Biliyorum şimdiden,</p>

  <p class="indentmetin">Fulvia’nın ölümünde görüyorum</p>

  <p class="indentmetin">Benim ölümümün de nasıl karşılanacağını.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kavgayı bırak da dinle biraz,</p>

  <p class="indentmetin">Ne yapmak istediğimi öğren bir kere.</p>

  <p class="indentmetin">Vereceğin öğüde göre yürütür</p>

  <p class="indentmetin">Ya da bırakırım bu işi. Sana yemin,</p>

  <p class="indentmetin">Nil’in çamurlarına can katan güneş üstüne yemin,</p>

  <p class="indentmetin">Senin askerin, kulun olarak gidiyorum burdan.</p>

  <p class="indentmetin">Barış ya da savaş: Sen ne istersen o olacak.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Gel, Kharmian, şu sıkı bağları kopar.</p>

  <p class="indentmetin">Ama, bırak kalsın; ben çabuk hastalanır,</p>

  <p class="indentmetin">Çabuk iyileşirim: Antonius’un sevgisi gibi.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Değerli kraliçem, insaf et;</p>

  <p class="indentmetin">Şerefli bir imtihan vermeye giden</p>

  <p class="indentmetin">Gerçek sevgime güven.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Fulvia’nın da güvendiği gibi!</p>

  <p class="indentmetin">Bari, dön bir yana da onun için ağla;</p>

  <p class="indentmetin">Sonra, bana veda ederken, Mısır içindi dersin</p>

  <p class="indentmetin">Döktüğün yaşlar. Haydi en iyisi bu:</p>

  <p class="indentmetin">Öyle yaman bir yapmacık döktür ki</p>

  <p class="indentmetin">Doğruluğun ta kendisi gibi görünsün.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kanımı başıma çıkarıyorsun, yeter artık!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Daha iyisini de oynayabilirsin</p>

  <p class="indentmetin">Ama bu kadarı da fena değil.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yok artık, kılıcım üstüne...</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Kılıcım ve kalkanım diyecektin.</p>

  <p class="indentmetin">Düzeltiyor, ama olgunlaştıramadı daha.</p>

  <p class="indentmetin">Bak... Kharmian, bak; bu öfkeli görünüş</p>

  <p class="indentmetin">Ne kadar yaraşıyor bizim Romalı Herakles’e.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ben gidiyorum, kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hatırsever efendimiz; bir sözüm var size.</p>

  <p class="indentmetin">Ayrılacağız artık, ama bu değil söyleyeceğim.</p>

  <p class="indentmetin">Bir zaman sevişirdik sizinle, o da değil;</p>

  <p class="indentmetin">Bildiğiniz bir şey bu. Başka bir şey var;</p>

  <p class="indentmetin">Ne diyecektim... Ah bu unutkanlık:</p>

  <p class="indentmetin">Tıpkı Antonius, koparıyor her şeyi.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gamsızlık kraliçemizin bir oyuncağı olmasaydı</p>

  <p class="indentmetin">Gamsızlığın ta kendisi diyebilirdim kendisine.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Gamsızlık dediğiniz belalı bir iş</p>

  <p class="indentmetin">Kleopatra gibi içi yanarak gamsızsa insan.</p>

  <p class="indentmetin">Beni bağışlayın, efendimiz;</p>

  <p class="indentmetin">Size hoş gelmeyen her şeyim zehirdir bana.</p>

  <p class="indentmetin">Şanınız, şerefiniz çağırıyor sizi burdan;</p>

  <p class="indentmetin">Aldırmayın benim acımaya değmez çılgınlığıma.</p>

  <p class="indentmetin">Bütün tanrılar yoldaşınız olsun;</p>

  <p class="indentmetin">Zafer çelenkleriyle süslensin kılıcınız!</p>

  <p class="indentmetin">Başarılar yumuşak halılar gibi</p>

  <p class="indentmetin">Serilsin ayak basacağınız yerlere.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gidelim artık, haydi. Bu ayrılmamız</p>

  <p class="indentmetin">Hem kalış hem gidiştir ikimiz için:</p>

  <p class="indentmetin">Sen ne kadar kalsan da geliyorsun benimle;</p>

  <p class="indentmetin">Ben ne kadar gitsem de kalıyorum seninle.</p>

  <p class="indentmetin">Gidelim.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_13">SAHNE IV</h3>

  <p class="indentmetin">Roma. Caesar’ın evi. Başta Octavius Caesar, bir&nbsp;mektup okuyarak, sonra Lepidus ve başkaları girerler.</p>

  <div class="clrb"></div>

  <p class="normal1">CAESAR</p>

  <p class="indentmetin">Görmüş ve artık anlamış olacaksın, Lepidus:</p>

  <p class="indentmetin">Büyük ortağımıza garez duymak</p>

  <p class="indentmetin">Caesar’ın yaradılışına sığacak şey değil.</p>

  <p class="indentmetin">Ama İskenderiye’den gelen haberler de şunlar:</p>

  <p class="indentmetin">Balık avlamak, içki içmekmiş işi gücü;</p>

  <p class="indentmetin">Geceleri ışık dayanmıyormuş cümbüşlerine;</p>

  <p class="indentmetin">Kleopatra ondan daha erkek gibiymiş.</p>

  <p class="indentmetin">O Batlamius’un dulundan daha kadınsı.</p>

  <p class="indentmetin">Habercilerimizi nerdeyse dinlememiş bile;</p>

  <p class="indentmetin">Bizler ha var ha yokmuşuz gibi davranmış.</p>

  <p class="indentmetin">Oku da gör: İnsanoğlunun bütün düşkünlükleri</p>

  <p class="indentmetin">Bir araya gelmiş sanki onda.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Kötülüklerinin bütün iyiliklerini</p>

  <p class="indentmetin">Gölgede bırakabileceğini sanmam;</p>

  <p class="indentmetin">Gökteki kandiller gibidir onun kusurları</p>

  <p class="indentmetin">Gece karanlığında daha parlak görünürler.</p>

  <p class="indentmetin">Babadan kalma kusur bunlar daha çok;</p>

  <p class="indentmetin">Kendi seçmiş gibi değişteremez onları.</p>

  <div class="clrb"></div>

  <p class="normal1">CAESAR</p>

  <p class="indentmetin">Fazla yumuşaksın ona karşı.</p>

  <p class="indentmetin">Haydi hoşgörelim, Batlamius’un yatağında</p>

  <p class="indentmetin">Yatıp yuvarlanmalarını;</p>

  <p class="indentmetin">Bir krallığı keyfi uğruna harcamasını;</p>

  <p class="indentmetin">Bir köleyle oturup kadeh tokuşturmasını;</p>

  <p class="indentmetin">Öğle vakti sokaklarda yalpalanmasını,</p>

  <p class="indentmetin">Ter kokulu serserilerle itişip kakışmasını;</p>

  <p class="indentmetin">Diyelim ki ona yakışıyor bütün bunlar;</p>

  <p class="indentmetin">Öyle eşsiz bir hamuru var ki onun</p>

  <p class="indentmetin">Bunlar lekeleyemez onu diyelim diyebilirsek;</p>

  <p class="indentmetin">Ama bu hafifliklerin cezası bize yüklenirse</p>

  <p class="indentmetin">Antonius bağışlatmaz yaptıklarını.</p>

  <p class="indentmetin">Boş vaktinde dilediği kadar cümbüş etsin;</p>

  <p class="indentmetin">Mide fesadına, kemik ağrılarına tutulup</p>

  <p class="indentmetin">Kendi kendisiyle hesabını görsün, ödeşsin.</p>

  <p class="indentmetin">Ama böyle bir zamanda, tehlike boruları</p>

  <p class="indentmetin">Onun için de, bizim için de böylesine çalarken</p>

  <p class="indentmetin">Uyanacak yerde çarçur ederse vaktini</p>

  <p class="indentmetin">Azarlanmayı hak eder çocuklar gibi,</p>

  <p class="indentmetin">Akılları ermeye başlamış olduğu halde</p>

  <p class="indentmetin">Edindikleri her şeyi bir anlık keyfe satan,</p>

  <p class="indentmetin">Akla kafa tutan çocuklar gibi.</p>

  <p class="indentmetin">Bir haberci girer.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Yeni haberler var.</p>

  <div class="clrb"></div>

  <p class="normal1">HABERCİ</p>

  <p class="indentmetin">Buyruğun yerine getirildi, soylular soylusu Caesar;</p>

  <p class="indentmetin">Dışarıdaki durum saati saatine bildirilecek sana.</p>

  <p class="indentmetin">Pompeius denizleri tutuyor elinde.</p>

  <p class="indentmetin">Caesar’a sadece korkudan bağlı kalanlar</p>

  <p class="indentmetin">Ona sevgiyle bağlanmış görünüyorlar.</p>

  <p class="indentmetin">Küskünler limanlara gidiyor akın akın;</p>

  <p class="indentmetin">Gadre uğramış bir kahraman sayıyorlar Pompeius’u.</p>

  <div class="clrb"></div>

  <p class="normal1">CAESAR</p>

  <p class="indentmetin">Bunu kestirmeliydim önceden.</p>

  <p class="indentmetin">En eski çağlardan beri denenmiş bir şey bu:</p>

  <p class="indentmetin">Başa geçen geçtiği güne kadar istenir.</p>

  <p class="indentmetin">Varlığında sevilmeyi hak edip de hor görülen</p>

  <p class="indentmetin">Yokluğunda başlar sevilmeye.</p>

  <p class="indentmetin">Halk yığınları sulara kapılmış otlar gibi.</p>

  <p class="indentmetin">Akıntının keyfine uyup bir gider, bir gelirler,</p>

  <p class="indentmetin">Ve dağılırlar devinim içinde.</p>

  <div class="clrb"></div>

  <p class="normal1">HABERCİ</p>

  <p class="indentmetin">Bir de şu söylenti var Caesar:</p>

  <p class="indentmetin">Ünlü korsanlardan Menekrates ve Menas</p>

  <p class="indentmetin">Denizlere el komuş, türlü çeşit gemilerle</p>

  <p class="indentmetin">Bir o yana bir bu yana saldırıyorlarmış.</p>

  <p class="indentmetin">Zorlu baskınları olmuş İtalya’da;</p>

  <p class="indentmetin">Kıyı halkının uykuları kaçmış bu yüzden,</p>

  <p class="indentmetin">Ateşli gençler devlete başkaldırır olmuşlar;</p>

  <p class="indentmetin">Kıyıdan açılan gemi yakalanıyormuş hemen.</p>

  <p class="indentmetin">Pompeius’un orduları gelse</p>

  <p class="indentmetin">Adı kadar sarsmayacak ortalığı.</p>

  <div class="clrb"></div>

  <p class="normal1">CAESAR</p>

  <p class="indentmetin">Antonius! Kes artık cümbüşlerini!</p>

  <p class="indentmetin">Hirtius’la, Pansa’yı, konsülleri öldürüp de</p>

  <p class="indentmetin">Modena’dan atıldığın zamanları hatırla;</p>

  <p class="indentmetin">Geçtiğin yerlerde kıtlık vardı o günler,</p>

  <p class="indentmetin">Rahatlık içinde yetişmiş olmana rağmen</p>

  <p class="indentmetin">Dağlılardan iyi katlanmıştın yoksulluğa.</p>

  <p class="indentmetin">At sidikleri içtin; hayvanları tiksindirecek,</p>

  <p class="indentmetin">Çürük yosunlu bataklık suları içtin.</p>

  <p class="indentmetin">Tat bilen damağın tükürüp atmadı</p>

  <p class="indentmetin">En yabani fundalıkların acı yemişlerini.</p>

  <p class="indentmetin">Ağaç kabukları kemirdin karacalar gibi,</p>

  <p class="indentmetin">Kar çayırları kapattığı zaman.</p>

  <p class="indentmetin">Öyle olmayacak bir et yemişsin ki Alplerde</p>

  <p class="indentmetin">Görenler baygınlık geçirmiş diye anlatılır.</p>

  <p class="indentmetin">Öyle askerce katlanmıştın ki bütün bunlara,</p>

  <p class="indentmetin">Bugün anlatılması onuruna dokunsa da,</p>

  <p class="indentmetin">O zaman avurtların biraz olsun çökmemişti.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Yazık doğrusu Antonius’a.</p>

  <div class="clrb"></div>

  <p class="normal1">CAESAR</p>

  <p class="indentmetin">Keşke utansa da artık kendinden</p>

  <p class="indentmetin">Bir an önce dönse Roma’ya. İkimizin birden</p>

  <p class="indentmetin">Görünmemiz zamanı geldi savaş meydanlarında.</p>

  <p class="indentmetin">Bunun için de Senatoyu toplayalım hemen;</p>

  <p class="indentmetin">Bizim gevşekliğimiz güçlendiriyor Pompeius’u.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Caesar, ben yarın eksiksiz söyleyebilirim sana</p>

  <p class="indentmetin">Bu duruma karadan, denizden nasıl</p>

  <p class="indentmetin">Karşı koyabileceğimi.</p>

  <div class="clrb"></div>

  <p class="normal1">CAESAR</p>

  <p class="indentmetin">Benim işim de bunu düşünmek olacak</p>

  <p class="indentmetin">Tekrar buluşuncaya kadar. Uğurlar olsun.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Güle güle Caesar, bu arada haberler gelirse</p>

  <p class="indentmetin">Bana ulaştırmanızı rica ederim.</p>

  <div class="clrb"></div>

  <p class="normal1">CAESAR</p>

  <p class="indentmetin">Elbette, Lepidus, elbette;</p>

  <p class="indentmetin">Bunu bir ödev sayarım kendime.</p>

  <p class="sagnormal">Çıkarlar.<br class="chapter" />
  Kleopatra, Kharmian, Mardian girerler.</p>

  <div class="clrb"></div>

  <h3 class="h2baslik1" id="calibre_toc_14">SAHNE V</h3>

  <div class="clrb"></div>

  <p class="normal1">KLEOPATRA</p>

  <p class="indentmetin">Kharmian!</p>

  <div class="clrb"></div>

  <p class="normal1">KHARMIAN</p>

  <p class="indentmetin">Buyurun kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah Kharmian; bana mandragora getir de içeyim.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Niçin sultanım?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">İçeyim de uyuyarak geçireyim hep</p>

  <p class="indentmetin">Antonius’umdan ayrı geçen boş zamanları.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Pek fazla düşünüyorsunuz onu.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah, bir hıyanet bu bana yaptığı.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Hiç de değil bence kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Mardian, gel bakalım sen.</p>

  <div class="clrb"></div>

  <p class="normal1">MARDIAN</p>

  <p class="indentmetin">Sultanım ne buyururlar?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bu sefer şarkı söylemeni değil herhalde.</p>

  <p class="indentmetin">Bir hadım eğlendiremez artık beni.</p>

  <p class="indentmetin">Ama ne mutlu sana ki, hadım olduğun için,</p>

  <p class="indentmetin">Aklın çıkıp gitmez başından Mısır’dan uzaklara.</p>

  <p class="indentmetin">Senin de sevdaya tutulduğun olur mu, Madrian?</p>

  <div class="clrb"></div>

  <p class="normal1">MARDIAN</p>

  <p class="indentmetin">Olur, güzel sultanım.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Gerçekten mi?</p>

  <div class="clrb"></div>

  <p class="normal1">MARDIAN</p>

  <p class="indentmetin">Tam gerçeklik denemez buna sultanım;</p>

  <p class="indentmetin">Çünkü benim gerçekten yapabileceklerim</p>

  <p class="indentmetin">Masum, uslu şeylerdir yalnız.</p>

  <p class="indentmetin">Ama taşkın arzular duyduğum olur,</p>

  <p class="indentmetin">Venüs’le Mars’ın neler yaptıkları</p>

  <p class="indentmetin">Geçer bile aklımdan ve...</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah, Kharmian! Şimdi nerededir dersin?</p>

  <p class="indentmetin">Ayakta mı, oturuyor mu, yürüyor mu?</p>

  <p class="indentmetin">At sırtında mı yoksa? Ne mutlu bindiği ata!</p>

  <p class="indentmetin">Ağırlığını taşıyor Antonius’umun.</p>

  <p class="indentmetin">Kabart göğsünü, at! Biliyor musun taşıdığın kim?</p>

  <p class="indentmetin">Bu dünyanın yarısını omuzlamış bir Atlas,</p>

  <p class="indentmetin">İnsanlığın zırhı, sorgucu! Konuşuyor şimdi</p>

  <p class="indentmetin">Ya da mırıldanıyor kendi kendine:</p>

  <p class="indentmetin">“Nerde yılanım benim, ihtiyar Nil’in kızı”</p>

  <p class="indentmetin">Böyle der o bana... Ben artık şimdi</p>

  <p class="indentmetin">Zehirlerin en tatlısıyla besler oldum kendimi.</p>

  <p class="indentmetin">Beni düşünecek ha! Ben ki morarmış kararmışım</p>

  <p class="indentmetin">Güneşin aşk çimdikleriyle; ben ki</p>

  <p class="indentmetin">Buruş buruş olmuşum zamanın elinde!..</p>

  <p class="indentmetin">Geniş alınlı Caesar, bu topraklar üstüne</p>

  <p class="indentmetin">Senin kanat gerdiğin günlerde</p>

  <p class="indentmetin">Kralların ağzına layıktım ben.</p>

  <p class="indentmetin">Koca Pompeius karşımda durakalır,</p>

  <p class="indentmetin">Bakar bakar doyamazdı yüzüme.</p>

  <p class="indentmetin">Gözlerimin içine dalmak ve orda</p>

  <p class="indentmetin">Hayatını seyrederek ölmek isterdi sanki.</p>

  <p class="indentmetin">Aleksas girer.</p>

  <div class="clrb"></div>

  <p class="normal1">ALEKSAS</p>

  <p class="indentmetin">Selam sana Mısır melikesi!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Antonius’a benzer hiçbir yanın var mı senin?</p>

  <p class="indentmetin">Ama onun yanından geldiğin için,</p>

  <p class="indentmetin">Onun büyülü altın parıltıları var üstünde.</p>

  <p class="indentmetin">Ne haberler getirdin yiğit Antonius’umdan?</p>

  <div class="clrb"></div>

  <p class="normal1">ALEKSAS</p>

  <p class="indentmetin">Son yaptığı şey, sevgili kraliçem,</p>

  <p class="indentmetin">Defalarca öptüğü şu Doğu incisini</p>

  <p class="indentmetin">Son bir kez öpmek oldu.</p>

  <p class="indentmetin">Sözleriyse yüreğime saplandı kaldı.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Kulaklarım çıkarsın onları yüreğinden.</p>

  <div class="clrb"></div>

  <p class="normal1">ALEKSAS</p>

  <p class="indentmetin">“Dostum” dedi; “git söyle ki sadık Romalı</p>

  <p class="indentmetin">Mısır’ın büyük melikesine bununla</p>

  <p class="indentmetin">Bir istiridyenin hazinesini yolluyor yalnız.</p>

  <p class="indentmetin">Bu armağanın fakirliğini bağışlatmak için</p>

  <p class="indentmetin">Krallıklar saçacağım ayaklarının önüne</p>

  <p class="indentmetin">Yüce tahtını süslemek için.</p>

  <p class="indentmetin">Bütün Doğunun sultanı olacak, de ona.”</p>

  <p class="indentmetin">Böyle dedi, başını salladı ve ağır ağır,</p>

  <p class="indentmetin">Bindi zırhlar kuşanmış atına.</p>

  <p class="indentmetin">Öyle bir kişneyişle kişnedi ki at</p>

  <p class="indentmetin">Ne söylemek istesem</p>

  <p class="indentmetin">Kendim bile duyamaz oldum sesimi.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Nasıldı? Üzgün mü, sevinçli mi?</p>

  <div class="clrb"></div>

  <p class="normal1">ALEKSAS</p>

  <p class="indentmetin">En sıcakla en soğuk arası mevsimler gibiydi:</p>

  <p class="indentmetin">Ne üzgün, ne sevinçli.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah, ne dengeli bir yaradılıştır onunki!</p>

  <p class="indentmetin">Duydun, değil mi Kharmian? O tam budur işte.</p>

  <p class="indentmetin">Üzgün değildi; çünkü onu örnek tutanlara</p>

  <p class="indentmetin">Gülen bir yüz göstermek istiyordu.</p>

  <p class="indentmetin">Sevinçli değildi; çünkü aklının ve sevincinin</p>

  <p class="indentmetin">Mısır’da kaldığını anlatmak istiyordu onlara.</p>

  <p class="indentmetin">Tam ikisi ortası! Ah sen, en tanrısal hamur;</p>

  <p class="indentmetin">İster üzgün ol, ister sevinçli,</p>

  <p class="indentmetin">Her iki aşırılık bile yakışır sana</p>

  <p class="indentmetin">Kimselere yakışmayacağı kadar.</p>

  <p class="indentmetin">Habercilerime rastladın mı yolda?</p>

  <div class="clrb"></div>

  <p class="normal1">ALEKSAS</p>

  <p class="indentmetin">Evet, kraliçem, hem de yirmi kadarına.</p>

  <p class="indentmetin">Bu kadar sık haberci yollamak, niçin?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Antonius’a haber yollamayı unutursam bir gün,</p>

  <p class="indentmetin">Dilenerek ölsün o gün doğacak çocuklar!</p>

  <p class="indentmetin">Kharmian, kâğıt kalem getir bana.</p>

  <p class="indentmetin">Hoş geldin, canım Aleksas. Kharmian,</p>

  <p class="indentmetin">Caesar’ı<sup class="calibre3"><a href="../Text/antonius_split_018.html#footnote-100-1" id="footnote-100-1-backlink">[*]</a></sup> bu kadar sevdiğim oldu mu benim?</p>

  <div class="clrb"></div>

  <p class="normal1">KHARMIAN</p>

  <p class="indentmetin">Ah aslan Caesar!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Dilin tutulsun bir daha söylersen bunu!</p>

  <p class="indentmetin">Aslan Antonius, diyeceksin.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Yiğitler yiğidi Caesar!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bak, İzis’e yemin! Dişlerini söktürürüm senin,</p>

  <p class="indentmetin">Bir daha benzetmeye kalkarsan Caesar’ı</p>

  <p class="indentmetin">Benim erkekler erkeği Antonius’uma.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Bağışla beni, sevgili kraliçem;</p>

  <p class="indentmetin">Sizin sözleriniz bu benim söylediklerim.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">O günler yaş, yeşil günlerimdi benim;</p>

  <p class="indentmetin">Kafam olmamış, kanım tutuşmamıştı henüz.</p>

  <p class="indentmetin">Haydi, neyse, gidelim; kâğıt kalem getir.</p>

  <p class="indentmetin">Her gün bir değil birkaç adam gitmeli,</p>

  <p class="indentmetin">Mısır’da adam kalmayıncaya kadar.</p>

  <p class="sagnormal">Çıkarlar.</p>

  <div class="clrb"></div>
</body>
</html>
