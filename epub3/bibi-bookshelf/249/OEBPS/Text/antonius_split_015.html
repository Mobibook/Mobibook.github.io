<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>antonius</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_7">Perde III</h2>

  <h3 class="h2baslik1" id="calibre_toc_22">SAHNE I</h3>

  <p class="indentmetin">Suriye’de bir ova. Ventidius, bir zafer alayı başında Silius ve başka Romalı subay ve askerlerle girer. Önlerinde Pacorus’un cesedi taşınmaktadır.</p>

  <div class="clrb"></div>

  <p class="normal1">VENTIDIUS</p>

  <p class="indentmetin">İşte, Parthia serildin ünlü okçularınla yere!</p>

  <p class="indentmetin">Öldürdüğün Marcus Crassus’un öcünü</p>

  <p class="indentmetin">Aldırdı bana bahtım. Görsün ordumuzun başında</p>

  <p class="indentmetin">Kral oğlunun ölüsünü. Ey Erodes,</p>

  <p class="indentmetin">Senin Pacorus’un ödedi Crassus’a olan borcunu.</p>

  <div class="clrb"></div>

  <p class="normal1">SILIUS</p>

  <p class="indentmetin">Soylu Ventidius, Parthia’lı kanlarıyla</p>

  <p class="indentmetin">Daha sıcakken kılıcın, düş kaçanların peşine.</p>

  <p class="indentmetin">Sür atını Medya’ya Mezopotamya’ya,</p>

  <p class="indentmetin">Kaçışanların sığınacakları yerlere.</p>

  <p class="indentmetin">Ancak o zaman yüce komutanın Antonius</p>

  <p class="indentmetin">Zafer arabalarında gezdirir seni,</p>

  <p class="indentmetin">Çelenkler takar başına.</p>

  <div class="clrb"></div>

  <p class="normal1">VENTIDIUS</p>

  <p class="indentmetin">Ah Silius, Silius, yeter yaptıklarım.</p>

  <p class="indentmetin">Büyük işler ikinci adama çok görülür, bunu bil.</p>

  <p class="indentmetin">Buyruğunda olduğumuz komutan uzaktayken</p>

  <p class="indentmetin">Bize fazla ün kazandıracak bir işi yapmamak</p>

  <p class="indentmetin">Yapmaktan daha iyidir, bunu öğrenmiş ol benden.</p>

  <p class="indentmetin">Hiç kimse Caesar ve Antonius kadar</p>

  <p class="indentmetin">Subaylarına borçlu değildir zaferlerini.</p>

  <p class="indentmetin">Benden önce Suriye’ye gelen,</p>

  <p class="indentmetin">Antonius’un buyruğunda çalışan Sossius</p>

  <p class="indentmetin">Üst üste bir sürü zafer kazandığı için</p>

  <p class="indentmetin">Düşüverdi komutanının gözünden.</p>

  <p class="indentmetin">Savaşta komutanından çok başarı gösterdin mi</p>

  <p class="indentmetin">Komutanının komutanı olmuş görünürsün.</p>

  <p class="indentmetin">Askerin asıl istediği şey parlamaktır,</p>

  <p class="indentmetin">Bir zafer ona gölge düşürecekse</p>

  <p class="indentmetin">Yenilmek bile daha çok işine gelir.</p>

  <p class="indentmetin">Antonius’un işine yarayacak</p>

  <p class="indentmetin">Birçok şeyler daha yapabilirim; doğru.</p>

  <p class="indentmetin">Ama bunları yaparsam, içerler bana:</p>

  <p class="indentmetin">İçerleyince de benim emekler boşa gider.</p>

  <div class="clrb"></div>

  <p class="normal1">SILIUS</p>

  <p class="indentmetin">Sende öyle bir şey var ki, Ventidius,</p>

  <p class="indentmetin">O olmadı mı asker bir kılıç olmakla kalır.</p>

  <p class="indentmetin">Ama Antonius’a yazacaksın elbet?</p>

  <div class="clrb"></div>

  <p class="normal1">VENTIDIUS</p>

  <p class="indentmetin">Alçaktan alarak diyeceğim ki kendisine</p>

  <p class="indentmetin">Onun adına, büyülü bir savaş ünlemi olan adına</p>

  <p class="indentmetin">Onun bayrakları, onun cömertçe beslediği orduyla</p>

  <p class="indentmetin">Yenilmez denen Parthia atlılarını</p>

  <p class="indentmetin">Sildik süpürdük savaş alanından.</p>

  <div class="clrb"></div>

  <p class="normal1">SILIUS</p>

  <p class="indentmetin">Antonius nerede şimdi?</p>

  <div class="clrb"></div>

  <p class="normal1">VENTIDIUS</p>

  <p class="indentmetin">Atina’da olacaktı. Biz de gidip</p>

  <p class="indentmetin">Orda selamlayacağız kendisini,</p>

  <p class="indentmetin">Ne kadar çabuk gidebilirsek ağırlığımızla.</p>

  <p class="indentmetin">Haydi ileri! Atina’ya!</p>

  <h3 class="h2baslik1" id="calibre_toc_23">SAHNE II</h3>

  <p class="indentmetin">Roma. Caesar’ın evinde bir oda. Agrippa bir kapıdan, Enobarbus başka bir kapıdan girerler.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Ne oluyor? Kardeşler ayrılıyor demek artık!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Pompeius’la işi bitirdiler; o gitti;</p>

  <p class="indentmetin">Şimdi üçler anlaşıyor aralarında.</p>

  <p class="indentmetin">Octavia’nın gözüyaşlı Roma’dan ayrılıyor diye.</p>

  <p class="indentmetin">Caesar üzgün, Lepidus da, Menas’ın dediğine göre</p>

  <p class="indentmetin">Sarılık geçiriyor Pompeius’un ziyafetinden beri.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Üstüne yoktur Lepidus’un!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Pek yaman adam; aman ne de seviyor Caesar’ı!</p>

  <div class="clrb"></div>

  <p class="normal1">AGRIPPA</p>

  <p class="indentmetin">Evet, ama ne de candan tapıyor Antonius’a!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ne diyor Caesar için: İnsanların Jüpiter’i!</p>

  <div class="clrb"></div>

  <p class="normal1">AGRIPPA</p>

  <p class="indentmetin">Ya Antonius için ne diyor: Jüpiter’in tanrısı!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Caesar deyip geçmeyin: Eşi yoktur onun!</p>

  <div class="clrb"></div>

  <p class="normal1">AGRIPPA</p>

  <p class="indentmetin">Ey Antonius! Ey Arabistanların anka kuşu!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Caesar’ı daha çok sever, yine de Antonius’tur</p>

  <p class="indentmetin">sevdiği.</p>

  <p class="indentmetin">Yoo! Yürekler, diller, rakamlar,</p>

  <p class="indentmetin">Yazarlar, ozanlar, şairler, yoo!</p>

  <p class="indentmetin">Anlatamaz Antonius’u nasıl sevdiğini</p>

  <p class="indentmetin">Ama Caesar’a gelince, diz çökün, diz çökün de</p>

  <p class="indentmetin">Hayran hayran bakın yüzüne!</p>

  <div class="clrb"></div>

  <p class="normal1">AGRIPPA</p>

  <p class="indentmetin">İkisine de tutkun.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Onlar Lepidus’un iki kanadı,</p>

  <p class="indentmetin">Lepidus da onların uçurduğu böcek.</p>

  <p class="indentmetin">Dışarıdan boru sesleri gelir.</p>

  <p class="indentmetin">Atlara binme borusu. Hoşçakal, yiğit Agrippa.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Güle güle, yiğit asker, uğurlar olsun.</p>

  <p class="indentmetin">Caesar, Antonius, Lepidus ve Octavia girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Burada ayrılalım, gelme artık Caesar.</p>

  <div class="clrb"></div>

  <p class="normal1">CAESAR</p>

  <p class="indentmetin">Varlığımın büyük bir parçası, bu alıp götürdüğün:</p>

  <p class="indentmetin">Ona iyi davranmakla bana iyi davranmış olacaksın.</p>

  <p class="indentmetin">Kardeşim, sen de göster umduğum gibi bir eş olduğunu;</p>

  <p class="indentmetin">Umduğumdan da öteye geçeceksin, biliyorum.</p>

  <p class="indentmetin">Yiğit Antonius’um benim, bu temiz varlık</p>

  <p class="indentmetin">Sevgi duvarımızı pekiştiren harç olacak yerde</p>

  <p class="indentmetin">O duvarı yıkacak koçbaşı olmasın sakın.</p>

  <p class="indentmetin">İkimiz de onu aynı yürekle sevmeyeceksek</p>

  <p class="indentmetin">İyi etmedik sevgimizi ona bağlamakla.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bu güvensizliğin gücüme gidiyor doğrusu.</p>

  <div class="clrb"></div>

  <p class="normal1">CAESAR</p>

  <p class="indentmetin">Ben söyleyeceğimi söyledim.</p>

  <div class="clrb"></div>

  <p class="normal1">ANTONIUS</p>

  <p class="indentmetin">İçin rahat değil, ama göreceksin</p>

  <p class="indentmetin">Korkman için hiçbir neden kalmadığını.</p>

  <p class="indentmetin">Haydi, tanrılar seninle olsun</p>

  <p class="indentmetin">Ve Romalılar’ın yüreklerini yoluna bağlasın.</p>

  <p class="indentmetin">Gidelim artık.</p>

  <div class="clrb"></div>

  <p class="normal1">CAESAR</p>

  <p class="indentmetin">Güle güle, canım Octavia, yolun açık olsun.</p>

  <p class="indentmetin">Yerler gökler incitmesin seni,</p>

  <p class="indentmetin">Ferahlık versinler içine! İyi yolculuklar!</p>

  <div class="clrb"></div>

  <p class="normal1">OCTAVIA</p>

  <p class="indentmetin">Ah soylu kardeşim benim.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Nisan pırıltıları var gözlerinde;</p>

  <p class="indentmetin">Sevginin baharı bu, baharımız geliyor</p>

  <p class="indentmetin">Bu yağmurlarla. Üzülme.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Kocamın evine göz kulak olun Caesar; bir de…</p>

  <div class="clrb"></div>

  <p class="normal1">CAESAR</p>

  <p class="indentmetin">Söyle Octavia.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Kulağına söylerim yalnız.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ne dili yüreğinin buyruğuna girebilir şimdi</p>

  <p class="indentmetin">Ne yüreği diline dert anlatabilir.</p>

  <p class="indentmetin">Kabarmış dalgalar üstüne düşmüş kuğu tüyü de</p>

  <p class="indentmetin">Sallantıda kalır böyle,</p>

  <p class="indentmetin">Ne o yana gidebilir, ne bu yana.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Caesar ağlayacak mı dersin?</p>

  <div class="clrb"></div>

  <p class="normal1">AGRIPPA</p>

  <p class="indentmetin">Enobarbus’a.</p>

  <p class="indentmetin">Bir bulut yok değil yüzünde.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Böyle bir yüz atlarda bile iyiye yorulmaz,</p>

  <p class="indentmetin">İnsanda oldu mu büsbütün kötü.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Enobarbus’a.</p>

  <p class="indentmetin">Ne var bunda, Enobarbus? Antonius da</p>

  <p class="indentmetin">Nerdeyse böğüre böğüre ağlamadı mı</p>

  <p class="indentmetin">Caesar’ı ölmüş görünce? Philippi de</p>

  <p class="indentmetin">Brutus’u ölü bulunca da ağladı.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Agrippa’ya.</p>

  <p class="indentmetin">O yıl nezleye tutulmuştu gerçekten;</p>

  <p class="indentmetin">Öyle vahlandı ki kendi kıydığı canlara</p>

  <p class="indentmetin">İnan olsun ben bile ağladım sonunda.</p>

  <div class="clrb"></div>

  <p class="normal1">CAESAR</p>

  <p class="indentmetin">Hayır, canım Octavia, habersiz bırakmam sizi.</p>

  <p class="indentmetin">Aklım sende olacak her zaman.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gel, kardeş, gel; kucaklayayım seni</p>

  <p class="indentmetin">Sevgimin bütün gücüyle. Bak, nasıl seninleyim,</p>

  <p class="indentmetin">Ama bırakıyorum işte seni, tanrılara bırakıyorum.</p>

  <div class="clrb"></div>

  <p class="normal1">CAESAR</p>

  <p class="indentmetin">Güle güle! Mutluluklar dilerim.</p>

  <div class="clrb"></div>

  <p class="normal1">LEPIDUS</p>

  <p class="indentmetin">Göklerin bütün yıldızları</p>

  <p class="indentmetin">Işık saçsın yoluna!..</p>

  <div class="clrb"></div>

  <p class="normal1">CAESAR</p>

  <p class="indentmetin">Uğurlar olsun!</p>

  <p class="indentmetin">Octavia’yı öper.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hoşçakal.</p>

  <p class="indentmetin">Boru sesleriyle çıkarlar.</p>

  <h3 class="h2baslik1" id="calibre_toc_24">SAHNE III</h3>

  <p class="indentmetin">İskenderiye. Kleopatra’nın sarayı. Kleopatra, Kharmian, Iras ve Aleksas girerler.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Nerde o adam?</p>

  <div class="clrb"></div>

  <p class="normal1">ALEKSAS</p>

  <p class="indentmetin">Korkuyor yanınıza gelmeye.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hadi, hadi gelsin; gel buraya haberci.</p>

  <p class="indentmetin">Aynı haberci girer.</p>

  <div class="clrb"></div>

  <p class="normal1">ALEKSAS</p>

  <p class="indentmetin">Haşmetli kraliçem, İsrail kralı Herod bile</p>

  <p class="indentmetin">Bakmaya korkar yüzünüze keyifli değilseniz.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">O Herod’un başını koparttırırım ben.</p>

  <p class="indentmetin">Ama nasıl? Antonius yok ki artık;</p>

  <p class="indentmetin">Yalnız ona yaptırabilirdim bunu.</p>

  <p class="indentmetin">Gel şöyle, yakın gel.</p>

  <div class="clrb"></div>

  <p class="normal1">HABERCİ</p>

  <p class="indentmetin">Buyurun yüce sultanım.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Octavia’yı kendi gözünle gördün mü sen?</p>

  <div class="clrb"></div>

  <p class="normal1">HABERCİ</p>

  <p class="indentmetin">Gördüm, haşmetli kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Nerde gördün?</p>

  <div class="clrb"></div>

  <p class="normal1">HABERCİ</p>

  <p class="indentmetin">Roma’da sultanım; yüzüne de baktım iyice.</p>

  <p class="indentmetin">Kardeşiyle Antonius’un arasında yürüyordu.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Benim kadar boylu mu?</p>

  <div class="clrb"></div>

  <p class="normal1">HABERCİ</p>

  <p class="indentmetin">Hayır kraliçem.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Konuşurken duydun mu? Sesi kalın mı ince mi?</p>

  <div class="clrb"></div>

  <p class="normal1">HABERCİ</p>

  <p class="indentmetin">Duydum konuşurken; kalındı sesi.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">İyi bir şey değil bu:</p>

  <p class="indentmetin">Uzun süre hoşlanmaz ondan.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Nasıl hoşlanır? Söyle İzis tanrı, olacak şey mi bu?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ben de öyle derim, Kharmian:</p>

  <p class="indentmetin">Dil kalın, boy kısa!</p>

  <p class="indentmetin">Yürüyüşü nasıl? Sultanca mı? İyi düşün:</p>

  <p class="indentmetin">Bilmen gerek sultanca yürüyüşün ne demek olduğunu.</p>

  <div class="clrb"></div>

  <p class="normal1">HABERCİ</p>

  <p class="indentmetin">Yürümesi bir çeşit sürünme:</p>

  <p class="indentmetin">Yürüyor mu duruyor mu belli olmuyor doğrusu:</p>

  <p class="indentmetin">Bir put, soluk alan bir varlıktan daha çok.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Öyle mi gerçekten?</p>

  <div class="clrb"></div>

  <p class="normal1">HABERCİ</p>

  <p class="indentmetin">Öyle değilse bende göz yok demektir.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Ondaki göz Mısır’da az insanda vardır.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Pek bilmiş bir adam bu, farkındayım.</p>

  <p class="indentmetin">Büyütecek bir yanı yok bu kadının, anlaşıldı.</p>

  <p class="indentmetin">Kafası iyi işliyor bu habercinin.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Üstüne yoktur.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yaşını söyleyebilir misin, dostum?</p>

  <div class="clrb"></div>

  <p class="normal1">HABERCİ</p>

  <p class="indentmetin">Sultanım, dul olduğuna göre…</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Dul mu dedin? Kharmian duydun mu?</p>

  <div class="clrb"></div>

  <p class="normal1">HABERCİ</p>

  <p class="indentmetin">Otuzundan aşağı değildir bence.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yüzü kaldı mı aklında? Yuvarlak mı, uzunca mı?</p>

  <div class="clrb"></div>

  <p class="normal1">HABERCİ</p>

  <p class="indentmetin">Yuvarlak, hem de kusur sayılacak kadar.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Böyleleri budala olur çok kez.</p>

  <p class="indentmetin">Saçlarının rengi ne?</p>

  <div class="clrb"></div>

  <p class="normal1">HABERCİ</p>

  <p class="indentmetin">Kestane rengi, sultanım; alnı da</p>

  <p class="indentmetin">Dar mı dar, tam kendine göre.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Al şu altınları. Gücenmeyesin sakın</p>

  <p class="indentmetin">Sana ilkin sert davrandım diye.</p>

  <p class="indentmetin">Yeniden çalışacaksın benim için,</p>

  <p class="indentmetin">İşe yarar buldum seni. Git, hazırlan:</p>

  <p class="indentmetin">Mektuplarımız nerdeyse hazır.</p>

  <p class="indentmetin">Haberci çıkar.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Yaman adamdır.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Öyleymiş gerçekten. Üzüldüm hırpaladığıma.</p>

  <p class="indentmetin">Dediğine bakılırsa, bir şey değil bu kadın.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Hiçbir şey değil, sultanım.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bu adam sultanlık nasıl olur görmüştür, bilir.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Bilmez olur mu? İzis kör etmediyse nasıl bilmez</p>

  <p class="indentmetin">Bunca yıl size hizmet ettikten sonra?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ona bir sorum daha var, canım Kharmian;</p>

  <p class="indentmetin">Ama şimdi kalsın. Onu yine getirirsin bana</p>

  <p class="indentmetin">Mektuplarım bitince. Bu iş düzelecek sanırım.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Elbette, sultanım.</p>

  <h3 class="h2baslik1" id="calibre_toc_25">SAHNE IV</h3>

  <p class="indentmetin">Atina. Antonius’un evinde bir oda. Antonius ve Octavia girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hayır, hayır Octavia; o değil yalnız;</p>

  <p class="indentmetin">Hadi onu bağışlayalım, ona benzer</p>

  <p class="indentmetin">Yüzlercesini daha bağışlayalım;</p>

  <p class="indentmetin">Ama tutmuş Pompeius’a savaş açmış yeniden;</p>

  <p class="indentmetin">Bir vasiyetname yazıp halka okumuş</p>

  <p class="indentmetin">Benim adım bile geçmiyormuş içinde.</p>

  <p class="indentmetin">İster istemez sözümü ederken de</p>

  <p class="indentmetin">Zorlama, soğuk şeyler söylüyormuş.</p>

  <p class="indentmetin">Pek cimri davranıyormuş beni övmekte;</p>

  <p class="indentmetin">Bu fırsat düşünce ya hiç ağzını açmıyor,</p>

  <p class="indentmetin">Ya da isteksiz bir iki sözle kalıyormuş.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Ne olur, her söylenene inanmayın;</p>

  <p class="indentmetin">İnansanız da önem vermeyin hepsine.</p>

  <p class="indentmetin">Kadınların en mutsuzu olurum, aranız açılır da,</p>

  <p class="indentmetin">İkiniz için ayrı dua etmek zorunda kalırsam.</p>

  <p class="indentmetin">Tanrılar alay eder benimle, bir yandan:</p>

  <p class="indentmetin">“Kocamı koruyun” diye dua ederken, öbür yandan:</p>

  <p class="indentmetin">“Aman, kardeşimi koruyun!..” diye yalvarıp</p>

  <p class="indentmetin">Kendi dileğimin önüne kendim durursam.</p>

  <p class="indentmetin">Nasıl kocama da, kardeşime de zafer dilerim?</p>

  <p class="indentmetin">Duanın yerine gelmemesine dua etmek olur bu.</p>

  <p class="indentmetin">Hiç ortası olmayan iki uç arasında kalırım.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kuzum Octavia, hangimize güvenin varsa</p>

  <p class="indentmetin">Sevgin ondan yana götürsün seni.</p>

  <p class="indentmetin">Şerefim yok oldu mu ben de yokum demektir.</p>

  <p class="indentmetin">Kolsuz kanatsız kalıp senin olmaktansa</p>

  <p class="indentmetin">Senin olmamak daha iyi benim için.</p>

  <p class="indentmetin">Ama, git aramızı bul, öyle istiyorsun madem.</p>

  <p class="indentmetin">Bu arada öyle bir savaş hazırlığı yapacağım ki ben</p>

  <p class="indentmetin">Gölgede kalacak kardeşinin hazırlıkları.</p>

  <p class="indentmetin">Ne kadar çabuk gidebilirsen git;</p>

  <p class="indentmetin">İçinden ne geliyorsa geldiği gibi yap.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Eksik olmasın yiğit kocam.</p>

  <p class="indentmetin">Dilerim ulu tanrım Jupiter yardım eder bana,</p>

  <p class="indentmetin">Bu cılız, pek cılız kuluna, aranızı bulmam için.</p>

  <p class="indentmetin">İkiniz arasında çıkacak bir savaş</p>

  <p class="indentmetin">Öyle bir yarık açar ki dünyamızda</p>

  <p class="indentmetin">Yığınlarla insan ölüsü dolduramaz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bu işte hangimizi baş suçlu görürsen</p>

  <p class="indentmetin">Ona karşı olsun yüreğin.</p>

  <p class="indentmetin">Kusurlarımız eşit olamaz ki</p>

  <p class="indentmetin">Senin sevgin de eşit olabilsin ikimize.</p>

  <p class="indentmetin">Hazırla yolculuğunu, dilediklerini götür seninle;</p>

  <p class="indentmetin">Ne kadar para da istersen al yanına.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_26">SAHNE V</h3>

  <p class="indentmetin">Aynı yer. Bir başka oda. Enobarbus ve Eros karşılaşırlar.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ne var ne yok, Eros kardeş?</p>

  <div class="clrb"></div>

  <p class="normal1">EROS</p>

  <p class="indentmetin">Olmayacak haberler var.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Neymiş, söyle bakalım.</p>

  <div class="clrb"></div>

  <p class="normal1">EROS</p>

  <p class="indentmetin">Caesar’la Lepidus savaşa girmişler Pompeius’la.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">O haber eskidi; sonra ne oldu, onu söyle.</p>

  <div class="clrb"></div>

  <p class="normal1">EROS</p>

  <p class="indentmetin">Caesar, Pompeius’a karşı savaşlarında,</p>

  <p class="indentmetin">Lepidus’u bir hayli kullandıktan sonra</p>

  <p class="indentmetin">Ortaklık hakkı tanımamış ona,</p>

  <p class="indentmetin">Şeref kazancını paylaşmak istememiş onunla;</p>

  <p class="indentmetin">Bununla da kalmayarak, suçlamış Lepidus’u</p>

  <p class="indentmetin">Eskiden Pompeius’a yazdığı mektuplarla.</p>

  <p class="indentmetin">Sorgusuz, savunmasız, kendi yargısıyla</p>

  <p class="indentmetin">Yakalatmış Lepidus’u. Böylece,</p>

  <p class="indentmetin">O dünyanın zavallı üçte biri hapiste şimdi</p>

  <p class="indentmetin">Ölmeden de çıkamaz artık ordan.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Öyleyse, koca dünya, iki çenen kaldı demektir:</p>

  <p class="indentmetin">Ne yiyeceğin varsa at ikisi arasına,</p>

  <p class="indentmetin">Karşılıklı çiğneyip çiğneşsinler.</p>

  <p class="indentmetin">Antonius nerde?</p>

  <div class="clrb"></div>

  <p class="normal1">EROS</p>

  <p class="indentmetin">Bahçede dolaşıyor; önüne gelen ota</p>

  <p class="indentmetin">Bir tekme atıp şöyle, bağırıyor: Aptal Lepidus, diye.</p>

  <p class="indentmetin">Pompeius’u öldüren kendi subayının da</p>

  <p class="indentmetin">Gırtlağını sıkacak nerdeyse.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Bizim büyük donanma sefere hazır.</p>

  <div class="clrb"></div>

  <p class="normal1">EROS</p>

  <p class="indentmetin">İtalya’ya ve Caesar’a karşı. Ama dur,</p>

  <p class="indentmetin">Antonius seni istemişti hemen.</p>

  <p class="indentmetin">Haberleri sonraya bıraksaydım keşke.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Önemli bir şey olmasa gerek,</p>

  <p class="indentmetin">Ama neyse, haydi; götür beni Antonius’a.</p>

  <div class="clrb"></div>

  <p class="normal1">EROS</p>

  <p class="indentmetin">Buyur, gidelim.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_27">SAHNE VI</h3>

  <p class="indentmetin">Roma. Caesar’ın evi. Agrippa, Maecenas ve Caesar girerler.</p>

  <div class="clrb"></div>

  <p class="normal1">CAESAR</p>

  <p class="indentmetin">Roma’yı hiçe saymak bütün bu yaptıkları,</p>

  <p class="indentmetin">İskenderiye’deki marifeti daha da beter.</p>

  <p class="indentmetin">Bakın ne yapmış: Pazar yerinde, halkın önünde,</p>

  <p class="indentmetin">Gümüşten bir seki üstünde, altın koltuklar içinde,</p>

  <p class="indentmetin">Tahta çıkmışlar Kleopatra’yla ikisi.</p>

  <p class="indentmetin">Ayakları ucunda Caesarion, babamın* oğlu sözde,</p>

  <p class="indentmetin">Ve ikisinin haram döşeklerinde ürettikleri</p>

  <p class="indentmetin">Daha başka çocuklar. Kleopatra’ya,</p>

  <p class="indentmetin">Bütün Mısır devletini verdikten başka</p>

  <p class="indentmetin">Aşağı Surya’nın, Kıbrıs’ın, Lydia’nın da</p>

  <p class="indentmetin">Kraliçesi yapmış onu.</p>

  <div class="clrb"></div>

  <p class="normal1">MAECENAS</p>

  <p class="indentmetin">Halkın gözü önünde hem de?</p>

  <div class="clrb"></div>

  <p class="normal1">CAESAR</p>

  <p class="indentmetin">Evet, evet, uluorta, panayır yerinde.</p>

  <p class="indentmetin">Oğullarını krallar kralı yapmış orda.</p>

  <p class="indentmetin">Büyük Medya’yı, Parthia’yı, Ermenistan’ı</p>

  <p class="indentmetin">İskender’e vermiş; Surya’yı, Kilikya’yı, Fenike’yi de</p>

  <p class="indentmetin">Batlamius’a. O gün Kleopatra</p>

  <p class="indentmetin">Tanrıça İzis’in kılığındaymış; daha önce de</p>

  <p class="indentmetin">Bir hayli girmiş zaten bu kılığa uluorta.</p>

  <div class="clrb"></div>

  <p class="normal1">MAECENAS</p>

  <p class="indentmetin">Roma öğrenmeli bütün bunları.</p>

  <div class="clrb"></div>

  <p class="normal1">AGRIPPA</p>

  <p class="indentmetin">O Roma ki çoktan bıktı saygısızlıklarından,</p>

  <p class="indentmetin">Geri alır artık ona verdiği değeri.</p>

  <div class="clrb"></div>

  <p class="normal1">CAESAR</p>

  <p class="indentmetin">Halk öğrendi, kimi nelerle suçladığını da biliyor.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Kimi suçluyormuş?</p>

  <div class="clrb"></div>

  <p class="normal1">CAESAR</p>

  <p class="indentmetin">Caesar’ı. Sicilya’yı Pompeius’tan koparmışım da</p>

  <p class="indentmetin">Ona pay vermemişim adadan.</p>

  <p class="indentmetin">Bana ödünç verdiği gemileri geri yollamamışım.</p>

  <p class="indentmetin">Son olarak da, üçlerden biri olan Lepidus’un</p>

  <p class="indentmetin">Ortalıktan çıkarılmasına çatıyor;</p>

  <p class="indentmetin">Yaptığımız Lepidus’un payına el koymakmış bizim.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Buna bir karşılık verilmeli, efendimiz.</p>

  <div class="clrb"></div>

  <p class="normal1">CAESAR</p>

  <p class="indentmetin">Verildi bile, haberci gitti. Dedim ki,</p>

  <p class="indentmetin">Lepidus azıttı gittikçe:</p>

  <p class="indentmetin">Yüksek yetkisini kötüye kullandı</p>

  <p class="indentmetin">Ve hak etti başına gelenleri.</p>

  <p class="indentmetin">Kazandıklarıma gelince,</p>

  <p class="indentmetin">Bunları kendisiyle paylaşmaya hazırım, dedim;</p>

  <p class="indentmetin">Ama onun da Ermenistan’ı ve başka krallıklarını</p>

  <p class="indentmetin">Benimle paylaşması şartıyla.</p>

  <div class="clrb"></div>

  <p class="normal1">MAECENAS</p>

  <p class="indentmetin">Buna dünyada razı olmaz.</p>

  <div class="clrb"></div>

  <p class="normal1">CAESAR</p>

  <p class="indentmetin">Biz de başka türlüsüne razı olmayız.</p>

  <p class="indentmetin">Octavia yanındakilerle girer.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Selam Caesar’a, selam hepinize! Selam, canım Caesar!</p>

  <div class="clrb"></div>

  <p class="normal1">CAESAR</p>

  <p class="indentmetin">Seni kovulmuş görmez olaydı gözlerim.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Öyle görme, görmen için sebep de yok.</p>

  <div class="clrb"></div>

  <p class="normal1">CAESAR</p>

  <p class="indentmetin">Neden habersiz geldin öyleyse?</p>

  <p class="indentmetin">Böyle mi gelir Caesar’ın kardeşi?</p>

  <p class="indentmetin">Antonius’un karısı ordular ardından gelmeliydi;</p>

  <p class="indentmetin">O görünmeden, yaklaştığını müjdeleyen</p>

  <p class="indentmetin">At kişnemeleri duymalıydık.</p>

  <p class="indentmetin">Yol boyunca insanlar ağaçlara tırmanıp</p>

  <p class="indentmetin">Geldi gelecek diye beklemeliydiler</p>

  <p class="indentmetin">Sabırları tükenesiye. Gökleri tutmalıydı</p>

  <p class="indentmetin">Seni getiren alayların kaldırdığı toz.</p>

  <p class="indentmetin">Oysa, sen, pazara inen bir köylü kızı gibi</p>

  <p class="indentmetin">Geliyorsun Roma’ya, sana sevgimizi göstermek</p>

  <p class="indentmetin">Fırsatını vermeden bize.</p>

  <p class="indentmetin">Gösterilmeyen sevgi çok kez sevgi olmaktan çıkar.</p>

  <p class="indentmetin">Seni karada, denizde, her konakta,</p>

  <p class="indentmetin">Gittikçe coşan şenliklerle karşılamalıydık.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Sevgili Caesar, ben zorla yollanmış değilim,</p>

  <p class="indentmetin">Kendi isteğimle geldim. Kocam Marcus Antonius</p>

  <p class="indentmetin">Sizin savaşa hazırlandığınızı öğrenince</p>

  <p class="indentmetin">Mutsuz kulaklarıma ulaştırdı bu haberi.</p>

  <p class="indentmetin">Ben de yalvarıp izin istedim gelmek için.</p>

  <div class="clrb"></div>

  <p class="normal1">CAESAR</p>

  <p class="indentmetin">O da canına minnet bildi sana izin vermeyi,</p>

  <p class="indentmetin">Çünkü engel oluyordun gözdesiyle buluşmasına.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Böyle konuşmayın, efendimiz.</p>

  <div class="clrb"></div>

  <p class="normal1">CAESAR</p>

  <p class="indentmetin">Gözlerim onun üstündedir benim; ne yapsa</p>

  <p class="indentmetin">Rüzgârlar hemen haber getirir bana.</p>

  <p class="indentmetin">O nerede şimdi?</p>

  <div class="clrb"></div>

  <p class="normal1">OCTAVIA</p>

  <p class="indentmetin">Atina’da.</p>

  <div class="clrb"></div>

  <p class="normal1">CAESAR</p>

  <p class="indentmetin">Hayır, aldatılmış kardeşim benim.</p>

  <p class="indentmetin">Kleopatra’nın gel demesiyle gitmesi bir oldu yanına.</p>

  <p class="indentmetin">İmparatorluğunu hediye etti bir orospuya,</p>

  <p class="indentmetin">Şimdi de savaşa hazırlıyor bir sürü kralı:</p>

  <p class="indentmetin">Lidya kralı Bakkus, Kapadokya kralı Arkelaus.</p>

  <p class="indentmetin">Paflaganya kralı Philadelphos.</p>

  <p class="indentmetin">Trakya kralı Adallas, Arabistan kralı Manchus,</p>

  <p class="indentmetin">Pontos kralı, Yahudilerin kralı Herod,</p>

  <p class="indentmetin">Komagene kralı Mitridates,</p>

  <p class="indentmetin">Medya ve Likonya kralları Polemon ve Amyntas,</p>

  <p class="indentmetin">Ve daha bir sürü kral girmiş buyruğuna.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Ah mutsuz başım benim! Çekişen iki dost arasında</p>

  <p class="indentmetin">İkiye bölündü yüreğim.</p>

  <div class="clrb"></div>

  <p class="normal1">CAESAR</p>

  <p class="indentmetin">Neyse, iyi oldu geldiğin,</p>

  <p class="indentmetin">Mektupların bir süre alıkoydu beni savaşa girmekten.</p>

  <p class="indentmetin">Sonunda gördüm senin ne türlü aldatıldığını</p>

  <p class="indentmetin">Ve benim gevşekliğimden nasıl bir tehlike doğduğunu.</p>

  <p class="indentmetin">Sen yüreğini sağlam tut; zaman yıkmasın seni</p>

  <p class="indentmetin">Kaçınılmaz belalarla sabrını tüketerek;</p>

  <p class="indentmetin">Bırak kader getirsin ne getirecekse,</p>

  <p class="indentmetin">Ahlar vahlarla kesmeyelim yolunu.</p>

  <p class="indentmetin">Roma’ya hoş geldin; sen her şeyden değerlisin bana.</p>

  <p class="indentmetin">Akıllara sığmaz senin uğradığın haksızlık;</p>

  <p class="indentmetin">Yüce tanrılar bize ve seni sevenlere</p>

  <p class="indentmetin">Senin hakkını aramak ödevini verdiler.</p>

  <p class="indentmetin">Hiç üzülme; yerin başımız üstündedir her zaman.</p>

  <div class="clrb"></div>

  <p class="normal1">AGRIPPA</p>

  <p class="indentmetin">Hoş geldiniz, sayın bayan.</p>

  <div class="clrb"></div>

  <p class="normal1">MAECENAS</p>

  <p class="indentmetin">Hoş geldiniz, sevgili bayanım. Roma’da her yürek</p>

  <p class="indentmetin">Sevgi ve acı dolu sizin için.</p>

  <p class="indentmetin">Yalnız o hain Antonius, iğrenç keyiflerine düşüp,</p>

  <p class="indentmetin">Başından atabilir böyle sizi,</p>

  <p class="indentmetin">Ordularını bir fahişenin buyruğuna verip</p>

  <p class="indentmetin">Üstümüze saldırtabilir.</p>

  <div class="clrb"></div>

  <p class="normal1">OCTAVIA</p>

  <p class="indentmetin">Gerçekten böyle mi Maecenas?</p>

  <div class="clrb"></div>

  <p class="normal1">CAESAR</p>

  <p class="indentmetin">Hiç şüphesiz böyle. Kardeşim hoş geldin;</p>

  <p class="indentmetin">Senden ricam sabırlı olman. Haydi, canım kardeşim.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_28">SAHNE VII</h3>

  <p class="indentmetin">Actium yakınlarında bir yer. Antonius’un çadırı. Kleopatra ve Enobarbus girerler.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Seninle kolay kolay barışmam, bilesin.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Niçin ama, niçin, niçin?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Benim bu savaşa katılmamı istememişsin:</p>

  <p class="indentmetin">Öyle şey olmaz demişsin.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Peki olur mu ama, olur mu?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Savaş bana karşı olsun olmasın,</p>

  <p class="indentmetin">Neden kendim gelemezmişim buraya istersem?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendi kendine:</p>

  <p class="indentmetin">Nedeni ortada, ama gel de söyle:</p>

  <p class="indentmetin">Bir atı kısraklarla bir arada işe koştuk mu</p>

  <p class="indentmetin">O attan hayır gelmez. Her kısrağın sırtında</p>

  <p class="indentmetin">Hem bir asker olur o zaman, hem de bir at.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne mırıldanıyorsun, söyle.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Siz olunca Antonius ne yapacağını şaşırır.</p>

  <p class="indentmetin">Yüreğinden, kafasından, zamanından</p>

  <p class="indentmetin">Az bir şey de alsanız, doğru olmaz almanız.</p>

  <p class="indentmetin">Zaten adı çıkmış dalgacı diye.</p>

  <p class="indentmetin">Bu savaşı yöneten, Potinius’la, bir hadım ağasıyla</p>

  <p class="indentmetin">Sizin cariyelerinizmiş, öyle diyorlar Roma’da.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Yere batsın o Roma, bizi çekiştiren dilleri kopsun!</p>

  <p class="indentmetin">Bu savaşta benim de göreceğim işler var,</p>

  <p class="indentmetin">Devletimin başı olarak bir erkeğim ben de burda.</p>

  <p class="indentmetin">Karşı durma buna; ben gerilerde durmam.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Eh, benden söylemesi. İşte geliyor İmparator.</p>

  <p class="indentmetin">Antonius ve Canidius girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Şaşılacak şey, Canidius;</p>

  <p class="indentmetin">Nasıl Tarentum’dan, Brindisium’dan gelip</p>

  <p class="indentmetin">Bu kadar çabuk İyonya denizlerini aşar da</p>

  <p class="indentmetin">Toryne’yi alabilir? Duydun mu sen de bunu,</p>

  <p class="indentmetin">sevgilim?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Çabukluk kimi şaşırtır en çok? Ağır davrananları.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Güzel bir uyarma bu; en yiğit erkeğe de</p>

  <p class="indentmetin">Gevşekliğe çatmak yaraşır böyle.</p>

  <p class="indentmetin">Canidius, denizde savaşacağız onunla.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Denizde elbette, nerde olacak?</p>

  <div class="clrb"></div>

  <p class="normal1">CANIDIUS</p>

  <p class="indentmetin">Neden böyle istiyor efendimiz?</p>

  <div class="clrb"></div>

  <p class="normal1">ANTONIUS</p>

  <p class="indentmetin">O bize denizde meydan okuyor da ondan.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Efendimizse teke tek savaş için meydan okumuştu</p>

  <p class="indentmetin">ona.</p>

  <div class="clrb"></div>

  <p class="normal1">CANIDIUS</p>

  <p class="indentmetin">Evet, hem de bu savaşın Pharsalia’da,</p>

  <p class="indentmetin">Caesar’la Pompeius’un savaştıkları yerde</p>

  <p class="indentmetin">Olmasını istemişti. İşine gelmediği için</p>

  <p class="indentmetin">Caesar yanaşmadı bu yola. Siz de yanaşmayın</p>

  <p class="indentmetin">onunkine.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Gemileriniz iyi ellerde değil; deniz erleriniz</p>

  <p class="indentmetin">Zorla toplanmış birtakım katırcılar, ırgatlar,</p>

  <p class="indentmetin">Caesar’ın donanmasındaysa</p>

  <p class="indentmetin">Pompeius’a karşı kaç kez savaşmış erler var.</p>

  <p class="indentmetin">Onların gemileri hafif, sizinkiler ağır.</p>

  <p class="indentmetin">Siz karada hazırlandınız, hiç de küçülmezsiniz</p>

  <p class="indentmetin">Denizde karşısına çıkmamakla.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Denizde, denizde.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Pek değerli efendimiz, o zaman kendi ayağınızla</p>

  <p class="indentmetin">Karadaki asker üstünlüğünüzü tepmiş olursunuz.</p>

  <p class="indentmetin">Savaş görmüş piyadelerle dolu ordumuz,</p>

  <p class="indentmetin">Kendi şanlı komutanlık bilginiz yararsız kalır,</p>

  <p class="indentmetin">Zafere götürecek yoldan şaşmak olur bu,</p>

  <p class="indentmetin">Sağlam güvenliği bırakıp atılmak olur düpedüz</p>

  <p class="indentmetin">Kaderin cilvesine, rastlantıya.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Denizde savaşacağım.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Altmış yelkenlim var ki, Caesar’da yoktur daha iyisi.</p>

  <p class="indentmetin">Gemilerimizin fazlasını yakarız,</p>

  <p class="indentmetin">Geri kalanları daha fazla güçlendirip</p>

  <p class="indentmetin">Actium’un burnunda yükleniriz Caesar’a.</p>

  <p class="indentmetin">Yenemezsek, o zaman karada dövüşürüz.</p>

  <p class="indentmetin">Bir haberci girer.</p>

  <p class="indentmetin">Ne haber?</p>

  <div class="clrb"></div>

  <p class="normal1">HABERCİ</p>

  <p class="indentmetin">Haber doğruymuş, efendimiz, görmüşler kendisini,</p>

  <p class="indentmetin">Caesar Toryne’yi almış.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kendisi de ordaymış ha? Olacak şey değil.</p>

  <p class="indentmetin">Donanmasının bile orada olması garip şey.</p>

  <p class="indentmetin">Canidius, sen karadaki on dokuz lejyonumuzla</p>

  <p class="indentmetin">On iki bin atlımızın başında kal.</p>

  <p class="indentmetin">Biz gemimize gidelim. Gel, Thetis tanrıçam benim.</p>

  <p class="indentmetin">Bir asker girer.</p>

  <p class="indentmetin">Ne var, değerli asker?</p>

  <p class="normal">ASKER</p>

  <p class="indentmetin">Yüce İmparatorum, denizde savaşmayın sakın;</p>

  <p class="indentmetin">Güvenmeyin o çürük tahta parçalarına;</p>

  <p class="indentmetin">Şu kılıcıma, şu yaralarıma güveniniz mi yok?</p>

  <p class="indentmetin">Bırakın Mısırlılar, Fenikeliler</p>

  <p class="indentmetin">Ördekler gibi gagalayadursunlar denizi.</p>

  <p class="indentmetin">Bizler dimdik ayakta, tabanlarımız toprakta</p>

  <p class="indentmetin">Savaş kazanmaya alışmışız.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Peki, peki, gelin gidelim.</p>

  <p class="indentmetin">Antonius, Kleopatra, Enobarbus çıkarlar.</p>

  <p class="normal">ASKER</p>

  <p class="indentmetin">Herakles inandırsın, haklıyım gibi gelir bana.</p>

  <div class="clrb"></div>

  <p class="normal1">CANIDIUS</p>

  <p class="indentmetin">Haklısın asker: Ama hiç yaptığını</p>

  <p class="indentmetin">Kendi gücüyle yapmıyor ki o.</p>

  <p class="indentmetin">Başımızdakinin üstünde bir baş daha var:</p>

  <p class="indentmetin">Kadın buyruğunda erkekleriz biz.</p>

  <p class="normal">ASKER</p>

  <p class="indentmetin">Karadaki lejyonlarla bütün atlılar</p>

  <p class="indentmetin">Sizin komutanınızda olacak, değil mi?</p>

  <p class="indentmetin">Marcus Octavius, Marcus Justeius,</p>

  <p class="indentmetin">Publicola ve Caelius denizdeler;</p>

  <p class="indentmetin">Biz karada bekleyeceğiz.</p>

  <p class="indentmetin">Caesar’ın çabukluğu aklı durduruyor.</p>

  <p class="normal">ASKER</p>

  <p class="indentmetin">O daha Roma’dayken ordusu öyle iyi dağılıp</p>

  <p class="indentmetin">Yola çıkmış ki aldanmış bütün casuslar.</p>

  <div class="clrb"></div>

  <p class="normal1">CANIDIUS</p>

  <p class="indentmetin">Yardımcısı kimmiş, duydun mu?</p>

  <p class="normal">ASKER</p>

  <p class="indentmetin">Taurus’muş diyorlar.</p>

  <div class="clrb"></div>

  <p class="normal1">CANIDIUS</p>

  <p class="indentmetin">Yaa, tanırım onu.</p>

  <p class="indentmetin">Bir haberci girer.</p>

  <div class="clrb"></div>

  <p class="normal1">HABERCİ</p>

  <p class="indentmetin">İmparator Canidius’u çağırıyor.</p>

  <div class="clrb"></div>

  <p class="normal1">CANIDIUS</p>

  <p class="indentmetin">Zaman, haber doğurma sancıları içinde:</p>

  <p class="indentmetin">Her dakika yumurtluyor bir tane.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_29">SAHNE VIII</h3>

  <p class="indentmetin">Actium yakınlarında bir ova. Caesar ve Taurus yürüyüşteki ordusuyla girer.</p>

  <div class="clrb"></div>

  <p class="normal1">CAESAR</p>

  <p class="indentmetin">Taurus!</p>

  <div class="clrb"></div>

  <p class="normal1">TAURUS</p>

  <p class="indentmetin">Efendimiz?</p>

  <div class="clrb"></div>

  <p class="normal1">CAESAR</p>

  <p class="indentmetin">Karada saldırma, bekle, hiç kavga çıkarma</p>

  <p class="indentmetin">Denizde işimizi bitirinceye kadar.</p>

  <p class="indentmetin">Sakın bu buyruktan çıkayım deme:</p>

  <p class="indentmetin">Bütün kaderimiz bu oyunu bağlı.</p>

  <p class="indentmetin">Çıkarlar</p>

  <h3 class="h2baslik1" id="calibre_toc_30">SAHNE IX</h3>

  <p class="indentmetin">Antonius ve Enobarbus girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Taburlarımızı şu tepenin yamacına,</p>

  <p class="indentmetin">Caesar’ın ordusunu görecek bir yere dizelim.</p>

  <p class="indentmetin">Oradan gemilerinin sayısını kestirir</p>

  <p class="indentmetin">Ona göre davranırız.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_31">SAHNE X</h3>

  <p class="indentmetin">Sahnenin bir yanından kara ordusuyla Canidius, öbür yanından Caesar’ın yardımcısı Taurus geçerler. Onlar geçtikten sonra uzaktan deniz savaşının gürültüleri gelir. Boru sesleri, Enobarbus girer.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Bitti, bitti, her şey bitti; bakamam artık.</p>

  <p class="indentmetin">Mısır’ın amiral gemisi Antoniad</p>

  <p class="indentmetin">Kırdı dümeni kaçtı; arkasından da altmış yelkenlisi.</p>

  <p class="indentmetin">Gözlerim kavruldu bunu görünce.</p>

  <p class="indentmetin">Scarus girer.</p>

  <p class="normal">SCARUS</p>

  <p class="indentmetin">Tanrılar, tanrıçalar! Topunuz birden gelin, görün!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Nedir zorun?</p>

  <p class="normal">SCARUS</p>

  <p class="indentmetin">Yitirdik dünyanın yarısından çoğunu</p>

  <p class="indentmetin">Düpedüz kafasızlık yüzünden.</p>

  <p class="indentmetin">Öpücüklerle yaktık gitti devletler, ülkeler!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Nedir savaşın durumu?</p>

  <p class="normal">SCARUS</p>

  <p class="indentmetin">Bizim ordu vebaya tutuldu, ölmeden kurtulmak yok.</p>

  <p class="indentmetin">O Mısırlı cenabet kahpe, o cüzzamlara tutulası</p>

  <p class="indentmetin">Savaşın ortasında, kimse kimseden üstün değilken</p>

  <p class="indentmetin">Hatta bizimkiler daha ağır basarken</p>

  <p class="indentmetin">Haziran sıcağında üstüne kene konmuş bir inek gibi</p>

  <p class="indentmetin">Açtı yelkenleri, bastı gitti.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ben de gördüm bunu;</p>

  <p class="indentmetin">Gözlerime karalar indi görünce,</p>

  <p class="indentmetin">Dayanamadım artık bakmaya.</p>

  <p class="normal">SCARUS</p>

  <p class="indentmetin">Cadı karı fora eder etmez yelkenleri</p>

  <p class="indentmetin">Büyüsüne kurban giden koca Antonius da</p>

  <p class="indentmetin">Çırptı ak kanatlarını ve azgın bir kaz gibi</p>

  <p class="indentmetin">Uçtu ardından, savaş tam tavına girmişken.</p>

  <p class="indentmetin">Böyle bir yüzkarası davranış görmedim ömrümde.</p>

  <p class="indentmetin">Savaş bilgisi, erkeklik, şeref hiçbir zaman</p>

  <p class="indentmetin">Böylesine kepaze etmemiştir kendi kendini.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Yazıklar olsun! Yazıklar olsun!</p>

  <p class="indentmetin">Canidius girer.</p>

  <div class="clrb"></div>

  <p class="normal1">CANIDIUS</p>

  <p class="indentmetin">Denizde soluğu kesildi kaderimizin;</p>

  <p class="indentmetin">Batıyor yürekler acısı bir batışla.</p>

  <p class="indentmetin">Komutanımız kendinde olsa, kazanırdık.</p>

  <p class="indentmetin">Ama, nerde! Kaçmamıza kendisi ön ayak oluyor,</p>

  <p class="indentmetin">Bu hayasızca kaçışıyla.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Ya, demek sen de kopardın ipleri!</p>

  <p class="indentmetin">Eh, öyleyse iyi geceler, bütün karanlığıyla!</p>

  <div class="clrb"></div>

  <p class="normal1">CANIDIUS</p>

  <p class="indentmetin">Peloponez’e doğru kaçıyor onlar.</p>

  <p class="normal">SCARUS</p>

  <p class="indentmetin">Kolay oraya gitmesi. Ben gider orda beklerim</p>

  <p class="indentmetin">Olup bitecekleri.</p>

  <div class="clrb"></div>

  <p class="normal1">CANIDIUS</p>

  <p class="indentmetin">Ben Caesar’a teslim edeceğim</p>

  <p class="indentmetin">Bütün lejyonlarımı ve atlılarımı.</p>

  <p class="indentmetin">Altı kral bu işi benden önce yaptı bile.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Aklım ne kadar tersini söylüyorsa da ben</p>

  <p class="indentmetin">Yaralı kaderi ardından gideceğim Antonius’un.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_32">SAHNE XI</h3>

  <p class="indentmetin">İskenderiye. Kleopatra’nın sarayı. Antonius adamlarıyla girer.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kulak verin! Üstüme basma, diyor toprak bana!</p>

  <p class="indentmetin">Utanıyor beni sırtında taşımaktan. Gelin dostlar;</p>

  <p class="indentmetin">Ben çok geç kaldım bu dünyada,</p>

  <p class="indentmetin">Yolumu yitirdim artık bir daha bulmayasıya.</p>

  <p class="indentmetin">Bir gemim var, altın yüklü; alın, paylaşın;</p>

  <p class="indentmetin">Gidin anlaşın Caesar’la.</p>

  <p class="normal">HEPSİ BİRDEN</p>

  <p class="indentmetin">Kaçıp gidelim ha? Gitmeyiz!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ben kendim kaçtım; kendim verdim korkaklara</p>

  <p class="indentmetin">Tabanları yağlamanın örneğini. Gidin, dostlar!</p>

  <p class="indentmetin">Ben öyle bir yola gitmeye karar verdim ki</p>

  <p class="indentmetin">Bir yardımınız olamaz bana o yolda.</p>

  <p class="indentmetin">Gidin, hazinem limanda; alın gidin.</p>

  <p class="indentmetin">Ah, ben bakmaktan utandığım bir şeyin ardına düştüm.</p>

  <p class="indentmetin">Saçlarım bile ayaklandı başımda;</p>

  <p class="indentmetin">Aklar taşkınlıkla suçluyor karaları;</p>

  <p class="indentmetin">Karalar akları korkaklık, bunaklıkla.</p>

  <p class="indentmetin">Gidin, dostlar; beni sevenlere yazacağım</p>

  <p class="indentmetin">Mektuplar da olur elinizde;</p>

  <p class="indentmetin">Onlar açar size tutacağınız yolu.</p>

  <p class="indentmetin">Yalvarırım, bırakın bu yaslı yüzleri;</p>

  <p class="indentmetin">Yapamayız der gibi bakmayın bana.</p>

  <p class="indentmetin">Dinleyin size umutsuzca verdiğim öğüdü;</p>

  <p class="indentmetin">Ben kendimi bırakmışım, bırakın siz de beni;</p>

  <p class="indentmetin">Koşun deniz kıyısına: Gemim de altınlarım da sizin.</p>

  <p class="indentmetin">Bırakın beni, ne olur, biraz yalnız bırakın beni.</p>

  <p class="indentmetin">Haydi, yalvarırım size; ne olur, yapın dediğimi;</p>

  <p class="indentmetin">Komutan değilim artık ben, değilim gerçekten;</p>

  <p class="indentmetin">Onun için dinleyin beni: Gün gelir görüşürüz yine.</p>

  <p class="indentmetin">Oturur. Kleopatra, Kharmian ve Eros’la girer. Arkalarından Iras gelir.</p>

  <div class="clrb"></div>

  <p class="normal1">EROS</p>

  <p class="indentmetin">Aman, canım kraliçem, gidin yanına, avutun onu.</p>

  <div class="clrb"></div>

  <p class="normal1">IRAS</p>

  <p class="indentmetin">Yapın bunu, canım kraliçem.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Yapacak elbet, başka ne var yapılacak?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bırakın oturayım şöyle. Juno, sen yetiş imdadıma.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hayır, hayır, hayır, hayır, hayır!</p>

  <div class="clrb"></div>

  <p class="normal1">EROS</p>

  <p class="indentmetin">Bu yana baksanıza, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yuf olsun bana, yuf, yuf!</p>

  <div class="clrb"></div>

  <p class="normal1">KHARMIAN</p>

  <p class="indentmetin">Kraliçem!</p>

  <div class="clrb"></div>

  <p class="normal1">IRAS</p>

  <p class="indentmetin">Kraliçem, canım melikem!</p>

  <div class="clrb"></div>

  <p class="normal1">EROS</p>

  <p class="indentmetin">Aman etmeyin, efendimiz, efendimiz!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ya, demek öyle ha? Öyle demek!</p>

  <p class="indentmetin">Philippi’de bir kukla gibi kılıç kullanıyordu,</p>

  <p class="indentmetin">Ben keskin buruşuk yüzlü Cassius’u yenerken,</p>

  <p class="indentmetin">Ben o azgın Brutus’un hakkından gelirken,</p>

  <p class="indentmetin">O yardımcılarla iş görüyordu yalnız;</p>

  <p class="indentmetin">Şanlı savaş alanlarında pişmemişti.</p>

  <p class="indentmetin">Ama şimdi… Bırak, ne olduysa oldu.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Aman, çekilin karşımdan!</p>

  <div class="clrb"></div>

  <p class="normal1">EROS</p>

  <p class="indentmetin">Kraliçe, efendimiz, kraliçe!</p>

  <div class="clrb"></div>

  <p class="normal1">IRAS</p>

  <p class="indentmetin">Gidin yanına, kraliçem, konuşun onunla.</p>

  <p class="indentmetin">Utancından bilmiyor ne yapacağını.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Peki öyleyse, tutun beni… Ah!</p>

  <div class="clrb"></div>

  <p class="normal1">EROS</p>

  <p class="indentmetin">Haşmetli efendimiz, kalkın, kraliçe geliyor!</p>

  <p class="indentmetin">Başı önüne düşmüş, ölecek nerdeyse</p>

  <p class="indentmetin">Konuşup su serpmezseniz yüreğine.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kirlettim şerefimi: Baştan çıktım soysuzca!</p>

  <div class="clrb"></div>

  <p class="normal1">EROS</p>

  <p class="indentmetin">Kraliçe, efendimiz!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ah, nerelere sürükledin beni, Mısırlı!</p>

  <p class="indentmetin">Gör, nasıl utancımı saklayıp gözlerinden</p>

  <p class="indentmetin">Arkamda kalan şeylere,</p>

  <p class="indentmetin">Şerefsizce yıktığım geçmişime bakıyorum.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ah, Antonius efendimiz!</p>

  <p class="indentmetin">Bağışla benim korkak gemilerimi.</p>

  <p class="indentmetin">Ardımdan geleceğin geçer miydi aklımdan!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sen çok iyi biliyordun, Mısırlı,</p>

  <p class="indentmetin">Yüreğimin iplerle bağlı olduğunu dümenine,</p>

  <p class="indentmetin">Biliyordun beni çekip götüreceğini.</p>

  <p class="indentmetin">Biliyordun yüreğimi avucunda tuttuğunu,</p>

  <p class="indentmetin">Gözünü kırpmakla beni</p>

  <p class="indentmetin">Tanrıların buyruklarından dışarı çıkarabileceğini.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne olur bağışla beni!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Bir delikanlıdan barış dilenmem gerekiyor şimdi benim.</p>

  <p class="indentmetin">Korkup, boyun eğip alçalmam gerekiyor benim;</p>

  <p class="indentmetin">Ben ki yarısını keyfimce yönetiyordum dünyanın,</p>

  <p class="indentmetin">Mutlu ya da mutsuz edebiliyordum dilediğimi.</p>

  <p class="indentmetin">Beni ne kadar kazandığını biliyordun elbet;</p>

  <p class="indentmetin">Biliyordun sevgimle yumuşayan kılıcımın</p>

  <p class="indentmetin">Her işte senin elinde olacağını.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bağışla, bağışla beni!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ağlama sakın, bir damla gözyaşın senin</p>

  <p class="indentmetin">Kazanıp yitirdiğim her şeyden üstündür.</p>

  <p class="indentmetin">Bir kez öp beni, yalnız bu değer bütün verdiklerime.</p>

  <p class="indentmetin">Bizim öğretmeni yollamıştık, döndü mü geri?</p>

  <p class="indentmetin">Sevgilim, yüreğim kurşun gibi ağır:</p>

  <p class="indentmetin">Şarap getirin içerki odaya, yiyecek getirin!</p>

  <p class="indentmetin">Kader bilir ki biz,</p>

  <p class="indentmetin">Sillesini de yesek kaderi küçümseriz.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_33">SAHNE XII</h3>

  <p class="indentmetin">Mısır. Caesar’ın çadırı. Caesar, Agrippa, Dolabella, Thidias ve başkaları girerler.</p>

  <div class="clrb"></div>

  <p class="normal1">CAESAR</p>

  <p class="indentmetin">Antonius’un yolladığı adam gelsin.</p>

  <p class="indentmetin">Tanıyor musunuz onu?</p>

  <div class="clrb"></div>

  <p class="normal1">DOLABELLA</p>

  <p class="indentmetin">Caesar, bu adam Antonius’un bir öğretmeni.</p>

  <p class="indentmetin">Daha birkaç ay önce, elçi olarak,</p>

  <p class="indentmetin">İşsiz krallar yollarken bize</p>

  <p class="indentmetin">Şimdi böyle bir kanat tüyü gönderdiğine göre</p>

  <p class="indentmetin">Kanatları bir hayli yolunmuş demektir.</p>

  <p class="indentmetin">Antonius’un elçisi girer.</p>

  <div class="clrb"></div>

  <p class="normal1">CAESAR</p>

  <p class="indentmetin">Gel bakalım, söyle.</p>

  <p class="normal">ELÇİ</p>

  <p class="indentmetin">Ben, bu gördüğünüz adam, Antonius’un elçisiyim.</p>

  <p class="indentmetin">Bir zamanlar, mersin yapraklarında bir çiy damlası</p>

  <p class="indentmetin">Engin denizler yanında neyse</p>

  <p class="indentmetin">Ben de o idim tasarıları yanında.</p>

  <div class="clrb"></div>

  <p class="normal1">CAESAR</p>

  <p class="indentmetin">Peki, anladık; ne diyeceksen onu söyle.</p>

  <p class="normal">ELÇİ</p>

  <p class="indentmetin">Kaderinin efendisi diye selamlıyor Antonius seni,</p>

  <p class="indentmetin">Mısır’da yaşamasına izin vermenizi diliyor;</p>

  <p class="indentmetin">Bunu çok görürseniz daha azına razı olup</p>

  <p class="indentmetin">Yerle gök arasında bir yerde, Atina’da,</p>

  <p class="indentmetin">Halktan biri olarak soluk almakla yetinecek.</p>

  <p class="indentmetin">Onun dileği bu kadar: Kleopatra’ya gelince</p>

  <p class="indentmetin">O da büyüklüğüne boyun eğip gücünüze sığınıyor;</p>

  <p class="indentmetin">Ve senin lütfuna kalmış olan Batlamius’ların tacını</p>

  <p class="indentmetin">Oğullarına bırakmanı bekliyor.</p>

  <div class="clrb"></div>

  <p class="normal1">CAESAR</p>

  <p class="indentmetin">Antonius’un dileğine kulak bile vermem.</p>

  <p class="indentmetin">Kraliçenin dileği üstünde görüşmek isteriz.</p>

  <p class="indentmetin">O şerefsiz dostunu Mısır’dan sürer ya da öldürürse.</p>

  <p class="indentmetin">Evet, dinlemezlik etmeyiz kendisini bunu yapınca.</p>

  <p class="indentmetin">İkisine de böyle söyle.</p>

  <p class="normal">ELÇİ</p>

  <p class="indentmetin">Bahtın açık olsun!</p>

  <div class="clrb"></div>

  <p class="normal1">CAESAR</p>

  <p class="indentmetin">Geçirin bu adamı gitsin.</p>

  <p class="indentmetin">Elçi çıkar.</p>

  <p class="indentmetin">Thidias’a:</p>

  <p class="indentmetin">Şimdi senin söz ustalığını göstermenin sırası;</p>

  <p class="indentmetin">Tez git, Kleopatra’yı kopar Antonius’tan, Thidias.</p>

  <p class="indentmetin">Adımıza olur de isteklerine; başka şeyler de uydur</p>

  <p class="indentmetin">Dilediğin sözü ver kendisine. Kadınlar</p>

  <p class="indentmetin">En mutlu günlerinde bile dayanıksızdırlar;</p>

  <p class="indentmetin">Kara gündeyse, el değmemiş Vesta rahibeleri bile</p>

  <p class="indentmetin">Yeminlerini bozuverirler. Göster ustalığını, Thidias.</p>

  <p class="indentmetin">Zahmetinin karşılığını kendin seçersin:</p>

  <p class="indentmetin">Ne dilersen dile benden.</p>

  <div class="clrb"></div>

  <p class="normal1">THIDIAS</p>

  <p class="indentmetin">Gidiyorum Caesar.</p>

  <div class="clrb"></div>

  <p class="normal1">CAESAR</p>

  <p class="indentmetin">Antonius nasıl karşılıyor başına geleni, iyi bak;</p>

  <p class="indentmetin">Her davranışına göz kulak olup</p>

  <p class="indentmetin">Aklından geçenleri sezinlemeye çalış.</p>

  <div class="clrb"></div>

  <p class="normal1">THIDIAS</p>

  <p class="indentmetin">Başüstüne Caesar.</p>

  <p class="sagnormal">Çıkarlar.</p>

  <div class="clrb"></div>

  <h3 class="h2baslik1" id="calibre_toc_34">SAHNE XIII</h3>

  <p class="indentmetin">İskenderiye. Kleopatra’nın sarayı. Kleopatra, Enobarbus, Kharmian, Iras girerler.</p>

  <div class="clrb"></div>

  <p class="normal1">KHARMIAN</p>

  <p class="indentmetin">Ne yapmamız gerek, Enobarbus?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kafamızı kullanmak ve ölmek.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Kim suçlu bu işte? Antonius mu, ben mi?</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Antonius yalnız; aklını gönlüne kul etti.</p>

  <p class="indentmetin">Siz görünce savaşın korkunç suratını,</p>

  <p class="indentmetin">Birbirini korkutan sıra sıra gemileri,</p>

  <p class="indentmetin">Kaçıverdiniz, anladık; o ne diye geldi ardınızdan?</p>

  <p class="indentmetin">İçindeki sevgi kaşıntıları</p>

  <p class="indentmetin">Kaptanlığını almamalıydı elinden öyle bir zamanda,</p>

  <p class="indentmetin">Dünyanın bir yarısı öbür yarısıyla karşılaşırken,</p>

  <p class="indentmetin">Baş sorumlu da kendisiyken,</p>

  <p class="indentmetin">Donanmasını apışıp kalmış bırakarak</p>

  <p class="indentmetin">Sizin savaştan kaçan sancaklarınıza can atması</p>

  <p class="indentmetin">Bir bozgun değildi yalnız, bir yüzkarasıydı.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Aman sus, rica ederim.</p>

  <p class="indentmetin">Antonius ve elçi girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Son sözü bu demek?</p>

  <p class="normal">ELÇİ</p>

  <p class="indentmetin">Evet, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Kraliçe beni feda ederse hoş yüz görebilecek.</p>

  <p class="normal">ELÇİ</p>

  <p class="indentmetin">Öyle diyor.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Duysun bunu kraliçe. Şu kır saçlı başı</p>

  <p class="indentmetin">O Caesar denen oğlana yolladı mı</p>

  <p class="indentmetin">Dilediğinden de çok şeyler, ülkeler verecek sana.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Başını mı, efendimiz?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Dön git yine ve de ki Caesar’a</p>

  <p class="indentmetin">Onun gibi çiçeği burnunda bir gencin</p>

  <p class="indentmetin">Kendi yiğitliğini göstermesi gerekir dünyaya.</p>

  <p class="indentmetin">Parası, gemileri, orduları</p>

  <p class="indentmetin">Bir korkağın elinde de olabilir;</p>

  <p class="indentmetin">Subayları, başlarında bir çocuk olsa da,</p>

  <p class="indentmetin">Bir Caesar varmış gibi zafer kazanabilirler.</p>

  <p class="indentmetin">Onun için meydan okuyorum kendisine:</p>

  <p class="indentmetin">Görünüş üstünlüklerini bırakıp bir yana</p>

  <p class="indentmetin">Çıksın ben bahtsızın karşısına,</p>

  <p class="indentmetin">Başbaşa, kılıç kılıca. Yazacağım ona bunu,</p>

  <p class="indentmetin">Gel benimle.</p>

  <p class="indentmetin">Antonius ve elçi çıkarlar.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendi kendine:</p>

  <p class="indentmetin">Evet, tam buldun! Zafer göklerinde uçan Caesar</p>

  <p class="indentmetin">Bozacak rahatını da bir kılıç ustasıyla</p>

  <p class="indentmetin">Boy gösterisi yapmaya kalkacak sahnede!</p>

  <p class="indentmetin">Bakıyorum da şu insanların aklı</p>

  <p class="indentmetin">Ayrılmıyor başlarına gelenlerden.</p>

  <p class="indentmetin">Dışlarında olup bitenler iç değerlerini de</p>

  <p class="indentmetin">Çekiyor ardından; aynı yola sürükleniyor hepsi.</p>

  <p class="indentmetin">Nasıl olur da bütün ölçüleri bilen Antonius</p>

  <p class="indentmetin">Aklının köşesinden geçirebilir</p>

  <p class="indentmetin">Her şeyi kazanmış bir Caesar’ın</p>

  <p class="indentmetin">Her şeyi yitirmiş bir Antonius’la hesaplaşacağını.</p>

  <p class="indentmetin">Caesar, onun aklını da almışsın meğer elinden.</p>

  <p class="indentmetin">Bir hizmetçi girer.</p>

  <p class="normal">HİZMETÇİ</p>

  <p class="indentmetin">Caesar’dan bir haberci gelmiş.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ya, saygı da kalmadı demek ha? Görün dostlar,</p>

  <p class="indentmetin">Tomurcuk gül önünde yere yatanlar,</p>

  <p class="indentmetin">Solmuş güle burun kaldırıyorlar şimdi</p>

  <p class="indentmetin">Çağırın haberciyi, sayın bay!</p>

  <p class="indentmetin">Hizmetçi çıkar.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendi kendine.</p>

  <p class="indentmetin">Dürüstlüğüm ve ben çatışmaya başladık.</p>

  <p class="indentmetin">Çılgınlara bağlandı mı insan,</p>

  <p class="indentmetin">Çılgınlığa varıyor düpedüz bağlılık.</p>

  <p class="indentmetin">Ama düşen efendisine bağlı kalan</p>

  <p class="indentmetin">Efendisini yeneni bile yenmiş kadar olur</p>

  <p class="indentmetin">Tarihlere geçirir adını.</p>

  <p class="indentmetin">Thidias girer.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne buyuruyor Caesar?</p>

  <div class="clrb"></div>

  <p class="normal1">THIDIAS</p>

  <p class="indentmetin">Yalnız dinleyin beni.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Hepsi dostlarım; çekinmeden konuşun.</p>

  <div class="clrb"></div>

  <p class="normal1">THIDIAS</p>

  <p class="indentmetin">Antonius’un da dostları olabilirler.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Caesar kadar onun da dostlara ihtiyacı var,</p>

  <p class="indentmetin">Olmasa ne arardı bizimle. Caesar dilerse</p>

  <p class="indentmetin">Efendimiz can atar dost olmaya kendisiyle.</p>

  <p class="indentmetin">Bize gelince, sayın bayım, biliyorsunuz,</p>

  <p class="indentmetin">O kimin buyruğundaysa biz de onun,</p>

  <p class="indentmetin">Caesar’ın buyruğundayız.</p>

  <div class="clrb"></div>

  <p class="normal1">THIDIAS</p>

  <p class="indentmetin">Peki, dinle öyleyse, ünlü kraliçe,</p>

  <p class="indentmetin">Caesar’ın istediği, kendi durumunuzdan önce</p>

  <p class="indentmetin">Onun Caesar olduğunu düşünmenizdir.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Tam kralca söz; sonra?</p>

  <div class="clrb"></div>

  <p class="normal1">THIDIAS</p>

  <p class="indentmetin">Caesar bilmiyor değil Antonius’a bağlılığınızın</p>

  <p class="indentmetin">Sevgiden çok korkudan geldiğini.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ya!</p>

  <div class="clrb"></div>

  <p class="normal1">THIDIAS</p>

  <p class="indentmetin">Onun için de acıyor size şerefiniz hırpalandı,</p>

  <p class="indentmetin">Hak etmeden kötülenmeye katlandınız diye.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bir tanrı bu Caesar; en doğrusunu biliyor her şeyin.</p>

  <p class="indentmetin">Şerefimi ben vermedim, aldılar sadece.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendi kendine.</p>

  <p class="indentmetin">Doğru mu değil mi, Antonius’a sormalı.</p>

  <p class="indentmetin">Ah efendim, efendim, öyle su alıyor ki gemin</p>

  <p class="indentmetin">Hiçbirimiz kalmayacağız yanında batarken,</p>

  <p class="indentmetin">Bak, en sevdiğin de bırakıyor seni.</p>

  <p class="indentmetin">Çıkar.</p>

  <div class="clrb"></div>

  <p class="normal1">THIDIAS</p>

  <p class="indentmetin">İstekleriniz neyse söyleyebilir miyim Caesar’a?</p>

  <p class="indentmetin">Vermek için ver demenizi diliyor sizden.</p>

  <p class="indentmetin">Varlığını bir destek bilmeniz sevindirecek onu.</p>

  <p class="indentmetin">Ama yüreğini en fazla ısıtacak şey</p>

  <p class="indentmetin">Benden Antonius’u bıraktığınızı duymak,</p>

  <p class="indentmetin">Onun dünya sultanlığına bağlandığınızı</p>

  <p class="indentmetin">Öğrenmek olacak.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Adınız ne sizin?</p>

  <div class="clrb"></div>

  <p class="normal1">THIDIAS</p>

  <p class="indentmetin">Adım Thidias.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Pek nazik haberci, git söyle büyük Caesar’a:</p>

  <p class="indentmetin">Zafer saçan elini öperim; hemen hazırım, de,</p>

  <p class="indentmetin">Ayakları ucuna tacımı koyup önünde diz çökmeye;</p>

  <p class="indentmetin">Onun dünyalara boyun eğdiren soluğuna</p>

  <p class="indentmetin">Bağlıyorum Mısır’ın kaderini. Böyle de.</p>

  <div class="clrb"></div>

  <p class="normal1">THIDIAS</p>

  <p class="indentmetin">Bundan soylu davranış olamaz.</p>

  <p class="indentmetin">Akıl kaderle çatıştığı zaman</p>

  <p class="indentmetin">Elden geleni yapmakla yetindi mi</p>

  <p class="indentmetin">Hiçbir şey sarsamaz onu. İzin verin de</p>

  <p class="indentmetin">Elinize yüz sürsün saygılarım.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bir zamanlar sizin Caesar’ın babası da</p>

  <p class="indentmetin">Yeni ülkeler kazanmayı kurarken,</p>

  <p class="indentmetin">Bu zavallı eli götürür dudaklarına</p>

  <p class="indentmetin">Öpüşler yağdırırdı üstüne.</p>

  <p class="indentmetin">Antonius ve Enobarbus girerler.</p>

  <div class="clrb"></div>

  <p class="normal1">ANTONIUS</p>

  <p class="indentmetin">El öptürmeler ha? Jüpiter, nerde yıldırımların?</p>

  <p class="indentmetin">Sen kimsin pis herif?</p>

  <div class="clrb"></div>

  <p class="normal1">THIDIAS</p>

  <p class="indentmetin">Ben buyruğunu yerine getiririm yalnız</p>

  <p class="indentmetin">Yüceler yücesi bir insanın,</p>

  <p class="indentmetin">Buyruğu en çok dinlenmeye değer bir insanın.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendi kendine.</p>

  <p class="indentmetin">Sen kırbaçlanacak bir insana benzersin.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Hey, buraya gelin! Ah seni kahpe seni!</p>

  <p class="indentmetin">Tanrılar, şeytanlar! Dinleyen kalmıyor artık beni!</p>

  <p class="indentmetin">Daha dün hey diye bağırdım mı ben</p>

  <p class="indentmetin">Krallar uşaklar gibi itişe kakışa gelir</p>

  <p class="indentmetin">Buyur, derlerdi bana! Sağır mı oldunuz hep?</p>

  <p class="indentmetin">Hâlâ Antonius’um ben!</p>

  <p class="indentmetin">Hizmetçiler girer.</p>

  <p class="indentmetin">Götürün, kırbaçlayın şu rezil herifi!</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Kendi kendine.</p>

  <p class="indentmetin">Aslanın gencine sataş da</p>

  <p class="indentmetin">Can çekişen yaşlısına yanaşma!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Gökler, yıldızlar adına, kırbaçlayın şunu!</p>

  <p class="indentmetin">Caesar’ın en büyük yirmi yardakçısı da gelip</p>

  <p class="indentmetin">Dudak değdirmeye kalksa eline bu…</p>

  <p class="indentmetin">Nedir şimdiki adı bu eskiden Kleopatra denen kadının?</p>

  <p class="indentmetin">Kırbaçlayın şunu dostlar;</p>

  <p class="indentmetin">Suratı buruş buruş olup çocuklar gibi</p>

  <p class="indentmetin">Yalvarıp yakarmaya başlayıncaya kadar.</p>

  <p class="indentmetin">Götürün dışarı!</p>

  <div class="clrb"></div>

  <p class="normal1">THIDIAS</p>

  <p class="indentmetin">Marcus Antonius!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Alın şunu dışarı! Kırbacı yedikten sonra</p>

  <p class="indentmetin">Getirin yine buraya; Caesar’ın bu itiyle</p>

  <p class="indentmetin">Yollanacak bir haberim var kendisine.</p>

  <p class="indentmetin">Hizmetçiler Thidias’ı götürürler.</p>

  <p class="indentmetin">Yarı yıpranmış bir kadındın tanıdığımda;</p>

  <p class="indentmetin">Yapılır şey mi bu? Bunun için mi,</p>

  <p class="indentmetin">Uşaklara yüz veren bir kadın</p>

  <p class="indentmetin">Beni aldatsın diye mi bıraktım Roma’da</p>

  <p class="indentmetin">Kadınların incisini, yastığına baş koymadan,</p>

  <p class="indentmetin">Şerefli bir çocuğum olmasını düşünmeden?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Dinleyin, efendimiz…</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sen kalleşin biriydin her zaman;</p>

  <p class="indentmetin">Ama günahlar katılaşınca içimizde, lanet olsun,</p>

  <p class="indentmetin">Tanrıların haklı öfkesi kör ediyor gözümüzü;</p>

  <p class="indentmetin">Kendi çamurumuza batırıyor aydın görüşlerimizi;</p>

  <p class="indentmetin">Suçlarımıza taptırıyor bizi ve gülüyor yukarıdan,</p>

  <p class="indentmetin">Biz çalımla yürürken belamıza doğru.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ya, iş buna vardı demek?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ölen Caesar’ın tabağında</p>

  <p class="indentmetin">Soğumuş bir artık olarak bulmuştum seni.</p>

  <p class="indentmetin">Onun mu yalnız, Pompeius’un da artığıydın;</p>

  <p class="indentmetin">Halkın diline düşmemiş</p>

  <p class="indentmetin">Daha nice ateşli günler görmüş geçirmişsindir</p>

  <p class="indentmetin">Şehvet sofralarında! Çünkü, eminim,</p>

  <p class="indentmetin">Doymak diye bir şey geçmiş de olsa aklından,</p>

  <p class="indentmetin">Doymak nedir bilmezsin sen!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Ne yaptım da söylüyorsun bunları?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Sadaka alıp sana dualar edecek bir adamın</p>

  <p class="indentmetin">Oynaşmasına izin verdin</p>

  <p class="indentmetin">Benim oyun arkadaşımla, elinle;</p>

  <p class="indentmetin">Krallar mühürü, yüce yürekler ortağı elinle!</p>

  <p class="indentmetin">Ah neden Basan dağındaki sürüler arasında değilim,</p>

  <p class="indentmetin">Boynuzlu hayvanları bastırmalıydı böğürtülerim.</p>

  <p class="indentmetin">Azgın bir acı var içimde çünkü;</p>

  <p class="indentmetin">Bu acıyı insanca anlatmaya kalkmak</p>

  <p class="indentmetin">Boynuna ip geçirilmiş bir insanın</p>

  <p class="indentmetin">Celladın ustalığına şükretmesinden farksız olur.</p>

  <p class="indentmetin">Bir hizmetçi Thidias’la girer.</p>

  <p class="indentmetin">Kırbaçlandı mı?</p>

  <p class="normal">HİZMETÇİ</p>

  <p class="indentmetin">Hem de nasıl, efendimiz.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ağladı sızladı mı? Af diledi mi?</p>

  <p class="normal">HİZMETÇİ</p>

  <p class="indentmetin">Merhametinize sığındı.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Baban sağsa, pişman olsun kız doğmadığına senin.</p>

  <p class="indentmetin">Sen de pişman ol Caesar’ın zaferine katıldığına!</p>

  <p class="indentmetin">Onun kuyruğu olduğun için yedin kırbacı.</p>

  <p class="indentmetin">Bundan böyle de sıtmaya tutulmuş gibi titre</p>

  <p class="indentmetin">Bir kadının beyaz eline gözün kayınca.</p>

  <p class="indentmetin">Dön git, anlat Caesar’a nasıl karşılandığını;</p>

  <p class="indentmetin">Söyle, kafamı kızdırıyor o benim.</p>

  <p class="indentmetin">Caka satıp yukardan bakıyor bana;</p>

  <p class="indentmetin">Bu günüme bakıp unutuyor dün ne olduğumu.</p>

  <p class="indentmetin">Kızdırıyor beni; bu yaptığı çok kolay çünkü bugün;</p>

  <p class="indentmetin">Bana kılavuzluk eden mutlu yıldızlarım</p>

  <p class="indentmetin">Boş bırakıp eski yörüngelerini</p>

  <p class="indentmetin">Cehennemin dibine salar oldular ışıklarını.</p>

  <p class="indentmetin">Bu konuşmam ve sana yaptığım onun hoşuna gitmezse</p>

  <p class="indentmetin">Söyle, azatlı kölem Hyparchus yanında şimdi,</p>

  <p class="indentmetin">Dilediği gibi dövsün ipe çeksin; işkence etsin,</p>

  <p class="indentmetin">Öç almak dilerse benden. Yaptırt ona bunu.</p>

  <p class="indentmetin">Çek git şimdi kırbaç yaralarınla!</p>

  <p class="indentmetin">Thidias çıkar.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bitti mi artık?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Yazıklar olsun, dünyamın ayı tutuldu benim,</p>

  <p class="indentmetin">O da yuvarlanmasını bekliyor Antonius’un.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Toparlanmasını bekliyorum.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Caesar’a yaranmak için değil mi?</p>

  <p class="indentmetin">Pabucunu bağlayan adama göz süzmek için.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Beni anlamadın mı hâlâ?</p>

  <div class="clrb"></div>

  <p class="normal1">ANTONIUS</p>

  <p class="indentmetin">Benden soğuyan yüreğini mi?</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Öyleyse, sevgilim, soğuyan yüreğimden</p>

  <p class="indentmetin">Buz gibi taşlar yağdırsın gökler</p>

  <p class="indentmetin">Zehirleyerek hem de kanımın kaynağını:</p>

  <p class="indentmetin">İlk taş boynuma düşsün ve erisin canımla birlikte.</p>

  <p class="indentmetin">İkinci taş Caesarion’un başını alsın,</p>

  <p class="indentmetin">Silsin birer birer izlerini soyumun;</p>

  <p class="indentmetin">Bütün yiğit Mısırlılar’ımla birlikte</p>

  <p class="indentmetin">Mezarsız bıraksın hepsini bu eriyen buz kasırgası;</p>

  <p class="indentmetin">Nil’in sinekleri, kurtları gömsün yesin onları!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Ferahladı yüreğim.</p>

  <p class="indentmetin">İskenderiye’ye mi iniyor Caesar,</p>

  <p class="indentmetin">Peki, ben de orda çıkarım karşısına.</p>

  <p class="indentmetin">Kara gücümüz yiğitçe duruyor ayakta.</p>

  <p class="indentmetin">Dağılan donanmamız da toparlanıyor, yeniden</p>

  <p class="indentmetin">Yarıyor denizleri, meydan okuyarak.</p>

  <p class="indentmetin">Nerelere gitmişti bu yüreğim benim?</p>

  <p class="indentmetin">Dinle beni, kraliçe, bu dudakları öpmek için</p>

  <p class="indentmetin">Bir daha dönersem savaştan,</p>

  <p class="indentmetin">Üstüm başım kan içinde döneceğim.</p>

  <p class="indentmetin">Kılıcımla ben yazacağım tarihimizi.</p>

  <p class="indentmetin">Umutsuz değilim henüz.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Benim yiğit Antonius’um bu işte!</p>

  <div class="clrb"></div>

  <p class="normal1">ANTONIUS</p>

  <p class="indentmetin">Üç kez daha yürekli, daha soluklu, daha sert</p>

  <p class="indentmetin">Ve amansızca dövüşeceğim. Şanlı, mutlu günlerimde</p>

  <p class="indentmetin">Canlar bağışlardım bir hoş lafa karşılık:</p>

  <p class="indentmetin">Ama şimdi kenetleyip dişlerimi</p>

  <p class="indentmetin">Cehenneme yollayacağım her önüme duranı</p>

  <p class="indentmetin">Gel, bir gece daha gülüp eğlenelim!</p>

  <p class="indentmetin">Çağırın bütün kaygılı subaylarımı;</p>

  <p class="indentmetin">Doldurun bir kez daha şarap kâselerimizi;</p>

  <p class="indentmetin">Aldırmayın gece yarısı çanlarına!</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Bugün doğum günüm benim; sönük geçecek diyordum.</p>

  <p class="indentmetin">Efendimiz yeniden Antonius oldu madem</p>

  <p class="indentmetin">Kleopatra olacağım ben de.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Günlerimiz gün olacak yine.</p>

  <div class="clrb"></div>

  <p class="normal1">KLEOPATRA</p>

  <p class="indentmetin">Çağırın efendimizin bütün subaylarını.</p>

  <div class="clrb"></div>

  <p class="normal1">ANTONIUS</p>

  <p class="indentmetin">Evet çağırın, konuşalım onlarla</p>

  <p class="indentmetin">Ve öyle içelim ki bu akşam hepsinin</p>

  <p class="indentmetin">Şarap sızsın savaş yaralarından.</p>

  <p class="indentmetin">Gel kraliçem, bu ağaç kurumuş değil henüz.</p>

  <p class="indentmetin">Öyle savaşacağım ki yarın, ölüm kıskanacak beni,</p>

  <p class="indentmetin">Onun vebalı tırpanından baskın çıkacağım çünkü.</p>

  <p class="indentmetin">Çıkarlar; yalnız Enobarbus kalır.</p>

  <div class="clrb"></div>

  <p class="normal1">ENOBARBUS</p>

  <p class="indentmetin">Şimşekler sönük kalır yanında şimdi;</p>

  <p class="indentmetin">Kudurmuş öfke korkusuzluğa varan bir korkudur:</p>

  <p class="indentmetin">Güvecin de bu hale gelince saldırır şahine.</p>

  <p class="indentmetin">Öyle görünüyor ki bizim komutanın</p>

  <p class="indentmetin">Beyin gücü azalmadan yüreği güçlenmiyor.</p>

  <p class="indentmetin">Yiğitlik akla kafa tutar oldu mu</p>

  <p class="indentmetin">Kendi kullanacağı kılıcı kendi körletir.</p>

  <p class="indentmetin">Bir yolunu bulup ayrılmalıyım ondan.</p>

  <p class="indentmetin">Çıkar.</p>
</body>
</html>
