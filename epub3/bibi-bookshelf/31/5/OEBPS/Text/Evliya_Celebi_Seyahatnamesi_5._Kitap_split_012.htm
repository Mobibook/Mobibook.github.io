<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="WordSection">
    <div class="calibre10">
      <p class="evliya"><span class="calibre26">Cümle bu şehir altmış mahalledir. Nehr-i Sava kenârında üç mahalle Kıbtîlerdir ve üç mahalle nehr-i Tuna kenârında Urûm kefereleridir ve üç mahalle Sırf ve Bulkarlardır ve bir mahalle kal‘a kurbunda Yahûdîler, ammâ yedi cemâ‘at add olunur Cuhûd-ı Karâyîlerdir ve bir mahalle Ermeni kefereleridir, ammâ Fireng ve Macar mahalleleri ve balyoz ve konsolozları yokdur. Bunlardan mâ‘adâ cümle mahallât-ı müslimînlerdir kim şehrin güzîde âlî ve vâsi‘ ve havâdâr ve müferrih küşâde yerlerine cümle ümmet-i Muhammed hânedânları vâki‘dir.</span></p>

      <p class="Balk1">Der-ayân-ı esmâ-i güzîde mahallât</p>

      <p class="evliya"><span class="calibre26">Evvelâ Aşağıkal‘a mahallesi ve Yukarukal‘a mahallesi ve Ağa mahallesi ve Kazancılar mahallesi ve Çukur çeşme mahallesi ve aşağıda Yenihân mahallesi ve İmâret mahallesi ve Zeyneddîn Ağa mahallesi ve Tabahâne mahallesi ve Bayrâm Beğ mahallesi ve Eynehân Beğ mahallesi ve Çıksalın mahallesi ve Mahkeme mahallesi ve İbrâhîm Çelebi mahallesi ve Taşlık mahallesi ve Çinili Hammâm mahallesi ve Çelebi mahallesi ve Hacı Sâdık mahallesi ve Çavuş mahallesi ve İdrîs Beğ mahallesi ve Bitbâzârı mahallesi ve Ferhâd Paşa mahallesi ve Hacı Nezir mahallesi ve Hasan Ağa mahallesi ve Hacı Sâlih câmi‘i mahallesi ve Namâzgâh mahallesi ve Emîr Hasan mahallesi ve Atbâzârı mahallesi ve Hacı Pîrî câmi‘i mahallesi ve Koskı mahallesi ve Anbârlar mahallesi ve Orta Mezârlık mahallesi ve Tîr-i Bâlâ mahallesi ve Hacı Halîl câmi‘i mahallesi ve Abdülcebbâr mahallesi ve Fakîr Hacı Alî mahallesi ve Ovacık mahallesi ve Kapucu mahallesi ve Cin Alî mahallesi. Niçe mahalleler dahi vardır, ammâ mahkeme sicillâtında bulup yazdığımız ve ma‘lûmumuz olan meşhûr ve ma‘mûr mahallâtlar bunlardır kim bu gûne tahrîr olunmuşdur.</span></p>

      <p class="Balk1">Der-sitâyiş-i aded-i hânedân-ı eşrâf [u] a‘yân</p>

      <p class="evliya"><span class="calibre26">Bu şehr-i azîm içre cümle yüz altmış aded sarây-ı vüzerâ ve vükelâ ve kibârdır. {Cümle on yedi bin odalardır, zîrâ her evde beşer onar oda tahrîr olunmuşdur}.</span></p>

      <p class="evliya"><span class="calibre26">Evvelâ Macar Alî Paşa Sarâyı ve Zülfikâr Ağa sarâyı ve Parmaksız Hüseyin Ağa sarâyı ve Bayrâm Beğ çârsûsunda Ramazân Ağa sarâyı ve İbrâhîm Çelebi sarâyı ve Alacahisârlı İbrâhîm Çelebi sarâyı ve Çinili Hammâm kurbunda İmâret câmi‘i imâmı şît Efendi sarâyı ve Koca Yûsuf Ağa sarâyı ve Serdâr Alî Paşa olduğu sarây ve Emîn sarâyı ve Mahkeme sarâyı ve Müftî Efendi sarâyı ve Hacızâdeler sarâyı. Ma‘lûmumuz olan bu sarây-ı azîmlerdir.</span></p>

      <p class="evliya"><span class="calibre26">Bunlardan mâ‘adâ sağîr ü kebîr cümle kârgîr binâ tahtânî ve fevkânî bay u gedâ hâneleridir kim cümle kiremitli ve câ-be-câ şindire tahta örtülü bâğ u bâğçe ve şâhnişîn ve kasr-ı âlîli beyt-i ra‘nâlardır kim cümlesi biri birlerinden âlî zemîne vâki‘ olmağile cümle büyûtlarının revzenleri ve <b class="calibre1"><i class="calibre2">[114a]</i></b> manzaraları nehr-i Tuna'ya ve nehr-i Sava'ya ve sahrâ-yı Zümon'a nâzır büyût-ı müzeyyenlerdir kim cümle mevzûn bacalı ve ikişer kat porta kapulu hânedânlardır.</span></p>

      <p class="Balk1">Der-vasf-ı imâret-i cevâmi‘-i ehl-i îmân</p>

      <p class="evliya"><span class="calibre26">Cümle iki yüz on yedi mihrâbdır, ammâ salât-ı cum‘a edâ olunur câmi‘-i selâtîn ve câmi‘-i vüzerâ ve a‘yân-ı kibârları beyân eder.</span></p>

      <p class="evliya"><span class="calibre26">Evvelâ aşağı kal‘ada ve yukaru kal‘ada Sultân Süleymân câmi‘leri kurşumlu câmi‘-i selâtînlerdir kim bâlâda mahalliyle tahrîr olunmuşdur. Andan Ahmed Ağa câmi‘i ve Zeyneddîn Ağa câmi‘i ve yukaruda Bayrâm Beğ câmi‘i ve Eynehan Beğ câmi‘i ve Durkud Beğ câmi‘i ve Hâbil Efendi câmi‘i ve Çıksalın câmi‘i ve Hacı İbrâhîm câmi‘i ve İbrâhîm Çelebi câmi‘i ve Hacı Sâdık câmi‘i ve Kadrî Beşe câmi‘i ve Mustafâ Çavuş câmi‘i ve İdrîs Beğ câmi‘i ve Bitbâzârı câmi‘i ve Ferhâd Paşa câmi‘i ve Hacı Nezir Ağa câmi‘i ve Hasan Ağa câmi‘i ve Hacı Sâlih câmi‘i ve Namâzgâh câmi‘i ve Emîr Hasan Ağa câmi‘i ve Hacı Pîrî câmi‘i ve Koskı Beğ câmi‘i ve Tîr-i Bâlâ câmi‘i ve Hacı Halîl câmi‘i ve ve Tabahâne câmi‘i ve Abdülcebbâr Efendi câmi‘i ve Fakîr Hacı Alî câmi‘i ve Ova câmi‘i ve Kapucu câmi‘i ve Cin Alî Ağa câmi‘i. Ve İmâret câmi‘i aşağı çârsû-yı iz[di]hâm yerde vâki‘ olmağile cemâ‘at-i kesîreye mâlik câmi‘-i kadîmdir. Gerçi kârgîr kubâblar değildir, ammâ çâr-kûşe harpüşte kubbesi ve dehlîzi ve yan soffaları üzre cümle rasâs-ı hâs-ı nîlgûn ile mestûr rûhâniyetli bir câmi‘-i nûrdur kim Süleymân Hân vüzerâlarından Yahyâlı Gâzî Mehemmed Paşa gazâ mâlıyla binâ etmişdir kim bu câmi‘-i pürnûr şehr-i Belgrad'ın âb-ı rûyıdır. Hattâ kıble kapusu üzre târîhi budur:</span></p>

      <p class="evliya"> Güft Zeynî çü dîd târîheş</p>

      <p class="evliya"> Ma‘bed-i ümmet-i Resûl-i mübîn Sene (---)</p>

      <p class="evliya"><span class="calibre26">Hattâ sâhib-i cülûs Müftî Abdürrahîm Efendi müftî iken bunda vefât edüp bu câmi‘in mihrâbı önünde medfûndur kim kabrinin seng-i mezârında târîhi budur: (---) (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Andan şehîdlik câmi‘inin kapusu üzre târîhi böyledir:</span></p>

      <p class="evliya"> Râh-ı hakka yapdı bir câmi‘-bülend</p>

      <p class="evliya"> Hacı Muhyiddîn tâcir hâliyâ</p>

      <p class="evliya"> Zâ’ibî savt-ı bülend ile dedi</p>

      <p class="evliya"> Fîhi sallû hamseküm târîh ola Sene (---)</p>

      <p class="evliya"><span class="calibre26">Andan câmi‘-i el-Hacı Alî bâb-ı mu‘allâsı üzre târîhi budur:</span></p>

      <p class="evliya"> Te’emmül eyleriken güft-i Dâ‘î dedi târîhin</p>

      <p class="evliya"> Aceb tarh-ı latîf olmuş hele bu câmi‘-i a‘lâ</p>

      <p class="evliya"><span class="calibre26">Diğer târîh-i câmi‘-i û:</span></p>

      <p class="evliya"> Dari‘î Dâ‘î dedi târîhin</p>

      <p class="evliya"> Câmi‘-i bî-bedel ü ferruh cây Sene (---)</p>

      <p class="Balk1">Der-zikr-i mesâcid-i muvahhidân</p>

      <p class="evliya"><span class="calibre26">Cümle (---) aded mahalle mesâcidleridir kim meşhûr ma‘mûr ve mükellef olan bunlardır:</span></p>

      <p class="evliya"><span class="calibre26">Evvelâ aşağı hisârda yedi aded mesâcidler var, ammâ esmâları ma‘lûmum değildir. Andan Yukar[u]kal‘a buk‘ası ve Nârin kal‘a buk‘ası ve aşağıda Kapudan mescidi ve Kazıklı mescidi ve Dedezâde mescidi ve Hacı Hüseyin mescidi ve Kukulaktaş zâviyesi ve Cânân Hatun eynesi ve Süleymân Hân'ın bölme hisâr mezgiti ve Büyük Bölmehisâr mescidi ve Bâzârbaşı zâviyesi ve Küçük Bâzârbaşı buk‘ası ve Kesteneci mescidi ve Hacı Sucah mescidi ve Mûsâ Paşa buk‘ası.</span></p>

      <p class="evliya"><span class="calibre26">Ma‘lûmumuz olan bu mesâcidlerdir kim niçesi kurşum kubbeli câmi‘-i kebîr olmağa liyâkatli müferrih mesâcidlerdir.</span></p>

      <p class="evliya"><span class="calibre26">Ve bu merkûm olunan mesâcidlerin cümlesi mahalleleri esmâlarıdır kim altmış aded mahalle esmâları tahrîr olunmuş olur.</span></p>

      <p class="evliya"><span class="calibre26">Ve bu hakîr Yukaru kal‘adaki Süleymân Hân'ın câmi‘inde mevzûn minâreye yüz beş kademde çıkup bu şehr-i azîme nazar etdikde altmış beş aded kârgîr minâre-i bâlâlar ve yetmiş yedi aded kurşum örtülü imâretler nümâyân idi. Mâ‘adâ niçe minâresiz mesâcid ve zâviye ve buk‘alar vardır.</span></p>

      <p class="evliya"><b class="calibre1"><span class="calibre26">Der-beyân-ı dârü't-tedrîs-i âlimân:</span></b> <span class="calibre26">Cümle sekiz aded tahsîl-i dârü'l-ulûm medreseler vardır. Evvelâ İmâret câmi‘i medresesi ve medrese-i Bayrâm Beğ ve medrese-i (---) (---) (---) (---) (---) (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-ayân-ı dârü'l-kurrâ-i huffâzân:</span></b> <span class="calibre26">Gerçi kubâb-ı âlîler ile mebnî dârü'l-kurrâları yokdur, ammâ sekiz aded câmi‘lerde şeyhü'l-kurrâlar vardır, lâkin ahâlîsi Boşnak ve Potur ve tüccâr olmağile ilm-i tecvîde mukayyed olmadıklarından hâfız-ı Kur’ân'ı yokdur.</span></p>

      <p class="evliya"><b class="calibre1"><span class="calibre26">Zikr-i dârü'l-hadîs-i peygamberân:</span></b> <span class="calibre26">Dokuz aded câmi‘de Müftî Abdürrahîm Efendi'den berü ilm-i hadîs görülür, ammâ ahâlîsi muhaddis değillerdir.</span></p>

      <p class="evliya"><b class="calibre1"><span class="calibre26">Der-mekteb-i tıflân-ı ebcedhân:</span></b> <span class="calibre26">Cümle iki yüz yetmiş aded dârü't-ta‘lîm-i püserân vardır. Her birini tavsîf etsek kelâm-ı dırâz olur.</span></p>

      <p class="evliya"><b class="calibre1"><span class="calibre26">Der-fasl-ı tekye-i dervîşân-ı zî-şân:</span></b> <span class="calibre26">Cümle on yedi aded tekyegâh-ı abdâlândır. Evvelâ şehrin kıblesi cânibinde ve <b class="calibre1"><i class="calibre2">[114b]</i></b> Abaza Paşa Köşkü kurbunda tekye-i Dervîş Mehemmed Horasanî nâm bir şeyhi var, ammâ bânîsi Yahyâlı Mehemmed Paşa'dır. Hâlâ mihmângâh-ı abdâlân-ı Bektaşiyândır kim gûyâ bir bâğ-ı İremdir. Andan tekye-i (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Der-vasf-ı çeşme-i âb-ı revân: Cümle yigirmi altı aded çeşme-sâr-ı aynü'l-hayâtlar vardır, ammâ cümleden mâ’-i cârî Yukarukal‘a handakı içre Sokollu Mehemmed Paşa çeşmesinin târîhidir:</span></p>

      <p class="evliya"> Gel beğim içmek dilersen dünyâda âb-ı hayât</p>

      <p class="evliya"> Sene (---)</p>

      <p class="evliya"><span class="calibre26">Ve aşağı şehirde mahalleler içre yine Sokollu Pîr Mehemmed Paşa aynının târîhidir:</span></p>

      <p class="beyit11"> Ceddede hâza's-sebîle'l-a‘lâ sâhib-i sâ[da]ret Mehemmed Paşa. Sene 984</p>

      <p class="evliya"><span class="calibre26">Bu şehr-i mu‘azzama göre çeşme-i cânfezâları azdır, lâkin bu şehir iki nehr-i mecma‘ü'l-bahreyn mâbeynine vâki‘ olmağile hemân üç bin aded sakkâlar atlar ve katırlar ve arkaları sular taşıyup bu şehri saky ederler. (---) (---) (---) (---)</span></p>

      <p class="evliya"><b class="calibre1"><span class="calibre26">Sitâyiş-i sebîlhâne-i cân-sitân:</span></b> <span class="calibre26">Cümle altı yüz aded sebîlhâne-i atşândır, ammâ cümleden işlek Büyük Çârsû'da Sokollu sebîli ve Yahyâlı Mehemmed Paşa sebîli [ve] Laçin Ağa sebîli ve Bayrâm Beğ sebîli ve Eynehân Beğ sebîli ve niçe ismi nâ-ma‘lûm sebîllerde sâhibü'l-hayrâtlar mâh-ı Temmuz'da Tuna buzlu âb-ı hayâtı şehîdân-ı deşt-i Kerbelâ aşkına sebîl ederler.</span></p>

      <p class="evliya"><b class="calibre1"><span class="calibre26">Der-vasf-ı mihmân-sarây-ı kârbân:</span></b> <span class="calibre26">Altı aded kân-ı âyende vü revendegândır. Cümle[den] Büyük Çârsû içinde Sokollu şehîd Mehemmed Paşa kârbânsarâyı yüz altmış aded tahtânî ve fevkânî kârgîr binâ develikli ve ahurlu ve haremli kal‘a-misâl demir kapulu kârbânsarâydır kim her şeb bevvâb ve pâsbânları kapusunda davul çalup kapuyu sedd edüp açarlar ve bu kapu üzre târîhi:</span></p>

      <p class="evliya"> Bu kârbânsarâya konan oldu hep revân.<br class="calibre10"/>
       Sene (---)</p>

      <p class="evliya"><span class="calibre26">tahrîr olunmuşdur.</span></p>

      <p class="evliya"><span class="calibre26">Andan aşağı kal‘ada Süleymân Hân kârbânsarâyı. Bu dahi kal‘a-misâl kurşumlu demir kapulu mihmânhâne-i garîbândır. Andan İmâret hânı. Bu dahi hânekâhullâhdır kim Yahyâlı Mehemmed Paşa Gâzî'nin hayrâtıdır. Bir ay bir âdem sâkin olsa bir habbe vermeyüp sâhibü'l-hayrâta du‘â edüp gider.</span></p>

      <p class="evliya"><b class="calibre1"><span class="calibre26">Aded-i hân-ı hâcegîyân:</span></b> <span class="calibre26">Cümle yigirmi bir aded hân-ı tüccârân-ı berr [ü] bihârdır. Cümleden Yenihân ve Bezzâzistân hânı ve Arasta hânı ve şehîdlik hânı ve Çukur Hân ve Selvi hânı ve Bâzâryeri hânı (---).</span></p>

      <p class="evliya">................ (1 satır boş)....................</p>

      <p class="evliya"><span class="calibre26">Lâkin bunlarda sâkin olan kirâ verir.</span></p>

      <p class="evliya"><b class="calibre1"><span class="calibre26">Hân-ı mücerredân-ı garîbân:</span></b><span class="calibre26">. Cümle yedi aded bekâr odalarıdır kim ehl-i sanâyi‘ garîbânlar sâkin olup kirâ verirler.</span></p>

      <p class="evliya"><b class="calibre1"><span class="calibre26">Der-aded-i çârsû-yı bezzâzistân:</span></b> <span class="calibre26">Cümle üç bin yedi yüz sûk-ı sultânî dükkânlarıdır, ammâ cümleden müzeyyen Avrat bâzârında bezzâzistândır. Gerçi kârgîr ve demir kapulu kubâb binâlı değildir, ammâ çârsû-yı hüsn nâmıyla şöhre-i şehir olmuş bir şîrîn sûk-ı şâhânîdir.</span></p>

      <p class="evliya"><span class="calibre26">Ve Uzun çârsûda cemî‘i ehl-i sanâyi‘ mevcûd olup bir şâhrâh-ı azîmdir kim tûlu tâ Kapucu câmi‘inden tâ Balık bâzârına varınca kâmil üç bin germe adımdır. Ve cemî‘i Hind ve Sind ve Yemen ve Belh u Buhârâ ve Arab u Acem'in zî-kıymet metâ‘ları bu sûk-ı tavîlde bî-minnet ve bî-kıymet bulunur,</span></p>

      <p class="evliya"><span class="calibre26">Ve Kazancılar çârsûsı ve Balık bâzârı sûku ve Ortabâzâr ve Bayrâm Beğ çârsûsu ve tabahânesi ve kahvehâneleri ve Küçük bâzârı dahi müzeyyen bâzârdır.</span></p>

      <p class="evliya"><span class="calibre26">Bu şehrin cümle çârsû-yı bâzârları ve mahallâtlarının şâhrâhları serâpâ balık sırtı gibi yumru beyâz ve müdevver kaldırım döşeli pâk şehirdir. (---) (---) (---) (---) (---) (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Ta‘rîf-i reng-i rûy-ı eşkâl-i insân:</span></b> <span class="calibre26">Bu şehir halkının reng-i rûyları ekseriyyâ humret üzre halk olunmuşlardır, zîrâ zemistân yeridir.</span></p>

      <p class="metin14"><b class="calibre1"><span class="calibre26">Der-vasf-ı mahbûbe [ü] mahbûbân:</span></b> <span class="calibre26">Eğer merd [u] zenânı husûsan Latin ve Sırf kızları gâyet mahbûbe olurlar, ammâ gulâmları memdûh değildir.</span></p>

      <p class="evliya"><b class="calibre1"><span class="calibre26">Der-zikr-i eşrâf [u] a‘yân:</span></b> <span class="calibre26">Bî-hadd ü bî-kıyâsdır, ammâ velî-ni‘amlarımız bunlardır ki zikr olunur. Evvelâ Koca Mûsâ Paşalı Koca Yûsuf Ağa ve Ramazân Ağa ve Dizdâr Mehemmed Ağa ve Hâncızâde ve Kapudanzâde Efendi ve Ahaveyn Çelebi Efendiler ve şît Efendi bunlardır.</span></p>

      <p class="evliya"><b class="calibre1"><span class="calibre26">Der-medh-i ulemâ-yı hâzıkân:</span></b> <span class="calibre26">Evvelâ Hatvanî Ahmed Efendi ilm-i tıbda Fisagores-ı Tevhîdî-misâl tabîb-i hâzık idi.</span></p>

      <p class="evliya"><b class="calibre1"><span class="calibre26">Der-zikr-i mu‘allimân-ı cerrâh [u] fassâdân:</span></b> <span class="calibre26">Evvelâ Berber Hacı Kılıç ve Çalık Cerrâh Alî ve Cerrâh Yahûdî Yako ve Latin Mekyo. Bunlar üstâdlardır. <b class="calibre1"><i class="calibre2">[115a]</i></b></span></p>

      <p class="metin"><b class="calibre1"><span class="calibre26">Der-medh-i sulehâ-yı meşâyihân:</span></b> <span class="calibre26">Aşağı şehirde eş-şeyh Korucuzâde, Üsküdarî Mahmûd Efendi'nin Halvetî tarîki halîfesidir ve (---) (---) (---) (---) (---) (---) (---) (---) (---) (---) (---) (---)</span></p>

      <p class="metin"><b class="calibre1"><span class="calibre26">Der-na‘t-ı musannifîn-i şâ‘irân:</span></b> <span class="calibre26">(---) (---) (---) (---) (---) (---) (---) (---)</span></p>

      <p class="metin"><b class="calibre1"><span class="calibre26">Menâkıb-ı mazınne-i ehl-i hâl-i mecâzibân:</span></b> <span class="calibre26">Deli Yoro nâm bir büdelâ her bâr "Gitdi kâfir (---) gün bırak Vârat kal‘asın, alalım Arat kal‘asın, geçelim Sırat köprüsün" deyü feryâd edüp gezerdi. Hikmet-i Hudâ ol gün kal‘a-i Vârat alınup bu dîvâne ol ân merhûm oldu.</span></p>

      <p class="metin"><b class="calibre1"><span class="calibre26">Der-fasl-ı libâs-ı merd-i meydân:</span></b> <span class="calibre26">Cemî‘i a‘yânları semmûr ve atlas ve hârâ geyerler. Vasatü'l-hâl olanlar sâd[e] çukalar ve tilki nâfesi kürkler geyerler. Fakîrü'l-hâlleri yine çuka libâs ve bogası haftan geyerler. Cümle re‘âyâsı şayak ve kırmızı ve beyâz abâ ve Boşnak kalpağı geyerler.</span></p>

      <p class="metin"><b class="calibre1"><span class="calibre26">Der-beyân-ı libâs-ı tâ’ife-i nisvân:</span></b> <span class="calibre26">Ekseriyyâ çuka ferrâceler ve yassı başlı terpûş takye ve yüzleri peçeli ve yaşmaklı mü’eddebâne gezerler.</span></p>

      <p class="metin"><b class="calibre1"><span class="calibre26">Der-vasf-ı esmâ-i râcilân:</span></b> <span class="calibre26">Ekseriyyâ isimleri Efozâde ve Lâfîzâde ve şîtzâde ve Çüvüzâde ve Yağcızâde lakablarıyla mülekkabdırlar.</span></p>

      <p class="metin"><b class="calibre1"><span class="calibre26">Der-zikr-i nâmhâ-yı bintân-ı zenân:</span></b> <span class="calibre26">Havvâ ve Meryem ve Hümâ ve Mîrim ve Münîre ve Ümmühân ve Bânûya ve Sâliha ve Râbiye ve Âsiye ve Rukıyye esmâlar.</span></p>

      <p class="metin"><b class="calibre1"><span class="calibre26">Esmâ-i halka-begûşân gılmân:</span></b> <span class="calibre26">Bayko ve Zehrâb ve Siyâmî ve Zoko ve Zâfir ve Hâfir ve Handân ve şîr ve Nezo ve Siyâvuş. Esmâları budur.</span></p>

      <p class="metin"><b class="calibre1"><span class="calibre26">Esmâ-i nâ-murâd cevâriyân:</span></b> <span class="calibre26">Giriyo ve Süniye ve Fişâre ve Mihrî ve Gülbû ve Semâhî ve Verka ve Âsiye ve Azre ve Gülşâ ve Cânân isimlidirler.</span></p>

      <p class="metin"><b class="calibre1"><span class="calibre26">Sitâyiş-i ibret-nümâ-yı âbâdân:</span></b> <span class="calibre26">Evvelâ kal‘a-i Vârat gazâsına asâkir-i nusret-me’ser ubûr etmek içün kal‘a-i Hisârcık kurbunda nehr-i azîm Tuna üzre yetmiş yedi aded tıransa tombaz gemiler ile karşu Tımışvâr hâkinde Pançova nâm kal‘aya varınca bir haşeb cisr-i azîm binâ olunmuşdur kim bir pâdişâh-ı selef asrında binâ olmamışdır kim tûlu sekiz yüz adımdır ve arzı elli adımdır. Hakkâ ki kantara-i vâcibü's-seyrdir.</span></p>

      <p class="metin"><span class="calibre26">Andan <b class="calibre1">ibret-nümâ-yı sânî</b> nehr-i Sava kenârında bir mürtefi‘ zemîn üzre şeddadî kârgîr binâlar ile mebnî mîrî anbârların ikisi dahi birbirine müşâbih anbâr-ı gılâldır kim tûlleri kâmil üç yüz germe adımdır. Bunların içinde olan bal ve yağ ve pirinç ve buğday ve arpa ve beksumat ve dakîk ve neft ve katrân top gülleleri ve sâ’ir mühimmât levâzımâtların hisâbın Cenâb-ı Bârî bilir.</span></p>

      <p class="metin"><b class="calibre1"><span class="calibre26">Âsâr-ı garîbe vü acîbe:</span></b> <span class="calibre26">Kal‘anın handakı kenârında bir deve ahuru gibi parma[k]lık içre bir tophânesi var kim bunda olan balyemez ve çuldutmaz ve delibalı ve kundakkıran ve şayka ve kolumburuna ve şâhî zarbuzanlar ile memlûdur ve kâfir kal‘alarından alınan Nemse ve Fransa ve Çeh ve Macar ve Korol ve İsfaç keferelerinin topları var kim her biri birer Mısır hazînesi değer toplardır kim akrânları meğer Kanlıja ve Egre ve Boğazhisâr ve Rodos'da ve Mısır İskenderiyyesi kal‘alarında ola.</span></p>

      <p class="metin"><span class="calibre26">Andan <b class="calibre1">binâ-yı ibret-nümâ</b> nehr-i Sava kenârında tophâne kârhânesi vâcibü's-seyr ibret eserdir. Ve <b class="calibre1">ibret-eser-i me’ser</b> şehir hâricinde bir binâ-yı azîm bârûthânesi var. Başka ağalıkdır kim yüz elli aded neferâtları ve her sene biner kantar bârûd-ı siyâh döğüp tahsîl ederler, lâkin cümle çarh dollâbların atlar çevirüp bir turfe seyr-i acîb ü garîbdir (---) (---) (---) (---)</span></p>

      <p class="metin"><b class="calibre1"><span class="calibre26">Bî-medh kenîse-i râhibân-ı Mığdısiyân:</span></b> <span class="calibre26">Cümle dokuz aded duyûr-ı bed-âyînhâne kilisalar var. Rûm Ermeni ve Sırf ve Bulgar ve Yahud kenîseleri var, ammâ Fireng ve Macar'ın gûrhâneleri yokdur. Kıbtîlerin evlâ bi't-tarîk ne mescid ve ne kenîseleri bir diyârda yokdur. Hemân kiminle ihtilât ederse anın savm [u] salâtı üzre hareket edüp ol mezhebde olduklarıyçün beher sene iki kerre harâc verirler.</span></p>

      <p class="metin"><b class="calibre1"><span class="calibre26">Der-medh-i havâ-yı latîf-i câvidân:</span></b> <span class="calibre26">Fasl-ı rabî‘de havâsı hûb olduğundan halkı ten-dürüst olup ısıtması ve zâti'l-cenb marazı yokdur.</span></p>

      <p class="metin"><b class="calibre1"><span class="calibre26">Der-aded-i çâh-ı mâ’-i hânedân:</span></b> <span class="calibre26">Cümle on bir bin {aded} ev kuyusu var, ammâ sehel şurcadır, lâkin yine her şeye isti‘mâl olunur.</span></p>

      <p class="metin"><b class="calibre1"><span class="calibre26">Manzara-i ekâlîm-i arz-ı büldân:</span></b> <span class="calibre26">Rub‘ dâ’ire irtifâ‘ıyla iklîm-i hâmisde bulunup tûl-ı nehârı on beş buçuk sâ‘at ve dokuz derece ve iki dakîkadır. şeb-i yeldâları kezâlik eyledir. Arz-ı beledi seh sehdir ve tûl-ı arzı ahdır(?) (---) (---) (---)</span></p>

      <p class="metin"><b class="calibre1"><span class="calibre26">Sitâyiş-i tâli‘-i imâristân:</span></b> <span class="calibre26">Kaçan kim bu şehre Despot gıran binâya mübâşeret etdikde cemî‘i müneccimînlerin cem‘ edüp burc-ı seretânda binâya şürû‘ etdiler kim beyt-i kamer-i mâ’îdir. Anıniçün cemî‘i halkı emn [ü] amânda olup cümle ma‘îşetleri ticâret ile geçinürler (---) (---) (---) (---) <b class="calibre1"><i class="calibre2">[115b]</i></b></span></p>

      <p class="metin"><b class="calibre1"><span class="calibre26">Sitâyiş-i hammâm-ı rûşenâ-yı gâsilân:</span></b> <span class="calibre26">Cümle yedi aded hammâm-ı hoş-havâlardır kim cümle kurşum ile mestûrlardır, zîrâ zimistân şehri olmağile hammâm üzre kiremit ve kireç durmaz.</span></p>

      <p class="metin"><span class="calibre26">Evvelâ Yeni hammâm. Sokollu Mehemmed Paşa'nındır kim gâyet ma‘mûr ve müferrih hoş binâ hammâm-ı ra‘nâdır.</span></p>

      <p class="metin"><span class="calibre26">Andan Orta hammâm ve Sül[ey]mân Hân'ın hammâmı ve Çukur hammâm ve Aşağıkal‘a hammâmı kesîfdir ve Behram Beğ hammâmı ve Çinili hammâm gâyet müzeyyen hammâm-ı dil-küşâdır.</span></p>

      <p class="metin"><span class="calibre26">Meşhûr hammâm-ı hâs u âm bu hammâmlardır kim birkaçı çifte hammâmlardır. Her bâr çifte hammâmlara havâtînler girirler.</span></p>

      <p class="metin"><b class="calibre1"><span class="calibre26">Der-beyân-ı hammâm-ı mahsûs-ı a‘yân be-kavl-i rivâyet-i erbâb-ı dilân:</span></b> <span class="calibre26">Bu şehir içre yedi bin aded sarây-ı a‘yân-ı kibârda ve gayrı hânedân-ı kibârda ev hammâmları vardır, zîrâ her hânede beşer onar hücrelerde soba derler bir gûne çömlekden musanna‘ kubbeciklerdir. Anların içine âteş edüp ol hâne hammâm gibi olduğundan her evde hammâm-ı mahsûsalar mukarrerdir, zîrâ bu şehir kış kânı olmak ile her hânede gûnâ-gûn soba hammâmları var.</span></p>

      <p class="evliya"><b class="calibre1"><span class="calibre26">Der-ayân-ı âsiyâb-ı dakîk-i tahhân:</span></b> <span class="calibre26">Cümle altı yüz aded at değirmenleri ve Tuna değirmenleri var kim gendüm-i hâsdan dakîk-i rakîk öğüdürler.</span></p>

      <p class="evliya"><b class="calibre1"><span class="calibre26">Der-zikr-i hubûbât-ı mahsûl-i elvân:</span></b> <span class="calibre26">Sirem ve Semendire ve Baçka ve Laşka ve Havâle kal‘ası topraklarında kırmızı ve sarı ve beyâz dânedâr buğday ve arpa ve böğrülce ve mercimek ve kırah ve darı olur kim bu gûne gılâllar meğer Anadolu'da Sivas ve Erzurûm'da ola, ammâ bakla ve pirinci ve susamı ve kendir tohumu olmaz, ammâ çavdar ve yulaf ve haldine nâm bir hubûbdur anlar çok olup re‘âyâ ekmek ederler.</span></p>

      <p class="evliya"><b class="calibre1"><span class="calibre26">Güzîde-i memdûhât-ı sanâyi‘ât:</span></b> <span class="calibre26">Evvelâ nehr-i Sava kenârında Çingane tâ’ifeleri demirden musanna‘ rezeli iskemleleri inşâ ederler kim gûyâ sîm âvândır ve gûnâ-gûn kalaylı demir çubuk üzengiler ve ıskaralar ve mârbendler ve bukağılar yaparlar ve kazancıları gâyet üstâd-ı kâmillerdir kim gûnâ-gûn musanna‘ suhûn ve tancere ve Ba‘albekîler ve şerbet tasları ve müşebbek buhûrdân ve gülâbdânlar ederler kim Bosnasarâyı kazgancıları ancak ederler.</span></p>

      <p class="evliya">................ (1 satır boş)....................</p>

      <p class="evliya"><b class="calibre1"><span class="calibre26">Ahvâl-i kâr [u] kisb-i ricâlât:</span></b> <span class="calibre26">Bir sınıfı âvân-ı askerî gâzîleridir ve bir fırkası berr u bihâr tüccârlarıdır ve bir zümresi ehl-i hidmetlerdir ve bir kavmi bâğbân u bağçevânlardır. Ve bir tâ’ifesi keştîbân-ı bahrîlerdir ve bir bölüğü ehl-i hıreflerdir. (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-vasf-ı dârü't-ta‘âm-ı imârât:</span></b> <span class="calibre26">Ancak bir aded dârü'z-ziyâfe imâreti var kim aşağı çârsûdadır. Cümle fakîr ve pîr ü cüvâna beher yevm iki kerre ni‘meti bî-imtinân mebzûldür kim bu hayrât câmi‘ sâhibi Yahyâlı Mehemmed Paşa'nındır, ammâ Bayrâm Beğ imâreti mesdûddur ve niçe tekyelerde imâretler var, ammâ dervîşân içündür.</span></p>

      <p class="metin9"><b class="calibre1"><span class="calibre26">Ta‘rîf-i ni‘met-i me’kûlât:</span></b> <span class="calibre26">Cümleden baklava-yı Belgrad Rûm ve Arab u Acem'de meşhûrdur kim sûr-ı azîm ziyâfetlerinde kanlı araba tekerleği kadar bin kat güllâc ve hâs un yuf[k]asından tereyağı ve bâdem ile bir gûne baklavadır kim yerde tennûr içinde pişerler. Ol kadar büyükdür kim furuna sığmaz ve bir baklavayı üç yüz âdem yese doymaz. Tâ bu mertebe büyük ve lezîz ve kalındır, ammâ üstüne bir penez akçe bıraksan baklavaya batar. Tâ bu mertebe bir baklavası olur. Ve bâdemli ve darçın ve karanfilli ve za‘ferânlı lezîz zerdesi bir diyârda olmaz. Ve Mısır tavuğu add etdikleri kırmızı hortum burunlu tavuk kebâbı ve dolma tavuk kapaması ve sazan balığı ve mersin balığı furunu ve beyâz Latin ekmeği ve Zümon kaymağı ve yoğurdu ve (---) (---)</span></p>

      <p class="evliya"><b class="calibre1"><span class="calibre26">Tavsîf-i me’kûlât-ı müsmirât:</span></b> <span class="calibre26">Evvelâ Münirî Efendi bâğçesinde kırkar dirhem gelir âbdâr kamerî kayısıları ve yüz dirhem gelir âbdâr şeftalüleri olur ve gâyet âbdâr üzümü ve eriği ve emrûdu ve kiraz ve vişnesi ve âbdâr kavunu ve karpuzu olur ve (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-hayât-ı cân-perver-i envâ‘-ı meşrûbât:</span></b> <span class="calibre26">Harâbât erenleriyçün la‘lgûn vişnâb şerbeti ve müsellesi ve hardaliyyesi poloniyyesi (---) (---) (---) meşhûrdur.</span></p>

      <p class="evliya"><b class="calibre1"><span class="calibre26">Bu şehirde olmayan meyve-i eşcârât:</span></b> <span class="calibre26">Evvelâ servi ağacı ve çimşir ve hurma ve zeytûn ve nar ve incir ve pembe ve (---) (---) (---) ağaçları yokdur.</span></p>

      <p class="evliya"><b class="calibre1"><span class="calibre26">Der-aded-i bâğavât-ı İremezât:</span></b> <span class="calibre26">Bu şehrin cânib-i kıblesi taşrasında tâ karye-i Vişeniçse'ye andan şehir çeşmelerine gelen su başına, andan tekye bâğlarına, andan tâ Abaza Paşa Köşkü'ne, andan tâ Havâle kal‘ası deresine, andan Topçu köyüne, andan tâ nehr-i Sava kenârına dek cümle otuz sekiz bin aded dölüm hakkı verir bâğlardır deyü muhtesib ağa söyledi, ammâ Yahyâlı Mehemmed Paşa bâğları mu‘âflardır kim hisâba yâd olunmamışdır. (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-ayân-ı teferrücgâh-ı erbâb-ı hâcât:</span></b> <span class="calibre26">Cümle kırk altı aded mesîregâhlardır. Evvelâ mesîregâh-ı Subaşı ve Bektaşiyân tekyesi ve Abaza köşkü ve Yûsuf Ağa bâğı ve Yağcı Hacı Alî bâğı ve Topçular köyü bâğı ve Havâle kal‘ası seyrângâh-ı Vişeniçse köyü<span class="calibre29">;</span> ve nehr-i Sava bâğları ve Zümon bâğları (---) (---) (---)</span></p>

      <p class="evliya"><b class="calibre1"><span class="calibre26">Der-fasl-ı lehçe-i mahsûs-ı ıstılâhât:</span></b> <span class="calibre26">Bu kavm-i Belgrad'ın yerlileri gerçi Poturdurlar, ammâ lisân-ı Sırf ve lisân-ı Bulgar ve lisân-ı Latin ve lisân-ı Boşnak ıstılâhı <b class="calibre1"><i class="calibre2">[116a]</i></b> dahi bilirler, ammâ ekseriyyâ isti‘mâl etdikleri kelâm-ı nâ-mahalleri bir şey’e ta‘accüb etseler "İlahi dilemişüm şâyed bu işi işlememişsun" derler. Hatunlarına ta‘zîm içün "Sinko Kadu" derler. Birisi kızarsa şâyed "Sobada kızmışsın" derler. "Maho ya kabliçsayı getire", ya‘nî "Bire Mehemmed ağaçdan bakracı getire" derler (---) (---) (---) (---) (---) (---) (---) (---)</span></p>

      <p class="Balk1">Der-beyân-ı lisân-ı Sırf-ı küfrât</p>

      <p class="evliya"><span class="calibre26">Cemî‘i re‘âyâ vü berâyâları Sırf kâfirleridir kim Sirem arabacıları cümle anlardandır. Gerçi lisânları Bulgar'a ve Latin'e ve Boşnak'a yakındır, ammâ başka galat güftârları va[r]dır, lâkin yine millet-i Mesîhîden olup kitâbları İncîl'dir kim lisânları üzre İncîl'i tercüme etmişlerdir. Niçeleri lisân-ı Hırvad'ı ve lisân-ı Galyayı ve lisân-ı Islovin'i ve lisân-ı Talyan'ı bilirler, zîrâ bu Sırf keferesi millet-i kadîmdir kim zürriyetleri Ays'a müntehîdir kim Latin ve Sırf'ın mu‘teber ve mu‘temed tevârîhleri vardır, ammâ hisâbları yine Boşnakca gibidir. Evvelâ,</span></p>

      <table border="0" cellpadding="0" cellspacing="0" class="MsoNormalTable1">
        <tbody class="calibre11">
          <tr class="calibre12">
            <td class="calibre35" valign="top" width="64">
              <p class="metin20"><i class="calibre2"><span class="calibre17">yedno</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">diva</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">tri</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">çetri</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">pete</span></i></p>
            </td>
          </tr>

          <tr class="calibre12">
            <td class="calibre35" valign="top" width="64">
              <p class="metin12"><span class="calibre17">1</span></p>
            </td>

            <td class="calibre35" valign="top" width="64">
              <p class="metin12"><span class="calibre17">2</span></p>
            </td>

            <td class="calibre35" valign="top" width="64">
              <p class="metin12"><span class="calibre17">3</span></p>
            </td>

            <td class="calibre35" valign="top" width="64">
              <p class="metin12"><span class="calibre17">4</span></p>
            </td>

            <td class="calibre35" valign="top" width="64">
              <p class="metin12"><span class="calibre17">5</span></p>

              <p class="metin12"><span class="calibre17"> </span></p>
            </td>
          </tr>

          <tr class="calibre12">
            <td class="calibre35" valign="top" width="64">
              <p class="metin20"><i class="calibre2"><span class="calibre17">şest</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">sedem</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">osem</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">devet</span></i></p>
            </td>

            <td class="calibre35" valign="top" width="64">
              <p class="metin20"><i class="calibre2"><span class="calibre17">deset</span></i></p>
            </td>
          </tr>

          <tr class="calibre12">
            <td class="calibre35" valign="top" width="64">
              <p class="metin12"><span class="calibre17">6</span></p>
            </td>

            <td class="calibre35" valign="top" width="64">
              <p class="metin12"><span class="calibre17">7</span></p>
            </td>

            <td class="calibre35" valign="top" width="64">
              <p class="metin12"><span class="calibre17">8</span></p>
            </td>

            <td class="calibre35" valign="top" width="64">
              <p class="metin12"><span class="calibre17">9</span></p>
            </td>

            <td class="calibre35" valign="top" width="64">
              <p class="metin12"><span class="calibre17">10</span></p>

              <p class="metin12"><span class="calibre17"> </span></p>
            </td>
          </tr>
        </tbody>
      </table>

      <p class="evliya"><span class="calibre23">deyü add ederler.</span></p>

      <p class="evliya"><span class="calibre23"> </span></p>

      <table border="0" cellpadding="0" cellspacing="0" class="MsoNormalTable1">
        <tbody class="calibre11">
          <tr class="calibre12">
            <td class="calibre38" valign="top" width="80">
              <p class="metin21"><i class="calibre2"><span class="calibre23">kıruh</span></i></p>

              <p class="metin21"><span class="calibre23">ekmek</span></p>
            </td>

            <td class="calibre38" valign="top" width="80">
              <p class="metin21"><i class="calibre2"><span class="calibre23">voda</span></i></p>

              <p class="metin21"><span class="calibre23">su</span></p>
            </td>

            <td class="calibre38" colspan="2" valign="top" width="80">
              <p class="metin21"><i class="calibre2"><span class="calibre23">mese</span></i></p>

              <p class="metin21"><span class="calibre23">et</span></p>
            </td>

            <td class="calibre38" valign="top" width="80">
              <p class="metin21"><i class="calibre2"><span class="calibre23">sir</span></i></p>

              <p class="metin21"><span class="calibre23">peynir</span></p>

              <p class="metin21"><span class="calibre23"> </span></p>
            </td>

            <td class="calibre51" width="28">
              <p class="MsoNormal1"> </p>
            </td>
          </tr>

          <tr class="calibre12">
            <td class="calibre38" valign="top" width="80">
              <p class="metin21"><i class="calibre2"><span class="calibre23">kapula</span></i></p>

              <p class="metin21"><span class="calibre23">soğan</span></p>

              <p class="metin21"><span class="calibre23"> </span></p>
            </td>

            <td class="calibre38" valign="top" width="80">
              <p class="metin21"><i class="calibre2"><span class="calibre23">Luk</span></i></p>

              <p class="metin21"><span class="calibre23">sarmısak</span></p>
            </td>

            <td class="calibre38" colspan="2" valign="top" width="80">
              <p class="metin21"><i class="calibre2"><span class="calibre23">yanye</span></i></p>

              <p class="metin21"><span class="calibre23">kuzu</span></p>
            </td>

            <td class="calibre38" valign="top" width="80">
              <p class="metin21"><i class="calibre2"><span class="calibre23">ovça</span></i></p>

              <p class="metin21"><span class="calibre23">dişi koyun</span></p>
            </td>

            <td class="calibre51" width="28">
              <p class="MsoNormal1"> </p>
            </td>
          </tr>

          <tr class="calibre12">
            <td class="calibre38" valign="top" width="80">
              <p class="metin21"><i class="calibre2"><span class="calibre23">ovan</span></i></p>

              <p class="metin21"><span class="calibre23"> koç</span></p>
            </td>

            <td class="calibre38" valign="top" width="80">
              <p class="metin21"><i class="calibre2"><span class="calibre23">udri neboyse</span></i></p>

              <p class="metin21"><span class="calibre23">vur korkma</span></p>

              <p class="metin21"><span class="calibre23"> </span></p>
            </td>

            <td class="calibre47" colspan="3" valign="top" width="160">
              <p class="metin21"><i class="calibre2"><span class="calibre23">penez</span></i><span class="calibre23"><br class="calibre10"/>
              bakırdan akçeleridir</span></p>

              <p class="metin21"><span class="calibre23"> </span></p>
            </td>

            <td class="calibre52" width="4">
              <p class="MsoNormal1"> </p>
            </td>
          </tr>

          <tr class="calibre12">
            <td class="calibre53" colspan="3" valign="top" width="200">
              <p class="metin21"><i class="calibre2"><span class="calibre23">ban</span></i><span class="calibre23"><br class="calibre10"/>
              uruplarıdır kim Belgrad'a geçer</span></p>

              <p class="metin21"><i class="calibre2"><span class="calibre23"> </span></i></p>
            </td>

            <td class="calibre54" colspan="3" valign="top" width="124">
              <p class="metin21"><i class="calibre2"><span class="calibre23">umori</span></i></p>

              <p class="metin21"><span class="calibre23">yoruldum</span></p>
            </td>
          </tr>

          <tr class="calibre20">
            <td class="calibre55" width="80"/>

            <td class="calibre55" width="80"/>

            <td class="calibre56" width="40"/>

            <td class="calibre56" width="40"/>

            <td class="calibre55" width="80"/>

            <td class="calibre51" width="28"/>
          </tr>
        </tbody>
      </table>

      <p class="evliya"><span class="calibre26">Sovuğa <i class="calibre2">zima</i>, yok demek <i class="calibre2">nima</i>.</span></p>

      <table border="0" cellpadding="0" cellspacing="0" class="MsoNormalTable1">
        <tbody class="calibre11">
          <tr class="calibre12">
            <td class="calibre57" valign="top" width="24">
              <p class="metin21"><i class="calibre2"><span class="calibre23"> </span></i></p>
            </td>

            <td class="calibre58" colspan="2" valign="top" width="77">
              <p class="metin21"><i class="calibre2"><span class="calibre23">sivika</span></i></p>

              <p class="metin21"><span class="calibre23">mumdur</span></p>
            </td>

            <td class="calibre59" colspan="2" valign="top" width="105">
              <p class="metin21"><i class="calibre2"><span class="calibre23">boğ</span></i></p>

              <p class="metin21"><span class="calibre23">Allâh'dır</span></p>

              <p class="metin21"><span class="calibre23"> </span></p>
            </td>

            <td class="calibre60" colspan="2" valign="top" width="114">
              <p class="metin21"><i class="calibre2"><span class="calibre23">duşa</span></i></p>

              <p class="metin21"><span class="calibre23">cândır</span></p>
            </td>
          </tr>

          <tr class="calibre12">
            <td class="calibre38" colspan="2" valign="top" width="80">
              <p class="metin21"><i class="calibre2"><span class="calibre23">çovyik</span></i></p>

              <p class="metin21"><span class="calibre23">âdem</span></p>

              <p class="metin21"><span class="calibre23"> </span></p>
            </td>

            <td class="calibre38" colspan="2" valign="top" width="80">
              <p class="metin21"><i class="calibre2"><span class="calibre23">kobla</span></i></p>

              <p class="metin21"><span class="calibre23">kısrak</span></p>
            </td>

            <td class="calibre38" colspan="2" valign="top" width="80">
              <p class="metin21"><i class="calibre2"><span class="calibre23">konya</span></i></p>

              <p class="metin21"><span class="calibre23">beygir</span></p>
            </td>

            <td class="calibre38" valign="top" width="80">
              <p class="metin21"><i class="calibre2"><span class="calibre23">koçyaş</span></i></p>

              <p class="metin21"><span class="calibre23">arabacı</span></p>

              <p class="metin21"><span class="calibre23"> </span></p>
            </td>
          </tr>

          <tr class="calibre20">
            <td class="calibre36" width="24"/>

            <td class="calibre61" width="56"/>

            <td class="calibre45" width="21"/>

            <td class="calibre62" width="59"/>

            <td class="calibre63" width="47"/>

            <td class="calibre64" width="34"/>

            <td class="calibre55" width="80"/>
          </tr>
        </tbody>
      </table>

      <p class="evliya"><span class="calibre26">bu gûne lisânları var.</span></p>

      <p class="Balk1">Der-vasf-ı şehrengîz-i külliyât-ı şehr-i Belgrad-ı behişt-âbâd</p>

      <p class="evliya"><span class="calibre26">Evvelâ cümle iskelelerinde parka derler bir gûne gemilerle gûnâ-gûn balıklar gelir kim morina ve mersin ve çığa ve uştuka ve sazan ve üsmük ve ismodik misilli mâhîler gelir.</span></p>

      <p class="evliya"><span class="calibre26">Bâ-husûs tâ Hırvadistân serhadlerinde Bihke kal‘ası ve Kosdaniçse ve Korpa ve Odvina ve Lika ve Kıradişka ve İsfinar kal‘alarından berü nehr-i Sava ile ve nehr-i Drin ile kal‘a-i İzvornik ve Beline ve Raça ve Böğürdelen'den berü ve Karadeniz'den tâ Silisre ve Uruscuk ve Nigebolı ve Vedin ve Sedd-i İslâm Köylüc kal‘alarından berü bu kal‘a-i Belgrad'a yılda beş altı bin aded tıransa ve parga ve tombaz gemiler gelüp gidüp gâyetü'l-gâye ucuzluk ederler.</span></p>

      <p class="evliya"><span class="calibre26">Hattâ üç yüz dirhem hâs ve beyâz ekmek bir akçeye ve altı peneze koyun eti beş peneze kuzu eti ve üç peneze sığır eti ve üç vukıyye gelir bir kaplıca yoğurd iki peneze ve on beş yumurta bir peneze ve bir arka yükü elma ve soğan ve hıyar ve kabak ve lahana ve pırasa ve sarmısak birer penezedir, ammâ pirinç ve kahve ve şeker pahâlıdır, zîrâ bu şehre Selânik on iki konakdır.</span></p>

      <p class="evliya"><span class="calibre26">Araba ve develer ile Mısır ve şâm ve Trablus ve Sayda ve Beyrut ve Akka ve İzmir ve Arab u Acem ve Hind metâ‘ları yılda beş altı bin deve ve araba yükleri her diyârdan gelüp bu şehirde yük çözülüp yük bağlanup cemî‘i Macar ve Leh ve Çeh ve İsfaç ve Nemse ve Bosna ve Venedik ve İşpanye vilâyetlerine yükler gidüp gelmededir, zîrâ bu şehir Rûmeli'nin Mısrı'dır ve halkı cümle hisâbî bâzergânlardır. Niçe bin aded halkı ganîmet şehir olduğıyçün sâ’ir diyârlardan gelüp kalmışlardır.</span></p>

      <p class="evliya"><span class="calibre26">E’imme<span class="calibre29">;</span> vü hutebâ şeklinde âdemleri çokdur ve cümlesi ehl-i zevk ve ehl-i şevk garîb-dost sofra-i bî-imtinânları meydânda kapuları küşâde âdemlerdir. Ve dahi kış eyyâmlarında nehr-i Tuna donup on karış buz olduğu eyyâmlarda ol buz pâre üzre niçe yüz bin kızak ve araba geçüp bâc u bâzâr harcı olmadığından ol mahalde re‘âyâ vü berâyâ ol kadar metâ‘ların getirüp bey‘ [ü] şirâ olup şehr-i Belgrad eyle ganîmet olur kim yohsulları bay olup muğtenim olurlar.</span></p>

      <p class="evliya"><span class="calibre26">Bu eyyâmlarda cemî‘i Belgrad halkı sobalı odalarında birbirine kırkar ellişer sahan ta‘âm ve onar gûne hulviyyât ve zülbiyyât ve onar elvân hoşâblar ile ziyâfet-i azîmler edüp birbirlerine gürûh gürûh varup gelüp ayş [u] işretler ederler. Eğer on gûne helvâ ve hoşâbdan biri eksik olsa yine ol âdeme tekrâr ziyâfet etdirirler. Tâ bu mertebe ganîmet ve ayş u tarab yeri bir şehr-i ma‘mûrdur.</span></p>

      <p class="evliya"><span class="calibre26">Hâlâ Süleymân Hân du‘âsı berekâtıyla dahi günden güne âbâdân olmadadır, zîrâ cümle ünâsı Ganî ismine mazharlardır kim her sene beş altı yüz mün‘im âdemleri hacc-ı şerîfe gidüp geldikde bir alay-ı azîm ile götürüp getirirler kim bu dahi bir diyâra mahsûs değildir.</span></p>

      <p class="evliya"><span class="calibre26">Ve bu şehir ahâlîsinde kizb ü gıybet gâyet ayıbdır. Cümlesi müstakîm ve dindâr âdemler olduklarından kemâl-i mertebe müsinn ve mu‘ammer ve Zâl-ı zamân olmuş âdemleri çokdur. Hattâ Süleymân Hân fethinden kalmış âdemlerle müşerref olduk, ammâ kuvvetleri gitmiş, hey’etleri yitmiş ve ömr-i girân-mâyeleri yüz yetmişe yetmiş ve musâhebet ve cimâ‘dan kalmış tirid âdemleri var, lâkin cümle Hanefiyü'l-mezheb pâk i‘tikad musallî, mü’min ü muvahhid ve sâhib-i vera pîr-i nâ-tüvânları var.</span></p>

      <p class="evliya"><span class="calibre26">Ve dahi sîm beden ve nâzik endâm mahbûbü'l-kulûb <b class="calibre1"><i class="calibre2">[116b]</i></b> püserânları var kim söze gelseler fesîhü'l-lisân ve bedî‘ü'l-beyândırlar, ammâ nisâ makûleleri Râbi‘a-i Adeviyye mertebesinde ehl-i perde zâhide-i sâhib-cemâle havâtînleri var.</span></p>

      <p class="evliya"><span class="calibre26">Ve duhter-i pâkîze-ahterleri dahi gâyet perhîzkâr bâkire kızları var kim henüz her biri birer dürr-i nâ-süfte ve birer gonça-i nâ-şüküftedirler. Hüsn-i cemâlde ve lütf-i i‘tidâlde olup pederlerinden gayrı er yüzün ve erkek sözün istimâ‘ etmemiş bintânları vardır.</span></p>

      <p class="evliya"><span class="calibre26">Ve bu şehr-i hâk-i ednâ'l-arzda niçe bin aded gül [ü] gülistân ve sünbül-i reyhânistân ravza-ı Rıdvân misilli bâğ-ı cinânlar ve müşebbek bostânlar var kim ezhâr [u] evrâkları ve eşcârlarının hisâbın Bâğbân-ı Ezel ve Sannâ‘-ı Lem-yezel bilür, zîrâ bu şehrin zemîni bir [v]âsi‘atü'l-aktâr ve rahîsatü'l-eş‘âr bir dâr [u] diyârdır kim deyyâr-ı misli yokdur demek olmaz, meğer hâk-i pâk-i Irâk-ı Acem ola, zîrâ Belgrad'ın vilâyet-i vâsi‘i ma‘mûr ve dâ’imâ ahâlîsi mesrûr buk‘aları hûb ve hâk-i amber-pâki beyne'n-nâs mergûb ve mezra‘aları vâfir ve hayr-ı berekâtları mütekâsir ni‘metleri firâvân ve uyûn-ı enhârînleri cârî ve revân bir şehr-i âbâdândır. <i class="calibre2">Hafazakellâh</i>. (---) (---) (---) (---) (---) (---) (---) (---) (---)</span></p>

      <p class="Balk38">Evsâf-ı ziyâretgâh-ı Belgrad-ı ferruh-âbâd</p>

      <p class="evliya"><span class="calibre26">Evvelâ, <b class="calibre1">merkad-i pâk Gâzî Ahmed Ağa</b> <i class="calibre2">kuddise sırruhu</i>.: Çârsû içinde medfûndur</span></p>

      <p class="evliya"><span class="calibre26">Ve <b class="calibre1">ziyâret-i Münirî Efendi.</b></span></p>

      <p class="evliya"><span class="calibre26">Andan <b class="calibre1">merkad-i şeyhülislâm Abdürrahîm Efendi</b> İmâret câmi‘inde medfûndur.</span></p>

      <p class="evliya"><span class="calibre26">Andan <b class="calibre1">merkad-i Karakaş Paşa.</b> Gazâ-yı Hotin'de Budin vezîri iken Hotin'in altından kurşum ile urulup şehîd oldukda cîfesi kabri Hotin kal‘ası hâricindedir. Na‘şe-i pâki bundadır. <i class="calibre2">Rahmetullâhi aleyh</i>.</span></p>

      <p class="evliya"><span class="calibre26">Andan <b class="calibre1">ziyâret-i Aşağı şehîdlik</b>. Ebü'l-feth zamânında ve Süleymân Hân asrında şehîd olan guzât-ı müslimîn cümle bu meşhedde âsûdedirler kim her bâr nûr berk urur. Cânib-i erba‘ası çepçevre dîvârlı ve bir kapulu bir cebbâne meşheddir.</span></p>

      <p class="evliya"><span class="calibre26">Andan <b class="calibre1">Orta cebbâne.</b> Bunda dahi niçe keşf ü kerâmât-ı aliyye sâhibi erler vardır.</span></p>

      <p class="evliya"><span class="calibre26">Andan <b class="calibre1">merkad-i Gâzî Porça.</b> Belgrad<span class="calibre29">;</span>'ın kıblesinde bir sâ‘at ba‘îd Havâle kal‘asında medfûndur. <i class="calibre2">Kuddise sırruhu.</i> (---) (---) (---) (---) (---) (---) (---)</span></p>

      <p class="Balk1">şehr-i Belgrad'ın müşâsında olan kılâ‘ ve şehirleri beyân eder</p>

      <p class="evliya"><span class="calibre26">Evvelâ cânib-i kıblesinde bir sâ‘at ba‘îd kal‘a-i Havâle. Andan kasaba-i Valiv[a], iki merhale yerdir. Andan cânib-i şarka Tuna kenârında altı sâ‘at yer kal‘a-i Hisârcık'dır. Nehr-i Tuna aşrı hâk-i Tımışvâr'da kal‘a-i Pancova ve nehr-i Sava tarafında hâk-i sancağ-ı Sirem mânend-i bâğ-ı İremde kal‘a-i Zemîn Belgrad'dan görünür. Andan cânib-i garba bir gergi konak kasaba-i Metrofça, ana karîb kasaba-i Nemse ile müşâdır. Andan yine nehr-i Sava kenârında kal‘a-i Böğürdelen bir konak yerdir, anınla müşâdır. Etrâf-ı Belgrad'da bender şehirler yokdur. (---) (---) (---) (---) (---) (---) <i class="calibre2">ve's-selâm</i>.</span></p>

      <p class="evliya"><span class="calibre26">Bu şehr-i Belgrad'ı temâşâ edüp cümle ahibbâ ve dostânlar ile vedâ[‘]laşup pür-silâh ve yarar Semendire gâzîleri ile <i class="calibre2">"Tevekkülen-alallâh"</i> deyüp,</span></p>

      <p class="Balk39">şehr-i Belgrad'da bin yetmiş ıydı salâtın edâ edüp Vârat gazâsına gitdiğimiz konakları ve kılâ‘ları ve çekdiğimiz âlâm-ı şedâ’idleri ayân u beyân eder</p>

      <p class="evliya"><span class="calibre26">Evvelâ Belgrad'dan bir sâ‘at aşağı Hisârcığ'a karîb nehr-i Tuna üzre yetmiş aded tıransa ve tombaz gemiler üzre mezkûr haşeb cisr-i azîmden geçüp vilâyet-i Tımışvâr'da,</span></p>

      <p class="Balk40">Palanka-i Pancova</p>

      <p class="evliya"><span class="calibre26"> Nehr-i Tımış nehr-i Tuna'ya mahlût olduğu bir çemenzâr şekl-i murabba‘ bir ağaç palankadır kim cirmi sekiz yüz adımdır. İçinde dizdârı ve elli aded neferâtları ve kifâyet mikdârı cebehânesi ve bir câmi‘i ve bir hânı ve çârsû-yı muhtasarı var, ammâ hammâmı yokdur ve ekseriyyâ evleri çitden ve hasır örtülüdür. Ve nehr-i Tımış tâ Erdel memleketinin dağlarından ve şebeş ve Logoş ve Façat ve Solmoş kal‘aları dağlarından gelüp Tımışvâr handakı içinden cereyân ederek bu mahalde nehr-i Tuna'ya munsabb olur küçük bataklı sudur ve Pancova ve Tımışvâr hükmünde mu‘âf yüz elli akçe kazâdır, lâkin ilhâk olup Tımışvâr nâ’ibi hükm eder. Andan cânib-i şimâle,</span></p>

      <p class="Balk40">Karye-i Zeldeş</p>

      <p class="evliya"><span class="calibre26"> Alaybeği köyüdür, ammâ bu sahrâlarda bir bakla kadar taş yokdur. Nebâtât u giyâhâtlı bir vâdî-i hâmûndur kim her cânibe arabalar işler ve ol kadar ot olur kim içinde atlı âdem gitse görünmez. Andan,</span></p>

      <p class="Balk40">Evsâf-ı Palanka-i Dente</p>

      <p class="evliya"><span class="calibre26"> Bu dahi Tımışvâr hâkinde yine nehr-i Tımış kenârında şekl-i murabba‘ bir çit palankadır. Dizdârı ve elli aded neferâtları ve cebehânesi ve câmi‘i ve hânı ve birkaç dükkânları ve bâğçeleri mahsûldârdır. <b class="calibre1"><i class="calibre2">[117a]</i></b> Andan,</span></p>

      <p class="Balk1">Evsâf-ı hisâr-ı üstüvâr-ı dâr-ı karâr, ya‘nî kân-ı gâzîyân kal‘a-i Tımışvâr</p>

      <p class="evliya"><span class="calibre26"> Bir sûr-ı hısn-ı hasîn ve sedd-i kavî metîn ve bir rabât-ı kadîm ve bir belde-i azîm ve bir kirmen-ı müzeyyen ve bir şehr-i müdeyyendir kim kılâ‘lar mâbeyninde refî‘ü'l-bünyân ve halkı ekseriyyâ azîmü'ş-şân mücâhidün fî sebîlillâhlardır kim anların şânında sûre (---) Kur’ân'da,<a class="pcalibre pcalibre1" id="_ftnref50"></a></span> <a class="pcalibre pcalibre1" href="Evliya_Celebi_Seyahatnamesi_5._Kitap_split_019.htm#_ftn50" title=""><span class="MsoFootnoteReference"><span class="calibre30"><sup class="calibre18"><span class="calibre30"><span class="calibre31">[50]</span></span></sup></span></span></a><span class="calibre26"> nassı nâzil olmuşdur.</span></p>

      <p class="evliya"><span class="calibre26">Hâlâ ol gâzîlerin kân-ı mekânlarıdır, ammâ asr-ı Gâzî Hudâvendigâr'da bu kal‘a Erdel Kralı Metayoş Kral hükmünde bir palanka-i sağîr idi. Gâzî Hudâvendigâr'ın tulû‘ [u] hurûcundan küffâr-ı dûzah-karâr-ı füccâr bu kal‘ayı metânet üzre Metayoş Kral-ı dâl istihkâm edüp diyâr-ı Orta Macar'ı ve diyâr-ı Nemçe'yi nehb u gâret etdikde Nemse kralı bu Tımışvâr üzre gelüp yedi ayda amân vermeyüp Erdel kâfiri elinden alup içine yigirmi bin soltat [u] murtat Nemselere Luşancı nâm kapudanı hâkim nasb edüp Nemse çâsârı Ferdinand Kral dâr-ı menhûsu olan Beç kal‘asına varınca beri tarafda Tımışvâr hâkimi Luşancı nâm la‘în nehr-i Tımış'dan elli altmış pâre firkate gemiler ile nehr-i Tuna'ya çıkup tarafeynde olan kılâ‘ları ve Tuna üzre Belgrad'a varup gelen gemileri nehb u gâret edüp Tımışvâr yunakları tecâvüzden hâlî olmayup Belgrad ve Köylüc ve İhram ve Semendire ve Feth-i İslâm kılâ‘ları yolları kapanup Belgrad'da kaht [u] galâ’ olunca fermân-ı şehriyârî sâdır olup bi-fazlillâhi'l-Meliki'l-Mennân kal‘a-i Tımışvâr Memâlik-i Mahrûsa-i İslâmiyye'ye mutazammın kılınmak içün Rûmeli Beğlerbeğisi Mehemmed Paşa düstûr-ı mükerrem ve serdâr-ı mu‘azzam ta‘yîn olunup azm-i râh-ı Tımışvâr diyerek şehr-i Belgrad'a dahil olup andan nehr-i Sava üzre cisr-i azîm ile karşu hâk-i Sirem'e ubûr edüp kat‘-ı menâzil ve tayy-ı merâhil ederek kal‘a-i Vulkovar'dan cisirler ile nehr-i Tuna'yı da ubûr edince taraf-ı pâdişâhîden iki bin güzîde yeniçeri ile yüz elli aded şâhî darbzen-i adû-şikâr ve on beş aded balyemez top-ı kal‘a kûplar gelüp ordu-yı İslâma dahil olunca ol gün Tatar askeri dahi gelüp vâsıl oldukda sipehsâlâr-ı mu‘azzam Titel kal‘ası kurbunda nehr-i Tisa'yı dahi ubûr edüp kal‘a-i Peçey'i muhâsara edüp yedi günde <b class="calibre1">feth-i kal‘a-i Peçey,</b> sene 958, be-dest-i Vezîr Mehemmed Paşa vâlî-i Rûmeli.</span></p>

      <p class="evliya"><span class="calibre26">Bu kal‘ayı ta‘mîr ü termîm edüp müstevfâ muhâfazacı asâkir-i İslâm koyup andan cânib-i şarka gidüp Beçkerek kal‘asın muhâsara edüp ahâlîsi savlet-i asker-i İslâma tâkat getiremeyüp amân ile emân bulup <b class="calibre1">feth-i kal‘a-i Beçkerek,</b> buna dahi müstevfâ asker koyup andan <b class="calibre1">feth-i kal‘a-i Fenlak</b> sene-i minhu.</span></p>

      <p class="evliya"><span class="calibre26">Andan <b class="calibre1">feth-i kal‘a-i Çanad</b> sene-i minhu. Bu dahi asker-i deryâ-misâla tâkat getiremeyüp niçe bin küffâr "Amân ey Âl-i Osmân" dedi. Niçe yüzü ehl-i îmân olup kal‘a-i Çanad'ı vere ile verdiler ve kifâyet mikdârı kal‘aya asker kodular.</span></p>

      <p class="metin"><span class="calibre26">Andan kal‘a-i Lipova'yı muhâsara etdiler. Ol mahalde pusudan asker-i İslâm üzre küffârın taburu gelüp ehl-i İslâm ve ashâb-ı nîrân birbirlerine girüp bir azîm savaş-ı perhâş edüp bi-avnillâhi Te‘âlâ küffâr münhezim, asker-i İslâm mansûr ve muğtenim niçe bin kefere ve fecere tu‘me-i şimşîr ve bakıyyetü's-süyûfları beste-i zencir olup <b class="calibre1">feth-i kal‘a-i Lipova,</b> be-dest-i Serdâr Mehemmed Paşa. Hamd-i Hudâ kal‘a-i bâkire dest-i İslâma girüp derûn-ı hisâra Ulama Paşa hâkim nasb olup andan,</span></p>

      <p class="metin7"><b class="calibre1"><span class="calibre26">Muhâsara-i kal‘a-i Tımışvâr:</span></b> <span class="calibre26">Cümle asker-i İslâm kal‘ayı ihâta edüp dokuz yerden meterislere girilüp ceng [u] cidâl ederken bi-emr-i Hayy-i Kadîr merkûm kal‘alar feth oluncaya dek şiddet-i şitâ gelüp bir acâ’ib seyl-i bârân-ı rahmet nâzil olup cümle meterisler ve tabyalar âb-ı rahmet ile memlû olup cümle yeniçeriler meterislerinde durmak imkân olmaduğu ecilden <i class="calibre2">"El-umûru merhûnetün bi-evkâtihâ"<a class="pcalibre pcalibre1" id="_ftnref51"></a></i></span> <a class="pcalibre pcalibre1" href="Evliya_Celebi_Seyahatnamesi_5._Kitap_split_019.htm#_ftn51" title=""><span class="MsoFootnoteReference"><span class="calibre30"><sup class="calibre18"><span class="calibre30"><span class="calibre31">[51]</span></span></sup></span></span></a><span class="calibre26"> deyüp, cümle asker-i İslâm meterisler ve sıçan yollarından çıkup kal‘adan fâriğ olup meymene ve meysere cebehâne ve top-ı kûpları cümle gerü çeküp bu ahvâl-i pür-melâli Der-i devlet-i Pâdişâhîye i‘lâm olundukdan sonra serdâr-ı müşârün-ileyh ile cüyûş-ı müslimîn kal‘a-i Belgrad'[da] kışlamak fermân olundu.</span></p>

      <p class="metin7"><span class="calibre26">Bu havâdisât-ı azîmlerin cümlesi pederimizden istimâ‘ olunmuşdur, zîrâ bu gazâlarda peder-i büzürgvârımız bile idi kim anlardan nakl ederiz. Bu meştâda küffâr-ı hâksâr kal‘a-i Lipova'ya istîlâ eder. Ol ceng-i âşûbda mahsûr olan Ulama Paşa şehd-i şehâdeti nûş eder, sene 958.</span></p>

      <p class="metin7"><span class="calibre26">Ve mukaddemâ Lipova kapudanı olan Batori Andraş, </span></p>

      <p class="metin7"><span class="calibre26">"Yine kal‘a-i Lipova'ya mâlik oldum" deyü Lipova'dan yüz bin kefere ve fecereler ile kal‘a-i Çanad üzre gelirken Budun Vezîri Alî Paşa'ya râst gelüp cümle küffârı tîğ-i âteş-tâbdan geçürüp ol arada Erdel kralı Lipova kal‘asın boş bulup kal‘aya istîlâ edüp miftâhların Devlet-i Alîyye'ye <b class="calibre1"><i class="calibre2">[117b]</i></b> gönderüp hidmet etdikde cenâb-ı pâdişâhîden Erdel kralına bir tîğ-i zerrîn ve hil‘at-i fâhire ile mer‘î ve mahmî kılındı.</span></p>

      <p class="metin7"><span class="calibre26">Andan sene-i âtîde Sultân Süleymân Hân Edirne'ye azîmet eyleyüp mukaddemâ Tımışvâr kal‘asının fethine sû’-i tedbîr ve te’hîr olunduğundan ve Lipova kal‘asına tekrâr küffâr-ı dûzah-karâr Erdel kralı elinden alup zafer bulduğundan pâdişâh-ı gerdûn-vakâr Rûmeli vezîri Serdâr Mehemmed Paşa'ya muğber-hâtır olup serdârlıkdan ma‘zûl edüp Vezîr-i Sânî Ahmed Paşa'yı serdâr-ı sipehsâlâr ta‘yîn eyleyüp kırk oda yeniçeri ile sekbânbaşı ve aşağı bölük ağaları ve topçu ve cebeci ve on yedi mîr-i mîrân ve kırk aded mîr-i livâ ve Budin Vezîri Alî Paşa'yı ma‘an ta‘yîn eyleyüp sene 959 mah-ı Rebî‘ulâhir'inin yigirmi yedinci günü ednâ'l-arz olan mahmiyye-i Edirne'den serdâr-ı müşârün-ileyh deryâ-misâl asker-i nusret-me’ser ile çıkup kat‘-ı menâzil ve tayy-ı merâhil edüp adl [ü] insâf ederek şehr-i Belgrad'da meks-i hıyâm edüp andan nehr-i Tuna cisrinden ubûr edüp şehr-i Ramazânü'l-mübârekin beşinci gün kal‘a-i Tımışvâr'a amân u zamân vermeyüp on altı aded balyemezler ile yedi yerden asker döküp kal‘a döğüp bir günde yedi aded yerlerin rahnedâr etdikde bir gecede handak içinden cereyân eden nehr-i Tımış'ı kesüp kal‘a-i Tımış kuruda kuruya kaldı.</span></p>

      <p class="evliya"><span class="calibre26">Mukaddemâ sene-i sâbıkda mahsûr olan kapudanı Luşancı nâm la‘în yine ol bî-dîn kapanup cünd-i cünüb-ı Hırvad ve hoyrâtdan üç bin aded tüfengli soltat ve murtat ve Nemçe ve Leh ve İşpaniye kefereleri ile kapanup şeb [ü] rûz ceng-âşûb ederlerdi, ammâ ehl-i İslâm ümerâsı bir mertebe cengâverlikler ve bir mertebe dilâverlikler edüp küffâra bir ân göz açdırmayup top u tüfengleri perrân ederlerdi ve her fetâlar dal kılıç olup rahnedâr yerlerden girmeğe acele ederlerdi. Hattâ Serdâr Ahmed Paşa'nın bir yürüyüşde altında bir atı top ile urulup der-akab bir gayrı ata süvâr olup yürüyüşden kalmaz, tâ bu mertebe cür’etler eder, ammâ her gün yüz ve yüz elli aded guzât-ı müslimîn câm-ı şehâdeti nûş edüp yine mahlûlâtların serdengeçdi gâzîlerine ihsân edüp guzât-ı müslimîni cenge terğîb ederdi.</span></p>

      <p class="evliya"><span class="calibre26">Hulâsa-i kelâm kal‘a-i Tımışvâr tamâm otuz beş günde "El-amân ey güzîde-i Âl-i Osmân" ile feth oldu, sene 959, be-dest-i Vezîr-i Sânî Ahmed Paşa. Derûn-ı hisâra asker-i İslâm çıt-a-çıt girüp herkes şikâr olmak sadedinde iken iç kal‘aya tekrâr küffâr-ı murdâr kapanup sulhu bozup yine tekrâr cenge âheng etdiklerinde bir ceng-i azîm olup niçe bin küffârı tîğ-i Dahhâk'dan geçürüp bakıyyetü's-seyfi esîr-i kayd [u] bend oldular.</span></p>

      <p class="evliya"><span class="calibre26">Ez-ân sebeb ki sene-i mâzîde kal‘a-i Lipova'da mahsûr olup yüz yetmiş gün ceng [u] cidâl edüp ba‘dehû Ulama Paşa vere ile Lepova kal‘asın mukaddemâ kapudanı olan Batori Andraş nâm bî-traşa ber-vech-i emânet kal‘a-i Lipova'yı verüp cümle guzât bî-silâh giderken mezkûr Batori Iştvân ahd-şikenlik edüp Ulama Paşa'nın ardı sıra Yorgi Frenc nâm mel‘ûn Yedikulle hapsinde babasıyla haps idi. Babası pelîd Yedikulle'de mürd olunca oğlu âzâd olup babası intikâmıyçün Ulama Paşa'nın askeri ardlarına düşüp Ulama Paşa'yı ve cümle asker-i İslâm'ı şehîd etmişdi. Bu kerre kal‘a-i Tımışvâr'da dahi Ulama Paşa'nın hûnın almak içün Osmânlı da ahd-şikenlik edüp cümle küffârı derûn-ı Tımışvâr'da kılıçdan geçürüp kanları revân olup kal‘a-i Tımışvâr bu yüzden feth oldu <i class="calibre2">ve's-selâm</i>.</span></p>

      <p class="evliya"><span class="calibre26">Hamd-i Hudâ Süleymân Hân asrından berü dest-i İslâm'da ma‘mûr u âbâdân bir kal‘a-i gâzîyândır. Hâlâ Süleymân Hân tahrîri üzre başka eyâletdir.</span></p>

      <p class="Balk1">Der-beyân-ı hâkimân-ı kal‘a-i Tımışvâr</p>

      <p class="evliya"><span class="calibre26"> Paşası iki tuğlu mîr-i mîrândır, ammâ niçe kerre üç tuğlu vezîrlere sadaka olunmuşdur, ammâ paşasının taraf-ı pâdişâhîden hâss-ı hümâyûnu sekiz yüz altı bin yedi yüz doksan akçedir. On bir yerde hâs voyvadaları vardır, ammâ bu hâslardan ve bâc u bâzâr ve cürm [ü] cinâyet ve bâd-ı havâdan ber-vech-i adâlet paşasına seksen yedi bin guruş dutar. Seydî Ahmed Paşa gibi zabt ederse iki kerre yüz bin guruş dutar eyâlet-i azîmdir. Çete ve potura yeridir kim gâzîler esîr getirirlerse bî-kıyâs üsârâ peydâ olur.</span></p>

      <p class="evliya"><b class="calibre1"><span class="calibre26">Eyâleti cümle altı sancakdır kim zikr olunur:</span></b> <span class="calibre26">Evvelâ sancağ-ı Lipova ve sancağ-ı Çanad ve sancağ-ı Göle ve sancağ-ı Modova ve sancağ-ı İrşova ve sene 1069 Köpürlü Koca Mehemmed Paşa kal‘a-i Yanova'yı ve kal‘a-i şebeş'i ve kal‘a-i Logoş'u feth edüp bu üç aded sancakları dahi eyâlet-i Tımışvâr'a ilhâk edüp eyâlet-i kübrâ oldu.</span></p>

      <p class="evliya"><span class="calibre26">Bizzât kal‘a-i Tımışvâr paşasının tahtıdır. Eyâletinde cümle erbâb-ı ze‘âmet 59 ve cümle tîmâr 290. Cebelüleri ile kanûn üzre yedi bin sekiz yüz asker olur. Paşasının askeriyle cümle on bin asker-i pür-silâhdır. Alaybeğisi ve çeribaşısı ve yüzbaşısı vardır. Sefere me’mûr oldukları yere paşalarının alemi altında sefer eşerler. Me’mûr oldukları seferde <b class="calibre1"><i class="calibre2">[118a]</i></b> bulunmazlarsa paşalarının arzıyla tîmâr ve ze‘âmetleri âhar müstahıklarına tevcîh olunur.</span></p>

      <p class="evliya"><span class="calibre26">Bu eyâletde hazîne defterdârı ve mâl defterdârı ve defter kethüdâsı ve tîmâr defterdârı ve çavuşlar kethüdâsı ve çavuşlar emîni ve defter emîni ve şehir emîni var, lâkin hazîne defterdârının hâssı 110.000 akçedir. Hâss-ı ze‘âmet kethüdâsı ve defter kethüdâsı ve defter emîni 64.880 akçedir. Hâss-ı ze‘âmethâ-yı defterdâr 60.000 akçedir.</span></p>

      <p class="metin9"><span class="calibre26">Andan hâkim-i şer‘îsi beş yüz akçe mevleviyyetdir ve cümle (---) aded nevâhî kadıları vardır. Cümle eyâleti sancağı (---) aded kazâlardır. Beher sene mollasına ber-vech-i adâlet yigirmi kîse hâsıl olur.</span></p>

      <p class="evliya"><span class="calibre26">Ve bir hâkimi dahi kal‘a dizdârıdır kim cümle yigirmi dörd aded tuğlu ve sancağ u bayraklı ağaları vardır. Evvelâ azeb ağası ve beşli ağası ve gönüllü ağası ve martolos ağası ve topçu ağası ve cebeciler ağası ve hisâreri ağası ve pandur ağası ve'l-hâsıl kanûn üzre yigirmi dörd ağa ve (---) aded kal‘a neferâtlarıdır kim cümle şeb [ü] rûz mevcûdlardır. Beher sene bunların vazîfe-i mu‘ayyeneleri taraf-ı pâdişâhîden ve hâs ve harâclardan (---) yük akçe edüp mâl defterdârından ulûfelerin alırlar.</span></p>

      <p class="evliya"><span class="calibre26">Ve bir hâkimi dahi şeyhülislâmdır ve bir hâkimi nakîbüleşrâfdır ve sipâh kethüdâyeri ve kapukulu yeniçerisi serdârı üç oda yeniçeri ağasıdır ve cebeciler serdârı ve topçular serdârı. Bunlar Âsitâne tarafındandırlar, yerli kul değillerdir. Ve gümrük emîni ve muhtesib ağası ve anbâr emîni ve bâcdârı ve mi‘mârbaşı ve şehir subaşısı ve harâc ağası kavli üzre bu eyâletde otuz altı bin aded keferelerden harâc alınup kullarına mevâcib verilir, zîrâ eyâletinde cümle (---) aded kılâ‘ların neferâtlarına defterdâr bu cizyelerden ulûfe verir.</span></p>

      <p class="Balk1">Der-beyân-ı zemîn-i kal‘a-i üstüvâr, ya‘nî eşkâl-i sûr-ı Tımışvâr</p>

      <p class="evliya"><span class="calibre26"> Bu kal‘anın zemîni bir çemenzâr ve mahsûldâr ve bir vâsi‘atü'l-aktâr ve rahîsatü'l-eş‘âr ve nebâtât [u] giyâhâtlı hâk-i pâk-i amber-pâka vâki‘ olup etrâfı gül [ü] gülistân ve bâğ u bostânlı arz-ı mu‘teberdir kim bu vâdîlerde aslâ ve kat‘â bir bakla mikdârı taş bulunmaz yerde binâ olunmuş bir kal‘a-i zîbâdır. Nehr-i Tımış kal‘anın handakları içinden ve iç kal‘ası dibinden cereyân edüp kal‘a-i Pancova dibinde nehr-i Tuna'ya munsabb olup Erdel dağlarından tulû‘ etdiği bâlâda tahrîr olunmuş bir âb-ı hayâtdır. Ve dahi,</span></p>

      <p class="Balk1">Eşkâl-i kal‘a-i Tımışvâr</p>

      <p class="evliya"><span class="calibre26"> Bu Tımış nehrinin batağı çatağı içre gûyâ bir su içinde kaplıbağa yatır gibi durur, dörd ayakların germiş, dörd aded tabya-i azîmleridir ve kaplıbağanın başı gûyâ iç kal‘adır ve kaplıbağanın vücûdu gûyâ kal‘anın cirmidir. Bu hisâb üzre şekl-i muhammesdir, lâkin ne taşdır ve ne tuladır. Cümle kalın meşe ve pelîd ağaçlarından mebnî bir palankadır. Taşra yüzü çit örme bir kat ince beyâz ve mücellâ dîvâr şekilli çitdir. Üstâd-ı kâmil bu çiti yaban asmalarından örüp üzerine alçı ve beyâz kireç sürüp nûr-ı mücellâ kuğu-misâl bir kal‘adır, ammâ iç kat dolma palankası iki kat sütûn-ı bâlâlardır kim mâbeynini üstâd-ı kâmil bennâ horasan ve kireç ve alçı ile eyle rıhtım etmiş kim bin yıl niçe yüz bin top-ı kûp gülleleri ursan palanka direklerinin aralarına gülleler girüp gâ’ib olur. Taş kal‘alar gibi topdan aslâ havf u haşyeti yokdur. Eğer palanka ağaçların âteşe uralım deseler deryâ-misâl sudan ve bataklardan yanına varılmaz ve etrâfında batakdan meterise girilmez ve iç kal‘adan ve dörd aded makas tabyalardan şayka toplar âdem gezdirmez, değil ki palankasın âteşe uralar. Bir vech ile kabza-i teshîre almak mümkün değildir, illâ muhâsaradan gayrı ilâc yokdur, zîrâ gâyet metîn kal‘a-i hısn-ı hasîndir. Eğer denirse "Ağaç kal‘a mürûr-ı eyyâm ile çürümez mi?" denirse, belî çürüyen sütûn-ı müntehâların kırk elli yılda bir çıkarup yerine bir dıraht-ı müntehâ korlar, zîrâ bu kal‘anın ta‘mîr ü termîmine me’mûr yetmiş aded ma‘mûr köyler me’mûrlardır, ammâ her dırahtı bataklık içre dura dura abanos olup polad-ı Nahçivânî olmuşdur. Ve dolma rıhtım dîvârı dahi sedd-i şirvanî olmuşdur kim bu dîvârın enniliği kâmil elli ayak ve ba‘zı yerleri altmış ayak âriz dîvârlardır kim üzerlerinde fârisi'l-hayl olanlar cirid oynasalar yerleri dar değildir.</span></p>

      <p class="evliya"><span class="calibre26">Ve cânib-i erba‘ası fecc-i amîk batak handakdır ve handaka nâzır üç yüz yerde dîdebân hücreleri var kim dokuz kat mehterhânesi ba‘de'l-ışâ çalındıkdan sonra cümle nigehbânları "Allâh yeğdir, yeğ" deyü tâ sabâha dek feryâd edüp her şeb yigirmi dörd ağaların on ikisi kol dolaşırlar, <i class="calibre2">ilâ mâşallâh.</i></span></p>

      <p class="evliya"><span class="calibre26">Mu‘tâd-ı kadîmeleri böyledir ve bu kal‘anın aslâ dendân-ı bedenleri ve burc [u] bârûları yokdur, lâkin top delikleri çokdur. Cümle iki yüz beş aded balyemez ve darbzan ve şayka ve kolomboruna ve şâhî darbzen top-ı musanna‘ları var kim her biri birer kal‘a değer top-ı ibret-nümâlardır ve bu kal‘anın cebe <b class="calibre1"><i class="calibre2">[118b]</i></b> hâne-i gûnâ-gûnun ve sâ’ir mühimmât [ü] levâzımâtın ve me’kûlât [u] meşrûbât-ı zahâ’irâtların hisâbların cenâb-ı Bârî bilir.</span></p>

      <p class="evliya"><span class="calibre26">Ve beş aded tabyaları üzre ve yeniçeri odaları cânibinde kirpi tüğü gibi zeyn olmuş arabalar üzre siperler ardında topçularıyla hâzır-bâş toplar var kim her topa şems-i âteş-tâb pertev urdukda âdemin çeşm-i nergisleri hîrelenir.</span></p>

      <p class="evliya"><span class="calibre26">Ve bu tabyalar üzre bu kal‘anın cirmi kâmil bir sâ‘atde dolanılır. Hattâ her ağa bu kal‘ayı her gece bir sâ‘atde devr etdikde ol ağa neferâtlarının çavuşu "Bir pâsbân" deyü feryâd edüp anlar oturup ol ân bir gayrı ağa neferâtlarıyla kalkup kal‘ayı devr etdikde yine bir sâ‘at olup "Bir pâsbân" deyü feryâd ederler. Tâ sabâha dak sayf u şitâda tûl-ı nehâr kanûnları böyledir. Sâ’ir kılâ‘larda bu âyîn yokdur. Hattâ rûz-ı rûşende dahi dîdebânları başka ağalardır. Bu kal‘a etrâfında olan sahrâlara nazar ederler.</span></p>

      <p class="evliya"><span class="calibre26">Eğer su’âl olunursa "Bu kal‘aya bu kadar himmet olunduğuna göre niçün taş binâ ve niçün tula binâ olunmadı?" denilirse,</span></p>

      <p class="evliya"><span class="calibre26">"Bu diyârda taş mesâfe-i ba‘îdeden gelmeğe muhtâc ve taş topa dayanmaz ve tula binâ bârânın kesretinden ve handaklarında olan nehr-i azîmin vefretinden ağaç palanka metîn etmişler ve zemîni oynak çamurlu yer olmak ile taş binâ birkaç yıla varmayup ka‘r-ı zemîne geçer" deyü üstâd-ı bennâ-yı âkıbet-endîş-i zevi'l-ukul bu kal‘ayı palankadan inşâ etmiş, ammâ ilm-i hendese üzre var makdûrun sarf edüp ol bennâ-yı bânî bu kal‘ada kasd-ı tasarruflar etmiş kim im‘ân-ı nazar ile nazar eden atlas-ı felekde eyle bir kârgîrlik bir mi‘mâr-ı selef etmemişdir.</span></p>

      <p class="evliya"><span class="calibre26">Netîce-i merâm bu kal‘a hemân savaş-ı perhâş içün binâ olunmuşdur kim bir cânibinde aslâ ve kat‘â havâlesi yokdur.</span></p>

      <p class="evliya"><span class="calibre26">Ve kal‘a-i Tımışvâr'ın cümle beş aded kapusu var, ammâ bu kapuları ancak kârgîr kemer binâlı ve ikişer kat metîn ve âlî ve vâsi‘ demir kapulardır ve her kapuların önlerinde asma makaralı haşeb köprüleri vardır. Her gece kapuları sedd edüp cisirleri makaralar ile çeküp kapuların önlerine siper ederler. Evvelâ bâb-ı garb iki kapudur kim anın târîhi budur:</span></p>

      <p class="evliya"> Kankı düşman fikr-i fâsid eyleye bu hısn içün</p>

      <p class="evliya"> İre şemşîri ricâlullâhdan ana inhizâm</p>

      <p class="evliya"> Ey Ubeydî Hâtif-i Kudsî dedi târîhini</p>

      <p class="evliya"> Lillâhi'l-hamd kulle-i bâb-ı kebîr oldu tamâm</p>

      <p class="evliya"> Sene (---)</p>

      <p class="evliya"><span class="calibre26">Bu kapu cânib-i kıbleye mekşûf gâyet sa‘b bâb-ı kebîrdir kim iki kapunun mâbeyni cümle elvân silâhlar ile âmâde olup bevvâbları şeb [ü] rûz pür-silâh dururlar. Bu kapuların miftâhları her şeb yeniçeri ağasında emânet durur. Paşa istese miftâhları vermezler.</span></p>

      <p class="evliya"><span class="calibre26">Diğer târîh-i bâb-ı garb, {Vam kapusu dahi derler}:</span></p>

      <p class="beyit12"> İlahî bu şehir içre sağîr u ger kebîr olsun</p>

      <p class="beyit12"> Kamusuna nasîb etsin Hudâ son demde îmânı</p>

      <p class="beyit12"> Ricâlullâh ile bu Kevseri dedi ana târîh</p>

      <p class="beyit12"> Dilerim kim bu hısnın Hak ola dâ’im nigehbânı.</p>

      <p class="evliya"> Sene (---)</p>

      <p class="evliya"><span class="calibre26">Bu bâb-ı hadîd cânib-i şarka meftûhdur. Hattâ üstünde bir kasr-ı âlîsi var ve kapuya muttasıl bir tabya-i azîmi var kim üstünde kesik balyemez küffâra amân vermez top-ı âteş-nişân bu tabyadadır ve cümle yeniçeri odaları bu tabya üstündedirler.</span></p>

      <p class="evliya"><span class="calibre26">Andan târîh-i bâb-ı Horos:</span></p>

      <p class="evliya">İlahî ömr-i devletliyle (?) bir dem olmaya hâlî</p>

      <p class="evliya">Harâbe dilleri ma‘mûr u âbâdân u ihyâdan</p>

      <p class="evliya">Ricâlullâh ile Hâtif Ubeydî dediler târîh</p>

      <p class="evliya">Meded yâ Rab masûn eyle bu hısnı mekr-i a‘dâdan.</p>

      <p class="evliya"> Sene (---)</p>

      <p class="evliya"><span class="calibre26">Bu bâb-ı kebîr dahi iki kat cânib-i şimâle nâzırdır. Hattâ bu kapu üzre cihân-nümâ bir kasr-ı âlîsi var. Cümle haşeb binâdır, ammâ gâyet musanna‘ kasr-ı Havernâk'dır. Cümle âyende vü revende ve müsâfirîn anda meks-i ârâm ederler. Sâ‘at kullesi andadır ve üstünde demir tenekeden bir horosu var, sekiz rûzgâr-ı zorkâr bu horosa urdukça ol horos hareket edüp sadâ vererek çevelân eder. Gâyet musanna‘ horosdur. Anıniçün kapuya Horos kapusu derler.</span></p>

      <p class="Balk1">{Der-vasf-ı horos-ı mutalsam}</p>

      <p class="evliya"><span class="calibre26"> Mukaddemâ kefere zamânında bu kapu üzre bir kulle-i bâlâ var imiş. Ol kulle üzre bir mutalsam tuç horos var imiş. Kaçan kim bu kal‘aya bir yağî ve dağî bağî gelse be-hükm-i tılsım ol horos kanat kakup "Kukırı ku" deyü ötüp kal‘a ahâlîsin âgâh edermiş.</span></p>

      <p class="evliya"><span class="calibre26">Ba‘dehû bu kal‘a niçe kerre muhâsaralar görüp ol kulle sademât-ı top-ı kûplardan münhedim olup mezkûr horos dahi meksûr olup bâng-i horos vermeden kalır. Ol zamândan berü bu kapuya Horos kapusu deyü Macar-ı füccâr tevârîhlerinde yazmışlar.</span></p>

      <p class="evliya"><span class="calibre26">Ve Su kapusu, bir kat kapudur. Yalı kapusu dahi derler metîn kapudur.</span></p>

      <p class="Balk1">Evsâf-ı aded-i mahallât-ı kal‘a-i Tımışvâr</p>

      <p class="evliya"><span class="calibre26"> Derûn-ı hisârda cümle dörd mahalledir. Garbkapusu mahallesi ve Horoskapusu mahallesi ve Yalıkapusu mahallesi, Sukapusu mahallesi.</span></p>

      <p class="evliya"><span class="calibre26">Ve cümle bin iki yüz aded tahtânî ve fevkânî kat-ender-kat <b class="calibre1"><i class="calibre2">[119a]</i></b> evlerdir kim cümle tahta avlulu ve serâpâ şindire tahta örtülü ve ocakları sivri sivri bir gayrı gûne binâ olunmuş bâğsız ve bâğçesiz daracık havlısız hânelerdir. Bu şehirde ocaklarından gayrı kârgîr binâlar yokdur ve cümle büyûtları sobalıdır.</span></p>

      <p class="Balk1">Sitâyiş-i aded-i cevâmi‘hâ-yı enderûn-ı hisâr-ı Tımışvâr<span class="calibre29">;</span></p>

      <p class="evliya"><span class="calibre26"> Cümle dörd aded mihrâbdır. Evvelâ Süleymân Hân câmi‘i. Bir deyr-i mu‘azzam imiş. Bir gûne hafîf kirec binâdır kim kârgîr desek, değildir. Hâlâ bu câmi‘in içinde dağlar gibi guzât-ı müslimînin beksümâtları memlûdur ve Cimcime câmi‘i ve şeket câmi‘i (---) (---) (---) (---) (---) (---) mâ‘adâ mesâcidler vardır.</span></p>

      <p class="evliya"><span class="calibre26">Cümle dörd aded tekye-i dervîşândır.</span></p>

      <p class="evliya"><span class="calibre26">Andan yedi aded mekteb-i sıbyândır.</span></p>

      <p class="evliya"><span class="calibre26">Andan üç aded hândır, ammâ müfîd ü muhtasar mihmân-kândır.</span></p>

      <p class="evliya"><span class="calibre26">Ve cümle dörd aded hammâm-ı dil-sitândır. Evvelâ biri Yalıkapusu hammâmı ve biri Sukapusu hammâmı kapunun iç yüzünde gâyet küçük hammâmdır. (---) (---) (---) (---) (---).</span></p>

      <p class="evliya"><span class="calibre26">Ve hisâr içinde cümle dörd yüz aded dükkânlardır, lâkin bezzâzistânı ve medrese ve dârü'l-hadîs ve dârü'l-kurrâsı yokdur, ammâ çârsû-yı bâzârı gâyet müzeyyendir. Cümle sokakları serâpâ tahta döşelidir. Aslâ taş kaldırım yokdur ve mümkün değildir.</span></p>

      <p class="evliya"><span class="calibre26">Bu kal‘a içinde iki yerden arklar ile nehr-i Tımış cereyân edüp cümle halk suyu andan alup def‘-i atşân ederler. Bu şehirde aslâ çeşme yokdur ve cümle çirkâbları nehr-i Tımış'a dökülüp gider ve bu kal‘ada buğday anbârları ve kahvehâneleri var.</span></p>

      <p class="evliya"><b class="calibre1"><span class="calibre26">Evsâf-ı iç kal‘a-i Tımışvâr:</span></b> <span class="calibre26">Bu iç kal‘a taşra kal‘anın cânib-i cenûbu köşesinde şekl-i murabba‘ bir kârgîr binâ bir kal‘a-i ra‘nâdır kim cânib [u] etrâfından nehr-i Tımış cereyân etmek ile bu kal‘a gûyâ bir pek topraklı cezîrede vâki‘ olmağile sehel kârgîr, hafîf şekilli binâ-yı zîbâdır ve handakından dahi nehr-i Tımış akar. şehre açılır üç kat kârgîr kemerler ile mebnî demir kapulardır ve her kapuların mâbeynlerinde yine makaralı asma köprüler vardır kim kemerleri tula binâlardır. Bu iç kal‘anın etrâfında beş aded tula kârgîr binâ kulle-i ra‘nâlarının sivri sivri tahta örtülü ve alemli kulleleri var ve bu kal‘ada bir vâsi‘ sarây meydânı var. Tahta döşeli değildir. Dolma rıhtım horasan döşelidir. Bunda dizdâr ve kethüdâ ve imâm ve mü’ezzinlerden gayrı bir merd-i âferîde olmayup kullelerde ve cebehânelerde cümle hazâ’in ve mühimmât ve levâzımâtlar ile memlû olup gayrı şey yokdur kim bir gayrı âdem temâşâsına bile giremez. Eğer ricâ ile girmek murâd edinirse silâhların kapuda pâsbânlara emânet koyup girir. Gâyet mazbût nârin kal‘adır.</span></p>

      <p class="evliya"><b class="calibre1"><span class="calibre26">Evsâf-ı varoş-ı şehr-i Tımışvâr:</span></b> <span class="calibre26">Cümle on mahalle ve cümle bin beş yüz aded bâğlı ve bâğçeli ve tahtânî ve fevkânî cümle tahta havlılı ve cümle tahta şindire örtülü hâne-i vâsi‘lerdir kim her hânedânların ikişer kat porta kapuları var. Birinden atlılar ve arabalar girüp çıkar. Biri anın yanında piyâdeler girir çıkar küçük kapucuklardır.</span></p>

      <p class="evliya"><span class="calibre26">Bu varoş cümle on aded mihrâbdır. Evvelâ Horos kapusunun hâricinde kal‘a handakı kenârında Gâzî Seydî Ahmed Paşa câmi‘i ma‘bedgâh-ı cedîddir, ammâ çârsû-yı bâzârda olmağile cemâ‘ati çokdur ve huddâmları çokdur. Cümle revzenleri mihrâb tarafında handak içinden cereyân eden nehr-i Tımış'a nâzırdır. Kapusu üzre târîhi budur:</span></p>

      <p class="beyit13"> Kâtil-i Rakofçi-i bî-dîn [ü] küffâr-ı la‘în</p>

      <p class="beyit14"> A‘nî düstûr-ı mükerrem Gâzî-i merd-i zamân</p>

      <p class="beyit14"> Etdi bir câmi‘ binâ kim haşre dek subh u mesâ</p>

      <p class="beyit14"> Zikr-i hayrın gâzîyân-ı dîn eder vird-i zebân</p>

      <p class="beyit14"> Kevserî târîhini sordukda hâtifden dedi</p>

      <p class="beyit15"> Câmi‘-i paşa-yı âdil Seydî-i sâhib-kırân.</p>

      <p class="evliya"> Sene 1070</p>

      <p class="evliya"><span class="calibre26">Andan câmi‘-i (---) (---) (---) (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Ve cümle (---) tekye-i dervîşândır (---) (---) (---) (---)</span></p>

      <p class="evliya"><span class="calibre26">Ve cümle (---) aded mekteb-i sıbyândır (---) (---) (---)</span></p>

      <p class="evliya"><span class="calibre26">Ve cümle üç aded hândır (---) (---) (---) (---) (---)</span></p>

      <p class="evliya"><span class="calibre26">Ve cümle (---) aded dükkândır. Bezzâzistânı yokdur, ammâ her metâ‘ vardır. Bu varoşun dahi cümle sokakları tahta döşelidir. şehre yağmur yağsa şehirden taşra batakdan fîl-i Mengerusî gark olur. Bu kal‘a-i metînin bir sarplığı dahi bu batakdır.</span></p>

      <p class="metin7"><b class="calibre1"><span class="calibre26">Der-beyân-ı mutalsam:</span></b> <span class="calibre26">Bu şehirde aslâ sivrisinek olmaz, zîrâ iç kal‘a temelinde medfûn bir tuç sivrisinek timsâli vardır ve bu şehirde ecinne âdemi incitmeyüp dutarak dutmaz. Ve sulehâ-yı ümmetden ehl-i vara‘ müstecâbü'd-da‘ve âdemleri ve ehl-i zevk gâzîleri ve tüccârları ve ehl-i hırefleri vardır. Ekseriyyâ halkı çuka serhadli ve çukadâr abâ {kopçalı} çakşırlarının dizleri sahtiyân kaplı ve başlarında yeşil serhadli çuka kalpaklar ve ayaklarına kubâdî pabuçlar geyüp gezerler. <b class="calibre1"><i class="calibre2">[119b]</i></b></span></p>

      <p class="metin7"><span class="calibre26">Ve âb [u] havâsının letâfetinden mahbûb u mahbûbesi hüsn ü cemâlde ve lütf-i i‘tidâlde mahbûb mahbûbânları var, ammâ mü’eddeblerdir.</span></p>

      <p class="metin7"><span class="calibre26">Ve memdûhâtından sipov ekmeği ve beyâz yağlı çöreği ve ballı böreği ve kırah çobrası ve lahana ve kabak dolması meşhûrdur.</span></p>

      <p class="metin7"><span class="calibre26">Ve meşrûbâtından biri vişnesi suyu ve bal suyu meşhûrdur. şarâb içmek bu diyârda gâyet ayıbdır. Ekseriyyâ bal suyu içerler.</span></p>

      <p class="Balk1">Evsâf-ı tetimme-i şehrengîz-i külliyât-ı Tımışvâr</p>

      <p class="evliya"><span class="calibre26"> Nevâhîlerinde olan sürü sürü devâbbât makûlesinden at ve sığır ve câmûs ve koyun ve kuzuların hisâbın Rabbü'l-izzet bilir. Katır ve deve ve eşek görseler re‘âyâsı deveden korkup eşeğe gülüp katırdan ürküp temâşâ ederler. Balı ve yağı cihânı doylamışdır. Gâyet ganîmet diyârdır. Dağlarında bir vişnesi ve bir çileği ve eriği ve gögemi bir diyârda yokdur, lâkin zimistân diyârı olmağile incir ve zeytûnı ve narı [ve] pembesi yokdur, lâkin emrûd-ı ahladı çokdur.</span></p>

      <p class="evliyasatr">................ (2 satır boş)....................</p>

      <p class="metin7"><b class="calibre1"><span class="calibre26">Zikr-i a‘yân [u] kibâr:</span></b> <span class="calibre26">(---) (---) (---) (---) (---) (---) (---) (---) (---) (---)</span></p>

      <p class="Balk1">Kal‘a-i Tımışvâr'ın müşâsında olan kazâları ve kılâ‘ları beyân eder</p>

      <p class="metin7"><span class="calibre26"> Evvelâ cânib-i cenûbunda nehr-i Tuna aşrı kal‘a-i Belgrad bir gergi konak yerdir ve kendi sancağında nehr-i Tuna kenârında kal‘a-i Pancova, ve kıblesinde yine Tuna kenârında bir konak yerdedir, kal‘a-i Modova, andan içeri kıblesinde dağlar eteğinde ma‘mûr u âbâdân kal‘a-i Virse, virseden galat-ı meşhûrdur ve Tımışvâr'a bir sâ‘at karîb kal‘a-i Dente ve cânib-i şarkında bir konak kal‘a-i şebeş ve ana karîb kal‘a-i Logoş ve cânib-i şimâlinde kal‘a-i Peçey ve yine semt-i şimâlinde kal‘a-i Lipova ve yine şimâlinden garba meyyâl kal‘a-i Çanad birer konak yerlerdir ve yine semt-i şimâle dağlar başında kal‘a-i Solmoş bir germe konakdır. Ve taraf-ı garbında kal‘a-i Beckerek ve ana bir konakdan sehele kal‘a-i Arat ve semt-i şimâle iki konak kal‘a-i Göle ve şimâlinde kal‘a-i Fenlak, andan kal‘a-i Bernak, andan kal‘a-i Yankovina, andan yine garba kal‘a-i İrşova, andan kal‘a-i Moroşvâr, andan kal‘a-i İline, andan kal‘a-i Marçina, andan kal‘a-i Fektebatur, andan kal‘a-i Façad, andan kal‘a-i Çalya, andan kal‘a-i şekvan, andan kal‘a-i Nablakvar, andan kal‘a-i Küçük Sac, andan kal‘a-i şimikloş, andan kal‘a-i Büyük Sac, andan kal‘a-i Likova Tuna kenârında Modova sancağı hükmündedir. Andan cânib-i garba Göle kurbunda kal‘a-i Salanta, andan kal‘a-i Solmoş kurbunda kal‘a-i Vilagoş ve Lipova'nın dibindeki nehr-i Moroş karşusunda kal‘a-i Radna küçükdür.</span></p>

      <p class="evliya"><span class="calibre26">Me’âl-i kelâm oldur kim bu Tımışvâr sancağı hâkinde mukaddemâ yetmiş altı pâre kılâ‘-ı metîneler var idi. Hâlâ görüp bildiğimiz bunlardır kim tahrîr olundu ve hâlâ sancağında cümle (---) kazâ yerdir. (---) (---) (---) <i class="calibre2">ve's-selâm.</i></span></p>

      <p class="Balk1">Evsâf-ı ziyâret-i şehîdân-ı kal‘a-i Tımışvâr<span class="calibre29">;</span></p>

      <p class="evliya"><span class="calibre26"> Evvelâ ziyâretgâh-ı Büyük şehîdlik ve dahi Vam kapusu kurbunda Ziyâret-i şeyh Karabaş</span></p>

      <p class="evliya">................ (1 satır boş)....................</p>

      <p class="evliya"><span class="calibre26">Bu şehr-i Tımışvâr'ı dahi meymene ve meysere seyr [ü] temâşâ edüp (---) paşa efendimizin kâ’immakâmı ile ve gayrı ahibbâlar ile vedâ[‘]laşup iki yüz aded Semendire gâzîleriyle Tımışvâ[r]'dan çıkup Serdâr Alî Paşa gitdiği yoldan gitmeyüp tek ü tenhâ ganîmet yollardan,</span></p>

      <p class="Balk1">Kal‘a-i Tımışvâr'dan Vârat gazâsına gitdiğimiz menâzilleri ve temâşâ etdiğimiz kal‘aları beyân eder</p>

      <p class="evliya"><span class="calibre26">Evvelâ <i class="calibre2">bism-i İlâh</i> ile cânib-i şimâle 5 sâ‘atde,</span></p>

      <p class="Balk1">Menzil-i karye-i Çeribaşı</p>

      <p class="evliya"><span class="calibre26">Tımışvâr nâhiyesinde beş yüz evli ma‘mûr Eflâk köyüdür kim çeribaşının ze‘âmetidir. Andan yigirmi aded yiğit ile ılgar edüp cânib-i şarka meyyâl sarp dağlar ve o[r]manlı yollar aşup renc-i anâ çekerek,</span></p>

      <p class="Balk1">Evsâf-ı kal‘a-i Façat</p>

      <p class="evliya"><span class="calibre26">Sebeb-i tesmiyesi (---) (---) (---) Bânîsi ibtidâ Betlen G[ab]or'dur. Sene 958 feth-i Süleymân Hân'dır, be-dest-i Ulama Paşa. Kal‘ası şekl-i murabba‘ şeddadî binâ-yı ra‘nâdır. Cânib-i garba sahrâya nâzır bir kapusu var. Dizdârı ve üç yüz aded güzîde yarar neferâtları ve kifâyet mikdârı cebehâneleri var. Cümle şindire tahta örtülüdür, ammâ çârsû-yı bezzâzistânları ve hânları ve hammâmları yokdur. Ancak bir serhad kullesidir. (---) (---) (---) (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Bu kal‘adan Façatlı <b class="calibre1"><i class="calibre2">[120a]</i></b> Alî Ağa'yı ve Paşo'yu refîk alup andan yokuş aşağı cânib-i garba amâr köyler geçüp,</span></p>

      <p class="Balk41">Evsâf-ı dâr-ı İflâk, ya‘nî kal‘a-i Fenlak</p>

      <p class="evliya"><span class="calibre26">Sebeb-i tesmiyesi kefere-i Eflâkândan Fenlak nâm bir kral-ı dâl ismiyle müsemmâ bir küçük kal‘acıkdır. Sene 958 târîhinde yine asr-ı Süleymân Hânî'de be-dest-i Mehemmed Beğ'de feth olmuşdur. Hâlâ Tımışvâr paşasının hâssı olmağile voyvadası hâkimdir ve Tımışvâr monlası niyâbetidir. Bu hâsdan paşaya iki yük akçe hâsıl olur. Kal‘ası nehr-i Moroş kenârında bir mürtefi‘ bayır üzre tula binâ ve bir şekl-i murabba‘ bir sûr-ı ra‘nâcıkdır kim cirmi ancak dörd yüz adımdır.</span></p>

      <p class="evliya"><span class="calibre26">Ve kıbleye nâzır bir kapusu üzre bir küçük câmi‘ var Süleymân Hân'ındır. Derûn-ı hisârda ancak beş hâne ve beş aded şâhî topcuğazları var ve kapusu önünde asma zincirli cisri önünde bir cihân-nümâ lonca köşkü var. Dizdârı ve elli aded neferâtları var, ammâ taşra varoşu palankasız yüz mikdârı tahta havlılı ve örtülü evler ve on aded dükkânlardan gayrı bir âsâr-ı binâ yokdur, ammâ bâğları gâyet çokdur. Andan cânib-i maşrıka nehr-i Moroş kenârıyla 2 sâ‘atde,</span></p>

      <p class="Balk1">Evsâf-ı palanka-i Arat</p>

      <p class="evliya"><span class="calibre26">Sene 958 târîhinde asr-ı Süleymân Hân'da Vezîr-i Sânî Ahmed Paşa fethidir. Ba‘dehû küffâr istîlâ edüp Sokollu Mehemmed Paşa fethidir. Ba‘dehû mürûr-ı eyyâm ile harâb u yebâb olup sene (---) târîhinde Köpürlü Mehemmed Paşa Yanova kal‘asın feth etdikde müceddeden bu kal‘ayı amâr edüp dizdâr ve elli aded nefer ve cebehâne koyup bir câmi‘ ve bir hân-ı azîm ve tevhâne ve mütevellîhâneler ve mekteb ve tekye ve bir imâret-i dârü'z-ziyâfe inşâ edüp cemî‘i âyende vü revendeye ni‘met-i nefîse-i bî-imtinânı subh u mesâ bay u gedâya mebzûldür.</span></p>

      <p class="evliya"><span class="calibre26">Bir küçük hammâmı ve kifâyet mikdârı esvâk-ı muhtasarları vardır. Kal‘ası nehr-i Moroş'in Göle kal‘ası tarafındadır kim cirmi dörd bin adım dolma rıhtım binâdır ve iki tahta-i metîn kapuları var. Biri şimâl tarafına Yanova kapusu, taşrasında iki yüz aded kâfir hâneleri var ve Tımışvâr kapusu dibinde çâr-kûşe bir palanka iç kal‘ası var. Ancak bir kapusu metîndir. Bu iç kal‘ayı nehr-i Moroş döğer ve nehr-i Moroş üzre on iki göz ağaç cisr başında kal‘aya girecek mahalde bâc alınır bir lonca köşkü var ve bu cisrin Tımışvâr tarafında iki yüz saz ve tahta örtülü kefere hâneleri varoşu var. Andan nehr-i Moroş kenârında saz ve tahta örtülü külbe-i ahzânlardan panayır dükkânları var kim yılda bir kerre bu dükkânlarda yetmiş seksen bin re‘âyâ vü berâyâ kefereleri cem‘ olup bir bey‘ [ü] şirâ olur kim ta‘bîr olunmaz. Germâ-germ on gün on gece bu cem‘iyetde mütevellî hükûmet eder. Gerçi Tımışvâr eyâletidir, ammâ maktû‘-ı kalem ve mefrûzü'l-kadem bir vakf-ı tevliyetdir ve Tımışvâr monlası niyâbetidir.</span></p>

      <p class="evliya"><span class="calibre26">Andan 6 sâ‘atde gâh nehr-i Moroş kenârınca giderken bu mahalde Erdel Kralı Rakofçi nâm la‘în isyân edüp üzerine Budin vezîri Kırçıl Ken‘ân Paşa ve Elçi Hasan Paşa ta‘yîn olunup ceng etdiklerinde Ken‘ân Paşa ve Hasan Paşa münhezimen firâr etdiklerinde Elçi Hasan Paşa bu mahalde bu kadar bin asker-i İslâm ile nehr-i Moroş'a gark olup hakîr bu mahalden geçerken cemî‘i şühedâların kabr-i şerîflerin ziyâret ederek yine gâh nehr-i Moroş kenârıyla ve gâh ormanlık içre 6 sâ‘atde gidüp bir çemenzârda sehel istirâhat edüp, andan,</span></p>

      <p class="Balk1">Evsâf-ı kûh-ı Varva, ya‘nî kal‘a-i Lipova</p>

      <p class="evliya"><span class="calibre26">Sebeb-i tesmiyesi lisân-ı Sırf ve Latince Lipo güzele dirler, ya‘nî Güzel kal‘a demekdir, ammâ bânîsi Erdel keferelerinden Ban Yejder binâsıdır kim gâyet atîk kal‘adır.</span></p>

      <p class="evliya"><span class="calibre26">Ba‘dehû sene 958 târîhinde asr-ı Süleymân Hânî'de Rûmeli Vezîri Mehemmed Paşa Nemse çâsârı kapudanı Batori Andraş nâm la‘în-i bî-tırâş elinden vere ile feth edüp derûn-ı hisâra ibtidâ Ulama Paşa'yı vâlî etdi.</span></p>

      <p class="evliya"><span class="calibre26">Ba‘dehû küffâr bu kal‘aya istîlâ etdikden sonra Ulama Paşa'yı şehîd edüp ba‘dehû sene-i mâzîde Serdâr Mehemmed Paşa feth etdiği bâlâda merkûmdur.</span></p>

      <p class="evliya"><span class="calibre26">Hamd-i Hudâ ol asırdan berü dest-i İslâm'da Süleymân Hân tahrîri üzre Tımışvâr eyâletidir ve sancakbeği tahtıdır. Beğinin hâssı 210.000, erbâb-ı zu‘amâsı 31 ve erbâb-ı tîmârı 455. Çeribaşısı ve yüzbaşısı ve alaybeğisi var. Hîn-i seferde kanûn üzre cebelüleri ile iki bin asker pür-silâh olup me’mûr oldukları sefere beğleri livâsı altında eşüp giderler.</span></p>

      <p class="evliya"><span class="calibre26">Ve yüz elli akçe şerîf kazâdır. şeyhülislâmı ve nakîbi ve sipâh kethüdâyeri ve yeniçeri serdârı ve cebeciler ve topçular serdârları vardır ve kal‘a dizdârı ve on yedi aded hisâr ağalığı ve sekiz yüz aded bahâdır ve şecî‘ ve tüvânâ kal‘a neferâtları vardır. Muhtesibi ve bâcdâr ve harâccısı <b class="calibre1"><i class="calibre2">[120b]</i></b> dahi vardır.</span></p>

      <p class="Balk1">Sitâyiş-i eşkâl-i kal‘a-i Lipova</p>

      <p class="evliya"><span class="calibre26"> Cebel-i Varva dâmeninde şekl-i muhammes ve şeddadî taş binâ-yı ra‘nâdır kim hakîrin adımıyla bu kal‘anın cirmi dâ’iren-mâdâr on bin adım bir sevâd-ı mu‘azzam kal‘adır ve nehr-i Moroş bu kal‘anın şimâli tarafı dîvârın döğüp cereyân ede ede kal‘a dîvârının ba‘zı yerlerin münhedim etdiğinden dolma rıhtım palanka dîvâr-ı üstüvâr etmişler.</span></p>

      <p class="evliya"><span class="calibre26">Ve beş aded kapusu var. şimâl tarafına Cisir kapusu, andan iki yüz adım ba‘îd Azeb kapusu, beş yüz adım ba‘îd Su kapusu, andan beş yüz adım ba‘îd Battâl kapu, andan üç yüz seksen adım ba‘îd Tişvâr kapusu, andan taşra martolosân ağası bekler Martolos kapusu, andan şarampav kapusu.</span></p>

      <p class="evliya"><span class="calibre26">Ve bu kal‘a içre cümle beş câmi‘ ve bir mescid var. Evvelâ çâ[r]sû içinde Büyük câmi‘ Süleymân Hân'ındır kim serâpâ kurşum kubbeli ve cemâ‘at-i kesîreye mâlik câmi‘-i kadîmdir. Andan Tişvâr câmi‘inin târîhidir:</span></p>

      <p class="evliya"> Tâ‘at içün yapdı bir sâhib-hüner</p>

      <p class="evliya"> Düşdü anın târîhi câmi‘ şerîf</p>

      <p class="evliya"> Sene (---)</p>

      <p class="evliya"><span class="calibre26">Battâl kapu kurbunda Alaybeği câmi‘i, Nemse mahallesinde Hacı mescidi.</span></p>

      <p class="evliya"><span class="calibre26">Bu hisâr içre cümle bin beş yüz aded bâğlı ve bâğçeli cümle şindire tahta örtülü tahtânî ve fevkânî binâ-yı ra‘nâ hâne-i zîbâlardır ve cümle sokakları serâpâ tahta belvân direkler döşelidir ve cümle iki yüz aded dükkânlardır. Ekseriyyâ halkının kârları nehr-i Moroş gemileriyle Erdel diyârında Turda nâm kal‘adan tuz kayaları getirüp ticâret ederler kim kal‘adan taşra yüz aded tuz mahzenleri var. Andan gemilere yükleyüp nehr-i Moroş ile nehr-i Tisa'ya, andan nehr-i Tuna'ya gelüp diyâr-ı İslâm'da tuz ganîme olur.</span></p>

      <p class="evliya"><span class="calibre26">Ve bu şehirde sebîlhâne ve çeşme-sâr ve medrese ve dârü'l-hadîs ve dârü'l-kurrâ ve imâret-i dârü'z-ziyâfesi yokdur, ammâ her hânedânın kapuları meftûh olup âyende vü revendelere ni‘metleri mebzûl olduğundan me’kel imâreti yokdur. Andan bu şehir hâna ihtiyâc değildir. Cümle müsâfirîn ve mücâvirîn hânedânlarda ve bir ednâ kişi hânesinde bir sene mihmân olsa istiskâl etmezler, zîrâ gâyet ganîmet şehirdir kim tâ diyâr-ı Erdel'den beher sene niçe bin aded zahîre gemileri gelüp gider, zîrâ vilâyet-i vâsi‘i ma‘mûr ve halkı dâ’imâ mesrûr ve buk‘aları hûb ve hâk-i pâki mergûb bir şehr-i mahbûbdur.</span></p>

      <p class="evliya"><span class="calibre26">Ve yedi aded mekteb-i sıbyânı var. Püserân-ı ciğer-kûşeleri gâyet necîb ve reşîdlerdir, ammâ serhad şehri olmağile evlâdları cümle çete ve potura seferlerine gitmek sevdâsındadırlar ve üç aded tekyeleri vardır.</span></p>

      <p class="evliya"><span class="calibre26">Bu kal‘a hâricinde Tımışvâr yolu üzre tekye-i Yağmur Baba. Cânib-i erba‘ası bâğ-ı İrem'den nişân verir bir azîm âsitâne-i Bektaşiyândır kim pâk u pâkîze ehl-i sünnet ve'l-cemâ‘a[t] hâl sâhibi erbâb-ı ma‘ârif dervîş-i dil-rîşleri vardır.</span></p>

      <p class="Balk1">Der-beyân-ı Ortahisâr</p>

      <p class="evliya"><span class="calibre26">Bu hisâr-ı kebîrin cânib-i cenûbunda Ortahisâr şekl-i muhammes bir hısn-ı hasîn ve sedd-i metîn hisâr-ı üstüvârdır kim dâ’iren-mâdâr cirmi beş bin seksen ayakdır, adım değildir, zîrâ hakîr bu kal‘ada sâkin olmağile alâ mehlin ayak ile add etmişimdir ve elli ayak enli dolma rıhtım şeddadî dîvârdır, lâkin taş binâ değildir. Serâpâ ağaçdan palanka kal‘a-i kavîdir. Bir garâ’ib ibret-nümâ handakı var kim içinden nehr-i Moroş cârîdir kim sayyâdlar handak içinde gûnâ-gûn mâhîler sayd ederler. Cânib-i şarka nâzır ancak bir kapusu var ve handak üzre bir asmalı musanna‘ cisri var.</span></p>

      <p class="evliya"><span class="calibre26">Ve etrâf-ı surda cümle beş aded tabyaları üzre on beş aded balyemez toplarının birisi yigirmi yedi karış ve yigirmi vukıyye gülle atar gâyet musanna‘ topdur.</span></p>

      <p class="evliya"><span class="calibre26">Ve bu Ortahisâr'da cümle yüz elli aded neferât hâneleridir ve bir zâviyeleri var. Mehterhâne her şeb bunda çalınır.</span></p>

      <p class="Balk1">Der-ayân-ı Nârin kal‘a</p>

      <p class="evliya"><span class="calibre26">İki kârgîr kulleli bir taş binâ ve bir sûr-ı ra‘nâdır kim handakı içinden su çıkar. Bir asma cisirli ancak bir sa‘b ve metîn kapusu var. Bu kapunun iç yüzünde çâh-ı cahîmden nişân verir bir zindân-ı siccîni var. Bu şehirde olan üsârâları herkes her şeb getirüp bunda haps edüp her sabâh esîrleri kemendler ile taşra çıkarup hidmet etdirirler.</span></p>

      <p class="evliya"><span class="calibre26">Bu Nârin kal‘ada dizdâr ve imâm ve mü’ezzinlerden gayrı olmaz, zîrâ hazîne ve cebehâne ve mahzenler bu hisârdadır. Bu Nârin kal‘a Lipova'nın bâğları olan Varva bayırının dibine vâki‘ olmuş havâleli yerdedir, ammâ ol püşteden bu sûra aslâ zarar gelmez, zîrâ ol havâle bayır bu kal‘anın hılâfına vâki‘ olmuşdur, ammâ yine emîn zemîn değildir.</span></p>

      <p class="evliya"><span class="calibre26">Ve bu şehrin âb u havâsı gâyet latîf olduğundan mahbûb u mahbûbeleri sâhib-cemâl latîfü'l-i‘tidâl hûb manzara peri peyker hadden efzûn şems-i tâbân-misâl hüsn-i cemâl sâhibi mahbûbânları var kim Lipova güzeli meşhûrdur kim Lipova, güzel demekdir. Hakkâ ki ismi müsemmâsına mutâbık tâbaka'n-na‘l bi'n-na‘l şehr-i şîrîndir.</span></p>

      <p class="evliya"><span class="calibre26">Sanâyi‘-i memdûhâtından yağlı tokmak kayışı dollâblarda edüp pembe-misâl kayışı olur. Cümle serhad halkı kılıç bağları ve <b class="calibre1"><i class="calibre2">[121a]</i></b> rahtların ve atlara gögsüne bağların bu kayışdan ederler. Ve şayak nâm bir gûne çuka dokurlar.</span></p>

      <p class="evliya"><span class="calibre26">Ve halkı cümle Boşnak'dır. Serhadli gibi kısa ve daracık esbâb geyerler, zîrâ Hadîs-i şerîfde</span> <a class="pcalibre pcalibre1" id="_ftnref52"></a><a class="pcalibre pcalibre1" href="Evliya_Celebi_Seyahatnamesi_5._Kitap_split_019.htm#_ftn52" title=""><span class="MsoFootnoteReference"><span class="calibre30"><sup class="calibre18"><span class="calibre30"><span class="calibre31">[52]</span></span></sup></span></span></a><span class="calibre26"> fehvâsınca dizleri gözünde çuka serhadli ve Kutmen kürk ve çuka dolama ve güderi dolamalar geyüp yenlerinde ve göğüslerinde cümle gümüş düğmelerdir ve bellerinde kuşakları harîr zünnâr teybend kuşaklardır ve çakşırları gâyet daracık çuka ve beyâz güderi çakşır geyerler ve başlarında aslâ sarık yokdur. Cümle kırmızı ve yeşil çuka semmûr kalpaklar üzre şahin kanatlı tâc geyer bir alay-ı gâzîyân-ı mücâhidândırlar, ammâ ulemâya ve gurebâlara gâyet rağbet edüp zekât ve sadaka verirler ve zenâneleri aslâ kapudan taşra çıkmazlar. İllâ</span> <a class="pcalibre pcalibre1" id="_ftnref53"></a><a class="pcalibre pcalibre1" href="Evliya_Celebi_Seyahatnamesi_5._Kitap_split_019.htm#_ftn53" title=""><span class="MsoFootnoteReference"><span class="calibre30"><sup class="calibre18"><span class="calibre30"><span class="calibre31">[53]</span></span></sup></span></span></a><b class="calibre1"><i class="calibre2"><span class="calibre26"> </span></i></b><span class="calibre26">ile musallâya cenâze namâzına çıkarırlar. Bu husûsda gâyet muta‘assıb kavimdirler, ammâ hakkâ ki kitâb hükmünce ederler.</span></p>

      <p class="evliya"><span class="calibre26">Ve lisânları cümle Poturca ve Macarca fasîh kelimât ederler, zîrâ Erdel diyârı ile müşâ olup dâ’imâ Macar ile bey‘ [ü] şirâ etdiklerinden Macarca tekellüm ederler.</span></p>

      <p class="Balk1">Tetimme-i şehrengîz-i kal‘a-i Lipova</p>

      <p class="evliya"><span class="calibre26"> Nehr-i Moroş bu şehre tâ Erdel diyârında Kolçat dağlarından ve Valina yaylaları ve Deve kal‘ası dağlarından cem‘ olup iner, nehr-i Tisa'ya, andan nehr-i Tuna'ya mahlût olur bir âb-ı hayâtdır.</span></p>

      <p class="evliya">................ (1.5 satır boş)....................</p>

      <p class="Balk1">Evsâf-ı ziyâretgâh-ı şehîdân-ı sûr-ı Lipova<span class="calibre29">;</span></p>

      <p class="evliya"><span class="calibre26">Evvelâ,</span></p>

      <p class="evliya"><b class="calibre1"><span class="calibre26">Ziyâret-i merkad-i Ulama Paşa:</span></b> <span class="calibre26">Süleymân Hân vüzerâlarından olup bir arbede-i azîmde şehîd olmuşdur. Be-dest-i Török Ferenc nâm la‘în vere ile kal‘adan çıkarup akîbince ılgar ile yetişüp hîle ile Ulama Paşa'yı ve cümleden askerin şehîd etmişdir. Ve bu kabr-i münevverenin kurbunda,</span></p>

      <p class="evliya"><b class="calibre1"><span class="calibre26">Ziyâret-i Binbir şühedâ:</span></b> <span class="calibre26">Andan Tımışvâr yolu üzre,</span></p>

      <p class="evliya"><b class="calibre1"><span class="calibre26">Ziyâret-i Yağmur Baba:</span></b> <span class="calibre26">Tekyesinde âsûde olduğu bâlâda mastûrdur. Ve nehr-i Moroş aşrı Murâd bayırı üzre,</span></p>

      <p class="evliya"><b class="calibre1"><span class="calibre26">Ziyâret-i şehîdân-ı Lipova:</span></b> <span class="calibre26">Bu cebbânede niçe kerre nûr-ı İlahî leme‘ân urduğın müsinn ü sulehâ-yı ümmet âdemler görüp şahâdet etdiler. Hakîkatü'l-hâl nûr-ı mübîn berk üzre bir garâfe-i kübrâdır. Andan,</span></p>

      <p class="evliya"><b class="calibre1"><span class="calibre26">Ziyâret-i eş-şeyh şerîf Mehemmed Efendi-i Hindî:</span></b> <span class="calibre26">Hâk-i pâk-i Hind'de şehr-i Ağralıdır kim galat-ı meşhûru Egre'dir. Bu azîz-i merkûm bu şehirde sâhib-i seccâde ve ze‘âmet sâhibi olup dâ’imâ mücâhidün fî sebîlillâh idi. Âhir-i kâr câm-ı şehâdeti nûş edüp bu Lipova kal‘ası havâlesinde olan püşte üzre medfûndur. Hâlâ cemî‘i seyyâhân-ı Hind ü Sind ve cümle gâzîyân-ı serhad ahâlîleri ziyâret ederler. (---) (---) (---) (---) (---) (---) (---) (---)</span></p>

      <p class="evliya"><span class="calibre26">Bu ziyâretlerden sonra cümle ahbâb ile vedâ[‘]laşup Lipova dibinde gemilere süvâr olup nehr-i Moroş'i ubûr edüp karşu tarafda bu nehr-i azîm kenârında,</span></p>

      <p class="Balk1">Evsâf-ı palanka-i Radna</p>

      <p class="evliya"><span class="calibre26"> Mâ-tekaddem bu nehir üzre zincirden cisir var iken bu kal‘ayı gâzî ve şehîd Ulama Paşa binâ etmişdir, ammâ hâlâ virâncadır, lâkin derûn-ı hisârda yigirmi kefere hânesi ve dizdâr ve yigirmi aded kefere martolos neferâtları vardır ve cisir var iken cümle Lipova halkının mezâristânları bu tarafda idi.</span></p>

      <p class="evliya"><span class="calibre26">şimdi kal‘a-i Lipova tarafındadır. Andan geçüp nehr-i Moroş kenârınca cânib-i şarka bir sâ‘atde gidüp,</span></p>

      <p class="Balk1">Evsâf-ı kal‘a-i Vafraş</p>

      <p class="evliya"><span class="calibre26"> Nehr-i Moroş'in kal‘a-i Radna tarafında bir püşte-i âlî üzre taş ve dolma rıhtım palankadır. Hâlâ Lipova beği hâssıdır kim subaşılıkdır. Dizdârı ve yetmiş aded neferâtları var. Cümle üç yüz aded hâne-i zîbâlardır ve bâğı ve bâğçeleri çokdur. Andan yukaru yine nehr-i Moroş kenârıyla 2 sâ‘atde,</span></p>

      <p class="Balk1">Evsâf-ı kal‘a-i Vardiya </p>

      <p class="evliya"><span class="calibre26"> Bu dahi Lipova hükmünde nehr-i Moroş kenârında bir mürtefi‘ bayır üzre şekl-i murabba‘dan tûlânîce palanka-i metîndir. İçinde yüz elli hânesi ve dizdârı ve yetmiş aded neferâtları vardır, ammâ bu hisâr-ı üstüvârın ortasında bir kârgîr binâ kullesi var. Dizdâr anda sâkin olup cümle cebehâne-i pâdişâhî andadır.</span></p>

      <p class="evliya"><span class="calibre26">Bu iki aded mezkûr kal‘alarda aslâ çârsû-yı bâzâr ve hân [u] hammâm yokdur, ammâ bâğları gâyet çokdur.</span></p>

      <p class="evliya"><span class="calibre26">Bu kal‘alardan Façatlı Alî Ağa refîkimizin bildiği gâzîlerden beşer aded yarar yiğitler alup andan 3 sâ‘at yine nehr-i Moroş kenârıyla dağlar ve beller aşup,</span></p>

      <p class="Balk1">Der-beyân-ı vilâyet-i Erdel'de evsâf-ı kal‘a-i İliya<span class="calibre29">;</span></p>

      <p class="evliya"><span class="calibre26"> Zamân-ı kadîmde Betlen Iştvân Kral-ı dâllin binâsıdır. Hâlâ hâkimi Erdel kralı tarafından Semare Kapudan'dır. Nehr-i Moroş kenârında bir püşte-i âlî üzre seng binâ bir kal‘a-i ra‘nâ-yı şekl-i muhammesdir. İbtidâ serhad ağzı olmak ile bin aded güzîde katana yunakları vardır. Çârsûsunda meyhâneleri ve iskelesinde tuz mahzenleri ve büyük kenîseleri vardır (---) (---)</span></p>

      <p class="evliya">................ (1 satır boş)....................<b class="calibre1"><i class="calibre2">[121b]</i></b></p>

      <p class="evliya"><span class="calibre26">Bu kal‘a kapudanından vere ve amân kâğızları ve kulağızlar alup cânib-i şarka yine nehr-i Moroş kenârıyla sa‘b dağlar aşup,</span></p>

      <p class="Balk1">Evsâf-ı kal‘a-yı bâlâ-yı sedd-i İskender hisâr-ı Devevâr</p>

      <p class="evliya"><span class="calibre26">Erdel Kralı Kemen Yanoş'a tâbi‘dir, ammâ içinde Nemse çâsârının tarafından beş bin aded katanası vardır, ammâ Barçay Kralı karısının mülk-i mevrûsudur. Kal‘ası nehr-i Moroş kenârında evc-i âsumâna ser çekmiş bir yalçın kaya üzre sa‘b ve metîn hisâr-ı üstüvârdır kim bir tarafından aslâ lağım işlemeyüp bir vech ile zafer mümkün değildir. İllâ muhâsara ile kaht [u] galâ olup vere verir. Gerçi nehr-i Moroş aşrı havâlesi vardır, ammâ andan aslâ havfı yokdur.</span></p>

      <p class="evliya"><span class="calibre26">Ve şekl-i muhammes Kahkaha-vâr burc [u] bârû tabyaları üzre serâmed balyemez topları kirpi tüğü gibi zeyn olup gûyâ Kürdistân'da Van kal‘asıdır. Erdel vilâyetinde böyle bir hısn-ı hasîn kal‘a-i bâlâ yokdur kim gûyâ yed-i kudret ile kal‘a halk olunmuşdur.</span></p>

      <p class="evliya"><span class="calibre26">Ve cümle evleri kal‘a-misâl elvân sırça kiremitli sarâylar ile ârâste dâr-ı menhûs hânelerdir kim cümle pençereleri nehr-i Moroş'e nâzır birbiri üzre hâ’il evlerdir ve nehr-i Moroş kenârında aşağı varoşu dahi gâyet müzeyyen ve ma‘mûr ve şîrîn rabtadır. Niçe aded kenîselerle zîb ü fer bulmuş bin aded bed-âyîn kefere evleridir.</span></p>

      <p class="evliya"><span class="calibre26">Beş yüz aded dükkân-ı esnâfı var, ammâ meyhâneleri gâyet çokdur.</span></p>

      <p class="evliya"><span class="calibre26">Ve bu şehr-i azîm iskeledir, zîrâ tâ Tuna Belgradı'ndan ve Sirem ve Semendire ve tâ Budin'den beher sene niçe bin aded gemiler gelüp bu Deve kal‘ası halkından niçe kerre yüz bin kaya tuz alup Aşağı Lipova'ya, andan nehr-i Tisa ile nehr-i Tuna'ya girüp vilâyet vilâyet Erdel'in kaya tuzların getürürler, zîrâ gâyet lezîz Erdel tuzu olur.</span></p>

      <p class="evliya"><span class="calibre26">Andan bu kal‘a kapudanı bir kerre ziyâfet-i azîm edüp kal‘adan elli pâre balyemez toplar atup şâdumânlar etdikde refîkimiz olan Façatlı Alî Ağa karındaşlığın kapudandan ricâ edüp esîrlikden halâs edüp kapudan cümlemiz hâtırıyçün halâs olan Lâfîzâde'ye bir kat esbâb ve bir katana atı ihsân edüp cümlemiz mesrûr [u] şâdân yine avdet edüp ol gün yine <b class="calibre1">menzil-i kal‘a-i Vardiya,</b> andan cânib-i garba dağlar içre,</span></p>

      <p class="Balk1">Evsâf-ı kal‘a-i Solmoş</p>

      <p class="evliya"><span class="calibre26"> Lipova sancağı hâkinde nehr-i Moroş kenârında evc-i âsumâna ser çekmiş bir kayalı zemînde ve bir ince havâlelice dizdâr ve neferlice ve bir topluca ve cebehânesi azca ve batı tarafına nâzır metîn bir kapuluca ve otuz aded neferlice ve otuz aded hânelice bir küçük kal‘acıkdır, ammâ kesme kayadan gayyâ-misâl bir handak-ı amîki var.</span></p>

      <p class="evliya"><span class="calibre26">Ve derûn-ı hisârda Süleymân Hân'ın bir küçük câmi‘i var. {İçine on âdem sığar}, zîrâ sene 959 târîhinde fermân-ı Süleymân Hân ile Vezîr-i Sânî Ahmed Paşa fethidir.</span></p>

      <p class="evliya"><span class="calibre26">Bânîsi Betlen G[ab]or Kral'dır. Sebeb-i tesmiyesi (---) (---) (---) (---). Anıniçün Solmoş derler ve bu kal‘a içinde bir çâh-ı mâsı var kim cümle kesme kayadır. Gûyâ üstâd Ferhâd bu kuyuyu çarh ile oymuş. Öyle mücellâ ve müdevverdir kim akl-ı benî Âdem hayretde kalır.</span></p>

      <p class="evliya"><span class="calibre26">Hikmet-i Hudâ bu kim eyle bir kûh-ı bâlâ üzre bu kuyu ola. Üç kulaç yakın bir âb-ı hayâtı var kim gûyâ buz pâresidir.</span></p>

      <p class="evliya"><span class="calibre26">Bu kal‘ayı dahi seyr [ü] temâşâ edüp, bundan dahi yedi aded yarar yiğitleri refîk alup 8 sâ‘atde cânib-i şimâle bataklıklar kenârınca gidüp,</span></p>

      <p class="Balk1">Evsâf-ı binâ-yı Kral Lagoş, ya‘nî kal‘a-i Vilagoş<span class="calibre29">;</span></p>

      <p class="evliya"><span class="calibre26"> Bânîsi ismiyle müsemmâ bir kal‘a-i ra‘nâdır. Sene 959'da Süleymân Hân asrında be-dest-i Vezîr-i Sânî Ahmed Paşa fethi olup içinde olan küffârları kılıçdan geçmişdir. Hâlâ Yanova hâki hudûdunda vâki‘ olmuşdur kim evc-i âsumâna ser çekmiş bir yalçın kırmızı kaya üzre şahin yuvası gibi bir küçük seng-tırâş kal‘a-i sâhib-i savaşdır. Hattâ bu kal‘a-i bâlânın garb tarafında üç konak yer nehr-i Tuna ve kal‘a-i Göle ve şimâlinde kal‘a-i Yanova görünür. Bu kal‘anın cânib-i erba‘asın niçe kerre küffâr-ı hâksâr alup bu kal‘a altmış sene kâmil küffâr içinde kalup küffâr aslâ zafer bulamamışlardır ve niçe kerre bunun gâzîleri kâfire şebhûnlar edüp bozmuşlardır.</span></p>

      <p class="evliya"><span class="calibre26">Bu serhadlerde Façat kal‘ası ve bu Vilagoş kal‘ası yiğitleri nâm vermişlerdir. Ol asırda bin aded güzîde yiğitleri var imiş, ammâ şimdi el-hâletü hâzihi bir dizdârı ve elli aded neferâtları var, ammâ Orta Macar'a ve Erdel Macarlarına el-amân dedirmişlerdir.</span></p>

      <p class="evliya"><span class="calibre26">Bu kal‘a içre cümle altmış aded hâne ve bir câmi‘ ve bir anbâr var. Gayrı âsâr-ı binâdan bir şey yokdur. Ve maşrık cânibine nâzır ancak bir kapusu var. Aslâ çârsû-yı <b class="calibre1"><i class="calibre2">[122a]</i></b> hân ve imâretden bir şey yokdur.</span></p>

      <p class="evliya"><b class="calibre1"><span class="calibre26">Ziyâregâh-ı kal‘a-i Vilagoş:</span></b> <span class="calibre26">Kal‘a kapusu önünde ziyâretgâh-ı Şühedâ ve makâm-ı Kırklar.</span></p>

      <p class="evliya"><span class="calibre26">Andan şimâl cânibine 4 sâ‘atde Ciğer deresin geçüp,</span></p>

      <p class="Balk1">Evsâf-ı (---), ya‘nî kal‘a-i Yanova</p>

      <p class="evliya"><span class="calibre26">İbtidâ Macar-ı füccârı Yanvan Kral<span class="calibre29">;</span> binâsıdır kim hayli müsinn kefere olmağile millet-i Nasârâ içre okunur bir mu‘teber târîhi vardır. Serhad halkı bu kal‘aya Yani Ova derler. Sene 959 târîhinde be-dest-i Vezîr-i Sânî Ahmed Paşa feth edüp, ba‘dehû küffâr-ı dûzah-karâr-ı Erdel bu kal‘aya istîlâ edüp (---) sene kâmil karâr-dâde oldular. Ba‘dehû sene (---) târîhinde Sultân Mehemmed Hân ibn İbrâhîm Hân fermânıyla be-dest-i Köpürlü Mehemmed Paşa fethidir kim târîhi budur (---) (---) (---)</span></p>

      <p class="evliya"> Yine girdi Yanova zîr-i hükm-i Âl-i Osmân'a</p>

      <p class="evliya"> Sene (---)</p>

      <p class="evliya"><span class="calibre26">Hâlâ Tımışvâr paşasının pây-ı tahtı olmak fermân olunup yetmiş yıl mukaddem bizde sancakbeği mutasarrıf idi. Hâlâ vüzerâlar mutassarrıfdır, ammâ bu kal‘ayı Köpürlü Mehemmed Paşa feth ederken Anadolu cânibinde Hasan Paşa celâlî olup Anadolu'da niçe yüz bayrak asker ile hurûc ederek tâ Bursa'ya gelüp nehb ü gâretler edüp niçe vüzerâları münhezim etdikde bu kal‘a altında Köpürlü Mehemmed Paşa'ya taraf-ı pâdişâhîden hatt-ı şerîfler gelüp</span></p>

      <p class="evliya"><span class="calibre26">"Elbette lalacığım, Erdel kralın kayd [u] bend ile benim huzûruma getirirsen makbûl-i hümâyûnum değildir. Hemân Der-i devletime gelüp bu Celâlî Hasan Paşa hakkından gelesin" deyü fermân-ı şehriyârî sâdır olup,</span></p>

      <p class="evliya"><span class="calibre26">Mehemmed Paşa-yı âkıl dahi "Sem‘an ve tâ‘a" deyüp ancak bu Yanova kal‘asıyla iktifâ etdi.</span></p>

      <p class="evliya"><span class="calibre26">Yohsa Köpürlü ol deryâ-misâl asker ile bu Yanova kal‘asından mâ‘adâ kal‘a-i Arat ve Varât ve Sekelhit ve Şarbatağ ve Sakmar ve Eçetvâr ve Husvâr ve Kaşa nâmân kal‘alar üzre gitse gerek idi, ammâ "<i class="calibre2">El-abdü yüdebbiru vallâhu yukaddiru"<a class="pcalibre pcalibre1" id="_ftnref54"></a></i></span> <a class="pcalibre calibre65 pcalibre1" href="Evliya_Celebi_Seyahatnamesi_5._Kitap_split_019.htm#_ftn54" title=""><span class="MsoFootnoteReference1"><span class="calibre66"><sup class="calibre18"><span class="calibre30"><span class="calibre31">[54]</span></span></sup></span></span></a><span class="calibre26">.</span></p>

      <p class="evliya"><span class="calibre26">Hamd-i Hudâ ol asırdan berü bu kal‘a-i Yanova dest-i İslâm'da kalup şehr-i azîm olmuşdur, <i class="calibre2">hafezehullâh</i>.</span></p>

      <p class="evliya"><span class="calibre26">Paşasının cümle hâss-ı hümâyûnları ve erbâb-ı tîmârı ve erbâb-ı zu‘amâları ve cümle erbâb-ı dîvânları kanûn üzre kal‘a-i Tımışvâr evsâfında mevsûfdur kim bu mahalle tahrîr-i mükerreri lâzım değildir, ammâ hâlâ ba‘de'l-feth bu şehir beş yüz akçe mevleviyyetdir kim nevâhîleri cümle (---) aded kurâlardır.</span></p>

      <p class="evliya"><span class="calibre26">Kal‘a dizdârı ve altı oda yeniçeri odası ve bir haseki ağası ve sipâh kethüdâyeri ve bir oda cebeciler ve bir oda topçular ve taşra kal‘a ağası ve sağ kol ağası ve sol kol ağası ve azebân ağası ve beşli ağası ve martolosân ağası ve gönüllüyân ağası ve cümle on aded ağalıkdır ve cümle sekiz bin asker neferâtları ve muhâfazacıları vardır.</span></p>

      <p class="Balk1">Evsâf-ı eşkâl-i kal‘a-i Yanova</p>

      <p class="evliya"><span class="calibre26"> Nehr-i Kiriş kenârında şekl-i murabba‘ bir küçük taş binâ bir kal‘a-i ra‘nâ cümle rıhtım dolma dîvârlı palankadır, ammâ gâyet metîn ve müstahkemdir ve çâr-kûşesinde birer Şeddadî taş binâ tabyaları var kim her biri sedd-i Ye’cûc'den nişân verir ve her birine biner âdem sığar ve her birinde onar aded balyemez topları var.</span></p>

      <p class="evliya"><span class="calibre26">Ve cânib-i kıbleye nâzır bir demir kapusu var kim miftâhı kal‘a içinde sâkin olan yeniçeri ağası hükmündedir ve handakı içi mâl-â-mâl nehr-i Kiriş dolaşır ve kapusunun iç yüzünde Sultân Mehemmed Hân câmi‘i dibinde bir tahtadan sâ‘at kullesi ve bir at değirmeni vardır ve bu mezkûr kal‘a içinde,</span></p>

      <p class="Balk1">Evsâf-ı Nârin kal‘a</p>

      <p class="evliya"><span class="calibre26">Şeddadî taş binâ bir kal‘a-i ra‘nâcıkdır kim içinde yeniçeri odalarından gayrı bir şey yokdur ve çâr-kûşesinde üstleri tahta örtülü dörd aded kulle-i metînleri var kim Şeddadî dîvârının arzı yigirmi ayak enlidir ve bu iç kal‘anın batı tarafına nâzır bir kapusu var. Bunun dahi handakı içi nehr-i Kiriş ile leb-ber-lebdir.</span></p>

      <p class="Balk1">Sitâyiş-i varoş-ı kal‘a-i Yanova</p>

      <p class="evliya"><span class="calibre26"> Nehr-i Kiriş içinden cereyân edüp bu nehrin yemîn ü yesârı bir şehr-i mu‘azzamdır ve şekli gûyâ şekl-i mukavvesdir, ya‘nî zemînde yay gibi yayılmışdır.</span></p>

      <p class="evliya"><span class="calibre26">Ve dâ’iren-mâdâr cirmi dörd bin sekiz yüz adımdır ve dâ’iren-mâdâr yeni binâ olunmuş hâlâ amâr olmada palankadır ve cümle sekiz aded metîn ve kavî tabyalardır.</span></p>

      <p class="evliya"><span class="calibre26">Ve cümle üç aded kapusu var. Tımışvâr kapusu cânib-i kıbleye mekşûfdur. Ve Göle kapusu<span class="calibre29"> (Yanova kal‘as›)</span> cânib-i garba meftûhdur. Ve Vârat kapusu semt-i maşrıka nâzır ağaç kapulardır. Ve bunun dahi handakı içre "Nehr-i Kiriş dolaşsın" deyü on bin aded re‘âyâ vü berâyâ üşüp yeni handak kazarlar idi.</span></p>

      <p class="evliya"><span class="calibre26">Bu varoşda cümle (---) aded mihrâbdır. Evvelâ Köpürlü Mehemmed Paşa câmi‘i. Fâtih-i Yanova olmağile gâyet mükellef ü müzeyyen câmi‘dir kim üstü kiremitli ve kârgîr minâre-i mevzûnlu ve cemâ‘at-i kesîreye mâlik câmi‘dir. <b class="calibre1"><i class="calibre2">[122b]</i></b></span></p>

      <p class="evliya"><span class="calibre26">Ve çârsû içinde Haseki Osmân Ağa câmi‘i. Bu dahi gâyet musanna‘ ve şîrîn ve kiremit ile mestûr ve tahta minâreli câmi‘-i ma‘mûrdur. Bu câmi‘in kapusu üzre târîhi böyle terkîm olunmuşdur:</span></p>

      <p class="metin11">Cenâb-ı Hazret-i Mevlâ edüp bu hâke ihsânı</p>

      <p class="evliya">Habîbi aşkına yapdım bu beyt-i âlî ünvânı</p>

      <p class="metin11">Kapuna ağlayu geldi anı redd etme lütfundan</p>

      <p class="evliya">Kulundur Yazıcı Osmân umar lütfunla ihsânı</p>

      <p class="metin11">Lisân-ı hâlile hâtif dedi târîhini lafzen</p>

      <p class="evliya">Bin ile yetmiş üçde oldu itmâm beyt-i Sübhânî</p>

      <p class="evliya"> Sene 1073</p>

      <p class="evliya"><span class="calibre26">Andan Sofu Ken‘ân Paşa câmi‘i kiremitli ve taş minâreli ve gayrı câmi‘lerden büyükdür. Andan cisr aşrı Çengîzâde (---) Paşa câmi‘i kiremitli ve tahta minârelidir. Ve ana karîb yine cisr-i mezkûr başındaki Köpürlüzâde Fâzıl Ahmed Paşa câmi‘i var. Bunlardan mâ‘adâ mescidlerdir.</span></p>

      <p class="evliya"><span class="calibre26">Ve cümle sekiz yüz aded bâğ u bâğçeli tahtânî ve fevkânî tahta ve kiremit ile mestûr bir şehr-i ma‘mûrdur kim hâlâ ma‘mûr olmadadır kim nehr-i Kiriş bu şehrin tâ ortasından cereyân edüp cümle revzen ve şâhnişînlerinden herkes gûnâ-gûn balıklar sayd ederler.</span></p>
    </div>
  </div>
</body>
</html>