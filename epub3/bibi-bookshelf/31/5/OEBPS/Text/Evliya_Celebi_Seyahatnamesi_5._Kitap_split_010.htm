<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="WordSection">
    <div class="calibre10">
      <p class="evliya"><b class="calibre1"><span class="calibre26">Karye-i Karacaören:</span></b> <span class="calibre26">Bir mürtefi‘ bayır üzre deryâya nâzır ma‘mûr karyedir. Andan,</span></p>

      <p class="Balk1">Evsâf-ı sûr-ı üstüvâr-ı seddeyn-i hasîneyn kal‘a-i sedd-i İslâm Kilidü'l-bahreyn<br class="calibre10"/>
      <i class="calibre2"><span class="calibre27">hafizahullâh min âfâti'd-dâreyn</span></i></p>

      <p class="evliya"><span class="calibre26">Bu kal‘a ibtidâ Sultân Mehemmed Hân-ı Sânî ki Ebü'l-feth Mehemmed Hân'dır, İslâmbol'u feth etmezden evvel bu kal‘ayı binâ edüp İslâmbol kâfirinin boğazına varacak zahîre bu boğazdan kesilüp Akdeniz kâfirleri gemisi İslâmbol'a imdâd edemez oldular. Bundan sonra Ebü'l-feth Karadeniz boğazının iki tarafında dahi kal‘alar yapup Kostantin Kral'ın boğazı nafakası dahi kesilüp âhirü'l-emr kaht [u] galâ derdinden Ebü'l-feth ile Tekfûr Kral sulh eylediler, ammâ yine Akdeniz ve Karadeniz boğazından bir kâfir kayığı İslâmbol'a geçmeyüp küffârı bu boğazlar ile zebûn edüp sene 857 "âhirûn" lafzı târîhinde İslâmbol'u feth etmesine sebeb bu Kilidü'l-bahreyn ve seddeyn kal‘alarıdır. Târîh-i kal‘a-i Kilidü'l-bahreyn:</span></p>

      <p class="evliya"> Li'ddîni bihi izzün li'l-fikri bihi noksân</p>

      <p class="metin15"> Târîhu mebânîhi bünyânu Mehemmed Hân<a class="pcalibre pcalibre1" id="_ftnref47"></a> <a class="pcalibre pcalibre1" href="Evliya_Celebi_Seyahatnamesi_5._Kitap_split_019.htm#_ftn47" title=""><span class="MsoFootnoteReference"><span class="calibre30"><b class="calibre1"><sup class="calibre18"><span class="calibre30"><span class="calibre31">[47]</span></span></sup></b></span></span></a></p>

      <p class="evliya"> Sene 856</p>

      <p class="evliya"><span class="calibre26">İslâmbol'u feth etdikden sonra bu kal‘aları dahi ziyâde amâr edüp Mora seferine donanma-yı hümâyûn gönderüp kendüleri karadan gidüp ibtidâ Mora cezîresi ağzında Gördös kal‘asın ve Mizistre kal‘asın ve niçe kal‘alar feth edüp kal‘a-i Menekşe ve kal‘a-i Termiş ve kal‘a-i Arhoz ve kal‘a-i Anabolu kalup anları Süleymân Hân be-dest-i Kapudan Kâsım Paşa feth edüp gazâ mâlıyla bu mezkûr Boğazhisârların ta‘mîr ü termîm etdiğine bu Anadolu Hisârı kapusunın atebe-i ulyâsı üzre celî hat ile, Süleymân Hân imâretinin târîhidir .</span></p>

      <p class="evliya"> Dedi bir pîr-i hıred-mend ana târîh</p>

      <p class="metin15"> Kulle-i hasîn-i pür-mehâbet ü câh</p>

      <p class="evliya"> sene 958</p>

      <p class="evliya"><span class="calibre26">Bu kapusu batı tarafına deryâ aşrı Rûmeli kal‘asına nâzır iki kat kalın demir sedd-i ebvâbdır, ammâ bu kal‘anın cürmi dâ’iren-mâdâr kâmil bin adım gâyetü'l-gâye metîn kal‘adır, lâkin leb-i deryâda kumsallı alçacık yerde olmağın handakı yokdur ve her kullesi ve burc [u] bârûsu ve dendân-ı bedenleri şeddadî binâ olup beyâz kuğu gibi münevver kal‘adır.</span></p>

      <p class="evliya"><span class="calibre26">Derûn-ı kal‘ada cümle yetmiş aded kiremit örtülü neferât hâneleri ve buğday anbârı ve Ebü'l-feth câmi‘i ve cebehâne mahzenlerinden gayrı bir imâristânı yokdur. Dizdârı ve cümle (---) aded Cezâyir levendi tarzı esbâblı yarar gâzî topçuları ve cebecileri ve levendâtları vardır.</span></p>

      <p class="Balk1">Der-beyân-ı top-ı kûp-ı hisâr-ı Anadolu</p>

      <p class="evliya"><span class="calibre26"> Bu kal‘a-i sedd-i İskender'de olan toplar Âl-i Osmân'da değil rûy-ı arzda bir pâdişâh böyle toplara mâlik olmamışdır. Cümle sağîr ü kebîr (---) aded ejder-misâl toplardır. Hattâ bir topun içinde bir eskici işleyüp kulacın açup pabuç diker ve halkalı top ve küpeli top ve süglün top ve servi top ve nakışlı top ve burmalı top acâ’ib ü garâ’ibdir. Hakîr <b class="calibre1"><i class="calibre2">[90b]</i></b> bu topun içine girüp diz çeküp oturdum. Başım topun üst dudağına dokunmağa bir karış kalmışdı ve Ayas Paşa topu ve Süleymân Hân'ın on iki pâre topları ellişer karış ve ellişer ve kırkar vukıyye demir gülle atar. Tâ Akdeniz boğazında yigirmi mîl ba‘îd yerden kuş uçurmaz toplardır.</span></p>

      <p class="evliya"><span class="calibre26">Bâyezîd Hân topları dahi on pâre şayka toplardır kim küçük hammâm kubbesi kadar taş gülle atar toplardır kim cümlesi leb-i deryâda kal‘anın bir kat hisâr-pîçe dîvârında yere berâber demir kanatlı kapularda durur ejder-i heft-ser gibi kimi arabalar üzre ve kimi yerde kundaklar üzre aleste hâzır-bâş ağızlı her birinin yanında kırkar ve ellişer huddâmları gece ve gündüz yaz ve kış fitilleri ellerinde âmâde dururlar. Deryâ üzre bir çırnık geçse elbette bir top atup anı sağ geçirmezler ve her gece iki taraf kal‘alarında pâsbân ve nigehbânlar "Allâh yeğdir yeğ" deyü nöbet beklerler.</span></p>

      <p class="Balk22">Der-beyân-ı şâdumânî-i {kal‘a berây-ı} istikbâl-i pâdişâh-ı kişver-küşâ</p>

      <p class="evliya"><b class="calibre1"><span class="calibre26"> </span></b><span class="calibre26">Sa‘âdetlü pâdişâh cümle musâhibleriyle bu kal‘a kurbunda çetr-i mülemma‘ sahâbesin kurup sa‘âdetle karâr-dâde oldukda <i class="calibre2">el-azametullâh</i> bu Anadolu ve karşı Rûmeli kal‘alarından birbirleriyle ceng eder şeklinde kal‘anın zîr [ü] bâlâsı ve burc-ı ra‘nâsından ol kadar toplar atdılar kim zemîn u âsumânı dûd-ı bârûd-ı siyâh kesîf edüp zemînde felek deryâda semek dir dir ditredi.</span></p>

      <p class="evliya"><span class="calibre26">Ve bu Anadolu kal‘ası gülleleri karşu Rûmeli Hisârı dağlarının tâ zirve-i a‘lâsına çıkup yine gerü yuvarlanarak deryâya düşerdi. Bu mahalde dûd-ı siyâh havâya münkalib olunca kal‘ateyn gûyâ şeb-i zulmetden rûz-ı münevvere çıkar gibi göründükde iki kal‘anın cemî‘i burc [u] bârûları ve dendân-ı bedenlerin şukka-i alemler ile ve filandıra ve sancağ ve bayrağ ve livâlarla zeyn edüp cümle kal‘a neferâtları dendân-ı bedenlerde tezyîn olup bir kat gülbâng-ı Muhammedî ile sadâ-yı Allâh Allâh'a rehâ buldurup ardı sıra bir yaylım tüfeng ve yine bir yaylım cemî‘i toplara âteşler edüp cihânı velvelenâk edüp cümlemiz âlem-i hayretde kaldık. Bu kerre sa‘âdetlü hünkâr buyurdular kim,</span></p>

      <p class="evliya"><span class="calibre26">"İki kal‘adan birbirlerine top atup deryâ ortasında iki gülle birbirlerine dokuşsun" dediklerinde meğer tarafeynden toplar hâzır imiş. İbtidâ akındıyla bir küçük kayık koyuverdiler. Akup giderken beri Anadolu'dan bir top güllesi nice urdularsa kayığın her haşebi havâya perrân olup andan Anadolu'dan topçubaşı karşu Rûmeli'ne eliyle makr[am]a salup üçüncü salışda bir topa bu da karşıdaki de âteş edince azamet-i Hudâ iki topun güllesi deryâ ortasında birbirlerine râst gelüp cümle teklîfinde azgaşmadan ikisi de evc-i âsumâna urûc etdiler, ammâ bir topa dahi böyle makr[am]a işâretleriyle âteş etdiler. İkisi dahi hammâm kubbesi kadar atılır taş idi. Her biri niçe kere yüz bin pâre olup deryâ yüzünde {taş güllelerden} toz evce peyveste oldu. Hulâsa-i kelâm ta‘bîr ü tavsîf ve tahrîr ile olmaz. Tâ kim görmeğe muhtâc bir vâcibü's-seyr ibret-nümâdır. Hattâ hünkâr,</span></p>

      <p class="evliya"><span class="calibre26">"Tîz bir dahi top şenliği etsinler" dedikde, hünkâr huzûruna Köpürlü topçubaşıyı çağırup eydir:</span></p>

      <p class="evliya"><span class="calibre26">"şimdi bu top şâdumânlarında ne kadar bârûd gitdi?" dedikde,</span></p>

      <p class="evliya"><span class="calibre26">"Vallâhi sultânım üç yüz kantar bârûd gitdi" dedikde, Köpürlü der kim,</span></p>

      <p class="evliya"><span class="calibre26">"Hünkârım, üç yüz kantar dahi karşu kal‘adan gidüp cümle altı yüz kantar bârûd hazz-ı nefsimiz içün gitdi. Bu vakfullâhdır, düşman içün atılır, yohsa şenlik içün beş altı top kifâyet eder" deyüp şâdumândan ferâgat edüp dizdârlara ve topçubaşılarına ve kethüdâlara ve'l-hâsıl yigirmi dörd ağaya hil‘at-i fâhireler geydirilüp yemîn ü yesâr kal‘a neferâtlarına birer kîse-i Rûmî ihsân olunup cümle pây-ı berâber hissemend oldular.</span></p>

      <p class="evliya"><b class="calibre1"><span class="calibre26">Evsâf-ı varoş-ı Anadolu</span></b><span class="calibre26">: Kal‘anın cânib-i garbına ve şimâline meyyâl karîbce bir düz vâsi‘ sahrâda bâğlı ve bâğçeli gâyet ma‘mûr kiremit örtülü tahtânî ve fevkânî iki bin aded evlerdir kim birbirlerinden vâsi‘dir. Yolları zîk değildir. Pâk şâhrâhları var.</span></p>

      <p class="evliya"><span class="calibre26">Ve cümle (---) aded mihrâbdır. Cümleden mükemmel câmi‘-i Ebü'l-feth Sultân Mehemmed kurşumlu câmi‘-i selâtîndir. Çârsû-yı bâzâr içinde olmak ile cemâ‘at-i kesîreye mâlik rûhâniyyetli câmi‘dir ve yine çârsû içinde Yeni câmi‘'in kapusu üzre târîhi budur:</span></p>

      <p class="evliya"> Secdegâh-ı müslimîn {mü’minîn} oldu tamâm</p>

      <p class="evliya"> sene 1055.</p>

      <p class="evliya"><span class="calibre26">Ve yine çârsû içinde Rüstem Paşa câmi‘i müferrih binâ câmi‘-i ra‘nâdır. Bunlardan mâ‘adâ mesâcidlerdir ve cümle üç aded tekye-i dervîşân-ı abdâlân <b class="calibre1"><i class="calibre2">[91a]</i></b> ve cümle yedi aded mekteb-i sıbyândır.</span></p>

      <p class="evliya"><span class="calibre26">Cümle (---) aded hânlardır ve cümle (---) aded hammâmlardır. Cümleden Ebü'l-feth hammâmı rûşen binâ ve hoş havâdır ve Rüstem Paşa hammâmı dahi müferrih dil-küşâ hammâm-ı rûşinâdır.</span></p>

      <p class="evliya"><span class="calibre26">Ve cümle sekiz yüz aded dükkânları var. Her esnâf-ı ehl-i hırefden mevcûd olup müzeyyen çârsû-yı bâzâr-ı sultânîdir kim çoğu Ebü'l-feth evkâfıdır.</span></p>

      <p class="evliya"><span class="calibre26">Ve âb-ı hayât çeşmeleri var, ammâ adedi ma‘lûmum değildir. Ancak Sultân Ahmed Hân çeşmesi'nin târîhidir:</span></p>

      <p class="evliya"> Dervîş İbrâhîm dedi târîhini</p>

      <p class="evliya"> Mâ-i cârî çeşme-i âb-ı hayât sene 1025</p>

      <p class="evliya"><span class="calibre26">Ve âb [u] havâsı gâyet latîf olduğundan mahbûb u mahbûbesi câ-be-câ vardır, ammâ gulâmları Cezâyir dayısı tarzı esbâb geyer fetâları ve gayrı ahâlîleri dahi levend kocamanlardır.</span></p>

      <p class="evliya"><span class="calibre26">Bâğları ve bâğçeleri çokdur. Memdûhâtından gûnâ-gûn engürü ve datlı şırası ve müsellesi ve üzüm turşusu ve bulaması ve köfteri ve pasdığı ve bekmezi meşhûr.</span></p>

      <p class="evliya"><span class="calibre26">Bu şehirde iki yüz aded Hasan Paşalı gelüp hamd-i Hudâ katl olunmadan Kapudan Paşa'ya teslîm olup küreğe kondu.</span></p>

      <p class="evliya"><span class="calibre26">Ve bu şehirden sa‘âdetlü pâdişâh başdarda-i hümâyûna süvâr olup aşağı Boğazhisârlar henüz tamâm olmadan anların seyr [ü] temâşâsına giderken Rûmeli ve Anadolu kal‘alarından iki yüz aded balyemez ve şayka ve pranka toplar atıldı kim el-azamet[ullâh] her gülle kubbe kadar deryâ üzre keklik gibi seke seke tâ Kepez burnuna ve Piyâle Paşa Bâğçesi'ne ve Kamışlı buruna gıjgırup pâdişâhın başdardasının kayalığından ve solundan deryâyı Galata handakı gibi açarak talattum-ı deryâ ederek gülleler geçüp karaya çıkup dağları ve bâğları âlân u tâlân ederdi ve ba‘zı keklik gibi seken sekdirme gülleler deryâ içinde birbirlerine râst gelüp bir mehîb sadâ zâhir olurdu. Bu dahi bir acâ’ib ü garâ’ib temâşâ idi. Bizler dahi bu seyri Anadolu tarafında atlar üzre karada seyr [ü] temâşâ edüp cânib-i cenûba (---) sâ‘atde gidüp,</span></p>

      <p class="Balk1">Evsâf-ı Sedd-i Bahr-i sefîd-i nev-âbâd kal‘a-i Kahkaha-yı Sultâniyye-i kavî bünyâd-ı Anadolu</p>

      <p class="evliya"><span class="calibre26">Sene 1068 târîhinde Sultân Mehemmed Hân-ı Râbi‘in vâlide-i müşfikası gayret [ü] hamiyyet-i dîn-i Muhammedî içün <i class="calibre2">hasbeten lillâh</i> mâlın bezl edüp bu mahalde bu kal‘ayı binâ etdi. Sebebi oldur kim bu mahal Akdeniz boğazının ağzıdır. Bunda içeri kâfir gemileriyle tâ zikr olunan kal‘aların top ermez yerlerinde lenger-endâz olup bî-bâk u bî-pervâ yatup İslâmbol'dan donanma-yı Âl-i Osmân geldikde akındı üzre gelüp kâfirle yaka yakaya olup elbette gemilerimizi alırdı. Niçe kerre böyle edüp donanmamız münhezim oldu. Âhir Vâlide Sultân bu kal‘ayı binâ edüp azîm toplar koyup küffâr bir dahi bu kal‘adan içeri giremeyüp Âl-i Osmân donanması Akdeniz'de murâd edindiği cezîre vilâyetlere gider oldu. Hakkâ ki bu kal‘a-i Sultâniyye ilhâm-ı Rabbânî ile binâ olunup Vâlide Sultân binâsı olduğundan nâmına Sultâniyye kodular.</span></p>

      <p class="evliya"><span class="calibre26">Ba‘dehû bu Sultâniyye'ye nazîre Rûmeli tarafında Sultân Mehemmed Hân-ı Râbi‘ bir sedd-i İskender-misâl bir kal‘a-i Van kaviyyü'l-bünyân bir sedd-i insân binâ edüp ismine Hâkâniyye dediler. Bu mahalde sa‘âdetlü hünkâ[r] deryâdan başdarda ile gelirken Anadolu'da Sultâniyye ve Rûmeli tarafında Hâkâniyye ol kadar şâdumânî topları atup keklik gibi sekdirme gülleler seke seke hünkârın başdardasının sağından solundan geçüp sa‘âdetlü hünkâr Anadolu tarafında serâperdesinde meks edüp kal‘a-i nev-âbâdı temâşâya şurû‘ edüp binâ emîni olan Ankebût Ahmed Paşa'ya bir hil‘at-i semmûr ihsân edüp Topçubaşı Alî Balı'ya ve mi‘mâr ağaya ve gayrı bennâ üstâd halîfelere kırk aded hil‘at-i fâhireler geydirilüp anı gördük; <i class="calibre2">alâ mela’i'n-nâs</i> yetmiş pâre galyon ile Venedik cenerali Bozcaada altından gitdiklerinde ol ân Bozcaada muhâfızı olan Sührâb Mehemmed Paşa'dan sa‘âdetlü pâdişâha ve Köpürlü vezîre hedâyâlar geldi. (---)</span></p>

      <p class="evliya"><b class="calibre1"><span class="calibre26">Eşkâl-i kal‘a-i Sultâniyye:</span></b> <span class="calibre26">Leb-i deryâda bir burunlu boğaz ağzında ve bir kumsal yerde bir tarafı nehr-i (---) (---) cereyân edüp tulû‘u tâ (---) gelüp bu kal‘a dibinde Akdeniz'e munsabb olur. Kal‘anın <b class="calibre1"><i class="calibre2">[91b]</i></b> bir burcu bu nehir kenârında olmağile gizlice su yolları henüz binâ olunmada idi. Kal‘a dahi hemçünân nâ-tamâm olup ancak leb-i deryâda azîm tabyalar üzre mehîb balyemez topları var idi.</span></p>

      <p class="evliya"><span class="calibre26">Bu tabyalardan sekdirme toplar atılup gülleler bir tarafdan bir tarafa içeriki kal‘alar topu gibi yetişmediğinden hemân Köpürlü Mehemmed Paşa derûn-ı dilden himmet edüp Nev-binâ temelinden bir mîl deryânın sığ yerlerine on dâne çürük kadırgaları cemî‘i donanma forsalarına ve cümle Âl-i Osmân askerine "Koma kurdum" deyüp mezkûr kadırgaları taş ile doldurup kadırgaları deryâya batırup tâ yeni kal‘a önünden deryâyı bir mîl kadırgalara varınca bir hafta[da] dağlar gibi bir burun-misâl doldurup bir sedd-i İskender edüp ol gün üstüne azîm balyemez toplar koyup atdıklarında gülleleri bî-bâk karşu tarafa geçdikde sa‘âdetlü pâdişâh anda bir mendirek burcu yapmak fermân eyleyüp mübâşeret etdiler. Dahi bu kal‘a nâ-tamâm olmağile imârâtından bir şey yok idi. Ancak şekl-i murabba‘ bir şeddadî tîşeden çıkma taş binâ bir kal‘a-i ra‘nâ olmada idi. Dâ’iren-mâdâr cürm-i esâsı bin yüz adım idi ve derûn-ı hisârda bir hünkâr câmi‘ine mübâşeret etmişler idi. Sa‘âdetlü pâdişâh bu kal‘ayı itmâm-ı sa‘y-ı tâm edüp gâhîce sayd [u] şikâra gider birkaç tazı ve zağar ve doğan haberin alup Çakırcıbaşı Cânpoladzâde hakîri fermân-ı pâdişâhîyle Bozcaada Muhâfızı Sührâb Mehemmed Paşa'ya gönderdi.</span></p>

      <p class="Balk1">Kal‘a-i Sultâniyye'den Bozcaada'ya gitdiğimiz menâzilleri beyân eder</p>

      <p class="evliya"><span class="calibre26">Evvelâ 10 sâ‘atde leb-i deryâ ile cânib-i cenûba ılgar ile gidüp Bozcaada mukâbelesinde Kazdağı kıyılarında bender iskele evvelâ (---) (---) (---) (---) (---) mahalde (---) (---) (---) (---) (---) (---)</span></p>

      <p class="evliya">................ (2 satır boş)....................</p>

      <p class="evliya"><span class="calibre26">Atları bırağup sekiz oturak balta ve aleste kayık ile Eşek adaları aralarından varda ile (---) mîlde ubûr edüp renc-i anâ ile</span></p>

      <p class="Balk1">Evsâf-ı cezîre-i Bozca kal‘a-i Mamaça</p>

      <p class="evliya"><span class="calibre26">İbtidâ bânîsi Rûm tevârîhlerinde Kaydefa kızı Mamaça nâm bir kralenin binâsıdır. Ba‘dehû cezîre-i Sakız sâhibi Ciniviz kralı eline girüp ba‘dehû Âl-i Emeviyyûn'dan Abdülmelik ibn Mervân İslâmbol üzre şâm-ı Trablus'dan bin pâre gemiyle Mesleme'yi ve Ebâ Eyyûb-ı Ensârî ve Ömer ibn Abdülaziz ve niçe sahâbe-i kirâm ile berren ve bahren yetmiş bin âdem Kostantin üzre gönderdikde donanma-i İslâm ibtidâ bu cezîre-i Bozcaada'yı feth edüp içine asker koyup Kostantiniyye nısfı bâ-sulh feth olup Galata umûmen dest-i İslâm'da kalup kifâyet mikdârı asker koyup yine Bozcaada'ya geldiler. Andan diyâr-ı şâm'a gitdiklerinde yine küffâr-ı murdâr-ı bed-girdâr Bozcaada'ya istîlâ edüp içinde olan ümmet-i Muhammedler İslâmbol'da Galata'ya gitdiler. Tâ ki (---) Hân asrında be-dest-i (---) Paşa feth olup dest-i İslâm'da kaldı.</span></p>

      <p class="evliya"><span class="calibre26">Ba‘dehû sene (---) târîhinde Boğazhisâr'da Sarı Ken‘ân Paşa kapudan paşa iken Venedik donanması Boğazhisârlar önünde Âl-i Osmân donanmasın bozup ol sene bu Bozcaada'ya Venedik küffârı istîlâ edüp ol kadar ma‘mûr u müzeyyen ve metîn kal‘a edüp limanın tathîr edüp her yerin istihkâm üzre eyle amâr edüp içine on bin soltat ve murtat-ı küfrât ile mâl-â-mâl edüp mülkiyyet üzre zabt edüp amân ile kal‘ayı kâfire veren cebeciyi ve yeniçerileri ve yeniçeri ağası (---) ağayı ve muhâfız olan Abaza Ahmed Paşa'yı gemilerle Âsitâne'ye gönderüp bunlar Der-i devlet'e geldiklerinde cümle bu Bozcaada'yı kâfire verenleri kılıçdan geçirüp bizzât Köprülü Mehemmed Paşa karadan donanma-yı hümâyûn deryâdan Boğazhisâr'a varup bir gecede me’kûlât ü meşrûbâtlar ile üç bin yiğidi Köpürlü Bozcaada'ya döküp ardı sıra Kazdağı tarafından üç bin serdengeçdi dahi imdâd döküp ve biri biri ardı sıra zahîre ile asâkir-i <b class="calibre1"><i class="calibre2">[92a]</i></b> İslâm Bozcaada'ya vardıkda (---) gece ceng-i azîm olup hâh-nâ-hâh sene (---) târîhinde Sultân Mehemmed Hân-ı Râbi‘ asrında be-dest-i Köpürlü Vezîria‘zam Mehemmed Paşa Bozcaada feth olup ol günlerde bizler dahi Melek Ahmed Paşa efendimiz eliyle Özü kal‘asında yedi gün yedi gece ceng-i azîm edüp Özü kal‘asın Kazak-ı Ak mel‘ûnlarından halâs edüp müjde Köpürlü'ye Bozcaada altına gelüp Köpürlü şâd olup "Hamd-i Hudâ bir ayda iki {kal‘a} feth oldu" buyurmuşlar. Ba‘de'l-feth Köpürlü Bozcaada'yı ol kadar amâr etmiş kim hâlâ misâl-i Kahkaha'dır.</span></p>

      <p class="evliya"><b class="calibre1"><span class="calibre26">Eşkâl-i cezîre-i Bozca</span></b><span class="calibre26">: Dâ’iren-mâdâr cirmi altmış mîldir, lâkin kıbleye tûlânîce vâki‘ olup Anadolu'da Kazdağı cânibine (---) mahalle (---) mîl karîbdir. İçinde cümle (---) pâre ma‘mûr u âbâdân bâğlı ve bâğçeli kurâları ve âb-ı hayât suları ve kuyuları vardır ve cümle dağları bâğlardır. Misket üzümü olur kim rub‘-ı meskûnda yokdur. Hattâ Kadıasker-i Rûm Dahkî Efendi bâğlarında olan on yedi gûne mümessek üzümü {olur kim} cebel-i Sincâr'da olmaz. Meğer Kuds-i şerîf kurbunda Hazret-i Halîlü'r-rahmân üzümü ola, ammâ bu Bozcaada üzümü halîlîden âbdâr ve lezîz ve hoş-hâr ve mümessekdir. Andan,</span></p>

      <p class="Balk1">Eşkâl-i kal‘a-i Bozcaada</p>

      <p class="evliya"><span class="calibre26"> Cezîrenin cânib-i şarkîsinde Anadolu tarafı nümâyân bir kaya üzre şekl-i musebba‘ dirsek dirsek birbirine hâ’il kulleler ile ârâste ve dendân-ı bedenler ile pîrâste olup bir şeddadî taş tırâş bir kal‘a-i hâzır-bâşdır kim enderûn [u] bîrûnunda ve kapu aralarında âlet-i silâh mâl-â-mâl <i class="calibre2">Allâhümme âfinâ</i> bir dahi küffâr alması muhâl bir sûr-ı pür-me’âldir ve handakları etrâfında kesme amîk handaklardır.</span></p>

      <p class="evliya"><span class="calibre26">Ve (---) kapusu var. Cânib-i (---) nâzır iki kat cedîd bâb-ı hadîddir ve derûn-ı hisârda cümle (---) aded kiremitli hânelerdir ve dizdâr ve kethüdâ ve imâm ve mü’ezzin hâneleri ma‘mûrdur. Cebehânesi ve anbârları ve su yolları ve bir (---) hünkâr câmi‘i var, gayrı imâret yokdur.</span></p>

      <p class="evliya"><span class="calibre26">Bu kal‘anın dâ’iren-mâdâr cirmi (---) (---) adımdır ve (---) kat dîvârlı kal‘a-i sedd-i İskender'dir. Cümle (---) aded şâhâne topları var kim tâ Eşek adaların döğer ve Melek Ahmed Paşa efendimizin binâ etdiği kullede dahi serâmed toplar vardır kim bu tarafda yel değirmenleri vardır.</span></p>

      <p class="Balk1">Sitâyiş-i varoş-ı kal‘a-i Bozcaada</p>

      <p class="evliya"><span class="calibre26"> Bu kal‘anın (---) cânibi tarafında leb-i deryâda varoşu (---) içinde (---) (---) (---) (---) (---) cümle (---) aded tahtânî ve fevkânî kârgîr binâ şekilli cümle kiremit örtülü evlerdir.</span></p>

      <p class="evliya"><span class="calibre26">Ve cümle (---) aded mihrâbdır. (---) câmi‘i (---) (---) (---) (---) (---) (---) (---) (---) (---) (---) (---) mâ‘adâ mescidlerdir, lâkin müselmânından Rûm keferesi çokdur, ammâ Ermeni ve Yahûdîsi ve Firengi yokdur. On dokuz aded sağîr ü kebîr kenîseleri vardır ve liman kurbunda hânı ve bekâr odaları var ve hammâmı (---) ve mektebi (---) ve çeşme ve sebîli (---) (---) ve cümle (---) aded çârsû-yı bâzârı var, ammâ bezzâzistânı yokdur.</span></p>

      <p class="evliya"><span class="calibre26">Ve âb [u] havâsının letâfetinden mahbûb u mahbûbe Urûm dilberleri ve Rûm keratseleri vardır (---) ve limanı cânib-i (---) kapulu limandır kim altmış pâre paturuna gemi alır. Küffâr-ı hâksâr aceb tathîr etmiş.</span></p>

      <p class="evliya">................ (1 satır boş)....................</p>

      <p class="Balk1">Hâkimân-ı kal‘a-i Bozcaada'yı beyân eder</p>

      <p class="evliya"><span class="calibre26">Evvelâ her sene Bursa sancağı ve Buğa sancağı beğleri erbâb-ı zu‘amâları ve erbâb-ı tîmârlarıyla iki bin asker muhâfaza eder ve kal‘a dizdârı ve kethüdâsı ve çavuşları ve mehterbaşısı ve cümle (---) aded kal‘a neferâtları ve liman re’îsi vardır ve Âsitâne tarafından bir oda yeniçeri ağası ve başçavuşu ve kâtible ve bir oda cebeciyân ve bir oda topçuyân-ı Dergâh-ı âlî çorbacıları ve odabaşılarıyla her bâr âmâde asâkir-i İslâm vardır ve şerî‘at tarafından yüz elli akçe pâyesiyle kazâ-yı âlîdir ve sipâh kethüdâyeri ve muhtesibi ve bâcdârı vardır. (---) (---) (---) (---) (---) <b class="calibre1"><i class="calibre2">[92b]</i></b></span></p>

      <p class="evliya">................ (1 satır boş)....................</p>

      <p class="evliya"><span class="calibre26">Bu cezîre-i Bozcaada'yı seyr [ü] temâşâ ederken ertesi gün muhâfazaya me’mûr olan Sührâb Mehemmed Paşa sayd [u] şikârdan geldiği sâ‘at hakîr buluşup emr-i pâdişâhîyi ve Cânpoladzâde Çakırcıbaşı mektûbların verüp kırâ’at etdikde mefhûmu ma‘lûm olup "El-emrü emrüküm, fermân pâdişâhımındır" deyü kendüde bulunan on tazı ve on re’s kelb-i mu‘allem zağarlar ve yedi aded bâz-ı hümâ-pervâz doğanlar verdi. Ve cezîre muhâfazasında olan alaybeğlerinden ve erbâb-ı zu‘amâdan cümle yigirmi tazı ve on beş taraş ve tula ve sunar ve arayıcı zağarlar ve beş aded şahin ve zağanos ve balaban ve doğanlar bulunup mektûblar tahrîr olundukda hakîre bir kîse na‘l-bahâ ve huddâmlarıma yüz guruş ve birer çuka verüp ertesi gün cümle doğan ve tazı ve zağarları erbâb-ı tîmâra verüp Paşa ile vedâ[‘]laşdıkda iskele başında yigirmi oturak firkate ile tarfetü'l-ayn içre karşu tarafda Kazdağı hâkinde (---) geçüp anda atlarımıza süvâr olup vakt-i asırda,</span></p>

      <p class="Balk1">Menzil-i kal‘a-i Sultâniyye-i Cedîd</p>

      <p class="evliya"><span class="calibre26"> Anda Çakırcıbaşı Cânpoladzâde'ye Sührâb Mehemmed Paşa mektûbuyla cümle doğanları ve tazı ve zağarları teslîm edüp ol dahi Köpürlü'ye bildirüp "Var pâdişâha teslîm eyle" dedikde hakîr dahi altmış altı aded tazı ve zağar ve doğanları birer âdemin ellerine verüp tazılar dîbâ ve şîb ve zerbâf çulları ve zağarlar sîm ve kalay-ı mutallâ zincirleriyle ve şahinler sırma mebrûm üsküfî ve cılkı ve kündeleri ve harîr eldivanlar ile huzûr-ı pâdişâha getirüp ser ber-zemîn etdikde pâdişâh-ı Dârâ-salâbet her mahlûka im‘ân-ı nazar ile nazar edüp gâyet hazz edüp hakîre bir hil‘at-i fâhire ve yüz aded sikke-i hasene-i nâdire ve doğanları getirenlere beşer guruş ihsân olunup taşra çıkup haymemize geldik.</span></p>

      <p class="evliya">................ (20 satır boş)....................<b class="calibre1"><i class="calibre2">[93a]</i></b></p>

      <p class="evliya"><span class="calibre26">Ba‘dehû Anadolu Sultâniyye kal‘asından sa‘âdetlü pâdişâhı Kapudan Köse Alî Paşa başdarda-i hümâyûn ile bir mîl karşu Rûmeli tarafında,</span></p>

      <p class="Balk1">Evsâf-ı sedd-i İslâm-ı kal‘a-i Hâkâniyye-i Rûmeli</p>

      <p class="evliya"><span class="calibre26"> Bu kal‘a dahi Köpürlü vezîria‘zam re’yile sene 1068 târîhinde bizzât Sultân Mehemmed Hân-ı Râbi‘ gazâ mâlıyla müceddeden binâ edüp bu mahalde sa‘âdetlü pâdişâh vardıkda cümle donanma-yı hümâyûn forsa pâyzenleri ve cümle eyâlet-i Kapudan Paşa zu‘amâsı ve erbâb-ı tîmârı ve cebelüleri ve bu kadar mi‘mâr ve bennâ ve on bin aded re‘âyâ vü berâyâ cem‘ olup cidd ü cehd ile inşâ etmeğe ihtimâm-ı tâmları olup leb-i deryâda yalçın kaya burun üzre ibtidâ azîm tabyalar binâ edüp üzerlerine yigirmişer pâre balyemez toplar ve aşağı leb-i deryâya elli pâre şayka toplar koyup her biri ejder-i heft-ser-misâldir. Hattâ sa‘âdetlü pâdişâh bu mahalle başdarda-i hümâyûn ile gelirken cemî‘i toplara âteş edüp şâdumânîler etdikde her topun gülleleri rûy-ı deryâda seke seke tâ Bozcaada'ya karîb gitdiler, zîrâ bu kal‘a Akdeniz'e göğüs vermiş yalçın kaya üzre ensesi dağlar üzre, mahallinde binâ olunmuşdur. Hakkâ ki be-dest-i Kapudan Alî Paşa bu kal‘a-i üstüvâr aceb hısn-ı hasîn ve sedd-i metîn kal‘a oluyor. <i class="calibre2">Hakk celle ve alâ hayr ile itmâmın müyesser ede.</i></span></p>

      <p class="evliya"><span class="calibre26">İbtidâ derûn-ı hisârda Hünkâr câmi‘i esâsın bırakmışlar, ammâ inşâ’allâh mükellef câmi‘ olur, ammâ kal‘anın kara cânibine bir enli ve amîk handak kazmışlar kim âdem aşağı bakmağa cür’et edemez. Ve bu taraf dîvârları iki kat kalın dîvârdır kim kırk ayak enli dîvârdır ve dâ’iren-mâdâr cirmi bin üç yüz adımdır ve limanı kal‘anın şimâlinde a‘lâ demir dutar yatakdır kim donanma-yı hümâyûn seksen pâre kadırga ile lenger endâht olup refâhiyyet üzre sığınup yatırlar idi. Ol gün pâdişâh geldikde Kapudan Alî Paşa bir ziyâfet-i uzmâ etmişdir kim vasfında lisân kâsirdir.</span></p>

      <p class="evliya"><span class="calibre26">Ba‘de'z-ziyâfe pâdişâha diş kirâsı on kîse ve on re’s mahbûb Fireng gulâmı ve bir mücevher zeynli küheylân at ve bir re’s dîbâ çullu yelkendez at pîşkeş çekdi.</span></p>

      <p class="evliya"><span class="calibre26">Bu mahalde pupa eyyâm-ı muvâfık ile bir Mısır şaykası şakıyup giderken derhâl İmroz adası altından on pâre kâfir kalyonları orsa bayrakların döküp cümle yelkenlerin açup fi'l-hâl orsa orsa mezbûr şayka üzre gelirken hemân şayka kâfir galyonların görüp tıramola ederek Bozcaada cezîresi üzre bâdbânların açup dümen-i atf-ı inânın ol tarafa çevirdikde hemân sa‘âdetlü pâdişâh gazab-âlûd olup,</span></p>

      <p class="evliya"><span class="calibre26">"Bire şu kâfirleri bizim donanma gemileri karşulayup şaykayı kurtarsınlar" deyince, azamet-i Hudâ tarfetü'l-ayn içre Maryoloğlu Mustafâ Paşa ve Memi Paşazâde Mahmûd Paşa ve Abdülkâdir Paşa ve Eğribozlu Köse Alî Paşa ve Maryoloğlu Hasan Paşa ve Durak Beğ ve Hüsâmoğlu ve'l-hâsıl on pâre forsa palpa kadırgalar "Salpa demir avanta ribaçsa" deyüp akındı ile ra‘d-vâr şakıyarak gidüp şaykaya ol mahalde yetişdiler kim üç pâre küffâr gemisi ileri varup şaykayı alma sadedinde iken bi-emr-i Hayy-i Kadîr eyyâm serdimend olup gerüdeki ve ileride üç kâfir gemileri bî-tâb ü bî-mecâl kaldıklarında hemân bizim on pâre aleste gemilerimiz avanta edüp üç pâre kâfir gemisine amân u zamân vermeyüp huzûr-ı pâdişâhîde sarılup bir sâ‘at-i nücûmî ceng-i azîm ederken gerüden on pâre kadırga dahi bizden imdâda varınca anlar üç pâre kâfir gemilerin feth edüp ve mezkûr şaykayı yedeğe alup küffâr gemilerinin alem-i salîbe peykerlerin ser-nigûn edüp cümle kefereleri selâsil-i ağlâl ile pâ-beste ve dil-haste bir azîm şâdumânî ile huzûr-ı pâdişâhîye getirilüp cümle beğlere ve paşalara birer hil‘at-i fâhire ve Kapudan Köse Alî Paşa'ya bir semmûr lipâçe ihsân olunup cümle Fireng esîrlerin küreğe komak fermân olunup kâfir gemilerin limanda hıfz etdiler.</span></p>

      <p class="evliya"><span class="calibre26">Yine ol gün bakıyye kâfir gemileri Bozcaada önüne dâğ-ı derûnlarından gelüp Bozcaada kal‘asın topladılar ve Bozca kal‘ası da anları toplarken Melek Ahmed Paşa kullesinden bir gülle kâfirin paturuna kalyonuna isâbet edüp hemân ol mahalde gark olup cümle kâfirlerin çırnıklar ve kayıklar ile deryâdan çıkarup yine ol gün üç yüz aded kâfiri huzûr-ı pâdişâhîye gönderüp gark olan kâfir kalyonun çıkarmağa on pâre kadırga ve şinâver ve gavvâs Sönbeki <b class="calibre1"><i class="calibre2">[93b]</i></b> dalgıçları gönderildi.</span></p>

      <p class="evliya"><span class="calibre26">Hemân "Küffâr-ı dûzah-karâr-ı bed-girdâr-ı murdâr bu rüsvâyîyi görüp yelkenlerin açup hâ’ib [ü] hâsir cezîre-i İlimni tarafına gitdi" deyü Akşar burnu nâm mahalden bir firkate gelüp (gelüp) haber verdi.</span></p>

      <p class="evliya"><span class="calibre26">Lâkin bu Rûmeli Hâkâniyye kal‘ası tarafındaki ve kal‘a-i Bolayır'a ve dahi kal‘a-i Ekşimil'e, ya‘nî lisân-ı Rûmca altıncı kal‘aya ve kasaba-i Kavak'a ve dahi kal‘a-i Enez'e ve dahi kal‘a-i Misine'ye ve dahi kal‘a-i Mekri'ye ve kal‘a-i Fere'ye ve kal‘a-i Kavala-i azîme ve Sidirkapsi ve Aynaroz ve dahi kal‘a-i Selânik ve kal‘a-i Kesendire ve kal‘a-i Koloz ve kal‘a-i Ezdin ve kal‘a-i Kızılhisâr ve ana karîb kal‘a-i Eğriboz ve dahi kal‘a-i Atina ve'l-hâsıl bu Rûmeli Hâkâniyye kal‘ası tarafındaki Rûmeli kıyılarında tâ Mora'nın yigirmi altı pâre kal‘alarına varınca sa‘âdetlü pâdişâh kal‘a-be-kal‘a emrler ile ulaklar gönderüp,</span></p>

      <p class="evliya"><span class="calibre26">"Cümle kal‘aları muhâfaza edesiz, zîrâ Venedik donanması ol tarafa azîmet etmişdir" deyü mü’ekked haberler gidüp, andan sa‘âdetlü pâdişâh donanma-yı hümâyûn ile başdardaya süvâr olup Gelibolu'ya gitmede.</span></p>

      <p class="evliya"><span class="calibre26">Hakîr dahi atları huddâmlarımız ile karadan gönderüp Hüsâm Beğ oğlu kadırgasına Selâhor Gazzâzoğlu Ahmed Ağa ile binüp donanma-yı hümâyûn ile deryâ üzre muvâfık eyyâmda kâmil otuz mîl cânib-i şimâle gidüp,</span></p>

      <p class="Balk">Evsâf-ı kal‘a-i Kilidü'l-bahreyn bâb-ı Haremeyn, ya‘nî rabât-ı Rûm-ı Burceyn <br class="calibre10"/>
      <i class="calibre2"><span class="calibre27">sellemehullâhu beliyyâti'd-dehreyn</span></i></p>

      <p class="evliya"><span class="calibre26">Sene 856 târîhinde bunu dahi ibtidâ Ebü'l-feth Sultân Mehemmed Gâzî iki aded kulle-i azîm binâ edüp ismine kal‘a-i Burceyn dediler. Ba‘de'l-feth-i İslâmbol dahi tevsî‘ edüp bu üslûb üzre amâr etdi.</span></p>

      <p class="evliya"><span class="calibre26">Ba‘dehû Süleymân Hân bizzât kendüleri Akdeniz içre Malta gazâsına, ya‘nî Rodos savaşına giderken bu kal‘aya uğrayup amâr edüp ba‘dehû kendüler karadan Rodos'a gidüp Kapudan Pulak Mustafâ Paşa donanma-yı hümâyûn ile Rodos karşusunda Marmaris Boğazı kal‘asına varup anda Süleymân Hân'ı başdardaya alup eski Rodos'a geçirüp amân vermeden eski Rodos'u feth edüp donanma anda kalup Süleymân Hân asker-i bî-pâyân ile Rodos'a sarılup "Fetahtümâ" lafzı târîhinde kal‘a-i Rodos'u feth edüp donanma-yı hümâyûn ile yine bu Boğazhisâr'ına gelüp gazâ mâlıyla dahi amâr etdi. (---) (---)</span></p>

      <p class="Balk1">Eşkâl-i Boğazhisâr-ı Rûmeli</p>

      <p class="evliya"><span class="calibre26"> Evvelâ Rûmeli hâkinde Kapudan Paşa eyâletinde Gelibolu sancağı hükmünde yüz elli akçe pâyesiyle şerîf kazâdır. Hâkimi cümleden melik dizdârdır ve cümle (---) aded kal‘a neferâtları ve bölük ağaları vardır. (---) (---) (---) (---)</span></p>

      <p class="evliya"><span class="calibre26">Kal‘ası leb-i deryâda şekl-i murabba‘ rıhtım şeddadî-misâl binâ-yı kavî ve burc [u] bârûsu gâyet metîn ve müstahkem hisâr-ı üstüvârdır. Ensesinde cânib-i cenûbu dağdır, üzerleri serâpâ bâğdır ve maşrık tarafına nâzır iki kat hadîd cedîd demir kapuları vardır. Derûn-ı hisârda cümle (---) aded kiremit ile mestûr dârdır.</span></p>

      <p class="evliya"><span class="calibre26">Bir hünkâr câmi‘i ve buğday anbârları ve cebehâneleri vardır, ammâ gayrı çârsû-yı bâzâr ve hân ve hammâm yokdur.</span></p>

      <p class="evliya"><span class="calibre26">Ve bunda dahi leb-i deryâda Ebü'l-feth'in ve dahi ziyâde Bâyezîd Hân'ın Moton ve Koron kal‘alarından getirdiği toplar var ve Süleymân ve Selîm-i Sânî ve Murâd-ı Sâlis ve Ayas Paşa ve Piyâle Paşa topları var kim her biri birer ikişer pâre kal‘a değer toplardır. Hattâ sa‘âdetlü hünkârımız başdarda ile gelirken iki taraf kal‘alarından top şâdumânında iki yüz aded sekdirme toplar atılırken bu Rûmeli kal‘asının bir büyük şayka topu pârelenüp zelzelesinden ba‘zı evler harâb olup hünkârımızın fermânıyla amâr oldu. Leb-i deryâda cümle altmış iki topdur. Kırk top dahi derûn-ı hisârdadır ve cemî‘i cebehânesi mükellef ü mükemmeldir. Hattâ Sultân Murâd ve Sultân İbrâhîm ve Sultân Mehemmed Hânımızın musâhibleri olan Tavşan Dilsizi Köpürlü vezîr iğvâsıyla bu kal‘ada haps olup neferât gibi pür-silâh nöbet beklerdi. Andan,</span></p>

      <p class="Balk1">Sitâyiş-i varoş-ı Hisâr-ı Rûmeli</p>

      <p class="evliya"><span class="calibre26"> Kal‘anın şimâli tarafında yedi sekiz yüz mikdârı cümle tahtânî ve fevkânî kiremit örtülü ma‘mûr hânelerdir. Yüz elli akçe pâyesiyle kadı bunda sâkindir. Yeniçeri serdârı ve sipâh kethüdâ <b class="calibre1"><i class="calibre2">[94a]</i></b> yeri ve gayrı hâkimleri yokdur.</span></p>

      <p class="evliya"><span class="calibre26">Ve cümle (---) aded mihrâbdır. Evvelâ çârsû içinde (---) (---) (---) (---) (---) mesâcidlerdir ve (---) hammâmı var. Ol kadar hûb ve dil-küşâ hammâm-ı hoş havâ değildir. (---) (---) Bunlardan mâ‘adâsı ev hammâmlarıdır, zîrâ halkı gâyetü'l-gâyet mestûrü'l-hâl ve sâhib-i ıyâl ve her şey’den fâriğü'l-bâl kimesnelerdir.</span></p>

      <p class="evliya"><span class="calibre26">Ve cümle (---) aded hânları var ve cümle üç aded dârü't-ta‘lîm mekteb-i sıbyânı var. (---) (---) (---) Bundan gayrı meşhûr imâristânı yokdur, ammâ bâğı ve bâğçesi gâyet çokdur.</span></p>

      <p class="evliya"><span class="calibre26">Ve âb [u] havâsı gâyet latîf olduğundan cümle halkı ten-dürüstdür. (---) (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Andan birez yârân dostlar ile Killik burnu nâm mahalde zevk u safâ edüp ale's-sabâh yine cümle yârân-ı bâ-safâ ile (---) Paşa bâğçe[sinde] zevk u safâlar ederken pâdişâh-ı bâ-vakâr dağlara sayd [u] şikâra geçüp gitdi. Hamd-i Hudâ bu bâğçe-i İremezâta uğramayup ubûr edüp zevkimize mâni‘ olmadı. Bir acâ’ib ü garâ’ib tarz [u] tarh-ı mergûb ve bir şekl-i ibret-nümâ-yı mahbûb üzre mebnî bir bâğ-ı İremdir kim her semtinin birer gûne pesendîde maksûreleri ve havuz u şazrevân-ı selsebîl ve fevvâreleri ne diller ile ta‘bîr ve ne kalemlerle tahrîr ve tastîr olur değildir. Hakkâ ki Konya'nın bâğ-ı Merâm'ından nişân verir. Bunda olan çeşme-i cân-bahşın târîhidir.</span></p>

      <p class="metin11"> Hâtif-i Kudsî dedi târîhin ol dem anın</p>

      <p class="metin15"> Nûş edelim zülâli Âl-i abâ rûhuna</p>

      <p class="evliya"> sene 887</p>

      <p class="evliya"><span class="calibre26">Eğer bu bâğçe-i Hürrem-binânın evsâfını mâ-vaka‘ı üzre tahrîr etsek seyâhatden kalmak iktizâ eder. Hemân yine cümle yârânlar ile Rûmeli hisârına gelüp,</span></p>

      <p class="Balk1">Ziyâretgâh-ı Evliyâ-yı Rûmeli</p>

      <p class="evliya"><span class="calibre26"> Evvelâ ziyâret-i sultân-ı fukarâ-yı Âl-i abâ hakîr u fakîr <b class="calibre1">Abdî Baba</b> ve Yazıcızâde Mehemmed Efendi hulefâlarından <b class="calibre1">eş-şeyh Alî Efendi.</b></span></p>

      <p class="evliya"><span class="calibre26">Andan hünkârımız başdarda ile Gelibolu'ya gidüp bu hakîr Gazzâzoğlu Selâhor Ahmed Ağa ile karadan atlarımız ile Rûmeli hisârından kalkup cânib-i şimâle,</span></p>

      <p class="Balk1">Evsâf-ı kasaba-i Maydos</p>

      <p class="evliya"><span class="calibre26"> Gelibolu hâkinde leb-i deryâda hâkimi subaşıdır. Leb-i deryâda sekiz yüz musanna‘ kiremit örtülü kat-ender-kat sarây-ı âlî-misâl kefere evleri var, gözler kamaşır, zîrâ bu kasaba kâfirleri cümle İslâmbo[l] evlerin binâ eden üstâd-ı kâmil dülger kefereleri bunda sâkinlerdir kim Maydos dülgeri Rûm'da meşhûr olduklarından her birinin bedhâneleri ibret-nümâ binâlardır. Bunda aslâ hâkiminden gayrı müslim yokdur ve kenîseleriyle bâğları çokdur. Anıniçün Maydos şarâbı meşhûr ve kasaba hâricinde yel değirmenleri ve rakîk ve beyâz unları ve dilber muğpîçe Urûm gulâmları olur. Anda bir gece bir sohbet-i âlî edüp, andan yine semt-i yıldıza gidüp,</span></p>

      <p class="evliya"><b class="calibre7"><span class="calibre26">Menzil-i karye-i Kovanlı:</span></b> <span class="calibre26">Ma‘mûr, re‘âyâlı ze‘âmet köyüdür. Andan,</span></p>

      <p class="Balk1">Evsâf-ı kal‘a-i Dâr-ı İslâm-ı Evvel Tahtgâh-ı Gelibolu-yı münevvel</p>

      <p class="evliya"><span class="calibre26">Be-kavl-i tevârîh-i Yanvan-ı Yunan Kavala kal‘asın binâ eden İskender babası Feylekos binâ edüp Ciniviz kralından intikâm almışdır. Niçe kerre niçe yüz aded kral-ı dâl ellerine girmişdir, ammâ ol zamân ismi lisân-ı Yunanca Feylekos Pirgaz idi.</span></p>

      <p class="evliya"><span class="calibre26">Ba‘dehû sene 758 târîhinde Gâzî Süleymân Paşa ibn Sultân Orhân Gâzî ibtidâ Rûmeli'nde İpsala kal‘asın feth edüp ba‘dehû bu File Purgaz'ı feth ederken yürüyüş mahallinde "Gele bol mâla" deyü feryâd edüp gâzîler birbirin cenge terğîb edüp ba‘de'l-feth ismine "Gele bol mâla" dediler. Galat-ı meşhûr evlâ olup tahfîf-i kelâm edüp Gelibolu derler. Ba‘zıları "Kilibol"dan galat derler, ammâ <i class="calibre2">Muhammediyye</i> sâhibi şehrengîz'inde "Gülü bol"dan galatdır demişler. Ba‘zılar sağır kâf ile "Gili bol", ya‘nî çamuru boldan galatdır demişler. Hulâsa-i kelâ[m] el-hâletü hâzihi efvâh-ı nâsda Gelibolu nâmıyla meşhûr-ı âfâk bir kân-ı sulehâ-yı kutb-ı âfâk şehr-i kadîmîdir kim târîhi <i class="calibre2">"Bismİllâhirrahmânirrahîm"</i>dir demişler.</span></p>

      <p class="evliya"><span class="calibre26">Bursa'dan sonra ibtidâ Rûmeli'nde taht-ı sânî bu olup Gâzî Hudâvendigâr bunda sikke kesdürüp <i class="calibre2">"Murâd Beğ azze nasruhu Gelibol"</i> deyü merhûme büyük vâlidemizde rub‘ dirhem kırk elli akçesin saklardı. Hakîr niçe kerre görmüş idim.</span></p>

      <p class="evliya"><span class="calibre26">Ba‘dehû Süleymân Hân-ı Gâzî tahrîrinde Deryâ kaleminde kapudan paşaların eyâleti olmak üzre tahrîr olunup <b class="calibre1"><i class="calibre2">[94b]</i></b> Kapudan Paşaların tahtıdır. Hâlâ sarây-ı âlîleri ve kadırga tershâneleri vardır. Kanûn-ı Süleymân Hân üzre Kapudan Paşanın hâss-ı hümâyûnu sekiz yüz seksen beş bin akçedir ve eyâletinde cümle on bir sancakdır. Üçü sâlyâne ile zabt olunur. Eyâletinin defter kethüdâsı ve tîmâr defterdârı ve defter emîni vardır ve eyâletinde sancakları bunlardır ki zikr olunur:</span></p>

      <p class="evliya"><span class="calibre26">Evvelâ sancağ-ı Ağrıboz ve Karlıeli ve İnebahtı ve Rodos ve Midilli ve Kocaeli ve Kara Biga ve Sığla ve Misistre bu sancaklardır, ammâ sâlyâne ile zabt olunan Sakız ve Nakşe ve Mehdiyye. Ancak Gelibolu paşa sancağı tahtıdır. Livâsında ze‘âmet 6 ve tîmâr 122, ammâ hamd-i Hudâ şimdi asrımızda deryâ kalemi ze‘âmeti tîmârı dahi ziyâde oldu.</span></p>

      <p class="evliya"><span class="calibre26">Alaybeğisi ve çeribaşısı ve yüzbaşısı vardır. Hîn-i gazâda cebelüleri ile cümle (---) aded yarar ve nâmdâr asker olup kapudan paşa ile berren u bahren sefer eşerler. kapudan paşa dahi bin aded cebelü askeriyle sefer eşmek kanûndur.</span></p>

      <p class="evliya"><span class="calibre26">Ve üç yüz akçe pâyesiyle şerîf kazâdır. Nâhiyesi cümle (---) aded kurâdır. Bu kurâlardan ve gayrı der-âmed mahsûllerden kadılara beher sene on kîse olur, ammâ kapudan paşaya ber-vech-i adâlet yetmiş bin guruş olur. Eğer şikâr gemiler ve ba‘zı mevâdlar düşerse bin kîse mâl almış kapudan vezîrler çokdur.</span></p>

      <p class="evliya"><span class="calibre26">Bu şehir şeyhülislâm nakîbüleşrâf ve a‘yân [u] eşrâf ve yeniçeri çavuşu serdârdır ve sipâh kethüdâyeri ve gümrük emîni yetmiş yük akçe iltizâmdır ve muhtesib ağası ve mi‘mâr başı ve liman re’îsi ve şehir subaşısı (---) (---) (---) (---) (---) vardır ve kal‘a dizdârı ve on bir bölük ağası ve tershâne ağası ve gön başı ve marankoz başı ve tershâne emîni ve kâtibleri ve azebân ağası ve cemî‘i tershâneye hidmet {eder} her esnâf şeyhleri vardır. Hattâ ulûfeli gavvâs dalgıçları var kim elli altmış kulaç yerde deryâ dibine dalarlar.</span></p>

      <p class="Balk32">Der-beyân-ı eşkâl-i zemîn-i kal‘a-i Gelibolu, ya‘nî dâr-ı gâzîyân-ı Deryâ Kulu</p>

      <p class="evliya"><span class="calibre26"> Bu kal‘a-i Gelibolu bi-emr-i Hayy-i Kadîr Bahr-i Rûm sâhilinin Rûmeli tarafında bir kayalı püşte üzre vâki‘ olmuş şekl-i müseddesden tûlânîce seng-i tırâş bir kal‘a-i metîn ve müstahkem hâzır-bâş havâlesiz şeddadî taş binâ bir kal‘a-i ra‘nâdır kim bir tarafından aslâ havâlesi yokdur.</span></p>

      <p class="evliya"><span class="calibre26">Ve cümle yetmiş aded kulle ve bin iki yüz aded dendân-ı bedendir. Handakı kesme kaya sarp handakdır. Zamân ile içinden deryâ dolaşır imiş, hâlâ handak içinde suyu yokdur ve cânib-i garbıyla cenûba meyyâl bir demir kapusu vardır, lâkin bu kal‘anın dâ’iren-mâdâr cirmi ma‘lûmum değildir, ammâ Kefe gibi ve Selânik kal‘aları gibi büyük hisâr değildir. Ancak ma‘mûr u müzeyyen ve kavîdir.</span></p>

      <p class="evliya"><span class="calibre26">Derûn-ı hisârda cümle üç yüz aded tahtânî ve fevkânî bâğsız ve bâğçesiz kiremit örtülü neferât evleri vardır. Dizdârı ve kethüdâsı ve topçubaşı ve cebecibaşı hâneleri bundadır ve cebehânesi ve gılâl anbârları ve su sarnıçları bunda, gayrı çârsû-yı bâzârı cümle taşra varoşdadır.</span></p>

      <p class="evliya"><span class="calibre26">Ve hünkâr câmi‘i ve hazâ’in-i mâl-ı pâdişâhî ve imâm ve mü’ezzin hânesi bundadır, lâkin aşağı Kilidü'l-bahreyn kal‘aları olmak ile bu Gelibolu iç il olup azîm balyemez topları yokdur. Cümle sağîr ü kebîr yetmiş pâre şâhâne topları var.</span></p>

      <p class="Balk1">Sitâyiş-i varoş-ı azîm Gelibolu</p>

      <p class="evliya"><span class="calibre26">Kal‘anın cânib-i cenûbunda ve garbında ve şimâlinde bir düz vâsi‘ fezâ-yı gül [ü] gülistân ve bâğ u bostânlı vâdîde vâki‘ olup cânib-i şarkîsi Bahr-i Rûm'dur, lâkin imârât-ı kebîresinin çoğu ve âsâr-ı acîbe hayrât [u] hasenâtları kal‘anın semt-i garbîsine düşmüşdür kim cümle imârât varoşunda.</span></p>

      <p class="evliya"><b class="calibre1"><span class="calibre26">Esmâ-i aded-i mahalle-i büldân</span></b><span class="calibre26">: Cümle altmış üç mahalledir. (---) (---) (---) (---)</span></p>

      <p class="evliya">................ (1 satır boş)....................</p>

      <p class="evliya"><b class="calibre1"><span class="calibre26">Sitâyiş-i sarây-ı bay u gedâ-yı a‘yân:</span></b> <span class="calibre26">Cümle yedi sekiz yüz aded tahtânî ve fevkânî musanna‘ kırmızı kiremit örtülü şâhâne şâhnişînli ve billûr ve necef moranlı revzenler ile ârâste ve şâhrâh-ı mutahhara ile pîrâste olmuş hânedânlardır. Cümleden meşhûr sarâyları bildirir. Evvelâ,</span></p>

      <p class="evliya">................ (1 satır boş)....................</p>

      <p class="evliya"><span class="calibre26">Bu ma‘mûrât-ı azîme içre cümle,</span></p>

      <p class="evliya"><b class="calibre1"><span class="calibre26">Evsâf-ı cevâmi‘hâ-yı şehr-i Gelibolu:</span></b> <span class="calibre26">Cümle zevâvî ve mihrâb-ı tekye ve mesâcid ve cevâmi‘ yüz altmış dörd mihrâbdır, ammâ</span></p>

      <p class="Balk1">Câmi‘-i selâtîn-misâl vüzerâ câmi‘lerin beyân eder</p>

      <p class="evliya"><span class="calibre26">Evvelâ derûn-ı kal‘ada Sultân (---) Hân câmi‘i (---) (---) (---) (---) <b class="calibre1"><i class="calibre2">[95a]</i></b> Andan (---) sinde Ahmed Paşa câmi‘i (---) (---) vüzerâsıdır (---) (---) (---) (---) (---) (---) Gâyet mükellef ü mükemmel cümle kubâb-ı âlîleri rasâs-ı hâs ile mestûr bir câmi‘-i ma‘mûrdur. Kıble kapusunun atebe-i ulyâsı üzre celî hatt-ı müzehheb ile târîhi budur:</span></p>

      <p class="evliya"> Allâhümme lâ lehû târîhunâ</p>

      <p class="evliya"> Yessir bi'l-cennâti li-sâhibihî Sene 941</p>

      <p class="evliya"><span class="calibre26">(---) (---) (---) (---) (---) Andan (---) (---) semtinde</span></p>

      <p class="evliya"><b class="calibre1"><span class="calibre26">Sitâyiş-i câmi‘-i Tavâşî Mesîh Paşa</span></b><span class="calibre26">: Selîm Hân vüzerâlarındandır, ammâ câmi‘i hakkâ ki câmi‘-i vüzerâdır. Kendüleri Mısır vezîri olmağile bu câmi‘in mi‘mâr ve mühendis ve bennâların cümle Mısır'dan getirüp bir câmi‘-i mahbûb ve bir tarz [u] tarh-ı mergûb etmiş kim ilm-i hendeseden haberdâr olan bu câmi‘in esâs-ı binâsı ve san‘at-ı mi‘mârîsin görüp engüşt ber-dehen eder. Cümle âsâr-ı binâları ve kubâb-ı ser-nigûnları serâpâ kurşum ile mestûr bir ma‘bedgâh-ı ma‘mûrdur ve bir tabakalı bir nâzük serâmed minâre-i mevzûna mâlikdir. Bunun da kıble kapusu üzre târîh-i müzehhebi budur:</span></p>

      <p class="evliya"> Refe allâhu şâne sâhibihi sene 883</p>

      <p class="evliya"><span class="calibre26">Andan (---) (---) tarafda câmi‘</span></p>

      <p class="evliya">................ (1.5 satır boş)....................</p>

      <p class="evliya"><span class="calibre26">Bunlardan mâ‘adâ mesâcidlerdir.</span></p>

      <p class="evliya"><b class="calibre1"><span class="calibre26">Sitâyiş-i mesâcid-i muvahhidân</span></b><span class="calibre26">: Cümle (---) aded ma‘mûr mahalle mesâcidleridir.</span></p>

      <p class="evliya">................ (1.5 satır boş)....................</p>

      <p class="evliya"><b class="calibre1"><span class="calibre26">Der-ayân-ı medâris-i âlimân</span></b><span class="calibre26">: Cümle (---) aded dârü't-tedrîs-i tahsîl-i ulûmdur. Evvelâ medrese-i Sarıca Paşa ve,</span></p>

      <p class="evliya">................ (1 satır boş)....................</p>

      <p class="evliya"><b class="calibre1"><span class="calibre26">Der-ayân-ı dârü'l-kurrâ-i huffâzân</span></b><span class="calibre26">: Cümle dokuz yerde Hazret-i Kur’ân-ı azîm ve Furkan-ı mecîdi İbn Kesîr ve Seb‘a ve Aşere ve Takrîb ve Hafs kırâ’atiyle tilâvet olunur dârü'l-kurrâları vardır ve her câmi‘-i kebîrde birer şeyhü'l-kurrâlar vardır, ammâ cemî‘i halkı Kur’ân-ı azîmden ziyâde Yazıcıoğlu Mehemmed Efendi'nin Muhammediyye kitâbın Kur’ân'dan ziyâde sıgâr u kibârı ve nisvân [u] bintânları hıfz etmişlerdir.</span></p>

      <p class="evliya"><b class="calibre1"><span class="calibre26">Der-beyân-ı dârü'l-hadîs-i peygamberân</span></b><span class="calibre26">: Cümle (---) aded kân-ı hadîsdir. Ahâlîsi gâyet necîb ü reşîd olmağile her biri niçe bin aded hadîs-i şerîf ezberlemişlerdir. (---) (---) (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Ve mekteb-i tıflân-ı ebcedhân</span></b><span class="calibre26">. Cümle (---) aded mekteb-i püserândır. Cümleden ma‘mûrları mezkûr cevâmi‘lerin mekteb-i sıbyânlarıdır.</span></p>

      <p class="evliya">................ (1 satır boş)....................</p>

      <p class="evliya"><b class="calibre1"><span class="calibre26">Ve tekye-i dervîşân-ı zî-şân</span></b><span class="calibre26">: Cümle (---) aded mihmânhâne-i abdâlân-ı seyyâhândır, ammâ cümleden ma‘mûr u müzeyyen ve evkâfı kavî <b class="calibre1">tekye-i âsitâne-i Celâleddîn-i Rûmî'</b>dir kim diyâr-ı Rûm'da nazîri yok bir mevlevîhâne-i zîbâdır. Yetmiş seksen aded fukarâ hâneleri ile ârâste ve matbah ve kilâr ve semâ‘hâne ile pîrâste olmuş kân-ı Mevlevîyândır.</span></p>

      <p class="evliya"><span class="calibre26">Pîşvâ-yı tarîk-i Mevlevîyândan şeyhi kârî-i mağz-ı Kur’ân, ya‘nî <b class="calibre1">Mesnevîhân Ağazâde Efendi'</b>dir, <i class="calibre2">sellemehullâh</i>. Niçe gûne keşf u kerâmâtları zâhir ve bâhir olmuşdur. Hamd-i Hudâ ders-i şerîflerine hâzır olup şeref-i sohbetleriyle müşerref oldukda dest-i şerîflerin bûs edüp du‘â-yı hayrlarıyla behremend olduk.</span></p>

      <p class="evliya"><span class="calibre26">Andan, <b class="calibre1">tekye-i Yazıcızâde</b> ulu âsitânedir kim tarîk-i Bayrâmî'de fukarâları gâyet çokdur.</span></p>

      <p class="evliya"><span class="calibre26">Andan <b class="calibre1">Sinân Paşa tekyesi</b> leb-i deryâda matbah-ı Keykâvûslu dıraht-ı müntehâlar ile müzeyyen bir mesîregâh u ârâmgâh ve teferrücgâh tekye-i müferrihdır. (---) (---)</span></p>

      <p class="evliya"><span class="calibre26">Ve tekye-i (---) (---) (---) (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Mezkûr tekye ve cevâmi‘ ve medreseler cümle kârgîr binâ ve kurşum örtülü imâristânının cümlesi on dörd yerdedir kim hakîr Mesîh Paşa câmi‘i minâresinden seyr etdim. (---) (---) (---) (---) (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-vasf-ı çeşme-i âb-ı revân</span></b><span class="calibre26">: Cümle (---) aded çeşmesâr-ı cân-perverdir. Cümleden Ahmed Paşa çeşmesi târîhidir:</span></p>

      <p class="evliya"> Bârekallâhe zehî çeşme-i Ahmed Paşa.</p>

      <p class="evliya"> Sene 1006</p>

      <p class="evliya"><b class="calibre1"><span class="calibre26">Sebîlhâne-i cân-sitân</span></b><span class="calibre26">:</span></p>

      <p class="evliya">................ (3/4 satır boş)....................<b class="calibre1"><i class="calibre2">[95b]</i></b></p>

      <p class="evliya"><b class="calibre1"><span class="calibre26">Der-medh-i enhâr-ı azîm âb-ı hayevân</span></b><span class="calibre26">:</span></p>

      <p class="evliya">................ (3/4 satır boş)....................</p>

      <p class="evliya"><b class="calibre1"><span class="calibre26">Der-zikr-i çâh-ı mâ-i hânedân</span></b><span class="calibre26">:</span></p>

      <p class="evliya">................ (3/4 satır boş)....................</p>

      <p class="evliya"><b class="calibre1"><span class="calibre26">Sitâyiş-i âsiyâb-ı dakîk-i tahhân</span></b><span class="calibre26">:</span></p>

      <p class="evliya">................ (3/4 satır boş)....................</p>

      <p class="evliya"><b class="calibre1"><span class="calibre26">Der-beyân-ı hammâm-ı rûşinâ-yı gâsilân</span></b><span class="calibre26">: Cümle sekiz aded hammâm-ı hâs u âmdır, ammâ cümleden şengül hammâmı ve Karaca Beğ hammâmı ve Alaca hammâm ve (---) (---) Bunlar âb u havâsı ve binâsı latîf hoş kıt‘a-i nazîf hammâm-ı rûşinâlardır. Mâ‘adâ iki yüz ev hammâmlarıdır.</span></p>

      <p class="evliya"><b class="calibre1"><span class="calibre26">Alâmet-i mihmân-sarây-ı kârbân</span></b><span class="calibre26">: Cümlesi (---) aded kârbânsarâylardır, ammâ iskele başında gümrüğü kârbânhâne-i bî-minnetdir ve (---) (---)</span></p>

      <p class="evliya"><b class="calibre1"><span class="calibre26">Manzara-i hân-ı hâcegîyân</span></b><span class="calibre26">: Hamusu (---) aded hânlardır. (---) (---) (---) (---) Bunlar ma‘mûr kârgîr binâ hânlardır.</span></p>

      <p class="evliya"><b class="calibre1"><span class="calibre26">Aded-i hân-ı gurebâ-yı mücerredân</span></b><span class="calibre26">: Kamusu on bir aded bekâr odalarıdır. (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-ilm-i çârsû-yı bâzâr-ı bezzâzistân:</span></b> <span class="calibre26">Dükelisi bin dokuz yüz dükkândır, ammâ okçuları ve yaycıları gâyet müzeyyen bâzârdır. (---) (---) (---)</span></p>

      <p class="evliya"><b class="calibre1"><span class="calibre26">Cisr-i azîm-i imâristân-ı şehristân:</span></b> <span class="calibre26">Küllisi (---) (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Reng-i rûy-ı eşkâl-i insân:</span></b> <span class="calibre26">Barısı ahâlîsi ten-dürüst olduklarından yüzleri münevver olup cümle buğday enlü âdemlerdir.</span></p>

      <p class="evliya"><b class="calibre1"><span class="calibre26">Der-vasf-ı mahbûb [u] mahbûbân:</span></b> <span class="calibre26">Hepisi elbette yigirmi yaşına varınca pençe-i âfitâb-ı mehtâb mahbûb u mahbûbeleri var, ammâ mü’eddeblerdir.</span></p>

      <p class="evliya"><b class="calibre1"><span class="calibre26">Der-zikr-i eşrâf [u] a‘yân-ı kübbârân:</span></b> <span class="calibre26">Cümleten Gümrük Emîni Seydî Alî Çelebi ve Pârsâ Çelebi (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-medh-i ulemâ-yı hâzıkân:</span></b> <span class="calibre26">Ümmetâ üstâd kâmil kimesnelerden Resûl Çelebi (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-fasl-ı mu‘allimân-ı cerrâhân-ı fessâdân:</span></b> <span class="calibre26">Okçular başda Melemenli Usta Alî ve (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-vasf-ı sulehâ-yı meşâyihân:</span></b> <span class="calibre26">Evvelâ Mevlevî şeyhi Ağazâde Efendi ve Yazıcızâde şeyhi (---) Efendi ve (---) (---) (---)</span></p>

      <p class="evliya"><b class="calibre1"><span class="calibre26">Der-na‘t-ı musannifîn-i şâ‘irân:</span></b> <span class="calibre26">Evvelâ eş-şeyh Ağazâde Efendi'nin âşıkâne ve tasavvufâne pâkîze eş‘ârları vardır ve Pârsâ Çelebi'nin kezâlik pâk güftârı var.</span></p>

      <p class="evliya"><b class="calibre1"><span class="calibre26">Müşerref olduğumuz ihvânân:</span></b></p>

      <p class="evliya">................ (3/4 satır boş)....................</p>

      <p class="evliya"><b class="calibre1"><span class="calibre26">Menâkıb-ı mazınne-i ehl-i hâl-i mecâzibân:</span></b></p>

      <p class="evliya">................ (3/4 satır boş)....................</p>

      <p class="evliya"><b class="calibre1"><span class="calibre26">Der-fasl-ı libâs-ı merd-i meydân:</span></b> <span class="calibre26">Ekseriyyâ halkı levendâne çuka bağır yeleği ve başlarında fes üzre dayı sarığı sarup gezerler.</span></p>

      <p class="evliya"><b class="calibre1"><span class="calibre26">Der-ilm-i kabâ-yı tâ’ife-i nisvân:</span></b> <span class="calibre26">Ekseriyyâ hatunları gûnâ-gûn çuka ferrâce ve ızâr bürünüp yüzlerine burka‘ koyup mü’eddeb gezerler.</span></p>

      <p class="evliya"><b class="calibre1"><span class="calibre26">Der-vasf-ı esmâ-i râcilân:</span></b> <span class="calibre26">Ekseriyyâ halkının esmâları Hızır Çelebi ve Balı ve Velî Çelebi ve Eceoğlu ve Kocamışoğlu nâmları var.</span></p>

      <p class="evliya"><b class="calibre1"><span class="calibre26">Der-beyân-ı nâmhâ-yı bintân-ı zenân:</span></b> <span class="calibre26">Ekseriyyâ kızlarının adı Çiğdem ve Meryem ve Sevindi ve şahgül ve Hayre ve Nisâ ve Emîne isimlilerdir.</span></p>

      <p class="evliya"><b class="calibre1"><span class="calibre26">Esmâ-i gulâm-ı halka be-gûşân:</span></b> <span class="calibre26">Kölelerinin isimleri Tizgeldi ve Cânbezâr ve Hayırlı ve Bereketli ve Sücâh ve Rıdvân ve Sâdık'dır.</span></p>

      <p class="evliya"><b class="calibre1"><span class="calibre26">Der-ayân-ı nâmhâ-i cevâriyân:</span></b> <span class="calibre26">Ekseriyyâ câriyelerinin esmâları Bîzâre ve Bîçâre ve şekerpâre ve Mehpâre ve Balkız ve şâdımân gibi adları var.</span></p>

      <p class="evliya"><b class="calibre1"><span class="calibre26">Sitâyiş-i ibret-nümâ-yı âbâdân:</span></b> <span class="calibre26">Kal‘a dibinde bir latîf limanı var, a‘lâ yatakdır. Ve binâ-yı azîm (---) göz kârgîr binâ tershâne gözlerinde hâlâ gâzî kadırgaları vardır. Ve şehrin şimâlinde leb-i deryâda mîl minâre-vâr bir kulle-i bâlâda her gece fener yanup cümle gemiler ana bakarlar.</span></p>

      <p class="metin16"><b class="calibre1"><span class="calibre26">Bî-medh kenîse-i kefere-i râhibân:</span></b> <span class="calibre26">(---) aded kefere mahallelerinde birer dâne küçük deyrleri vardır, lâkin manastırları yokdur. Re‘âyâsı Urûmlardur.</span></p>

      <p class="evliya"><b class="calibre1"><span class="calibre26">[Der-]medh-i havâ-yı hûb-ı câvidân:</span></b> <span class="calibre26">Bahr-i Rûm sâhilinde İslâmbol gibi havâsı gâyet i‘tidâl üzredir. Ne kışında ve ne yazında te’sîr vardır.</span></p>

      <p class="evliya"><b class="calibre1"><span class="calibre26">Der-vasf-ı ekâlim-i arz-ı büldân:</span></b> <span class="calibre26">İklîm-i sâlisin vasatında arz-ı beledi (---) ve tûl-ı nehârı (---) sâ‘at ve (---) derece ve (---) dakîkadır.</span></p>

      <p class="evliya"><b class="calibre1"><span class="calibre26">Der-fasl-ı tâli‘-i imâristân:</span></b> <span class="calibre26">Be-kavl-i ilm-i usturlab Monla Bahşî eydir:</span></p>

      <p class="evliya"><span class="calibre26">"Tâli‘-i imâr-ı Gelibolu burc-ı Akrebde beyt-i Merrîh-i mâ’idir. Anıniçün halkı gâzîlerdir."</span></p>

      <p class="evliya"><b class="calibre1"><span class="calibre26">Der-beyân-ı memdûhât-ı sanâyi‘ât:</span></b> <span class="calibre26">Puta oku ve Hayırlıoğlu yayı (---) (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Kâr [u] kisb-i ahâlî-i ricâlât:</span></b> <span class="calibre26">Bir fırka halkı gemicilerdir. Bir zümresi bâğbândır. Bir zümresi tüccâr-ı berr [ü] bihârdır. {Bir fırkası ehl-i hırefdir. Bir fırkası mücâhid fî sebîlillâh gâzî yiğitlerdir}.</span></p>

      <p class="evliya"><b class="calibre1"><span class="calibre26">Der-medh-i hubûbât [u] mahsûlât:</span></b> <span class="calibre26">Dânedâr buğdayı ve baklası ve böğrülcesi (---) (---) (---) (---) (---) (---) (---) <b class="calibre1"><i class="calibre2">[96a]</i></b></span></p>

      <p class="evliya"><b class="calibre1"><span class="calibre26">Alâmet-i me’kel-i dâr-ı it‘âm-ı imârât:</span></b> <span class="calibre26">Cümle (---) adeddir. Evvelâ Sinân Paşa ve Ahmed Paşa (---) (---) (---) (---) imâretleri meşhûrdur.</span></p>

      <p class="evliya"><b class="calibre1"><span class="calibre26">Der-medh-i ni‘met-i uzmâ-yı me’kûlât:</span></b> <span class="calibre26">Beyâz ekmeği ve la‘lgûn bekmezi ve cemî‘i meyvelerin mümessek reçelleri ve köfteri meşhûrdur.</span></p>

      <p class="evliya"><b class="calibre1"><span class="calibre26">Sitâyiş-i me’kûlât-ı fevâkih-i müsmirât:</span></b></p>

      <p class="evliya">................ (3/4 satır boş)....................</p>

      <p class="evliya"><b class="calibre1"><span class="calibre26">Hayât-ı cân-perver-i envâ‘-ı meşrûbât:</span></b> <span class="calibre26">Gelibolu müsellesi ve bulaması ve ayva ezmesi (---) (---) (---) (---) (---) (---) (---)</span></p>

      <p class="evliya"><b class="calibre1"><span class="calibre26">Der-aded-i bâğavât-ı imâd-ı İremezât:</span></b> <span class="calibre26">Cümle otuz bir bin bâğdır. <span class="calibre29">;</span> (---) (---) (---) (---) (---) <span class="calibre29">;</span> (---) (---) (---)</span></p>

      <p class="evliya"><b class="calibre1"><span class="calibre26">Der-ayân-ı teferrücgâh-ı merâm-ı erbâb-ı hâcât:</span></b></p>

      <p class="evliya">................ (3/4 satır boş)....................</p>

      <p class="evliya"><b class="calibre1"><span class="calibre26">Der-fasl-ı lehce-i mahsûs-ı ahâlî-i ıstılâhât:</span></b> <span class="calibre26">Ahâlîsine Ece kavmi derler. Ne Çıtak'dır ve ne Yörük'dür ve ne Etrâk'dir. İbtidâ Anadolu'dan Rûm'a geçüp elsine-i muhtelife ile ihtilât etdiklerinden ba‘zı ıstılâh kelâmları vardır.</span></p>

      <p class="evliya"><span class="calibre26">Evvelâ <i class="calibre2">"cömerdim kaldım",</i> ya‘nî baka kaldım ve <i class="calibre2">"ebbe",</i> ya‘nî ta‘accüb etmek ve <i class="calibre2">"keremceli",</i> ya‘nî eylik edici ve (---) (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Ammâ pâk zebân fasîh âdemleri vardır.</span></p>

      <p class="evliya"><b class="calibre1"><span class="calibre26">Der-beyân-ı ibret-nümâ-yı tershâne-i mutalsamât:</span></b> <span class="calibre26">Zamân-ı Feylekos-ı keferede tershâne limanında bir gûne bakır gemi var imiş. Leyle-i zemherîde sehereler ol gemiye binüp Karadeniz câzûlarıyla deryâ üzre ceng edüp bir mutalsam gemi {imiş}. Hâlâ Gelibolu kayıkları ol tarz üzre {yaparlar. Bir diyârda eyle gemi yokdur. İllâ Gelibolu gemileri bir tarz-ı acîbdir}.</span></p>

      <p class="evliya"><b class="calibre1"><span class="calibre26">Der-ayân-ı tetimme-i şehrengîz-i Gelibolu</span></b><span class="calibre26"> <b class="calibre1">ahkâm-ı külliyât:</b></span></p>

      <p class="evliya">................ (4.5 satır boş)....................</p>

      <p class="Balk33">Der-fasl-ı ziyâretgâh-ı evliyâü'l-ârifîn ve asfiyâü'l-vâsilîn haccallâhi ale'l-âlemîn<br class="calibre10"/>
      <i class="calibre2"><span class="calibre27">radıyallâhu anhüm ecma‘în kaddesenâllâhu bi-sırrıhi'l-mübîn iste‘antü billâhi ve bihi'l-avn.</span></i></p>

      <p class="evliya"><span class="calibre26">Evvelâ nâtık-ı hakayık ve nâsih-i halâyık mazhar-ı envârü't-tarîka ve kâşif-i esrârü'l-hakîka ve hâris-i akl u şer‘ ârif-i asl u fer‘ âmil-i âlî-mâye hâsıl-ı ömr-i girân-mâye <b class="calibre1">eş-şeyh Mehemmed Efendi Yazıcızâde ibn eş-şeyh Kâtib Selâhaddîn</b>: Rûm ve Arab u Acem ve Belh ve Buhârâ'da <i class="calibre2">Muhammediyye</i> nâm te’lîf sâhibi Mehemmed Efendi'dir kim Yazıcıoğlu nâmıyla meşhûr-ı âfâk, eş-şeyh ale'l-ıtlâk kutb-ı istihkâk Mehemmed Efendi'dir kim Âl-i Osmâniyân Devleti'nde Koca Murâd Hân-ı Sânî asrında vücûda gelüp Hacı Bayrâm-ı Velî hazretleri terbiyetiyle bir dürr-i yegâne olup Ebü'l-feth Sultân Mehemmed-i Sânî asrında neşv ü nemâ bulup <i class="calibre2">Muhammediyye</i> nâm kitâbı Gelibolu'da te’lîf edüp cihân-ârâ olmuşdur kim tarîk-i Bayrâmî'de niçe bin eyle âşık-ı şeydâ-yı serbâzlar vardır, <i class="calibre2">kaddesenâllâhu bi-sırrıhi'l-azîz.</i></span></p>

      <p class="evliya"><b class="calibre1"><span class="calibre26">Hikâye-i menâkıb</span></b><span class="calibre26">: Bir gün Yazıcızâde Mehemmed Efendi te’lîf etdiği <i class="calibre2">Muhammediye</i> kitâbın tilâvet ederken bir âh-ı ciğer-sûz çeker kim kırâ’at etdiği sahîfe âh-ı enîninden yanınca bir niçe fukarâlarına <i class="calibre2">Muhammediyye</i> kitâbın verüp, "Varın, bu bizim te’lîfimiz Horasan ve Belh u Buhârâ erenlerine hediyye götürünüz kim tilâvet edüp aşk-ı dilsûzları terakkî bulsun" deyü kitâbını Horasan diyârında Türk-i Türkân Hoca Ahmed-i Yesevî hazretlerinin halîfelerinden şeyh Takî hazretlerine <i class="calibre2">Muhammediyye</i> kitâbın tapşırırlar. Anlar dahi huzûr-ı sa‘âdetlerinde kırâ’at etdirüp cümle istimâ‘ eden âşıkân-ı sâdıkan kesb-i safâlarından sermest medhûş olup engüşt ber-dehen ederler. Ol ân şeyh Takî hazretleri <i class="calibre2">Muhammediyye</i> sâhibini Mehemmed Efendi'nin merâtib-i ulyâsın keşf içün buyururlar kim,</span></p>

      <p class="evliya"><span class="calibre26">"Ey ihvân-ı vefâ, bu te’lîf sâhibi leb-i deryâda yâhûd havâ-yı heves olan diyârda sâkin olmamak var" derler.</span></p>

      <p class="metin14"><span class="calibre26">Hemân Mehemmed Efendi huddâmları derler kim, "Sultânım, Rûm diyârında leb-i deryâda Gelibolu nâm bir şehirde deryâ kenârında bir mağârâda bu kitâb-ı müstetâbı te’lîf edüp her bâr tecdîd-i vuzû‘un deryâ-yı rahmetden ederken cümle balıklar deryâ içre gelüp Mehemmed Efendi'mizin huzûrunda durup giderlerdi {ve dahi şeyhimiz Mehemmed Efendi âlem-i sabâvetden berü hergiz sıbyân ile lu‘b u lehve meşgûl olmayup havâ-yı hevese mütâba‘at etmeyüp gündüz sâ’im ve gece ka’im olup halkdan münzevî bir kimesnedir}" dediklerinde,</span></p>

      <p class="evliya"><span class="calibre26">şeyh Takî<span class="calibre29">;</span> hazretleri buyururlar kim, "Ey imdi bu kimesne leb-i deryâda sâkin olup böyle bir kitâb-ı ibret-nümâ te’lîf <b class="calibre1"><i class="calibre2">[96b]</i></b> etmeğe kâdir ola. Ol kimesne müddet-i medîd ömr-i girân mâyesinde cidden balık eti ve zî-rûh kısmı hayvânât eti yemeyüp çârsû-yı bâzârda gezmemişdir, zîrâ balık eti ve sâ’ir hayvânât eti kalbi karardup aklı hafîf eder" buyurduklarında, hemân,</span></p>

      <p class="evliya"><span class="calibre26"> Mehemmed Efendi halîfeleri derler kim, "Belî sultânım, şeyhimiz ömr-i nâzenîninde balık eti ve gayrı zî-rûh kısmı yemeyüp çârsû-yı bâzâra varmayup dâ’imâ riyâzât-ı perhîz-i mücâhede ile geçinüp böyle bir kitâb te’lîf etmişdir" derler.</span></p>

      <p class="evliya"><span class="calibre26">Andan şeyh Takî hazretleri, Yazıcızâde'ye hayır du‘âlar edüp <i class="calibre2">Muhammediyye</i> kitâbın niçe yüz hulefâlarına yazdırup Belh u Buhârâ âşıklarına hedâyâ gönderirler. Anıniçün ilâ hâze'l-ân Buhârâ'da kitâbı çok tilâvet olunur, ammâ Kastamonu diyârında niçe bin sıbyân ü bintân <i class="calibre2">Kitâb-ı Muhammediyye</i> hâfızı vardır. Hâlâ Rûm'da dahi <i class="calibre2">Muhammediyye</i>, mu‘teber kitâb-ı müstetâbdır.</span></p>

      <p class="evliya"><span class="calibre26">Ba‘dehû fukarâ-yı Mehemmed Efendi niçe hedâyâlar ile Takiyyüddîn hazretlerinden nüsha-i <i class="calibre2">Muhammediyye</i> kitâbıyla gelüp Mehemmed Efendi'ye vâsıl olduklarında hâlâ ol <i class="calibre2">Muhammediyye</i> kitâbı Mehemmed Efendi'nin kendü hatt-ı dürer-bârları ile kabr-i münevverinin ser-i sa‘âdeti tarafında durur ve âh-ı ciğer-sûzuyla ıhrâk olan evrâk-ı münharik (---) (---) faslında zâhir ve bâhirdir. Bu hakîr-i pür-taksîr âsitâne-i sa‘âdetinde niçe kerre ol kitâbı tilâvet edüp ıhrâk olan varakı görmek müyesser olmuşdur. <i class="calibre2">Rahmetullâhi aleyh</i>.</span></p>

      <p class="metin7"><b class="calibre1"><span class="calibre26">Ziyâretgâh-ı eş-şeyh Ahmed Bîcân ibn Kâtib Selâhaddîn:</span></b> <span class="calibre26">Bu Ahmed Bîcân hazretleri <i class="calibre2">Muhammediyye</i> kitâbı sâhibi Mehemmed Efendi'nin li-ebin ve ümmin birâder-i kihteridir kim <i class="calibre2">Kitâb-ı Envârü'l-âşıkîn</i> nâm kitâb-ı mu‘teberenin mü’ellifidir kim ilm-i ledünden dem urup <i class="calibre2">Kitâb-ı Cifr-i Câmi</i>‘'den ve ilm-i Hazret-i Alî'den ve cifr-i Muhyiddîni'l-Arabî'nin <i class="calibre2">Füsûs</i> kitâbından niçe rumûz [u] künûzât tahrîr olunmuş bir <i class="calibre2">Kitâb-ı Envârü'l-âşıkîn</i>'dir kim hakkâ âşıkân-ı sâdıkan-ı erbâb-ı ma‘ârifin nûr-ı bînâsı bir kitâb-ı nâdirdir. Bu Ahmed Bîcân hazretleri dahi birâder-i cân-berâber-i mihteri olan Mehemmed Efendi'nin kabr-i münevveri cenbinde medfûnlardır, <i class="calibre2">kuddise sırruhu</i>.</span></p>

      <p class="metin7"><span class="calibre26">Ammâ sene 1062 târîhinde Melek Ahmed Paşa efendimiz ile Rûmeli eyâletine mutasarrıf olduğumuzda nefs-i Sofya-i sâfiye şehri ahâlîsinden yüz otuz yaşında Mahmûd Paşa câmi‘i imâmı Koca İmâm ve Leysîzâde Çelebi ve Koca Ya‘kûb Çavuş ve Koca Mü’ezzin Mahmûd Çelebi'ler ile şeb [ü] rûz ihtilât edüp mu‘tâdımız üzre cümle ehl-i kubûru ziyâret ederken şehr-i Sofya-i sâfiyenin cenûbu tarafına cebel-i Vitoş nâmıyla şöhre-i şehir olmuş bir kûh-ı bâlâdır kim şehr-i Sofya'ya sâfî havâle bir tell-i bâlâdır. Ol kûh-ı bâlânın zeylinde Koru Bâğları nâm bir hıyâbân-ı Acem-misâl dıraht-ı kiraz vişne ile zeyn olup şükûfesinin râyiha-i tayyibesinden âdemin demâğı mu‘attar olur. Ol İremezâtü'l-imâd misilli merâmı teferrüc ederken Koca İmâm-ı hümâm el açup bir kabr üzre du‘â ve senâ edüp,</span></p>

      <p class="metin7"><span class="calibre26">"Merhûm u mağfûrunleh <i class="calibre2">Kitâb-ı Envârü'l-âşıkîn </i>sâhibi Yazıcıoğlu Ahmed Bîcân rûhiyçün el-Fâtiha" deyüp, ba‘de't-tilâve-i Fâtiha,</span></p>

      <p class="metin7"><span class="calibre26">Hakîr<span class="calibre29">;</span> eyitdim: "Sultânım, ya Ahmed Bîcân birâder-i mihteri yanında Gelibolu şehrinde medfûndur" dediğimde, imâm efendi buyurdular kim,</span></p>

      <p class="metin7"><span class="calibre26">"Siz gerçeksiz. Ol kabr-i münevver makâmlarıdır, ammâ bu Ahmed Bîcân hazretleri <i class="calibre2">Envârü'l-âşıkîn</i> nâm kitâbında niçe esrâr-ı Hudâ'yı ve Cifr-i Alî'yi âşikâre etdiğiyçün birâderi Mehemmed Efendi ile mâbeynlerine şeker-leb düşüp Sultân Bâyezîd-i Velî asrında bu Sofya şehrimize gelüp bu şehrimizde âsûde olan Hazret-i Balı Efendi'nin şeyhi (---) (---) Efendi ile hem-celîs ve hem-enîs olup niçe kitâblar dahi te’lîf edüp yine Bâyezîd Hân asrında Ahmed Bîcân gerçekden bî-cân oldukda pederimiz merhûm Ahmed Bîcân hazretlerin bu mahalle defn edüp pederimiz vasiyyetiyle her bâr gelüp ziyâret edegelmişiz. Ve karîbü'l-ahd niçe kimesnelerden Ahmed Bîcân'ı bu mahalle defn edenler var idi" deyü Ulu câmi‘ imâmı ve niçe ihtiyâr kimesneler şahâdet etdiler, ammâ kubbe ve âsâr-ı binâsız seng-i mezârlarından ma‘lûm bir kabr-i münevverdir, <i class="calibre2">rahmetullâhi aleyh.</i></span></p>

      <p class="evliya"><span class="calibre26">Ammâ peder-i büzürgvârları Ebü'l-feth pederi Sultân Murâd-ı Sânî asrında Ankara şehrinde merhûm olup Hacı Bayrâm-ı Velî hulefâlarından olmak ile yine ol âsitâne-i sa‘âdet cenbinde medfûndur kim kabrinin seng-i mezârında</span></p>

      <p class="beyit9">Hâzâ merkad-i Kâtib Selâhaddîn ibn şücâ‘eddîn</p>

      <p class="evliya"><span class="calibre26">deyü tahrîr olunmuşdur.</span></p>

      <p class="evliya"><span class="calibre26">Bu azîzin dahi evlâdı Mehemmed Efendi gibi ve Ahmed Bîcân gibi niçe yüz mücelled te’lîfâtları vardır. Hattâ cümleden biri ilm-i nücûmda <b class="calibre1"><i class="calibre2">[97a]</i></b> <i class="calibre2">Seb‘u'l-Mesânî</i> nâm kitâbı gûyâ seb‘a-i seyyâre-vâr âşikâre bir necm-i giysûdârdır ve <i class="calibre2">Melheme</i> kitâbı ve Ta‘bîrnâme muhtasar kitâbı ve ilm-i tıbba müte‘allık niçe mu‘teber risâleleri vardır, ammâ ilm-i hatda Yâkût-ı Müsta‘simî kadar yed-i tûlâsın ayân etdiğinden Kâtib Selâhaddîn nâmıyla meşhûr-ı âfâk olduğundan evlâdlarına dahi Yazıcıoğlu Mehemmed Efendi ve Ahmed Bîcân Efendi derler, <i class="calibre2">rahmetullâhi aleyhim ecma‘în</i>. Andan</span></p>

      <p class="evliya"><b class="calibre1"><span class="calibre26">Ziyâretgâh-ı Evliyâ Sinân Paşa:</span></b> <span class="calibre26">Sultân (---) (---) vüzerâlarından ulu sultândır kim leb-i deryâda bâğ-ı İremezât-misâl bir tekye-i müzeyyeni içre bir kubbe-i âlîde medfûndur. <i class="calibre2">Kuddise sırruhu.</i></span></p>

      <p class="evliya"><b class="calibre1"><span class="calibre26">Ve ziyâret-i Alemdâr Alî Baba:</span></b> <span class="calibre26">Bunlar Gâzî Sinân Paşa kurbunda âsûdedirler.</span></p>

      <p class="evliya"><b class="calibre1"><span class="calibre26">Ve ziyâret-i eş-şeyh Ağazâde Efendi:</span></b> <span class="calibre26">Bu hakîr niçe kerre şeref-i sohbetleriyle müşerref olup du‘â-i hayırlarıyla şerefyâb olmuşuzdur. Celâleddîn-i Rûmî hazretlerinin <i class="calibre2">Mağz-ı Kur’ân</i> nâm mesnevî-i şerîfinin Fârîsi olmağile Mevlevîhâne şeyhi bir sâhib-i sülûk ve sâhib-i irşâd pîşvâ-yı tarîk-i Mevlevîyândan mazınne-i kerâme kimesne olup niçe keşf ü kerâmetleri mellâhân-ı Bahr-i sefîd arasında meşhûrdur.</span></p>

      <p class="evliya"><b class="calibre1"><span class="calibre26">Ve ziyâret-i eş-şeyh Alâ’eddîn:</span></b> <span class="calibre26">Hâlâ ziyâretgâh-ı erbâb-ı dilândır.</span></p>

      <p class="evliya"><b class="calibre1"><span class="calibre26">Ve makâm-ı Yazıcızâde Mehemmed Efendi</span></b><span class="calibre26">: Leb-i deryâda bir kaya içre bir gâr-ı yetîmândır kim Mehemmed Efendi'nin savma‘ası olup <i class="calibre2">Muhammediyye</i> kitâbın bu kehfde te’lîf etmişdir. Hâlâ bu gâra girenlerin demâğları misk [ü] amber-i hâm râyihasından mu‘attar olur bir makâm-ı râhat-ı cândır. Andan,</span></p>

      <p class="evliya"><b class="calibre1"><span class="calibre26">Ziyâret-i eş-şeyh Mehemmed Tâğî</span></b><span class="calibre26">: Birkaç yârân-ı bâ-safâlar ile esb-i tâzîlere süvâr olup etrâf-ı Gelibolu'yu teferrüc ederek karye-i Üçbaş nâm kende geldiğimizde bir zâviyeye girüp Mehemmed Tâğî hazretlerin ziyâret etdik. Karîbü'l-ahd olmak ile müsinn kimesneler bilüp dediler kim,</span></p>

      <p class="evliya"><span class="calibre26">"Bu azîz-i merhûm bu tekyede de rahm-i mâderden müştak olup Gelibolu'da tarîk-i Bayrâmî'den bey‘at edüp neşv ü nemâ buldukdan sonra İslâmbol'a varup Üsküdarî Mahmûd Efendi'den cihâz-ı fakr-ı Celvetî libâsın kabûl edüp tarîkında sâhib-i ayâr oldukda Sultân Ahmed Hân'ın şeref-i sohbetleriyle müşerref olunca Ahmed Hân şeyh-i mezbûra kendü karyesin temlîk edüp hatt-ı şerîf ile geldikde bu tekyeyi ve mescidi helâl ü zülâl mâlıyla binâ etdikde merhûm olup bu hâk-i amber-pâkda defn etdik" dediler. Hattâ seng-i mezârında mastûr olan "Tâğî" lafzı irtihâllerine târîh düşüp tahrîr olunmuşdur. Sene 1030. Ehl-i beled niçe keşf [u] kerâmetlerin nakl etdiler, ammâ kesret-i kitâbet olunmasın içün tahrîr olunmadı. <i class="calibre2">Rahmetullâhi aleyh. (---)</i></span></p>

      <p class="evliya">................ (1 satır boş)....................</p>

      <p class="evliya"><span class="calibre26">Bu ziyâretlerden sonra niçe yârân-ı bâ-safâlar ile vedâ[‘]laşup Gelibolu'dan cânib-i garba bâğ u besâtînler içre düz sahrâlarda ma‘mûr kurâları ubûr edüp (---) sâ‘atde,</span></p>

      <p class="Balk1">Evsâf-ı kasaba-i Bolayır</p>

      <p class="evliya"><span class="calibre26">Gelibolu nevâhîlerinden mu‘âf müsellem bir kasaba-i müzeyyendir kim Gâzî Süleymân Paşa Rûm keferesi destinden kuvvet-i bâzû ile feth edüp cemî‘i imârâtına vakf olmuşdur, ammâ kal‘ası harâbdır. Bunda küffâr ile gâyetü'l-gâye savaş-ı perhâş olduğundan bir dahi küffâra cây-ı menâs olmasın içün kal‘asın münhedim etmişlerdir. Hâlâ sahrâ-yı lâle-izârında göm göm üstühân-ı kefere ve şühedâ-yı müslimîn püşte püşte nümâyândır.</span></p>

      <p class="evliya"><span class="calibre26">Bu arbedegâhın uruşunda küffâr ile asker-i İslâm ol kadar ceng [ü] cidâl ve harb [u] kıtâl olur kim İslâm askeriyle kefere cünûdu karma karış ve katış olup asker birbirin bilmez olurlar. Hemân Gâzî Mihâl Süleymân Paşa'ya gelüp der kim,</span></p>

      <p class="evliya"><span class="calibre26">"şehzâdem, asker-i İslâm ile kefere karış katış olup kızıl kana müstağrak olduklarından fark olunmaz oldular" deyince,</span></p>

      <p class="evliya"><span class="calibre26"> Süleymân Paşa eydir: "Bire Lala, var şu asker-i İslâm'ı bul, ayır da sonra kal‘ayı feth eyle" dedikde hakîkatü'l-hâl eyle edüp kal‘ayı sene 758 târîhinde feth olup ismini "Bul Ayır kal‘ası" korlar. Ba‘dehû elsine-i Yörükân-ı Türkân'da galat-ı meşhûr evlâ olmak ile "Bul Ayır"dan galat "Bolayır" kasabası derler.</span></p>

      <p class="evliya"><span class="calibre26">şehri bir dereli ve bayırlı ve çayırlı ve bâğ u bâğçeli zemîn-i mahsûldâra vâki‘ olmuş bir ma‘mûr rabta-i zîbâdır. Cânib-i şer‘den nâ’ibi ve taraf-ı evkâfdan mütevellîsi vardır, ammâ kethüdâyeri ve yeniçeri serdârı ve nakîbi cümle Gelibolu'da sâkinlerdir. Binâ-yı imârâtları cümle yedi mahalledir, ammâ ol kadar tertîb üzre binâ olunmamış bir dağınık cây-ı me’mendir ve bin aded kiremit ile mestûr hâne-i ma‘mûrlardır.</span></p>

      <p class="evliya"><span class="calibre26">Kurşumlu câmi‘i ve tekyesi ve hânları ve hammâmı cümle yüz aded dekâkînleri ve dârü'z-ziyâfe imârâtı cümle Gâzî Süleymân Paşa ibn Orhân Gâzî binâsıdır. (---) (---) <b class="calibre1"><i class="calibre2">[97b]</i></b></span></p>

      <p class="evliya"><span class="calibre26"> </span></p>

      <p class="evliya"><b class="calibre1"><span class="calibre26">Ziyâretgâh</span></b><span class="calibre34">;</span><b class="calibre1"><span class="calibre26">-ı kasaba-i Bolayır</span></b><span class="calibre26">: Evvelâ ziyâret-i Süleymân Paşa ibn Gâzî Orhân vilâdeteş, sene 716. İbtidâ bunlar kırk kişiyle Anadolu tarafında Kapudağı nâm mahalden Ece Ya‘kûb ve Ece Balı ve Ede Balı ve Kara Koca ve Kara Hoca ve Kara Koca ve Kara Mürsel ve Yalvaç Dede ve Hâlî Dede nâm kırk nefer erler ile mezkûr Kapudağı'ndan sığır ve at tulumları üzre sallar düzüp ibtidâ Rûm'da Ekşimil nâmında bir kal‘aya sarılup amân vermeyüp feth ederler. Lisân-ı Rûm'da "Eksimil", ya‘nî altı mîl demekdir. Bu mahal Kapudağı'na altı mîldir.</span></p>

      <p class="evliya"><span class="calibre26">Andan bu Bolayır kal‘asın sene 758 târîhinde feth edüp ba‘dehu Süleymân Paşa ibn Orhân Gâzî sene 760 bir kaza doğan salup atile avı kovarken atdan tekerlenüp merhûm olup bu şehir içre binâ-yı azîm meşhed-i pür-envârında medfûndur, <i class="calibre2">rahmetullâhi aleyh.</i></span></p>

      <p class="evliya"><span class="calibre26">Ve bu gâzînin yanında ziyâret-i (---) (---) (---) ser-i sa‘âdetinde Bektaşî külâhı üzre turna telleri ile müzeyyen bir sa‘îd ü şehîd mücâhid fî sebîlillâhdır kim ikisi de hâlâ erbâb-ı hâcâta ziyâretgâhdır ve subh u mesâ âyende vü revendegâna matbah-ı Keykâvûslarında bay u gedâya ni‘metleri firâvân bir imâret-i müsâfirândır. Andan yine cânib-i garba (---) sâ‘at gidüp,</span></p>

      <p class="Balk1">Menzil-i karye-i Kavak</p>

      <p class="evliya"><span class="calibre26">Mâ-tekaddem kasaba-misâl bir ma‘mûr karye imiş. Hakîr gördükde henüz zelzeleden harâb [u] yebâb olup câ-be-câ hâneleri kalmış idi. Bu mahalde bu karye bir boğaz ağzına vâki‘ olup bir tarafı Akdeniz'dir ve bir tarafı Akdeniz'den girmiş Enez körfezidir kim tûlu kâmil seksen mîldir. İki tarafı zamân-ı kadîmde amâr kal‘alar imiş. Hâlâ âsâr-ı binâları zâhir ü bâhirdir. Hattâ selef kralları bu Kavak nâm köy mahallinden kesüp Akdeniz'i Enez körfezine karışdırmağa sa‘y [u] ihtimâm etdikleri mahall-i ma‘hûdelerin âsârı aşikâredir. Eğer eylece olsa Gelibolu ve Bolayır ve Kavak ve kal‘a-i Ekşimil ve gayrı büleyde ve kılâ‘lar bu cezîrede kalmış olurdu, ammâ ihtimâldir "Edirne ve Dimetoka ve Malkara şehirlerine küffâr gemileri gelmesi karîb olur" deyü bu Kavak boğazın kesmeden ferâgat etmişler. Hakkâ ki re’y [ü] tedbîr etmişler. Andan karye-i Kavak kurbunda,</span></p>

      <p class="Balk1">Kal‘a-i harâb Ekşimil</p>

      <p class="evliya"><span class="calibre26"> Sene 758 târîhinde ibtidâ diyâr-ı Rûm'da Gâzî Süleymân Paşa'nın feth etdiği kal‘a budur. Ba‘de'l-feth kal‘asın câ-be-câ münhedim edüp hâlâ eser-i binâları râyegândır kim sâhil-i bahr-i Rûm'da şekl-i murabba‘ bir harâbca taş binâ bir kal‘acıkdır. Etrâfında sâkin olanlar cümle kefere re‘âyâlarıdır. Aslâ câmi‘ ve hân u hammâm [ve] sûk-ı sultânî<span class="calibre29">;</span>den bir âsâr yokdur, ammâ bâğ u bâğçesi çokdur. Andan cânib-i şarkîsinde (---) sâ‘at ma‘mûr kurâlar içre gidüp,</span></p>

      <p class="Balk1">Evsâf-ı kal‘a-i İpsala</p>

      <p class="evliya"><span class="calibre26"> Sene 758 târîhinde İdrivne Kral-ı dâll elinden Gâzî Süleymân Paşa feth etdiği gün yevm-i cum‘a idi. İbtidâ diyâr-ı Rûm'da feth olup cum‘a salâsı verildiğinden "ibtidâ salâ"dan galat-ı meşhûr İpsala derler. Hakkâ kim pây-ı İslâm Rûm'a kadem basdığı dem salât-ı cum‘a edâ olunduğundan halkı gâyet musallîdir. Ba‘de'l-feth-i Süleymân Paşa, Rûm keferesi istîlâ edüp sene 793 târîhinde Gâzî Hudâvendigâr be-dest-i Lala şahin Paşa, feth etdi.</span></p>

      <p class="evliya"><span class="calibre26">Hâlâ Rûmeli eyâletinde (---) hükmünde yüz elli akçe kazâdır ve nâhiyesi (---) aded kurâlardır. Kethüdâyeri ve yeniçeri serdârı vardır, ammâ kal‘ası ba‘de'l-feth münhedim olmağile dizdârı yokdur, ammâ a‘yân [u] eşrâf [u] şürefâsı ve nakîbi vardır.</span></p>

      <p class="evliya"><span class="calibre26">Zemîni nehr-i Meriç ve nehr-i Tunca ve nehr-i Arda cem‘ olduğu mahal mahsûldâr-ı vâsi‘de vâsi‘atü'l-aktâr bir belde-i şîrîn ve müzeyyendir kim Ferecik şehrinin taraf-ı şarkîsinde vâki‘ olup beyne-hümâları bir merhaleden karîb şehr-i memerr-i nâsdır.</span></p>

      <p class="evliya"><span class="calibre26">Ve bu İpsala'dan şehr-i Malkara'ya gitmek murâd edinen kimesneler bu mahalde gemilere ve sallara ve ma‘diyelere binüp karşu geçüp Malkara şehrine nîm sâ‘atde gider. Deryâ-misâl bir nehr-i azîmdir kim nehr-i Meriç Samakov dağlarından gelüp şehr-i Filibe ve Edirne'ye gelir ve nehr-i Tunca Kızanlık dağlarından yine Edirne'ye gelir ve nehr-i Arda (---) dağlarından gelüp bu üçü Edirne şehri içinde Mihâl köprüsü altında bir olup cereyân ederek cisr-i tavîlden akan Ergene nehri dahi {Adasar Hanlısı nâm karye kurbunda} bunlara mahlût olup ba‘dehû Fere şehrinden iki sâ‘at aşağı ve İpsala şehrinden aşağı Enez kal‘ası kurbunda Akdeniz'e deryâ-misâl mahlût olup andan şehr-i Edirne'ye gemiler gelüp şehr-i Edirne ve şehr-i İpsala ganîmet olur, ammâ şehr-i İpsala bir vâsi‘ fezâda bâğ u bâğçeli cümle (---) aded kiremit örtülü tahtânî ve fevkânî ma‘mûr u müzeyyen hânedânlardır ve dahi cümle <b class="calibre1"><i class="calibre2">[98a]</i></b> (---) aded mihrâbdır. Evvelâ çârsû içre (---) câmi‘i (---) (---) (---) (---) (---)</span></p>

      <p class="evliya"><span class="calibre26">Ve cümle (---) aded mesâcidlerdir, ammâ dârü'l-hadîs ve dârü'l-kurrâ ve dârü'ş-şifâları yokdur. (---) (---) (---) (---) (---) (---) (---) (---)</span></p>

      <p class="evliya"><span class="calibre26">Ve cümle (---) aded hammâm-ı gâsilândır.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26">Ve cümle (---) aded hân-ı tüccârân-ı berr [ü] bihârları vardır.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26">Ve cümle (---) aded kârbânsarây var, ammâ cümleden Sultân Süleymân asrında binâ olunan Husrev Kethüdâ'nın kârbânsarâyın Süleymân Hân mi‘mârı Mi‘mâr Sinân ibn Abdülmennân bir mihmân-sarây-ı kârbân binâ etmiş kim gûyâ bir rabât-ı hısn-ı hasîn-i üstüvârdır. Cemî‘i kubâbları ve haremleri ve ıstablları ve devehâneleri serâpâ rasâs-ı nîlgûn ile örtülüdür. Üstâd-ı mermer-bür bu imâretin der [ü] dîvârlarına eyle Ferhâdî tîşeler urmuş kim vasfında lisân kâsır olup ta‘bîr ü tavsîfinden müberrâ bir âyende vü revendegân-ı mihmân-sarâydır kim diyâr-ı Rûm'da misli meğer Tatarbâzârcığı'nda makbûl iken Maktûl İbrâhîm Paşa hânı ola (---) (---)</span></p>

      <p class="evliya"><span class="calibre26">Ve imâret-i dârü'z-ziyâfesi birdir, ammâ vâhidün ke-elfdir.</span></p>

      <p class="evliya"><span class="calibre26">Husûsan eyyâm-ı şitâda bir menzil-i cây-ı menâs-ı râhat-efzâdır kim içine giren âdem hayât-ı câvidân bulur, zîrâ şeb [ü] rûz bay u gedâ-yı pîr ü cüvân u mugân ve gebr ve tersâya birer sini içre birer tas gendüm şurbâsı ve her âdeme birer nân ve her leylde her ocak başına birer şem‘-i revgan ve her at başına birer tobra arpa ve her leyle-i cum‘ada birer sini yahni ve pilav zerde ile sofra-i bî-imtinânı mebzûldür. El-hâsıl matbah-ı Keykâvûs'u matbah-ı Selçukiyân gibi bir dârü'z-ziyâfedir.</span></p>

      <p class="evliya">................ (1 satır boş)....................</p>

      <p class="evliya"><span class="calibre26">Ve cümle altmış aded dekâkînlerinde her eşyâ-yı zî-kıymet mevcûddur. (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Ve cümle (---) aded tekyesi var.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26">Hulâsa-i kelâm kurşumlu imâretleri çokdur. Âb u havâsı hûb ve mahbûbları mergûb bir şehr-i matlûbdur (---) (---)</span></p>

      <p class="evliya"><span class="calibre26">Ve a‘yân [u] eşrâfdan</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26">Ve ziyâretgâh-ı kasaba-i İpsala </span></p>

      <p class="evliya">................ (3/4 satır boş)....................</p>

      <p class="evliya"><span class="calibre26">Andan cânib-i şarka bâğ u bâğçe ve gülistânlı ma‘mûr kurâları ubûr edüp (---) sâ‘atde (---) (---) (---)</span></p>

      <p class="Balk1">Evsâf-ı kal‘a-i Enez</p>

      <p class="evliya"><span class="calibre26">İbtidâ bânîsi Rûm krallarından Ferecik Kralı Radoçka Kral-ı dâl binâsıdır. Ba‘dehû Ciniviz Firengi istîlâ edüp anın destinden kuvvet-i bâzû ile sene (---) târîhinde kal‘a-i Ferecik'den yüz sene sonra Sultân Bâyezîd Hân-ı Velî feth edüp kendü hayrât [u] hasenâtlarına vakf eyleyüp maktû‘-ı kalem ve mefrûzü'l-kadem olup hâlâ yine Bâyezîd Hân mütevellîsi hâkimdir. Ve hâkim-i şer‘îsi yüz elli akçe kazâdır ve nâhiyesi ancak iki aded kasaba-misâl kurâlardır.</span></p>

      <p class="evliya"><span class="calibre26">Kethüdâyeri ve yeniçeri serdârı vardır, ammâ kal‘ası (---) (---) olmağile dizdârı ve neferâtları (---)</span></p>

      <p class="evliya"><span class="calibre26">Ve kal‘ası nehr-i Arda ve Meriç ve Tunca Akdeniz'e munsabb olduğu mahalle karîb sâhil-i bahrde şekl-i murabba‘dan tûlânî bir şeddadî binâdır, ammâ câ-be-câ münhedim olmuşdur ve cümle (---) aded kiremitli hânelerdir.</span></p>

      <p class="evliya"><span class="calibre26">Ve cümle (---) aded cevâmi‘dir ve mesâcidleri var, ammâ medrese ve dârü'l-hadîs misilli imâretleri yokdur, lâkin bâğ u bâğçeleri çokdur. (---)</span></p>

      <p class="evliya"><span class="calibre26">Ve hânları ve hammâmı ve kifâyet mikdârı dükkânları vardır, ammâ memerr-i nâs iskele olmak ile a‘lâ latîf yatacak gemiler limanı vardır, ammâ müsliminden Rûm keferesi çokdur.</span></p>

      <p class="evliya">................ (1 satır boş)....................</p>

      <p class="evliya"><span class="calibre26">Andan cânib-i garba meyyâl (---) sâ‘atde gidüp,</span></p>

      <p class="Balk1">Evsâf-ı kal‘a-i Keşân sâhib-i şân</p>

      <p class="evliya"><span class="calibre26">İskender-i Kübrâ asrında Kavala kal‘ası sâhibi Feylekos Hakîm binâsıdır. Ba‘dehû Gâzî Hudâvendigâr Edirne şehrin Rûm elinden feth etdiği sene Ciniviz kâfiri dahi bu Keşân kal‘asına istîlâ edüp cây-ı menâs edem derken sene (---) târîhinde Bâyezîd-i Velî Mora diyârında Koron kal‘ası fethine giderken <b class="calibre1"><i class="calibre2">[98b]</i></b> donanma-yı hümâyûn ile Gedik Ahmed Paşa bu Keşân kal‘asın muhâsara edüp ceng-i azîm ederek kal‘a-i Keşân sâhib-i şân olup âhirü'l-emr yedi günde cebren ve kahren kal‘a-i Keşân'ı keşân ber-keşân ahâlîsin sürüyerek Ciniviz elinden feth etdiler. Ba‘dehû derûn-ı hisâra Hersekoğlu Ahmed Paşa'yı hâkim nasb edüp amâr etdi.</span></p>

      <p class="evliya"><span class="calibre26">Hâlâ Rûmeli eyâletinde vezîria‘zamların tarafından hâkimi var, zîrâ hâss-ı vezîria‘zamdır kim (---) aded akçe iltizâmdır ve yüz elli akçe kazâdır ve nâhiyesi cümle seksen pâre ma‘mûr kurâlardır kim vâlî-i vilâyet tarafından ve âvân-ı bî-amânın şûr-ı şerrinden emîn bir hâss-ı kemîndir.</span></p>

      <p class="evliya"><span class="calibre26">Ve cümle (---) mahalle ve cümle (---) aded kiremit örtülü tahtânî ve fevkânî bâğ u bâğçeli hânedânlardır ve cümle (---) aded mihrâbdır ammâ cümleden sûk-ı sultânî içre Hersek oğlu Ahmed Paşa câmi‘i rûşen binâ-yı zîbâdır.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26"> Ve cümle (---) aded mesâcidlerdir.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26"> Ve cümle (---) aded tekye-i dervîşândır.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26"> Ve cümle (---) aded hammâm-ı rûşenâdır.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26"> Ve cümle (---) aded hân-ı tüccârândır.</span></p>

      <p class="evliya">................ (3/4 satır boş)....................</p>

      <p class="evliya"><span class="calibre26">Ve cümle (---) aded dükkân-ı bezzâzistândır.</span></p>

      <p class="evliyasatr2">................ (3/4 satır boş)....................</p>

      <p class="evliya"><span class="calibre26">Ve a‘yân-ı kibârdan Mehemmed Ağa ve Ca‘fer Ağa ve İsmâ‘îl Ağa ve (---) (---) (---) (---) (---) (---) (---) (---) (---)</span></p>

      <p class="evliya"><span class="calibre26">Ve memdûhâtından âb [u] havâsının letâfetinden mahbûb u mahbûbesi ve Rûm keratseleri çokdur.</span></p>

      <p class="evliyasatr2">................ (2.5 satır boş)....................</p>

      <p class="evliya"><b class="calibre1"><span class="calibre26">Tetimme-i evsâf-ı külliyât-ı şehr-i Keşân:</span></b> <span class="calibre26">Zemîni (---) (---) vâki‘ olup kal‘ası şekl-i murabba‘dan tûlânîce imiş, ammâ harâb âbâddır, lâkin ismine Rus köyü derler.</span></p>

      <p class="evliyasatr2">................ (3/4 satır boş)....................</p>

      <p class="evliya"><span class="calibre26">Ve bu şehr-i Keşân İpsala şehri ile Malkara şehri mâbeynine vâki‘ olup (---) (---) sâ‘at yerdir. (---) (---) (---)</span></p>

      <p class="evliya"><b class="calibre1"><span class="calibre26">Ziyâretgâh-ı şehr-i Keşân:</span></b></p>

      <p class="evliyasatr2">................ (3/4 satır boş)....................</p>

      <p class="evliya"><span class="calibre26">Andan cânib-i garba (---) sâ‘atde,</span></p>

      <p class="Balk1">Evsâf-ı kal‘a-i Mugalkara, ya‘nî şehr-i Malkara</p>

      <p class="evliya"><span class="calibre26"> Lisân-ı Yunan üzre "Mugalogara", ya‘nî "Büyük pâdişâhın gırandosu" demekdir, ya‘nî "Ulular ulusu"dur, ammâ lisân-ı Yörükânda "Mallı kara" derler ve Çıtak kavmi "Mallı karı" derler, ammâ efvâh-ı nâsda "Malkara" ve "Malgara" derler.</span></p>

      <p class="evliya"><span class="calibre26">İbtidâ bânîsi Destpot Kral'dır kim Yanko ibn Madyan'ın binâ etdiği İslâmbol kal‘asın Silivri'den tâ Terkoz kal‘asına, andan Karadeniz boğazına, andan tâ Galata'da Kurşumlu Mahzen'e varınca İslâmbol ki kal‘a-i Makedonya'dır, anı harâb u yebâb eden Sırf Kralı Destpot dâl'dır.</span></p>

      <p class="evliya"><span class="calibre26">Ba‘dehû bu Malkara şehrin ol binâ etmişdir.</span></p>

      <p class="evliya"><span class="calibre26">Andan Kavala sâhibi Feylekos amâr edüp oğlu Mugalo Gırando'ya verdi.</span></p>

      <p class="evliya"><span class="calibre26">Ba‘dehû sene 762 târîhinde Gâzî Hudâvendigâr Kosova'da Miloş Koblaki elinde hançer ile şehîd olunca ol sene-i menhûsda bu Malkara şehrine Ciniviz küffârı istîlâ edüp ba‘dehû yine Gâzî Hudâvendigâr vezîri Koca Lala şahin Paşa Ciniviz keferesi elinden feth edüp hâlâ Rûmeli eyâletinde (---) olmağile hâkim-i örfü var</span></p>

      <p class="evliya"><span class="calibre26">Ve yüz elli akçe pâyesiyle şerîf kazâdır kim (---) aded ma‘mûr u âbâdân nâhiye kurâları vardır ve sipâh kethüdâyeri ve yeniçeri serdârı ve nakîbüleşrâfı vardır, ammâ kal‘asın ba‘de'l-feth münhedim etmeğile kal‘a dizdârı yokdur.</span></p>

      <p class="evliya"><span class="calibre26">Bu şehrin zemîni bir kûh-ı pest dâmeninde bayırlı ve çayırlı ve bâğ u bâğçeli yere vâki‘ olup cümle hânedânlarının yüzü cânib-i şarka ve kıbleye nâzırdır ve cümle yigirmi iki mahalle ve mihrâbdır. Cümleden câmi‘-i kadîm çârsû içre câmi‘-i Gâzî Durhan Beğ cemâ‘at-i kesîreye mâlik ma‘bedgâh-ı atîkdir (---) (---) (---) (---) (---) (---) <b class="calibre1"><i class="calibre2">[99a]</i></b></span></p>

      <p class="evliya"><span class="calibre26"> Ve cümle (---) aded mesâcidlerdir, ammâ dârü'l-hadîs ve dârü'ş-şifâ ve dârü'z-ziyâfe imâretleri yokdur, lâkin her hânedânlarda ni‘metleri mebzûldür.</span></p>

      <p class="evliya"><span class="calibre26">Ve cümle (---) aded tekyegâhdır.</span></p>

      <p class="evliyasatr2">................ (3/4 satır boş)....................</p>

      <p class="evliya"><span class="calibre26">Ve cümle (---) aded hammâm-ı tâhirândır.</span></p>

      <p class="evliyasatr2">................ (3/4 satır boş)....................</p>

      <p class="evliya"><span class="calibre26">Ve cümle (---) aded hân-ı tüccârândır.</span></p>

      <p class="evliyasatr2">................ (3/4 satır boş)....................</p>

      <p class="evliya"><span class="calibre26">Ve cümle (---) aded esvâk-ı sultândır.</span></p>

      <p class="evliyasatr2">................ (3/4 satır boş)....................</p>

      <p class="evliya"><span class="calibre26">Ve cümle (---) aded çeşme-i âb-ı revândır. Evvelâ çârsû-yı hüsn içre cereyân eden Hüsrev Kethüdâ çeşmesinin târîhidir. (---)</span></p>

      <p class="metin11"> Bu Hüsrevâne uyûna nedir dedim târîh</p>

      <p class="evliya"> Dedi müverrih-i âlem bu mâ-i kevserdir.<br class="calibre10"/>
       sene (---)</p>

      <p class="evliya"><span class="calibre26">Def‘a çeşme-i âhir târîhidir:</span></p>

      <p class="metin11"> Ehl-i diller cem‘ olup târîhini</p>

      <p class="evliya"> Kim içerse nûş-i cânlar dediler. sene (---)</p>

      <p class="evliya"><span class="calibre26">Hakkâ ki âb [u] havâsı ve mahbûb u mahbûbesi latîf şehr-i şîrîndir.</span></p>

      <p class="evliya"><span class="calibre26">Memdûhâtından mümessek gömec balı ve tereyağı ve üzüm bâğı ve beyâz yağlı çöreği ve bahârlı kabak böreği meşhûr-ı âfâkdır.</span></p>

      <p class="evliya"><span class="calibre26">Ve memdûhât-ı musanna‘âtından seyyâhân-ı berr u bihâr ellerinde gezdirdikleri âlet-i silâh ki ana zerdeste ve çeltik ve çelik ve meçik ta‘bîr etdikleri nobûtların envâ‘ın kızılcıkdan ve çimşirden ve sindiyân ve yeni dünyâ ve abanos ağaçlarından üstâd-ı kâmiller bu şehirde inşâ edüp şehirden şehire hedâyâ getürürler. Gâyet musanna‘ meçik olduğundan Malkara meçiği meşhûrdur, lâkin bu meçiklerin sarı ve kırmızı ve başı kalaklı olanlarını ekseriyyâ tâze cüvânlar alup isti‘mâl ederler, bir garîb temâşâ meçiklerdir.</span></p>

      <p class="evliya"><b class="calibre1"><span class="calibre26">Tetimme-i külliyât-ı şehr-i Malkara</span></b><span class="calibre26">: Evvelâ bu şehrin cümle hânedânları kırmızı kiremit ile mestûr ve ma‘mûr ve halkı mesrûr ve handân kimesnelerdir.</span></p>

      <p class="evliya"><span class="calibre26">Ve bu şehr-i Mugalkara şehr-i İpsala'nın şarkîsi tarafında olup araları bir konakdan gergidir ve cânib-i cenûbunda şehr-i Ferecik ve cânib-i şimâlinde kasaba-i Eynecik dahi birer merhale-i tavîla şehirlerdir.</span></p>

      <p class="evliya">................ (1.5 satır boş)....................</p>

      <p class="evliya"><b class="calibre1"><span class="calibre26">Evsâf-ı ziyâretgâh-ı şehr-i Malkara</span></b><span class="calibre26">. Evvelâ mezâristân içinde kabr-i Ümmî Baba</span></p>

      <p class="evliya">................ (1 satır boş)....................</p>

      <p class="evliya"><span class="calibre26">Andan cânib-i şimâle yedi sâ‘at gidüp,</span></p>

      <p class="Balk1">Evsâf-ı kasaba-i Eynecik</p>

      <p class="evliya"><span class="calibre26">Sâhil-i Bahr-i Rûm'da (---) bir kasaba-i ma‘mûrdur kim Sultân Bâyezîd ve Sultân Selîm Hân-ı Evvel vüzerâlarından Hazret-i Ebâbekr-i Sıddîk'ın ırk-ı tâhirinden olan Vezîr Kara Pîrî Paşa binâsıdır ve hâlâ anın evkâfı olmağile mütevellîsi hâkim-i örfîdir ve hükûmet-i şer‘îsi yüz elli pâyesiyle Tekirdağı kazâsı hekîmbaşıların olmağile bu Eynecik kazâsı gâhîce ana ilhâk olur kazâdır.</span></p>

      <p class="evliya"><span class="calibre26">Kethüdâyeri<span class="calibre29">;</span> ve serdârı Tekirdağı şehrinde sâkindir, ammâ zemîni bir vâsi‘ fezâ-yı mahsûldârda bâğlı ve bâğçeli âb [u] havâsı latîf bir şîrîn rabtadır kim cümle (---) aded kiremitli hânelerdir.</span></p>

      <p class="evliya"><span class="calibre26">Cümle (---) aded mahalle ve mihrâbdır. Cümleden çârsû içre (---) câmi‘i (---) (---) (---) ve zâviyeleri ve tekyeleri vardır, ammâ dârü'l-hadîs ve dârü'l-kurrâsı yokdur.</span></p>

      <p class="evliya"><span class="calibre26">Ve cümle (---) aded hânlardır. Cümleden mezkûr Kara Pîrî Paşa hânı gâyet ma‘mûr vekâle-i mihmân-sarây-ı bî-minnetdir ve imâret-i dârü'z-ziyâfesi birdir. Ol dahi merhûm Kara Pîrî Paşa'nın hayrât [u] hasenâtillâhıdır kim fî's-sayfı ve'ş-şitâda âyende vü revendeye birer bakır sini içre her âdeme birer tas şurbâ-yı gendüm ve birer nân-ı beyâz ve her ocak başına birer dâne şem‘-i revgan ve her esb-i sabâ-sür‘at başına birer tobra alîk yem cânib-i vakıfdan mihmândârânlar getirüp müsâfirîne tevzî‘ ederler. Hakkâ ki hayrât [u] hasenât-ı azîmdir, <i class="calibre2">rahmetullâhi aleyh</i>.</span></p>

      <p class="evliya"><span class="calibre26">Ve hammâmı müfîd u muhtasardır ve cümle iki yüz aded kifâyet mikdâr ba‘zı esnâfdan dükkânları vardır, ammâ bezzâzistânı yokdur, zîrâ olduğu kadar bir kasaba-i zîbâdır.</span></p>

      <p class="evliya"><span class="calibre26">Hulâsa-i kelâm, Gelibolu'dan çıkaldan berü gâh şimâle ve şarka ve garba ve kıbleye ve cenûb taraflarına merkûm olan kurâ vü kasabâtları serseri gezüp serâpâ seyr [ü] temâşâ edüp andan cânib-i garba gidüp şehr-i Edirne'ye azîmet olundu.</span></p>

      <p class="evliya"><span class="calibre26">Ba‘dehû Eynecik kasabasından (---) sâ‘at bâğ u besâtînler içre <b class="calibre1"><i class="calibre2">[99b]</i></b> mezâri‘leri hûb ve tarîk-i âmları mergûb fezâ-yı (---) kurâlar üzre gidüp,</span></p>

      <p class="Balk1">Menzil-i karye-i Kırkkavak</p>

      <p class="evliya"><span class="calibre26"> Hakkâ ki kırk aded kavak-ı müntehâlar bir yere vâki‘ olup sâyesi gûyâ hıyâbân-ı Acem olmuş bu çemenzâr ve mesîregâha muttasıl iki yüz hâne-i zîbâlı bir câmi‘ ve hânlı ma‘mûr kurâdır kim Gâzî Durhan Beğ evkâfıdır. Mütevellîsi bu kend-i ra‘nâya hâkim ve zâbitdir ve,</span></p>

      <p class="evliya"><b class="calibre1"><span class="calibre26">Ziyâret-i Gâzî Durhan Beğ</span></b><span class="calibre26">: Bu karye içredir. Sultân Murâd-ı Evvel ki Gâzî Hudâvendigâr lakabıyla şöhret bulan Murâd Hân ümerâlarından Gâzî Durhan Beğ'dir, <i class="calibre2">rahmetullâhi aleyh.</i></span></p>

      <p class="evliya"><span class="calibre26">Andan yine cânib-i şimâle,</span></p>

      <p class="Balk1">Karye-i Sarıyar</p>

      <p class="evliya"><span class="calibre26">Bâğ u bâğçeli ve hânı ve câmi‘li ma‘mûr müslim köyüdür. Andan yine semt-i şimâle,</span></p>

      <p class="Balk1">Evsâf-ı kasaba-i ibret-nümâ-yı Cisr-i Ergene</p>

      <p class="evliya"><span class="calibre26">şehr-i Edirne nevâhîlerinden ma‘mûr ve âbâdân bâğ u bâğçeli ve cümle kırmızı kiremit örtülü bin iki yüz aded müfîd ü muhtasar hânelerdir. Hâkimi Murâd Hân-ı Sânî ki Ebü'l-feth Sultân Mehemmed pederi Murâd Hân mütevellîsidir. Câmi‘i ve hânı ve hammâmı ve iki yüz aded dükkânları cümle Murâd Hân-ı Sânî hayrâtıdır.</span></p>

      <p class="Balk1">Sitâyiş-i kantara-i vâcibü's-seyr cisr-i azîm</p>

      <p class="evliya"><span class="calibre26">Bu kasabanın cânib-i garbında Edirne'ye giderken hemân şehir dibinde nehr-i Yene ve nehr-i Ergene ve nehr-i Istıranca ve Yenehisâr ve Bunarhisâr suları cümle bir yere cem‘ olup nehr-i azîm Ergene oldukda bu kasaba dibinde mezkûr nehirler üzre merhûm Sultân Murâd Hân-ı Sânî <i class="calibre2">tâbe serâhu</i> bir cisr-i azîm inşâ etdirmiş kim Rûm ve Arab u Acem ve Belh u Buhârâ ve Luristân ve Moltan ve Maskov ve Leh ve Çeh ve İsfaç ve Filimenk ve diyâr-ı Alman ve bî-amânda nazîri yok bir püll-i kavs-i kuzahdır. Gerçi Van ile Erzurûm arasında nehr-i Araz üzre Altun Halkalı Köprü ve yine nehr-i Araz üzre Erzurûm'un Hasankal‘ası kurbunda Çoban Sultân köprüsü ve Kürdistân'da nehr-i (---) üzre Hasankeyf cisri ve Diyârbekir eyâletinde Hazzo kal‘ası kurbunda nehr-i Batman üzre Batman kantarası ve Kırşehri kurbunda nehr-i Kızılırmak üzre Çâşnigîr köprüsü ve yine nehr-i Kızılırmak üzre Osmâncık şehrinde Köprü ve Geyve kasabası kurbunda nehr-i Sakarya üzre Geyve cisri ve diyâr-ı Rûm'da şehr-i Edirne içre Mihâl köprüsü ve ana karîb Mustafâ Paşa cisri nehr-i Meriç üzeredir.</span></p>

      <p class="evliya"><span class="calibre26">Ve Bosna serhaddinde nehr-i Drin üzre Vişegrad cisri ve Hersek serhaddinde şehr-i Mostar içre cereyân eden nehr-i Neretva üzre bir göz Süleymân Hân cisri ve İslâmbol kurbunda sâhil-i bahrde Süleymân Hân ve Selîm Hân-ı Sânî'nin Çekmeceler cisirleri ve niçe bunun emsâli cüsûr-ı garîbe vü acîbeler gördük, ammâ bu Ergene cisri kadar vâsi‘ ve tavîl ve metîn ve kavî şeddadî-misâl bir âsâr-ı ibret-nümâ görmedim.</span></p>

      <p class="evliya"><span class="calibre26">Hattâ Âl-i Osmân askeri üzerinden ubûr etdikde aslâ asâkir-i İslâma izdihâm olmayup dörder kat arabalar yan yana bilâ-usret ubûr ederlerdi. Bu cisrin yemîn ü yesârında korkulukları âdem kaddi kadar yek pâre taş kenârelerin üzerlerinde taşdan âdem kellesi kadar müdevver taşlarla cisir kenârı müzeyyen olmuşdur. Efvâh-ı nâsda eyle şâyi‘dir kim,</span></p>

      <p class="evliya"><span class="calibre26">"Bu cisr-i azîmi inşâ eden mi‘mâr mühendisler Murâd Hân'ın murâd [u] merâmı üzre yapmadıklarından bennâları kırup kellelerini cisir kenârına zeyn etdiğinin alâmeti bu yumru kelle taşlardır" derler. El-uhdetü ale'r-râvî.</span></p>

      <p class="evliya"><span class="calibre26">Hattâ bu cisr-i kavînin şehir tarafındaki başında Mahmûd Baba Sultân tekyesi dibinde bir kemer-i sagîr altında târîh-i cisir böyle tahrîr olunmuşdur: Sene erba‘în semâne mi’e terkîmdir.</span></p>

      <p class="evliya"><span class="calibre26">Ve "Cümle yüz yetmiş dörd gözdür" deyü tastîr eylemiş, ammâ her gözleri kavs-i kuzah kehkeşân-âsâ semâya ser çekmiş tâ Kisrâ-yı tâk-ı Havernâk tâk-ı revâk-ı nüh-tâklardır.</span></p>

      <p class="evliya"><span class="calibre26">Ve kaddi kâmil doksan zirâ‘-ı Mekkî âlîdir ve esâs-ı pülde olan hacerâtların her biri fîl-i Mahmûdî ve fîl-i Mengerusî kadar seng-i hârâlardır. Hattâ hakîr hakka'l-yakîn hâsıl etmek içün atdan inüp piyâde reviş ile cisir üzre adımlayup bir başdan bir başa varınca kâmil iki bin germe adımdır ve dahi bu cisr-i musanna‘ın mevzûn târîhi budur:</span></p>

      <p class="evliya"> Yümn-i ikbâl ile çün şâh Murâd</p>

      <p class="evliya"> Kıldı bu Ergene hayrâtını yâd</p>

      <p class="evliya"> Oldu târîhi bu hayra bu kim</p>

      <p class="evliya"> În imâret ebedî dâ’im bâd. Sene (---)</p>

      <p class="metin11"><span class="calibre26">Ammâ bu cisri Ebü'l-feth Sultân Mehemmed pederi koca Sultân Murâd Hân-ı Sânî evvelki hılâfetinde binâ etmişdir.</span></p>

      <p class="evliya"><span class="calibre26">Ba‘dehû kul kendüyi hılâfetden "Kocamışdır" deyü hal‘ edüp oğlu Ebü'l-feth'i <b class="calibre1"><i class="calibre2">[100a]</i></b> halîfe etdiklerinde on üç sinne bâliğ iken sene 847 cülûs edüp iki sene saltanat sürüp yine kul gulû-yı âm edüp,</span></p>

      <p class="evliya"><span class="calibre26">"Bu sabî gulâm ne bilse gerek. Etrâfımız düşman almışdır" deyü Mehemmed Hân'ı hal‘ edüp babası Murâd Hân'ı yine halîfe edüp Mehemmed Hân'ı Mağnisa tahtına gönderdiler.</span></p>

      <p class="evliya"><span class="calibre26">Ba‘dehû beş sene zamân mürûr edüp sene 855 târîhinde mâh-ı Muharrem'in on altıncı günü ki yevm-i hamisdir, yine Sultân Mehemmed taht-nişîn-i pâdişâh-ı kâmkâr olduğu sene sinn-i şerîfleri yigirmi bir seneye bâliğ iken şehr-i Edirne'de taht-nişîn olduğuna târîh: <i class="calibre2">"Rahmetü rabbihi"</i> lafzıdır, sene 855.</span></p>

      <p class="evliya"><span class="calibre26">Ba‘dehû bu cisrin bir gözün Ebü'l-feth amâr etdikde seksen bin guruş gitmişdir. Ana göre kıyâs oluna kim Murâd Hân bu cisri müceddeden yüz yetmiş dörd aded gözlerin binâ etdikde ne kadar mâl-ı hazâ’in gitmişdir, andan ma‘lûm ola. (---) (---) (---) (---)</span></p>

      <p class="evliya"><b class="calibre1"><span class="calibre26">Ziyâretgâh-ı kasaba-i Ergene</span></b><span class="calibre26">: Evvelâ mezkûr cisr başında,</span></p>

      <p class="evliya"><b class="calibre1"><span class="calibre26">Merkad-i pür-envâr-ı Mahmûd Baba</span></b><span class="calibre26">: Hacı Bektaş Velî fukarâlarından olmak ile hâlâ tekyesinde cümle fukarâ-yı Bektaşiyândır kim alâ bâbullâh çerâğlarına gelen nüzûrâtlar ile geçinürler, <i class="calibre2">kuddise sırruhu</i>.</span></p>

      <p class="evliya"><b class="calibre1"><span class="calibre26">Ve ziyâret-i el-Mevlâ Mehemmed Itrî</span></b><span class="calibre26">: Ergene kadısı iken Ergene cisrinden erken ubûr edüp cisr başında âsûdedir. (---) (---) (---)</span></p>

      <p class="evliya"><span class="calibre26">Andan yine cânib-i şimâle (---) sâ‘at imâristânda gidüp,</span></p>

      <p class="Balk1">Evsâf-ı eğri kal‘alı Burgaz</p>

      <p class="evliya"><span class="calibre26"> Zamân-ı kadîmde Dimetoka kal‘ası sâhibi Dimo Duka Kral-ı dâl binâsıdır.</span></p>

      <p class="evliya"><span class="calibre26">Ba‘dehû sene 860(?) târîhinde Rûm keferesi elinden Gâzî Hudâvendigâr fethidir, be-dest-i serdâr İlbeği oğlu feth etdiğiyçün İlbeği kal‘ası derler. Nehr-i Meriç kenârında bir yalçın âlî kaya üzre kal‘a-i seng binâ bir harâb kal‘adır kim içinde çoban-ı gûsfendlerden mâ‘adâ bir ferd-i âferîde yokdur. Andan yine cânib-i şimâle, <b class="calibre1">Torba ovası</b> nâm sahrâ-yı lâle-izârı geçüp, <b class="calibre1">menzil-i taht-ı sânî kal‘a-i Edirne-i ednâ'l-arz</b>'a {sene 1071 mâh-ı Saferin sekizinci cum‘a gün dahil olduk}.</span></p>

      <p class="evliya"><span class="calibre26">Hakîr bu bâlâda tahrîr olunan kurâ vü kasabâtları seyr [ü] temâşâ edince sa‘âdetlü pâdişâh Boğazhisâr ve Gelibolu'dan şehr-i Edirne'ye gelüp sa‘âdetle dahil olup cümle erbâb-ı devlet ve a‘yân-ı sâhib-i izzetler hânedânlarında mukîm olup bu hakîr dahi cümle velî-ni‘am efendilerimizle ol fasl-ı zemistânda oda sohbetleri edüp geşt [ü] güzâr etdiğimiz kurâ vü kasabâtları ve seyr [ü] temâşâ etdiğimiz kılâ‘-ı üstüvârları ta‘rîf ü tavsîf ederek şeb [ü] rûz cân sohbetleri ederdik. <i class="calibre2">Hudâ cümlenin âhiri ve âkıbetin hayr ede.</i></span></p>

      <p class="evliya"><span class="calibre26">Ammâ sene (---) târîhinde ibtidâ şehr-i Edirne'ye uğrayup mufassal meşrûh üzre cemî‘i imâretleri ale'l-infirâd tahrîr olunmuşdur kim yine ta‘rîf ü tavsîfe hâcet yokdur deyü tahrîre cür’et olunmayup kendü zevk [u] şevkimizde on beş gün gece sohbetlerde iken,</span></p>

      <p class="Balk1">{Der-beyân-ı feryâdnâme-i Mehemmed Giray Hân berây-ı Burunsuz Kostantin Mîr-i Boğdan}</p>

      <p class="evliya"><span class="calibre26">Bir gün Kırım Hânı Mehemmed Giray Hân'dan ve Yalı Ağası Dedeş Ağa'dan ve İsmâ‘îl Mütevellîsi Ahmed Ağa'dan Köpürlü Mehemmed Paşa'ya arz [u] mahzarlar gelüp,</span></p>

      <p class="evliya"><span class="calibre26">"Der-i devlet-medâra arz-ı bende-i bî-mikdâr oldur kim,</span></p>

      <p class="evliya"><span class="calibre26">Haremeynü'l-Muhteremeyn re‘âyâsı sâkin olan diyâr-ı Boğdan'ınıza Rakofçi Kral'ın Macar-ı füccâriyle Burunsuz Kostanti nâm bî-nâm-ı bedgâm Boğdan'ın Yaş şehrin kabza-i tasarrufa alup hâlâ Kife Beği Boğdan'dan firâr edüp cezîre-i Kırım'da Bâğçesarây'ımızdadır ve Eflâk diyârında Cüvân Beğ nâm mel‘ûn dahi cümle Eflâk şehrinde olan tüccârları kırup ve Yergöğü kal‘asında Fazlî Paşa'yı ve Konakçı Alî Paşa'yı ve Cân Arslan Paşa'yı askeriyle cümle Tuna nehrine döküp ancak üç vezîr Yergöğü kal‘asına mütehassın olmuşlardır" deyü feryâdnâme Tatar Hân'dan Köpürlü'ye gelince hemân Köpürlü sa‘âdetlü pâdişâh huzûrunda</span> <a class="pcalibre pcalibre1" id="_ftnref48"></a><a class="pcalibre pcalibre1" href="Evliya_Celebi_Seyahatnamesi_5._Kitap_split_019.htm#_ftn48" title=""><span class="MsoFootnoteReference"><span class="calibre30"><sup class="calibre18"><span class="calibre30"><span class="calibre31">[48]</span></span></sup></span></span></a><span class="calibre26"> nassı üzre müşâvere edüp cümle eyâlet-i Rûm'da olan mîr-i mîrânlara ve mîr-i livâlara ve yalı ağası ve Tatar Hân'a emrler ve hatt-ı şerîfler pârekende ve perîşân olup sâbıka Boğdan beğliğinden ma‘zûl olup Yedikulle'de haps-i ebed olan Lipul Beğ'in veled-i pelîdi Dilber İstifan Beğ'e Boğdan Beğliği sadaka olup tuğ ve tabl [u] âlem verilüp on bin be-nâm güzîde asker fermân-ı şehriyârî olup Fazlî Paşalı Kemânkeş Ahmed Ağa iskemle ağası olup ılgar ile Boğdan tahtı olan Yaşka şehrine gitmede.</span></p>

      <p class="evliya"><span class="calibre26">Ve Siyâvuş Paşalı İmrahor-ı Sultânî Musli Ağa Tatar Hân'a revâne oldu ve Silâhşor-ı Sultânî Gazzâzzâde Ahmed Ağa efendimiz hâlâ Beğ olan İstifan Beğ'e sancak ağası oldukda,</span></p>

      <p class="Balk34">Bu hakîrin cemî‘i levâzımâtların görüp Boğdan seferine gitdiğimizi beyân eder <i class="calibre2">[100b]</i></p>

      <p class="Balk22">İşbu bin yetmiş mâh-ı Saferü'l-muzafferinin yigirmi üçüncü cum‘a ertesi gün Lipul Beğ oğlu Dilber İstifan Beğ'e vilâyet-i Boğdan ihsân olunup Ahmed Ağa efendimiz ile Edirne'den Boğdan diyârı seferine gitdiğimiz konakları ayân u beyân eder</p>

      <p class="evliya"><span class="calibre26">Evvelâ belde-i ednâ'l-arz olan şehr-i Edirne'den cânib-i şimâle gidüp,</span></p>

      <p class="evliya"><b class="calibre1"><span class="calibre26">Menzil-i karye-i Gül Baba:</span></b> <span class="calibre26">İki yüz hâneli ma‘mûr kurâdır kim Gül Baba Sultân anda bir hıyâbân içre medfûndur. Andan</span></p>

      <p class="evliya"><b class="calibre1"><span class="calibre26">Menzil-i karye-i Çömlek:</span></b> <span class="calibre26">Anda bir bâğ-ı İremezâtü'l-imâd misilli Hünkâr Bâğçesi var kim bülbülân-ı murgân-ı seher-hîzlerin efgânı âdemi nâlân eder. Bunda olan ezhâr-ı gûnâ-gûnun râyiha-i tayyibesi âdemin demâğın mu‘attar eder. Ve bunda olan kasr-ı Havernâk-ı gûnâ-gûn nüzhetgâhların her birin ta‘rîf ü tavsîf eksek bir mücelled tomar-ı dırâz olur.</span></p>

      <p class="evliya"><span class="calibre26">Ve her tarafda selsebîl ve havz u şazrevân ve fıskıyye fevvâreleri pertâb etdikçe görenler bî-tâb olup engüşt ber-dehen ederler. Ve bunda olan sâyedâr dıraht-ı müntehâlar bir bâğ-ı İremde yokdur, meğer İzmit dağlarında ola. Hattâ bu hakîr bu bâğda bir köhne dıraht-ı azîm kökü gördüm. Cirmi kâmil altmış ayak idi, lâkin ağacın vücûdu çürüyüp bîhleri kalmış ve hâlâ bu bâğ-ı merâmın ustası ve üç yüz nefer külâhlı bostâncı bâğbânı var ve bir kasr-ı müşeyyed içre Gâzî Hudâvendigâr'ın ve Yıldırım Hân ve Murâd Hân'ın hil‘atları ve eğerleri ve <span class="calibre29">o</span>yanlar<span class="calibre29">;</span>ı vardır. Andan yine semt-i şimâle,</span></p>

      <p class="evliya"><b class="calibre1"><span class="calibre26">Menzil-i Derbend-i Kebîr:</span></b> <span class="calibre26">Bir dereli yerde ma‘mûr Bulgar keferesi köyüdür kim mu‘âf [u] müsellem olup (---) evkâfıdır. Andan,</span></p>

      <p class="evliya"><b class="calibre1"><span class="calibre26">Menzil-i Derbend-i Sagîr:</span></b> <span class="calibre26">Bu dahi ma‘mûr Bulgar köyüdür. Andan,</span></p>

      <p class="evliya"><b class="calibre1"><span class="calibre26">Menzil-i karye-i Ruhbân, ya‘nî Papas köyü:</span></b> <span class="calibre26">Cümle re‘âyâsı Bulkar keferesidir.</span></p>

      <p class="evliya"><span class="calibre26">Andan yine cânib-i şimâle,</span></p>

      <p class="evliya"><b class="calibre1"><span class="calibre26">Menzil-i karye-i Âşıklar:</span></b> <span class="calibre26">Andan,</span></p>

      <p class="evliya"><b class="calibre1"><span class="calibre26">Menzil-i karye-i Işıklar:</span></b> <span class="calibre26">Bu iki karye müslim köyü olup ze‘âmetdir. Andan,</span></p>

      <p class="evliya"><b class="calibre1"><span class="calibre26">Menzil-i karye-i İsmâ‘îl Fakı:</span></b> <span class="calibre26">Andan,</span></p>

      <p class="evliya"><b class="calibre1"><span class="calibre26">Menzil-i karye-i Örenler:</span></b> <span class="calibre26">Bu iki kurâ müslim köyleri olup çakırcılar ze‘âmetleridir. Andan,</span></p>

      <p class="Balk1">Evsâf-ı kal‘a-i Poyhad, ya‘nî şehr-i Karîn-âbâd</p>

      <p class="evliya"><span class="calibre26">Zamân-ı kadîmde Edirne sâhibi İdrivne Kral binâ edüp Rus-ı menhûs kızından hâsıl olan veled-i nâ-pâka bu kal‘ayı ihsân edüp ol veled-i pelîdin Rus lisânı üzre ismine Poyhad demek ile bu şehrin ismi ol asırda Poyhad idi.</span></p>

      <p class="evliya"><span class="calibre26">Ba‘dehû sene 768'de Sultân Mûsâ ibn Yıldırım Bâyezîd Hân Rûm'a pâdişâh-ı tavâ’if-i mülûk gibi iken bu kal‘a anın asrında vezîri Timurtaş Paşa Rûm keferesi elinden feth edüp ismine Karîn-âbâd, ya‘nî "Yakında ma‘mûr ola" deyü "Karîn-âbâd"dan galat efvâh-ı nâsda ve lisân-ı Çıtak'da "Karnabat" derler.</span></p>

      <p class="evliya"><span class="calibre26">Hâlâ Özü eyâletinde Silisre paşasının hâssı olup subaşısı hâkimdir kim üç kîse iltizâmdır ve yüz elli akçe pâyesiyle şerîf kazâdır.</span></p>

      <p class="evliya"><span class="calibre26">Cümle (---) pâre ma‘mûr nâhiye kurâları vardır kim ol kurâlardan kadılara ber-vech-i adâlet dörd kîse harâm akçe şekilli mâl hâsıl olur.</span></p>

      <p class="evliya"><span class="calibre26">Sipâh kethüdâyeri ve yeniçeri serdârı ve nakîbi ve muhtesibi vardır, lâkin dağlar içre kal‘ası harâb olmağile dizdârı yokdur. Zemîn-i şehri bir hıyâbânlı kûh-ı pestin dâmeninde bir vâsi‘ düz sahrâda cümle 1000 aded kiremit örtülü tahtânî ve fevkânî fukarâ evleridir kim cümlesinde bâğ u bâğçe ve âb-ı revânlar mukarrerdir.</span></p>

      <p class="evliya"><span class="calibre26">Ve cümle (---) aded mihrâbdır, ammâ cümleden cemâ‘at-i kesîreye mâlik çârsû içre Rakkâs Sinân Beğ câmi‘i kiremitli ve bir minâreli tarz-ı kadîm câmi‘-i atîkdir ve mesâcidleri ve tekyeleri ve mekteb-i sıbyânları ve müte‘addid hânları var. Hattâ bir müferrih hammâmı dahi Rakkâs Sinân Beğ'in hayrâtıdır.</span></p>

      <p class="evliya"><span class="calibre26">Ve cümle üç yüz aded dükkânlarında her esnâf mevcûddur, ammâ imâreti ve medrese ve dârü'l-hadîs ve dârü'ş-şifâsı yokdur, lâkin âb [u] havâsının letâfetinden ten-dürüst, sâhib-i şifâ, keremkâr âdemleri vardır. Câ-be-câ mahbûb u mahbûbesi ve gûnâ-gûn âbdâr şıralı meyveleri firâvândır.</span></p>

      <p class="evliya"><span class="calibre26">Memdûhât-ı me’kûlâtından balı ve yağı ve kaymağı ve ayvası (---) (---) (---) (---) (---) (---)</span></p>

      <p class="evliya">................ (1 satır boş)....................</p>

      <p class="evliya"><b class="calibre1"><span class="calibre26">Ziyâretgâh-ı kasaba-i Karnabat:</span></b> <span class="calibre26">(---) (---) (---) (---) (---) (---) Andan cânib-i şimâle,</span></p>

      <p class="evliya"><b class="calibre1"><span class="calibre26">Menzil-i karye-i Karasarı:</span></b> <span class="calibre26">Re‘âyâsı müslim ve keferelerdir. Andan yine semt-i şimâle,</span></p>

      <p class="evliya"><b class="calibre1"><span class="calibre26">Evsâf-ı kal‘a-i Aydos:</span></b> <span class="calibre26">Bu dahi sene 768 târîhinde be-dest-i Timurtaş Beğ Sultân Mûsâ Çelebi ibn Yıldırım Hân fethi olduğu mukaddemâ bâlâda sene 1061'de mufassal tahrîr olunmuş. Özü paşasının hâssı voyvadalıkdır. Andan yokuş yukaru şimâle Çenge balkanına urûc edüp öte tarafda,</span></p>

      <p class="evliya"><b class="calibre1"><span class="calibre26">Menzil-i Yeniköy:</span></b> <span class="calibre26"><b class="calibre1"><i class="calibre2">[101a]</i></b> Re‘âyâsı cümle Müslim ve Bulgar keferesidir. Andan yine taraf-ı şimâle,</span></p>

      <p class="evliya"><b class="calibre7"><span class="calibre26">Evsâf-ı kal‘a-i Pravadi</span></b><span class="calibre26">: Hakkâ ki iki kaya mâbeynine vâki‘ olmuş bir zayyık vâdî içre kurşumlu imâristânlı ma‘mûr şehr-i müzeyyen olduğu mukaddemâ sene 1061'de tavsîf olunmuşdur, ammâ şimdi bu şehre bir kefere ve fecere ve Rus-ı menhûs Eflâk ve Boğdan askeriyle alay-ı camapur edüp girilmişdir kim diller ile ta‘bîr ve kalemlerle tahrîr olunmaz, gûyâ bir taklîd-i zıll-ı hayâl idi. Andan yine cânib-i şimâle,</span></p>

      <p class="evliya"><b class="calibre7"><span class="calibre26">Menzil-i karye-i Kadıköy:</span></b> <span class="calibre26">Müselmân ve kefere re‘âyâları var. Ma‘mûr ze‘âmet köydür. Andan,</span></p>

      <p class="evliya"><b class="calibre7"><span class="calibre26">Menzil-i karye-i Gürz Alî:</span></b> <span class="calibre26">Bâğ-ı İremli ze‘âmetdir. Andan,</span></p>

      <p class="evliya"><b class="calibre7"><span class="calibre26">Menzil-i karye-i Alî Beğ:</span></b> <span class="calibre26">Hacıoğlu kazâsı köyüdür. Andan,</span></p>

      <p class="evliya"><b class="calibre7"><span class="calibre26">Menzil-i karye-i Çoban Ese:</span></b> <span class="calibre26">Müselmân köyüdür kim vilâyet-i Dobruca hâkidir. Andan cânib-i şimâle,</span></p>

      <p class="evliya"><b class="calibre7"><span class="calibre26">Menzil-i karye-i Mürvetli:</span></b> <span class="calibre26">Andan,</span></p>

      <p class="evliya"><b class="calibre7"><span class="calibre26">Menzil-i karye-i Çerçi:</span></b> <span class="calibre26">Babadağı kazâsı hudûdunda bir câmi‘li ma‘mûr Tatar köyüdür. Andan,</span></p>

      <p class="evliya"><b class="calibre1"><span class="calibre26">Menzil-i karye-i Kara Murâdlı:</span></b> <span class="calibre26">Bu dahi Babadağı hükmünde bir câmi‘li minâresi ibret-nümâ ma‘mûr Tatar köyüdür. Andan,</span></p>

      <p class="evliya"><b class="calibre1"><span class="calibre26">Menzil-i karye-i Tanrıverdi:</span></b> <span class="calibre26">Tatar köyüdür. Andan şimâle,</span></p>

      <p class="Balk1">şehr-i ma‘mûr Babadağı, ya‘nî Sarı Saltık Sultân yatağı</p>

      <p class="evliya"><span class="calibre26">Sene (---) târîhinde bu şehirde hakîr voyvada olup zahîre bahâ dahi tahsîl edüp cemî‘i kurâ vü kasabâtları ile sene-i merkûmda cümle evsâfı tahrîr olunmuşdur, ammâ şimdi bu şehre dahi bir cünûd-ı cünüb kefere alayı ile girilmişdir kim vasfında lisân kâsirdir. Bu şehr-i ma‘mûrda üç gün meks olup etrâf kurâlardan üç bin aded Rûm ve Bulgar ve Eflâk ve Boğdan kefereleri askerî tâ’ifesi şekilli yazıldı. Hamd-i Hudâ Çenge balkanında ve Sücülü dağında ve Koparan belinde ve Kazan belinde haydûd küffârı kalmayup askerî yazıldıklarından mezkûr dağlar harâmîlerden emn [u] amân oldu. Babadağı'ndan yine cânib-i şimâle</span></p>

      <p class="evliya"><b class="calibre1"><span class="calibre26">Menzil-i kal‘a-i Tulça:</span></b> <span class="calibre26">Mukaddemâ bu dahi mevsûfdur, lâkin nehr-i Tuna'yı bu mahalden karşu adaya ubûr edince kal‘a-i İshâkça ve kal‘a-i İbrâ’il ve kal‘a-i Maçin ve kal‘a-i Kalas ve kal‘a-i Tomarova ve kal‘a-i Kili ve şehr-i İsmâ‘îl ve iskele-i Ilıçsa ve kal‘a-i Hırsova misilli etrâf kal‘alardan on bin mikdârı cünûd-ı cünüb kefere menhûsları pür-silâh gelüp taraban askeri yazılup nehr-i Tuna'yı ubûr etdikde ol gün Tulça cezîresi içre gidüp sâhil-i nehr-i Tuna'da meks olunup elli pâre gemi ile tekrâr nehr-i Tuna'yı bir günde ale't-ta‘cîl ubûr edüp,</span></p>
    </div>
  </div>
</body>
</html>