<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="WordSection">
    <h1 class="calibre6" id="calibre_toc_4"><span class="calibre7">Metin</span></h1>

    <p class="MsoNormal1"><i class="calibre2"><span class="calibre4"> </span></i></p>

    <p class="MsoNormal1"><i class="calibre2"><span class="calibre4">[Dokuzuncu Cilt]</span></i></p>

    <p class="MsoNormal1"><i class="calibre2"><span class="calibre4"> </span></i></p>

    <p class="MsoNormal1">[Y=Yıldız nüshasının başında bulunan fihrist]</p>

    <p class="MsoNormal1"><i class="calibre2"><span class="calibre4"> </span></i></p>

    <p class="MsoNormal1"><b class="calibre34"> </b></p>

    <p class="MsoNormal2"><span class="calibre15"> </span></p>

    <p class="Metin2"><span class="calibre32">Sahîfe-i evvel sebeb-i Mekke ve Medîne</span></p>

    <p class="Metin2"><span class="calibre32">Kasaba-i kazâ-i Geğbizye</span></p>

    <p class="Metin2"><span class="calibre32">Kal‘a-i Yalakâbâd</span></p>

    <p class="Metin2"><span class="calibre32">Kasaba-i Yenişehir-i Bursa</span></p>

    <p class="Metin2"><span class="calibre32">Kal‘a-i kadîm Kestel</span></p>

    <p class="Metin2"><span class="calibre32">Kasaba-i Aksu</span></p>

    <p class="Metin2"><span class="calibre32">Kasaba-i kazâ-i Eynegöl</span></p>

    <p class="Metin2"><span class="calibre32">Sergüzeşt-i hakîr be-kûh-ı Domaliç</span></p>

    <p class="Metin2"><span class="calibre32">Kal‘a-i Hargûş ya‘nî şehr-i Tavşanlı</span></p>

    <p class="Metin2"><span class="calibre32">Kal‘a-i Kütâhiyye vilâyet-i Germiyan</span></p>

    <p class="Metin2"><span class="calibre32">Kal‘a-i Afyon Karahisârı</span></p>

    <p class="Metin2"><span class="calibre32">Kasaba-i kazâ-i Bâzâr-ı Şuhûd</span></p>

    <p class="Metin2"><span class="calibre32">Kasaba-i Sandıklı</span></p>

    <p class="Metin2"><span class="calibre32">Kasaba-i kazâ-i Banaz</span></p>

    <p class="Metin2"><span class="calibre32">Kal‘a-i Uşşâk</span></p>

    <p class="Metin2"><span class="calibre32">Kal‘a-i Gedüz</span></p>

    <p class="Metin2"><span class="calibre32">Kal‘a-i Simav</span></p>

    <p class="Metin2"><span class="calibre32">Demirci şehri</span></p>

    <p class="Metin2"><span class="calibre32">Şehr-i Kula</span></p>

    <p class="Metin2"><span class="calibre32">Kal‘a-i Alaşehir</span></p>

    <p class="Metin2"><span class="calibre32">Kal‘a-i bâlâ Sart</span></p>

    <p class="Metin2"><span class="calibre32">Kal‘a-i Gördüs</span></p>

    <p class="Metin2"><span class="calibre32">Lisân-ı Etrâk</span></p>

    <p class="Metin2"><span class="calibre32">Kasaba-i Kayacık</span></p>

    <p class="Metin2"><span class="calibre32">Kal‘a-i Şâhin Kayası</span></p>

    <p class="Metin2"><span class="calibre32">Kal‘a-i Akhisâr</span></p>

    <p class="Metin2"><span class="calibre32">Kasaba-i Marmara</span></p>

    <p class="Metin2"><span class="calibre32">Şehr-i cedîd Durkutlu</span></p>

    <p class="Metin2"><span class="calibre32">Kal‘a-i atîk Nif</span></p>

    <p class="Metin2"><span class="calibre32">Şehr-i azîm Ma‘nisa</span></p>

    <p class="Metin2"><span class="calibre32">Kal‘a-i Bergama-i metîn</span></p>

    <p class="Metin2"><span class="calibre32">Kal‘a-i Melemen Güzelhisârı</span></p>

    <p class="Metin2"><span class="calibre32">Kal‘a-i Foça</span></p>

    <p class="Metin2"><span class="calibre32">Şehr-i Melemen</span></p>

    <p class="Metin2"><span class="calibre32">Kal‘a-i Geçit</span></p>

    <p class="Metin2"><span class="calibre32">Şehr-i azîm İzmir</span></p>

    <p class="Metin2"><span class="calibre32">Kal‘a-i Sancak</span></p>

    <p class="Metin2"><span class="calibre32">Kal‘a-i Urla</span></p>

    <p class="Metin2"><span class="calibre32">Sergüzeşt-i hakîr</span></p>

    <p class="Metin2"><span class="calibre32">Kasaba-i kazâ-i Karaburun</span></p>

    <p class="Metin2"><span class="calibre32">Kal‘a-i Çeşme</span></p>

    <p class="Metin2"><span class="calibre32">Cezîre-i Sakız</span></p>

    <p class="Metin2"><span class="calibre32">Kal‘a-i metîn Sığacık</span></p>

    <p class="Metin2"><span class="calibre32">Tılısmât-ı Karagöl</span></p>

    <p class="Metin2"><span class="calibre32">Şehr-i atîk Sivrihisâr</span></p>

    <p class="Metin2"><span class="calibre32">Kasaba-i kazâ-i Cum‘a-âbâd</span></p>

    <p class="Metin2"><span class="calibre32">Şehr-i cedîd Kızılhisâr</span></p>

    <p class="Metin2"><span class="calibre32">Sergüzeşt-i hakîr be-Alaman Boğazı</span></p>

    <p class="Metin2"><span class="calibre32">Kal‘a-i kadîm Ayasuluk</span></p>

    <p class="Metin2"><span class="calibre32">Câmi‘-i ibret-nümâ-yı Ayasuluk</span></p>

    <p class="Metin2"><span class="calibre32">Kal‘a-i Kuşadası</span></p>

    <p class="Metin2"><span class="calibre32">Kal‘a-i Balat</span></p>

    <p class="Metin2"><span class="calibre32">Kazâ-i kasaba-i Mandalyat</span></p>

    <p class="Metin2"><span class="calibre32">Kazâ-i kasaba-i Şöke</span></p>

    <p class="Metin2"><span class="calibre32">Kal‘a-i Aydın Güzelhisârı</span></p>

    <p class="Metin2"><span class="calibre32">Yaylağ-ı Balbınarı</span></p>

    <p class="Metin2"><span class="calibre32">Şehr-i azîm Tire</span></p>

    <p class="Metin2"><span class="calibre32">Kazâ-i kasaba-i Bayındır</span></p>

    <p class="Metin2"><span class="calibre32">Kal‘a-i Birgi</span></p>

    <p class="Metin2"><span class="calibre32">Yaylağ-ı sun‘-ı Hudâ Bozdağ</span></p>

    <p class="Metin2"><span class="calibre32">Kazâ-i kasaba-i Keles</span></p>

    <p class="Metin2"><span class="calibre32">Kazâ-i kasaba-i Balyambolu</span></p>

    <p class="Metin2"><span class="calibre32">Kazâ-i kasaba-i Köşk</span></p>

    <p class="Metin2"><span class="calibre32">Kazâ-i kasaba-i Donduran</span></p>

    <p class="Metin2"><span class="calibre32">Kazâ-i Amasya</span></p>

    <p class="Metin2"><span class="calibre32">Kazâ-i atîk Bozdoğan</span></p>

    <p class="Metin2"><span class="calibre32">Kazâ-i Arayan</span></p>

    <p class="Metin2"><span class="calibre32">Kal‘a-i Sultânhisârı</span></p>

    <p class="Metin2"><span class="calibre32">Kal‘a-i Nâzlı</span></p>

    <p class="Metin2"><span class="calibre32">Sitâyiş-i bâzâr-ı Nâzlı</span></p>

    <p class="Metin2"><span class="calibre32">Kazâ-i kasaba-i Kuyucak</span></p>

    <p class="Metin2"><span class="calibre32">Serencâm-ı hakîr Dalkavak</span></p>

    <p class="Metin2"><span class="calibre32">Kazâ-i kasaba-i Sarây</span></p>

    <p class="Metin2"><span class="calibre32">Kal‘a-i kadîm Honaz</span></p>

    <p class="Metin2"><span class="calibre32">Kal‘a-i Denizli</span></p>

    <p class="Metin2"><span class="calibre32">Kazâ-i kasaba-i Işıklı</span></p>

    <p class="Metin2"><span class="calibre32">Kasaba-i Dinler</span></p>

    <p class="Metin2"><span class="calibre32">Kal‘a-i kadîm Uluborlu</span></p>

    <p class="Metin2"><span class="calibre32">Kal‘a-i Gölhisâr</span></p>

    <p class="Metin2"><span class="calibre32">Kal‘a-i Eğridir</span></p>

    <p class="Metin2"><span class="calibre32">Kasaba-i kazâ-i Hârezm</span></p>

    <p class="Metin2"><span class="calibre32">Kazâ-i latîf Gerenos</span></p>

    <p class="Metin2"><span class="calibre32">Kal‘a-i Kızılhisâr</span></p>

    <p class="Metin2"><span class="calibre32">Kal‘a-i Vakıf</span></p>

    <p class="Metin2"><span class="calibre32">Kasaba-i Tilkili</span></p>

    <p class="Metin2"><span class="calibre32">Kal‘a-i Davaz</span></p>

    <p class="Metin2"><span class="calibre32">İbret-nümâ-yı dırahthâ-yı çam</span></p>

    <p class="Metin2"><span class="calibre32">Kal‘a-i Mevve şehr-i Muğla</span></p>

    <p class="Metin2"><span class="calibre32">Sitâyiş-i Karabâğ-ı Muğla</span></p>

    <p class="Metin2"><span class="calibre32">Kal‘a-i Ulâ</span></p>

    <p class="Metin2"><span class="calibre32">Kazâ-i kasaba-i Yerkeseği</span></p>

    <p class="Metin2"><span class="calibre32">Kazâ-i kasaba-i Bozöyük</span></p>

    <p class="Metin2"><span class="calibre32">Kal‘a-i Eskihisâr</span></p>

    <p class="Metin2"><span class="calibre32">Kal‘a-i Milâs</span></p>

    <p class="Metin2"><span class="calibre32">Kal‘a-i Peçin</span></p>

    <p class="Metin2"><span class="calibre32">Kal‘a-i Bodurum</span></p>

    <p class="Metin2"><span class="calibre32">Kal‘a-i Isbat</span></p>

    <p class="Metin2"><span class="calibre32">Cezîre-i İstanköy</span></p>

    <p class="Metin2"><span class="calibre32">Kal‘a-i Pili</span></p>

    <p class="Metin2"><span class="calibre32">Kal‘a-i Andimahi</span></p>

    <p class="Metin2"><span class="calibre32">Kal‘a-i bâlâ Kefaloz</span></p>

    <p class="Metin2"><span class="calibre32">Kal‘a-i Kiliseli</span></p>

    <p class="Metin2"><span class="calibre32">Kal‘a-i Gereme</span></p>

    <p class="Metin2"><span class="calibre32">Kal‘a-i köhne Gölova</span></p>

    <p class="Metin2"><span class="calibre32">Kal‘a-i Kuruhisâr</span></p>

    <p class="Metin2"><span class="calibre32">Kal‘a-i Marmaris</span></p>

    <p class="Metin2"><span class="calibre32">Kal‘a-i Serçecik</span></p>

    <p class="Metin2"><span class="calibre32">Cezîre-i Sönbeki</span></p>

    <p class="Metin2"><span class="calibre32">Cezîre-i Rodos</span></p>

    <p class="Metin2"><span class="calibre32">Kal‘a-i Eski Rodos</span></p>

    <p class="Metin2"><span class="calibre32">Kal‘a-i Lindos</span></p>

    <p class="Metin2"><span class="calibre32">Cezîre-i Heleke</span></p>

    <p class="Metin2"><span class="calibre32">Cezîre-i İliki</span></p>

    <p class="Metin2"><span class="calibre32">Cezîre-i İncirli</span></p>

    <p class="Metin2"><span class="calibre32">Cezîre-i Aya Morgi</span></p>

    <p class="Metin2"><span class="calibre32">Cezîre-i Koç papas</span></p>

    <p class="Metin2"><span class="calibre32">Cezîre-i Aniye</span></p>

    <p class="Metin2"><span class="calibre32">Cezîre-i Nakşe</span></p>

    <p class="Metin2"><span class="calibre32">Cezîre-i Barre</span></p>

    <p class="Metin2"><span class="calibre32">Cezîre-i Sıra</span></p>

    <p class="Metin2"><span class="calibre32">Cezîre-i Mokine</span></p>

    <p class="Metin2"><span class="calibre32">Cezîre-i Sığırcıklar</span></p>

    <p class="Metin2"><span class="calibre32">Cezîre-i İstendil</span></p>

    <p class="Metin2"><span class="calibre32">Cezîre-i Andire</span></p>

    <p class="Metin2"><span class="calibre32">Cezîre-i Ağriboz</span></p>

    <p class="Metin2"><span class="calibre32">Cezîre-i Mora</span></p>

    <p class="Metin2"><span class="calibre32">Cezîre-i Çamlıcalar</span></p>

    <p class="Metin2"><span class="calibre32">Cezîre-i Sulucalar</span></p>

    <p class="Metin2"><span class="calibre32">Cezîre-i Keçi</span></p>

    <p class="Metin2"><span class="calibre32">Cezîre-i İşkados</span></p>

    <p class="Metin2"><span class="calibre32">Cezîre-i İşkepolis</span></p>

    <p class="Metin2"><span class="calibre32">Cezîre-i İskeri</span></p>

    <p class="Metin2"><span class="calibre32">Cezîre-i Murtat</span></p>

    <p class="Metin2"><span class="calibre32">Cezîre-i Değirmenlik</span></p>

    <p class="Metin2"><span class="calibre32">Cezîre-i Koyunluca</span></p>

    <p class="Metin2"><span class="calibre32">Cezîre-i Yavuzca</span></p>

    <p class="Metin2"><span class="calibre32">Cezîre-i Tereme</span></p>

    <p class="Metin2"><span class="calibre32">Cezîre-i Santoron</span></p>

    <p class="Metin2"><span class="calibre32">Cezîre-i Anafiye</span></p>

    <p class="Metin2"><span class="calibre32">Cezîre-i İstanbulye</span></p>

    <p class="Metin2"><span class="calibre32">Cezîre-i Mis[in]</span></p>

    <p class="Metin2"><span class="calibre32">Cezîre-i Vaşka</span></p>

    <p class="Metin2"><span class="calibre32">Cezîre-i Kıbrıs</span></p>

    <p class="Metin2"><span class="calibre32">Cezîre-i Girid</span></p>

    <p class="Metin2"><span class="calibre32">Cezîre-i Çukalar</span></p>

    <p class="Metin2"><span class="calibre32">Cezîre-i İspirlonka</span></p>

    <p class="Metin2"><span class="calibre32">Cezîre-i Karambusa</span></p>

    <p class="Metin2"><span class="calibre32">Cezîre-i Zakilse</span></p>

    <p class="Metin2"><span class="calibre32">Cezîre-i Kefalonya</span></p>

    <p class="Metin2"><span class="calibre32">Cezîre-i Bahşiler</span></p>

    <p class="Metin2"><span class="calibre32">Cezîre-i Lefkade</span></p>

    <p class="Metin2"><span class="calibre32">Cezîre-i Ayamavra</span></p>

    <p class="Metin2"><span class="calibre32">Cezîre-i Körfos</span></p>

    <p class="Metin2"><span class="calibre32">Cezîre-i Çiçilye</span></p>

    <p class="Metin2"><span class="calibre32">Cezîre-i Malta</span></p>

    <p class="Metin2"><span class="calibre32">Cezîre-i Korsika</span></p>

    <p class="Metin2"><span class="calibre32">Cezîre-i Sardinye</span></p>

    <p class="Metin2"><span class="calibre32">Cezîre-i Minorka</span></p>

    <p class="Metin2"><span class="calibre32">Cezîre-i Mayorka</span></p>

    <p class="Metin2"><span class="calibre32">Cezîre-i Yavise</span></p>

    <p class="Metin2"><span class="calibre32">Cezîre-i Kerpe</span></p>

    <p class="Metin2"><span class="calibre32">Cezîre-i Cerbe</span></p>

    <p class="Metin2"><span class="calibre32">Cezîre-i Gülmez</span></p>

    <p class="Metin2"><span class="calibre32">Cezîre-i Leryos</span></p>

    <p class="Metin2"><span class="calibre32">Cezîre-i Batnos</span></p>

    <p class="Metin2"><span class="calibre32">Cezîre-i Şifnos</span></p>

    <p class="Metin2"><span class="calibre32">Cezîre-i Ahigeri</span></p>

    <p class="Metin2"><span class="calibre32">Cezîre-i İpsala</span></p>

    <p class="Metin2"><span class="calibre32">Cezîre-i Sakız</span></p>

    <p class="Metin2"><span class="calibre32">Cezîre-i Susam</span></p>

    <p class="Metin2"><span class="calibre32">Cezîre-i Midilli</span></p>

    <p class="Metin2"><span class="calibre32">Cezîre-i İlimni</span></p>

    <p class="Metin2"><span class="calibre32">Cezîre-i Taşöz</span></p>

    <p class="Metin2"><span class="calibre32">Cezîre-i Semadirek</span></p>

    <p class="Metin2"><span class="calibre32">Cezîre-i İmroz</span></p>

    <p class="Metin2"><span class="calibre32">Cezîre-i Bozca</span></p>

    <p class="Metin2"><span class="calibre32">Cezîre-i Marmara</span></p>

    <p class="Metin2"><span class="calibre32">Cezîre-i Emîr Alî</span></p>

    <p class="Metin2"><span class="calibre32">Cezîre-i Tavşanlı</span></p>

    <p class="Metin2"><span class="calibre32">Cezîre-i Heybeli</span></p>

    <p class="Metin2"><span class="calibre32">Cezîre-i Taman</span></p>

    <p class="Metin2"><span class="calibre32">Kal‘a-i Seçen</span></p>

    <p class="Metin2"><span class="calibre32">Kal‘a-i Mekri</span></p>

    <p class="Metin2"><span class="calibre32">Ziyâret-i Abdâl Mûsâ Baba</span></p>

    <p class="Metin2"><span class="calibre32">Kal‘a-i Finike</span></p>

    <p class="Metin2"><span class="calibre32">Kal‘a-i Azrasan</span></p>

    <p class="Metin2"><span class="calibre32">Şehr-i Elmalı</span></p>

    <p class="Metin2"><span class="calibre32">Yaylağ-ı Istanaz</span></p>

    <p class="Metin2"><span class="calibre32">Isbarta</span></p>

    <p class="Metin2"><span class="calibre32">Kal‘a-i Adaliye</span></p>

    <p class="Metin2"><span class="calibre32">Kal‘a-i Teke</span></p>

    <p class="Metin2"><span class="calibre32">Kal‘a-i Güvercinlik</span></p>

    <p class="Metin2"><span class="calibre32">Kazâ-i kasaba-i Manavgat</span></p>

    <p class="Metin2"><span class="calibre32">Kal‘a-i Alara</span></p>

    <p class="Metin2"><span class="calibre32">Kal‘a-i Alâiyye</span></p>

    <p class="Metin2"><span class="calibre32">Kal‘a-i Ma‘mûriyye</span></p>

    <p class="Metin2"><span class="calibre32">Kal‘a-i Kızıhisâr livâ-yı Silifke</span></p>

    <p class="Metin2"><span class="calibre32">Kal‘a-i Firişke</span></p>

    <p class="Metin2"><span class="calibre32">Kal‘a-i Ermenak</span></p>

    <p class="Metin2"><span class="calibre32">Kal‘a-i Ilısıra</span></p>

    <p class="Metin2"><span class="calibre32">Kal‘a-i Kâfiryat</span></p>

    <p class="Metin2"><span class="calibre32">Kal‘a-i Lârende</span></p>

    <p class="Metin2"><span class="calibre32">Kal‘a-i Takyanus</span></p>

    <p class="Metin2"><span class="calibre32">Kal‘a-i Mut</span></p>

    <p class="Metin2"><span class="calibre32">Kal‘a-i Zenbûr</span></p>

    <p class="Metin2"><span class="calibre32">Kal‘a-i Silifke</span></p>

    <p class="Metin2"><span class="calibre32">Kal‘a-i Akliman</span></p>

    <p class="Metin2"><span class="calibre32">Kal‘a-i harâb Kara Görgüz</span></p>

    <p class="Metin2"><span class="calibre32">Kal‘a-i Tırmır</span></p>

    <p class="Metin2"><span class="calibre32">Kal‘a-i Tarsûs</span></p>

    <p class="Metin2"><span class="calibre32">Kal‘a-i Adana</span></p>

    <p class="Metin2"><span class="calibre32">Kal‘a-i Misis</span></p>

    <p class="Metin2"><span class="calibre32">Kal‘a-i Şâhmârân</span></p>

    <p class="Metin2"><span class="calibre32">Kasaba-i livâ-yı Sis</span></p>

    <p class="Metin2"><span class="calibre32">Kal‘a-i Kınık</span></p>

    <p class="Metin2"><span class="calibre32">Kal‘a-i Çanakçı</span></p>

    <p class="Metin2"><span class="calibre32">Kasaba-i İsneyn</span></p>

    <p class="Metin2"><span class="calibre32">Kal‘a-i Sarvanlı</span></p>

    <p class="Metin2"><span class="calibre32">Kal‘a-i Mar‘aş</span></p>

    <p class="Metin2"><span class="calibre32">Kal‘a-i Besni</span></p>

    <p class="Metin2"><span class="calibre32">Kal‘a-i Ayntâb</span></p>

    <p class="Metin2"><span class="calibre32">Şehr-i Kilis</span></p>

    <p class="Metin2"><span class="calibre32">Kal‘a-i Re’s-i Osmân</span></p>

    <p class="Metin2"><span class="calibre32">Kal‘a-i Azez</span></p>

    <p class="Metin2"><span class="calibre32">Kal‘a-i Haleb</span></p>

    <p class="Metin2"><span class="calibre32">Kal‘a-i Hantıman</span></p>

    <p class="Metin2"><span class="calibre32">Kasaba-i Selmîn</span></p>

    <p class="Metin2"><span class="calibre32">Kasaba-i Rîha</span></p>

    <p class="Metin2"><span class="calibre32">Kasaba-i Yekfelûn</span></p>

    <p class="Metin2"><span class="calibre32">Kasaba-i İdlib</span></p>

    <p class="Metin2"><span class="calibre32">Kasaba-i (---)</span></p>

    <p class="Metin2"><span class="calibre32">Kal‘a-i Şu‘ûr</span></p>

    <p class="Metin2"><span class="calibre32">Kal‘a-i Lâtikıyye</span></p>

    <p class="Metin2"><span class="calibre32">Kal‘a-i Cübeyle</span></p>

    <p class="Metin2"><span class="calibre32">Ziyâretgâh-ı İbrâhîm-i Edhem</span></p>

    <p class="Metin2"><span class="calibre32">Kal‘a-i Betîs</span></p>

    <p class="Metin2"><span class="calibre32">Kal‘a-i Markab</span></p>

    <p class="Metin2"><span class="calibre32">Kal‘a-i Tartûs</span></p>

    <p class="Metin2"><span class="calibre32">Kal‘a-i Cezîre-i Zenân ya‘nî Avret Adası</span></p>

    <p class="Metin2"><span class="calibre32">Kal‘a-i Hüsün</span></p>

    <p class="Metin2"><span class="calibre32">Kal‘a-i Kalî‘ât</span></p>

    <p class="Metin2"><span class="calibre32">Kal‘a-i Tarabulus</span></p>

    <p class="Metin3"><span class="calibre32">Şi‘r-i Dürzî</span></p>

    <p class="Metin3"><span class="calibre32">Kal‘a-i İbn Ma‘ân</span></p>

    <p class="Metin3"><span class="calibre32">Kal‘a-i Cübeyle</span></p>

    <p class="Metin3"><span class="calibre32">Kal‘a-i Beyrût</span></p>

    <p class="Metin3"><span class="calibre32">Kal‘a-i Sayda</span></p>

    <p class="Metin3"><span class="calibre32">Kal‘a-i Kâsımiyye</span></p>

    <p class="Metin3"><span class="calibre32">Kal‘a-i Sûr</span></p>

    <p class="Metin3"><span class="calibre32">Vilâyet-i Taberistân</span></p>

    <p class="Metin3"><span class="calibre32">Kal‘a-i Tibnîn</span></p>

    <p class="Metin3"><span class="calibre32">Kal‘a-i Sıfet</span></p>

    <p class="Metin2"><span class="calibre32">Ziyâretgâh-ı Sıfet</span></p>

    <p class="Metin2"><span class="calibre32">Kal‘a-i Kaka</span></p>

    <p class="Metin2"><span class="calibre32">Kal‘a-i Ayn-ı Tüccâr</span></p>

    <p class="Metin2"><span class="calibre32">Kal‘a-i Cinîn</span></p>

    <p class="Metin2"><span class="calibre32">Kasaba-i Türâbî</span></p>

    <p class="Metin2"><span class="calibre32">Karye-i Sabastiyye Beyt-i Yahyâ Nebî A.S.</span></p>

    <p class="Metin2"><span class="calibre32">Kal‘a-i Nâbulus</span></p>

    <p class="Metin2"><span class="calibre32">Kal‘a-i Kudüs-i Şerîf</span></p>

    <p class="Metin2"><span class="calibre32">Câmi‘-i Aksâ ve Mescid-i Sahra</span></p>

    <p class="Metin2"><span class="calibre32">Ziyâretgâh-ı Kudüs</span></p>

    <p class="Metin2"><span class="calibre32">Deyr-i Kumâme-i Nasârâ</span></p>

    <p class="Metin2"><span class="calibre32">Ziyâretgâh-ı Tûr-ı Zeytâ</span></p>

    <p class="Metin2"><span class="calibre32">Der Vasf-ı Beytü'l-lahm</span></p>

    <p class="Metin2"><span class="calibre32">Kal‘a-i kadîm Halîlü'r-Rahmân</span></p>

    <p class="Metin2"><span class="calibre32">Ziyâret-i Hazret-i Mûsâ</span></p>

    <p class="Metin2"><span class="calibre32">Kal‘a-i Cebelü'l-Aclûn</span></p>

    <p class="Metin2"><span class="calibre32">Harâbî-i şehr-i Zağzağa ve germâb-ı acâ'ib</span></p>

    <p class="Metin2"><span class="calibre32">Ziyâret-i cübb-i Yûsuf</span></p>

    <p class="Metin2"><span class="calibre32">Kal‘a-i Kunaytıra</span></p>

    <p class="Metin2"><span class="calibre32">Ve Kal‘a-i Sa‘sa‘a</span></p>

    <p class="Metin2"><span class="calibre32">Evsâf-ı kal‘a-i Şâm-ı cennet-meşâm</span></p>

    <p class="Metin2"><span class="calibre32">Câmi‘-i Ümeyye</span></p>

    <p class="Metin2"><span class="calibre32">Kasaba-i Sâlihiyye-i Şâm</span></p>

    <p class="Metin2"><span class="calibre32">Sergüzeşt-i hakîr der Şâm</span></p>

    <p class="Metin3"><span class="calibre32">Ziyâretgâh-ı Şâm</span></p>

    <p class="Metin3"><span class="calibre32">Menâzilât-ı Mekke ve Medîne</span></p>

    <p class="Metin3"><span class="calibre32">Kal‘a-i Sanemeyn</span></p>

    <p class="Metin3"><span class="calibre32">Kal‘a-i Müzeyrib</span></p>

    <p class="Metin3"><span class="calibre32">Kabâyil-i Meşâyihân</span></p>

    <p class="Metin3"><span class="calibre32">Kal‘a-i Mafrak</span></p>

    <p class="Metin3"><span class="calibre32">Kal‘a-i Ayn-ı Zerka</span></p>

    <p class="Metin3"><span class="calibre32">Kal‘a-i Katrân</span></p>

    <p class="Metin3"><span class="calibre32">Kal‘a-i Kerek</span></p>

    <p class="Metin3"><span class="calibre32">Kal‘a-i Ma‘ân</span></p>

    <p class="Metin3"><span class="calibre32">Kal‘a-i Peygamber Eşmesi</span></p>

    <p class="Metin3"><span class="calibre32">Kal‘a-i Âsî Hurma</span></p>

    <p class="Metin3"><span class="calibre32">Kal‘a-i Haydar</span></p>

    <p class="Metin3"><span class="calibre32">Kal‘a-i Birke-i Mu‘azzama</span></p>

    <p class="Metin3"><span class="calibre32">Cebel-i Sâlih Nebî ve şehr-i Semûd</span></p>

    <p class="Metin3"><span class="calibre32">Kal‘a-i Ulâ</span></p>

    <p class="Metin3"><span class="calibre32">Kal‘a-i Fahleteyn</span></p>

    <p class="Metin3"><span class="calibre32">Vâdi'l-kurâ</span></p>

    <p class="Metin3"><span class="calibre32">Ziyâretgâh-ı hâric-i Medîne</span></p>

    <p class="Metin3"><span class="calibre32">Evsâf-ı Medîne-i Münevvere</span></p>

    <p class="Metin3"><span class="calibre32">Evsâf-ı Ravza-i Mutahhara</span></p>

    <p class="Metin3"><span class="calibre32">Ve bi'z-zât Seyyidü'l-Kevneyn</span></p>

    <p class="Metin3"><span class="calibre32">Ve Gazavât-ı Resûl-i Mübîn</span></p>

    <p class="Metin3"><span class="calibre32">Ziyâret-i Çâryâr-ı Güzîn</span></p>

    <p class="Metin3"><span class="calibre32">İmârethâ-yı Medîne</span></p>

    <p class="Metin3"><span class="calibre32">Varoş-ı Medîne</span></p>

    <p class="Metin3"><span class="calibre32">Ziyâretgâh-ı bîrûn-ı Medîne-i Münevvere</span></p>

    <p class="Metin3"><span class="calibre32">Ziyâretgâh-ı Bakî‘-i Medîne</span></p>

    <p class="Metin3"><span class="calibre32">Ziyâretgâh-ı cânib-i Kubbetü'l-İslâm</span></p>

    <p class="Metin3"><span class="calibre32">Ziyâret-i Vedâ‘</span></p>

    <p class="Metin3"><span class="calibre32">Menâzilât-ı Mekke</span></p>

    <p class="Metin3"><span class="calibre32">Şerâyıt-ı İhrâm</span></p>

    <p class="Metin3"><span class="calibre32">Kasaba-i Cedîde</span></p>

    <p class="Metin3"><span class="calibre32">Şehr-i atîk Bedr-i Huneyn</span></p>

    <p class="Metin3"><span class="calibre32">Kasaba-i Râbi‘a Eşmesi</span></p>

    <p class="Metin3"><span class="calibre32">Kal‘a-i Güzelce Bürke</span></p>

    <p class="Metin3"><span class="calibre32">Kasaba-i Vâdî-i Fâtıma</span></p>

    <p class="Metin3"><span class="calibre32">Makâm-ı Umre</span></p>

    <p class="Metin3"><span class="calibre32">Alay-ı Asâkir-i Mısır ve Şâm</span></p>

    <p class="Metin3"><span class="calibre32">Fasl-ı evvel şerâit-i Hac</span></p>

    <p class="Metin3"><span class="calibre32">Fasl-ı sânî Cebel-i Arafât</span></p>

    <p class="Metin3"><span class="calibre32">Ferâiz-i vâcibât-ı Cebel-i Arafât</span></p>

    <p class="Metin3"><span class="calibre32">Evsâf-ı Müzdelife ya‘nî Meş‘ari'l-Harâm</span></p>

    <p class="Metin3"><span class="calibre32">Şehr-i Mîne</span></p>

    <p class="Metin3"><span class="calibre32">Ferâiz-i Mîne Bâzârı</span></p>

    <p class="Metin3"><span class="calibre32">Ziyâretgâh-ı Mîne</span></p>

    <p class="Metin3"><span class="calibre32">Zînet-i Mîne</span></p>

    <p class="Metin3"><span class="calibre32">Ferâiz-i Tavâf</span></p>

    <p class="Metin3"><span class="calibre32">Şâdumânî-i şehr-i Mekke</span></p>

    <p class="Metin3"><span class="calibre32">Evsâf-ı hudûd-ı Mekke</span></p>

    <p class="Metin3"><span class="calibre32">Evsâf-ı eşkâl-i cirm-i Harem-i Şerîf</span></p>

    <p class="Metin3"><span class="calibre32">Evsâf-ı ebvâb-ı Harem-i Şerîf</span></p>

    <p class="Metin3"><span class="calibre32">Der vasf-ı hatve-i Harem-i Şerîf</span></p>

    <p class="Metin3"><span class="calibre32">Evsâf-ı sütûnhâ-yı Harem-i Şerîf</span></p>

    <p class="Metin3"><span class="calibre32">Evsâf-ı kubâb-ı kebîr-i etrâf-ı Harem-i Şerîf</span></p>

    <p class="Metin3"><span class="calibre32">Harem etrâfındaki bedenleri beyân eder</span></p>

    <p class="Metin3"><span class="calibre32">Beytullâh'ın cemî‘i ahvâlâtların beyân eder</span></p>

    <p class="Metin3"><span class="calibre32">Vaz‘-ı ensâb-ı Harem-i Şerîf</span></p>

    <p class="Metin3"><span class="calibre32">Evsâf-ı sıfat-ı Beytülharâm ve feth-i Mekke-i Resûl a.s.</span></p>

    <p class="Metin3"><span class="calibre32">Harem içre olan makâmâtları beyân eder</span></p>

    <p class="Metin3"><span class="calibre32">Evsâf-ı Bi'r-i âb-ı Zemzem</span></p>

    <p class="Metin3"><span class="calibre32">Der vasf-ı tulû‘-ı âb-ı Zemzem</span></p>

    <p class="Metin3"><span class="calibre32">Evsâf-ı feth-i Mekke</span></p>

    <p class="Metin3"><span class="calibre32">İmârât-ı hayrât-ı Mekke</span></p>

    <p class="Metin3"><span class="calibre32">Mekke'de du‘â müstecâb olan yerleri beyân eder</span></p>

    <p class="Metin3"><span class="calibre32">Evsâf-ı sa‘âdethâne-i Emîne Hâtûn</span></p>

    <p class="Metin3"><span class="calibre32">Ehl-i Beytin beyt-i şerîflerin beyân eder</span></p>

    <p class="Metin3"><span class="calibre32">Tefsîr-i Deylemî'de lisân-ı İbrî</span></p>

    <p class="Metin3"><span class="calibre32">Evsâf-ı medrese-i şehr-i Mekke</span></p>

    <p class="Metin3"><span class="calibre32">Evsâf-ı esvâk-ı şehr-i Mekke</span></p>

    <p class="Metin3"><span class="calibre32">Mekke ta‘âmları hakkında olan hadîsleri beyân eder</span></p>

    <p class="Metin3"><span class="calibre32">Evsâf-ı hammâmât-ı Mekke</span></p>

    <p class="Metin3"><span class="calibre32">Eşkâl-i ehl-i Mekke</span></p>

    <p class="Metin3"><span class="calibre32">Sitâyiş-i nisvân-ı Mekke</span></p>

    <p class="Metin3"><span class="calibre32">Mekteb-i sıbyân-ı Bekke</span></p>

    <p class="Metin3"><span class="calibre32">Ekâlîm-i Mekke</span></p>

    <p class="Metin3"><span class="calibre32">Esmâ-yı Mekke-i Mükerreme ve ahvâl-i mevtâ-yı ehl-i Mekke</span></p>

    <p class="Metin3"><span class="calibre32">Mekke-i Mükerreme'nin etrâfında cebelullâhları beyân eder</span></p>

    <p class="Metin3"><span class="calibre32">Ziyâretgâh-ı Bâb-ı Mu‘allâ der şehr-i Mekke ve Bekke</span></p>

    <p class="Metin3"><span class="calibre32">Şehr-i Mekke'de hayâtda olan müstecâbü'd-da‘veleri beyân eder</span></p>

    <p class="Metin3"><span class="calibre32">Kal‘a-i Cidde</span></p>

    <p class="Metin3"><span class="calibre32">Du‘â-i tavâf-ı Vedâ‘-ı Mekke</span></p>

    <p class="Metin3"><span class="calibre32">Du‘â-i Vedâ‘-ı Ravza-i Mutahhara</span></p>

    <p class="Metin3"><span class="calibre32">Kasaba-i Yenbû‘ü'l-Berr</span></p>

    <p class="Metin3"><span class="calibre32">Kal‘a-i Yenbû‘ü'l-Bahr</span></p>

    <p class="Metin3"><span class="calibre32">Sıfat-ı eşkâl-i Bahr-i Şeb</span></p>

    <p class="Metin3"><span class="calibre32">Evsâf-ı Bahr-i Kulzüm</span></p>

    <p class="Metin3"><span class="calibre32">Menâzilât-ı derb-i Mekke ilâ Mısır</span></p>

    <p class="Metin3"><span class="calibre32">Kal‘a-i Vüş</span></p>

    <p class="Metin3"><span class="calibre32">Kal‘a-i Ezlem</span></p>

    <p class="Metin3"><span class="calibre32">Kal‘a-i Müveylah</span></p>

    <p class="Metin3"><span class="calibre32">Şehr-i Hazret-i Şu‘ayb</span></p>

    <p class="Metin3"><span class="calibre32">Kal‘a-i Akabe-i azîm</span></p>

    <p class="Metin3"><span class="calibre32">Kal‘a-i Nahl</span></p>

    <p class="Metin3"><span class="calibre32">Cebel-i Tûr-ı Sînâ</span></p>

    <p class="Metin3"><span class="calibre32">Vâdî-i Tîh</span></p>

    <p class="Metin3"><span class="calibre32">Kal‘a-i Acrût</span></p>

    <p class="Metin3"><span class="calibre32">Evsâf-ı bender-i şehr-i Süveys</span></p>

    <p class="Metin3"><span class="calibre32">Menzil-i Mesâni‘</span></p>

    <p class="Metin3"><span class="calibre32">Menzil-i Dâr-ı Hamrâ</span></p>

    <p class="Metin3"><span class="calibre32">Menzil-i Bürke</span></p>

    <p class="Metin3"><span class="calibre32">Evsâf-ı Mısr-ı Kâhire</span></p>

    <p class="MsoNormal2"><span class="calibre15"> </span></p>

    <p class="Metin"><b class="calibre34"> </b></p>

    <p class="Metin"><b class="calibre34"> </b></p>

    <p class="Metin"><b class="calibre34"> </b></p>

    <p class="Metin"><b class="calibre34"> </b></p>

    <p class="Metin"><b class="calibre34"> </b></p>

    <p class="Metin"><b class="calibre34"> </b></p>

    <p class="Metin4"><i class="calibre35"><span class="calibre36">[Dokuzuncu Cilt]</span></i></p>

    <p class="Metin"><b class="calibre34"> </b></p>

    <p class="Metin"><b class="calibre34"> </b></p>

    <p class="MsoNormal2"><span class="calibre15"> </span></p>

    <p class="Metin"><b class="calibre34"> </b></p>

    <p class="Metin"><b class="calibre34"> </b></p>

    <p class="Metin"><b class="calibre34">[Y 1b]</b> <b class="calibre34"><span class="calibre37">[Q 1b]</span></b><span class="calibre38">;</span> <b class="calibre34"><span class="calibre39">[P 1b]</span></b> Evvelâ bism-i İlâh ile ol Hâlık-ı Kevneyn'e ve ol her mebde-i eşyâya şükr-i bî-had ve senâ-yı bî-‘ad ol tâ‘ım-ı to‘ma ve <i class="calibre35">hüve yut‘ımu velâ yut‘am</i> hazretine sezâ-vârdır kim hân-ı ihsânı ve sofra-i bî-imtinânı mâh u sâl bi'l-gudüvvi ve'l-âsâl ganî ve fakîre, cüvân ve pîre ni‘meti mebzûldur.</p>

    <p class="Metin"> </p>

    <p class="Metin"> </p>

    <p class="MsoNormal2"><span class="calibre15"> </span></p>

    <p class="Metin">Kâ’ide-i Hazret-i Rezzâk-ı Bîçûn ve erkân-ı kün-feyekûn ber-muktezâ-yı âdet-i Rabbü'l-âlemînin hükm-i şerîf-i ezelü'l-âzâli bunun üzerine cârîdir kim ins [ü] sekalânın hâlıkı ve râzıkıdır. Takdîr eylediği erzâkların verir kim âye[t]: <a class="calibre40" id="_ftnref5"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn5" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[1]</span></span></span></sup></span></a> nass-ı kâtı‘ı üzre rezzâkdır. Cemî‘i mahlûkâtının rızkın verir kim bu âyet-i şerîfe delîl [ü] bürhândır. Âye[t]: <a class="calibre40" id="_ftnref6"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn6" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[2]</span></span></span></sup></span></a> buyurmuşlardır.</p>

    <p class="Metin">Ve eşref-i mahlûk kim hayvân-ı nâtık benî âdemdir ve gayr-i nâtık cemî‘i mahlûkât [u] devâbbâtdır kim anlar içün edîm-i arzda benî âdem nafakasından mukaddem vech-i zemînde menbût olan nebâtât [u] kiyahâtı gayri nâtık mahlûk-ı Hudâ hayvanatlarıyçün evvelce şa‘îr ve alef bitirir ki âye[t]: <a class="calibre40" id="_ftnref7"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn7" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[3]</span></span></span></sup></span></a> fehvâsınca anlara dahi takdîr etdüği nafakaların verir. Hattâ karanu gecede kara taş içre kara baş kara karıncanın kadrince nafakasın veren Perverdigâr Rabbü'l-âlemîn'dir.</p>

    <p class="Metin">Hattâ bu nass-ı kerîmelerin mazmûnunca Şeyh Sa‘dî buyururlar kim, beyt:</p>

    <p class="Beyit"> Ey kerîmî ki ez hızâne-i gayb,</p>

    <p class="Beyit1"> Gebr-i tersâ vazîfe-hor dârî,</p>

    <p class="Beyit"> Dostân-râ kücâ künî mahrûm,</p>

    <p class="Beyit1"> Tû ki bâ-düşmenân nazar dârî</p>

    <p class="Metin">Ebyâtı üzre Rabbü'l-ibâd'dır. Ve <i class="calibre35">İzid Allâ Kepenâh Çaltı Hun</i>'dur. Beyt:</p>

    <p class="Beyit"> Râzık u bî-ta‘b Hudâ-yı Kerîm</p>

    <p class="Beyit1"> Hâlık-ı cennet-i na‘îm ü mukîm</p>

    <p class="Metin5">bu ebyâtlara ve bu nass-ı kâtı‘lara i‘tikâd-ı tâm ile mu‘tekid olup hemân Cenâb-ı Bârî'den dünyâda emn [ü] emân, âhir nefesde îmân ricâsında olup âlem-i seyâhatde bir mürşid-i kâmil tecessüs ederdim ki sermâye-i girân-mâye-i vücûd-ı kuvvet ve kuvâ ve kudret elde iken sevdâ-ger-i âhiret olup cihânı geşt [ü] güzâr ederek hâs u âmdan el çeküp çirkâb-ı dünyâdan el yuduk. Zîra cemî‘i erzâkımız Allâh üzredir. Beyt: <b class="calibre34">[Y 2a]</b></p>

    <p class="Beyit"> Hâlıkdan utan umma sakın rızkını halkdan</p>

    <p class="Beyit1"> "Errızku tevekkeltü alallâh" unutma</p>

    <p class="Metin5">deyüp bu pendleri gûşuma menkûş ve vücûdum halka begûşvâr fakr [u] fâka ile gınâ-yı kalb hâsıl edüp cümleden kat‘-ı ricâ etdim.</p>

    <p class="Metin">Ol Vâcibü'l-vücûb'a sadlek hamd [ü] senâ olsun ve salât [ü] selâm anın üzerine olsun kim ibtidâ mebde-i âdemiyân ve eşyâ-yı kadı-i kevn [ü] mekân anın muhteri‘ât-ı bedî‘i'l-beyânından bir risâledir. Mukaddimesi netîce-i nübüvvet-i Muhammedîdir ki buyururlar: Hadîs: <a class="calibre40" id="_ftnref8"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn8" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[4]</span></span></span></sup></span></a> ol hâtemü'l-enbiyâdır. Ammâ cümle nebîlerden evvel rûh-ı Seyyidü'l-Kevneyn halk olmuştur. Cümle nebîlerden yine öndin ümmetiyle dâhil-i cinân olsa gerek. Durûd-ı bî-tü‘ad ana ve âl [ü] ashâb ve ezvâcı ve Ehl-i Beyt-i Âl-i Abâ ve Çâryâr-ı Güzîn üzerine olsun kim böyle bir Şâh-ı Rüsül'ün ümmetindeniz. <i class="calibre35">Eş-şükrü lillâh.</i></p>

    <p class="Metin"><b class="calibre34">Ve hayr du‘â ve senâ ve pâdişâh-ı İslâm</b>: Güzîde-i sultân <i class="calibre35">vâcibü'l-i‘zâm hallede mülkehu ve ebbede saltanatahu ilâ inkırâzı'd-devrân</i> es-Sultân ibnü's-Sultân es-Sultân Mehemmed Hân-ı Râbi‘ ibn Sultân İbrâhîm Hân'a hadden efzûn ve kıyâsdan bîrûn hayır du‘âlar ederiz. Zîra kavanîn-i Sultân akılda merkûm ve resm-i âyin-i şehriyâr fehm-i hıredde mersûmdur ki mecmû‘-ı efkâr ve ezkârda belki her kârda pâdişâh-ı zıllullâha senâ ve midhat olsa savâb-ı lâ-yuhsâdır.</p>

    <p class="Metin">Hamd-i Hudâ böyle pâdişâh-ı âdil-i cem-cenâbın zamân-ı sa‘âdetlerinde vezîr-i a‘zamı ve serdâr-ı mu‘azzamı olan Köpürlüzâde Fâzıl Ahmed Paşa ile sene 1078 târîhinde cezîre-i harîr-i Girid'de fethi bâkî kalan dest-i Venedik'de olan Kandiye kal‘asın üç sene pey-a-pey muhâsara edüp kuvvet-i bâzû ile döğe döğe sene 1080 târîhinde feth edüp hamd-i Hüdâ Göllük nâm tabya üzre ibtidâ fetih ezânı bu hakîre müyesser oldu.</p>

    <p class="Metin">Andan cezîre-i Mora'ya geçüp Manya kal‘asın dahi feth edüp Âsitâne-i sa‘âdetde âsûde oldum. Ammâ derûn-ı dilden ve cân [u] gönülden Arz-ı Mukaddes'de Mekke-i Mükerreme ve Ravza-i Mutahhara câniblerine gitmeğe ârzû ederdim. Ammâ "Bir yâr-ı muvâfık olsa" deyü her kûşe ve pûçeyi tecessüs ederdim. Hikmet-i Hudâ,</p>

    <p class="Balk">Sebeb-i seyahat-i Mekke ve Mînâ </p>

    <p class="Metin">Bu hakîr Evliyâ âlem-i şebâbda ve devr-i felek-i pür-şitâbda bu kuvâ-yı beden terakkîde iken kuvvet-i basarım ile her ne tarafa nazarım tîrini şast ber-kabza-i sa‘y kavsı ile çeküp atsam ol ân nişân ururdum. Bi-emri Hudâ sayf u şitâda ne cânibe azîmet etsem elbetde ol diyâra vasıl olurdum. Ammâ İslâmbol'da altı ay meks edüp başıma zindân oldu.</p>

    <p class="Metin">Âhirü'l-emr bin seksen bir Leyle-i Kadr'inde himmet-i merdân himmettin ricâ edüp cemî‘i evliyâ<span class="calibre38">;</span> ve enbiyânın ervâh-ı şerîflerinden istimdâd taleb edüp Ebâ Eyyûb-ı Ensarî hazretlerin <b class="calibre34">[Y 2b]</b> ziyârete azîmet etdim. Zîra Hazret-i Resûl-i Hudâ Muhammedi'l-Mustafâ buyururlar kim, <a class="calibre40" id="_ftnref9"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn9" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[5]</span></span></span></sup></span></a>dır.</p>

    <p class="Metin">Hamd-i Hudâ ziyâret edüp rûh-ı şerîfleriyçün bir Yâsin-i Şerîf tilâvet edüp savâbın rûh-ı şerîflerine hibe eyleyüp ve rûhlarından istiânet taleb edüp meded cânib-i Hak'dan yetişdi. Ol gece künc-i mihnetde zâr ü giryân ve nâlende bî-riyâ ve bî-recâ hâb-âlûde <b class="calibre34"><span class="calibre37">[Q 2a]</span></b> <span class="calibre38">;</span> <b class="calibre34"><span class="calibre39">[P 2a]</span></b> yatırken menâmımda üstâdımız Evliyâ Efendi kim hamele-i Kur’ân-ı azîm ve fürkân-ı kerîm ve sâhib-i takrîb-i şeyhü'ş-şüyûh sâhib-i kurrâ ve imâm-ı muktedâ-yı Sultân Ahmed ve Sultân Mustafâ idi. Anları gördüm ve peder-i vâcid-i mâcidimiz Dervîş Mehemmed Ağa-yı Zıllî nedîm-i Sultân Süleymân Hân ve serzergerân-ı Dergâh-ı âlî ve dervîşân-ı zîşân kimesneler idi.</p>

    <p class="Metin">Bunları vâkı‘amda görüp dest-i şerîflerin bûs edüp hayli kelimâtdan sonra üstâdımız Evliyâ Efendi bu âyeti tilâvet etdi âye[t]: <a class="calibre40" id="_ftnref10"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn10" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[6]</span></span></span></sup></span></a> ve bu âyeti dahi kırâ’at etdi <a class="calibre40" id="_ftnref11"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn11" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[7]</span></span></span></sup></span></a> deyüp "Bu âyet-i şerîfler ile amel eyle" buyurdular.</p>

    <p class="Metin">Ve peder-i buzürgvârımız <i class="calibre35">tâbe serâh</i> bu âyeti okudu âye[t]: <a class="calibre40" id="_ftnref12"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn12" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[8]</span></span></span></sup></span></a> âyetin kırâ’at edüp, "Oğul sana tenbîhim budur: <a class="calibre40" id="_ftnref13"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn13" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[9]</span></span></span></sup></span></a> deyüp vâ‘z [u] nasîhat edüp ba‘de'd-du‘â ve's-senâ Fâtiha-i Seb‘u'l-Mesânî tilâvet etdiler.</p>

    <p class="Metin">Ve mübârek dest-i şerîflerin pederimiz cemî‘î uzvumuza sürüp cemî‘î vücûduma sürüp cümle endâmıma üfürdüler. Ve yine pederimiz gûşumu berk çeküp mekteb-i tıfl-ı ebcedhân gibi enseme bir sille-i pehlivânî eyle urdu kim kâse-i serim pûlâd-ı Nahcivânî gibi çın çın sadâ verdi.</p>

    <p class="Metin">Ve buyurdular kim, "İki yerden bir gayret kuşağın kuşanup mahrem-i râz ol. Her ne cânibe gidersen, hemân sağ ol" buyurdular.</p>

    <p class="Metin">Ve üstâdımız Evliyâ Efendi nutk etdiler kim, "Yürü, âlemi sihhat-i beden ile geşt [ü] güzâr edüp yâverin Mâlikü'l-mülk olsun" buyurduklarında hemân hâbdan bîdâr olup gûyâ bu hakîr bir gayri vücûd sâhibi olmuşum.</p>

    <p class="Metin">Cümle endâmıma bir kuvvet-i kuvâ gelmiş ve dil gözü münevver olup cân evi güm güm öter. Ale's-seher ki oldu hemân sefer tedârüküne sa‘y eyledim.</p>

    <p class="Metin">Hikmet-i Hudâ ol gün Azmîzâde Haletî Efendi merhûmun telâmîzlerinden Sâ’ilî Çelebi hânemize teşrîf buyurdu. Beyt:</p>

    <p class="Beyit"> Rûz-ı ıyd oldu o meh hâneme kıldı teşrîf</p>

    <p class="Beyit1"> Merhabâ etdi benimle dedi eyyâm-ı şerîf</p>

    <p class="Metin">Birbirimiz ile öpüşüp görüşüp ba‘de'l-letî ve'l-letâ ol yâr-ı vefâdâr ve bî-dâr u bî-diyâr eydir:</p>

    <p class="Metin">"Ey ihvân-ı mâ. Niçün böyle pür-zâr ve bî-karârsın. Gel senin ile cihângeştlik <b class="calibre34">[Y 3a]</b> edelim ve diyâr-ı Arabistân ve Hindustân'a gidelim. Ola kim Cenâb-ı Bârî bize bir pîşvâ-yı tarîk ve mürşid-i kâmil-i ehl-i tahkîk ve bir mûnis-i gamgüsâr ve bir yâr-ı gamhâr ve bir yâr-ı vefâdâr-ı sıddîk verüp şimden gerü tarîk-ı Hakk'a yönelüp bir sâhib-nazar-ı bahr-i atâ ve bir destgîr-i kân-ı şifâ bulup sevdâger-i âhiret olup seyyâh-ı âlem olalım" dedikde derûnumda yer edüp "İşte budur bana yâr u hemrâh olacak" deyü "<i class="calibre35">evvelü'r-refîk sümme't-tarîk</i>" <a class="calibre40" id="_ftnref14"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn14" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[10]</span></span></span></sup></span></a> deyüp derûn-ı dilden ve cân [u] gönülden safâ ve sürûr etdim ve ikimiz mâbeyninde muharremât ve mükeyyefâtdan bir şey ile âlûde olmamak içün ahd ü yemîn etdik. Hakîr eyitdim:</p>

    <p class="Metin">"Ey birâder ü cân-berâberim, bu gerdiş-i dehr-i dûnun çok âlâm-ı şedâyidinden ve endûh-u sedâyidinden pertâb edüp geçmişim ve kâse-i mesmûmundan hûn-ı ciğer nûş etmişim ve çarh-ı bûkalemûnun elinde ciğerim döne döne kebâb ve hûn-ı dilden kabağım pür-şerâb olmuşdur. Beyt:</p>

    <p class="Beyit"> Belâ tennûru sînemdir ciğerciğim kebâb oldu</p>

    <p class="Beyit1"> Cefâ meyhânesi içre kabağım pür-şarâb oldu</p>

    <p class="Metin5">deyüp hasbihâl-i diyergûnum nakl edüp kendüye âlâm-ı renc [u] anâ-yı seferi bir bir takrîr edüp nasîhat-âmîz kelimâtlar etdim. Ol yâr-ı gârımız olan Sâ’ilî Çelebi pend [ü] nasîhatlerimize rızâ verüp ol dahi <i class="calibre35">"es-Seferu kıt‘atun mine's-sakar ve lev-kâne fersahen" <a class="calibre40" id="_ftnref15"></a></i><a class="calibre40" href="Evliya_Celebi_Seyahatnamesi_9._Kitap_split_023.htm#_ftn15" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[11]</span></span></span></sup></span></a> mazmûnun fehm edüp râh-ı Hicâz'a âmâde oldu.</p>

    <p class="Balk">Sebeb-i sebt-i sutûr ve bâ’is-i seyâhatnâme-i umûr beyânıdır</p>

    <p class="Metin">Evvelâ seyyârân-ı bihâr u ebrâr ve seyyâhân-ı kuvâr-ı efkâr fehm-i nazar ve ilm-i haberle rütbe-i zâhir ve bedîdâr ola ki ekall-i ibâdullâhi'l-Hâlık ve bu za‘îf mahlûk-ı Râzık seyyâh-ı âlem Evliyâ-yı bî-rîyâ ibn Dervîş Mehemmed-i Zıllî ki Serzergerân-ı Dergâh-ı âlî olup Mekke-i Mükerreme'nin sütûh-ı şerîfi üzre zeheb-i hâlisden mîzâb-ı rahmeti inşâ edüp fermân-ı Sultân Ahmed Hân ile surre emâneti hidmetiyle sütûh-ı Ka‘be üzre mîzâb-ı rahmeti vaz‘ edüp selâmetle Âsitâne'ye geldükde hakîre Mekke-i Mükerreme müyesser olmak içün hayr du‘â etmişdi.</p>

    <p class="Metin">Bu hakîr vakt-i şebâbda henüz ömr-i girânmâyemiz pencâh sâle bâliğ iken hakîr dahi nâ-bâliğ mücerred-i pâk idim, ammâ hamd-i Hudâ rahm-ı mâderden mütevellid olalı muharremât [u] mükeyyefâtdan bir şey ile âlûde olmayup bu gûne bir hâk-i pâk idim, ancak tâlib [ü] râğıb-ı seyâhat idim.</p>

    <p class="Metin">Âhir vatan-ı aslîmiz olan Belde-i Tayyibe ya‘nî Kostantiniyye'yi terk edüp ve maskat-ı re’simizden infisâl ile şedd-i rahli ve şiddet-i harr ü berri irtikâb edinüp diyâr-ı gurbetde tahsîl-i ulûm ve tekmîl-i fünûn ederiz, deyü ol hevâ-yı hevesile diyâr-ı büldân ve aktâr-ı arâzî geşt [ü] güzâr-ı cihân ederiz, deyü âye[t]: <a class="calibre40" id="_ftnref16"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn16" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[12]</span></span></span></sup></span></a> mazmûnu üzre ibret-nümâ-yı <b class="calibre34">[Y 3b]</b> ehl-i bîniş ve hayret-efzâ-yı erbâb-ı dâniş olan ekâlîm-i seb‘anın vâcibü's-seyr olan âsârların îm’an-ı nazar ile nazar etmeğe bezl-i himmete cür’et etdim. Eyle olsa hâl-i dilim ile müşâvere edüp eyitdim: "Âlem-i seyâhatde evkât-ı ömr-i nâzenîn niçün hebâya gider? Hem seyâhat ve hem ziyâret ve hem ticâret ola." deyü irtikâb-ı meşâkkatim memâlik-i mahrûselerin ibret-nümâ âsâr-ı kadîmelerinde ve hân ve cevâmi‘ ve medâris ve amâristânını seyr ü temâşâ ile ve arz-ı beledi ve tûl-ı nehârı ve enhârları <b class="calibre34"><span class="calibre37">[Q 2b]</span></b> <span class="calibre38">;</span> <b class="calibre34"><span class="calibre39">[P 2b]</span></b> ile muharrir-vâr cemî‘i âsârların tahrîr eylemeğe bezl-i himmet eyledim ki <i class="calibre35">ulüvvü'l-himmeti mine'l-îmâni</i>dir.</p>

    <p class="Metin">Bu kelâm-ı sahîh üzre ba‘zı acîbe ve garîbeleri dahi iltizâm-ı mâlâ-yelzem edüp esb-i sabâ-sür‘at üzre süvâr olup ekâlîm-i seb‘ayı seb‘a-i seyyâre-vâr eflâki devr edüp bürûc-be-bürûc seyrân [u] devrân ederek kat‘-ı menâzil ve tayy-i merâhil ederek kilk-i cevâhir-zebânım güftâra getirüp kâh evsâf-ı büldân ve kâh evsâf-ı ziyâretgâh-ı peygamberân ve kâh kâh tilâvet-i Kur’ân ederek sâ‘at ve derîce ve dakîka ubûr etdiğimiz kılâ‘ları ve cibâlleri ilm-i hey’et üzre Papamonta ve Coğraflar ve Minor ve Atlas kitâblarında tahrîr etdikleri üzre hakîr dahi eşkâl-i dünyâyı tahrîr etmeğe himmet-ınân-ı ihtiyârımla hâme-i zerfeşânım ele aldım.</p>

    <p class="Metin">Ve eyyâm-ı seyâhatimizde bu aktâr-ı arzda niçe niçe bin emkine-i garîbe ve âsâr-ı dehrden niçe kez hevâdis-i acîbe mânzur ve melhûzum olup gâ’ile-i nisyândan mürekkeb benî Âdem olmamız hasebiyle hâtırdan dûr ve belki esmâ-i eşya-yı meşhûr verâ-yı hicâb-ı hevlde mestûr olmaya, deyü ilme'l-yakîn ve ayne'l-yakîn ve hakka'l-yakîn hâsıl edüp seyr [ü] temâşâ etdiğimiz aktâr-ı alâyim-i sun‘-ı Hudâları ve ibret-nümâ binâları sebt ü zabt ve asirü'l-hıfz olan umûrları rıbka-i elfâz olmayup <a class="calibre40" id="_ftnref17"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn17" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[13]</span></span></span></sup></span></a> mazmûnu üzre beyne beynehu elfâz-ı kadîm ile halka-i hâtıra rişte-i cân ile alâ-kadri'l-imkân akd-i sebt etmeğe başladım.</p>

    <p class="Metin">Âhirü'l-emr cemî‘i umur-ı mühimmât [u] levâzımâtımız âmâde edüp sekiz gulâmımız ve üç yâr-ı gâr refîkımız ve on beş re’s küheylân atlarımız ile bu hakîr-i fakîr-i pür-taksîr müsâfirîn-i berr ü bahr ve gâhî sakinîn-i kurâ ve şehr olmağiçün bu kemîne-i dîrîne bir gün zevrak-ı rûzigâr şitâba süvâr olup bâdbân-ı keştîyi küşâde kılup ınân-ı ihtiyâr ile deryâ üzre muvâfık eyyâm ile İslâmbol'dan Arz-ı Mukaddes hâki olan Üsküdar cânibine mün‘atıf ve râdet-i cevzi deryâdan ubûr etmeğe munsarıf olup hamd-i Hudâ âsân vech ile tokuz mîlde ibtidâ,</p>

    <p class="Metin"><b class="calibre34">Menzil-i şehr-i azîm ve bilâd-ı kadîm-i Üsküdar ya‘nî Eskidâr </b><i class="calibre35">hemâhullâhu fi'l-leyl-i ve’n-nehâr</i>: Eski- <b class="calibre34">[Y 4a] -</b>dâr'dan galat Üsküdar derler, ammâ galat-ı meşhûr evlâdır. Mukaddemâ Sultân Murâd-ı Râbi‘ tahrîrinde mufassal tahrîr olunmuşdur.</p>

    <p class="Balk1">El-faslu'l-evvel bin seksen iki Muharreminin on ikinci gün yevm-i Âşûrâ idi, Âsitâne-i sa‘âdet'den sa‘d sâ‘atde <i class="calibre2"><span class="calibre42">alâ mâ-farazallâh</span></i> edâ-i hac etmeğiçün Üsküdar'da azm-i râh-ı Mekke-i Mükerreme etdiğimiz menâzilleri ve kurâ ve kasabâtları ve şehr-i mu‘azzamların âsârları ve cümle ahvâlât [u] hâlâtları ile ayân u beyân eder</p>

    <p class="Metin">Cenâb-ı Bârî yârî kılup sıhhat ü selâmet ile salimîn ü ganimîn yine vatân-ı aslîmiz olan mahmiye-i Kostantiniyye'ye vâsıl ede. Bu hakîr Evliyâyı <i class="calibre35">bi-hakk-ı evliyâ vü enbiyâ âmîn ve yâ Mu‘în bi-hakkı Seyyidi'l-mürselîn.</i>Evvelâ bu cild (---) müsevvedât bu yüzden tahrîr ve tastîr olur kim şehr-i Üsküdar'da üç gün meks edüp bir cem‘iyyet-i kübrâ ile Üsküdar'dan Bism-i ilâh ile cânib-i şarka müteveccih olup Kadıköy'ün ve Bostâncıbaşı cisrin iki sâ‘atde ubûr edüp iki sâ‘atde dahi,</p>

    <p class="Metin"><b class="calibre34">Menzil-i karye-i Kartal:</b> Yanko ibn Madyan asrında şehr-i azîm imiş Âl-i Emeviyyûn'dan Abdülmelik İslâmbol'u muhâsara etdükde bu şehri harâb etmişlerdir. Ba‘dehu Yıldırım Hânî'de Kartal Koca ve Ivaz Hoca ve Pendik Koca feth etdikleriyçün bu belîde Kartal Koca'ya ihsân olunup anıniçün Kartal derler. Mukaddemâ Bağdâd ve Basra ve Lahsa'ya giderken bu râhlar mufassal tahrîr olmuşdur. Andan iki sâ‘atde,</p>

    <p class="Metin"><b class="calibre34">Menzil-i karye-i Pendik:</b> Muğlavî Pendik Koca feth etmeğile ol ismile müsemmâ leb-i deryâda gâyet ma‘mûr beldedir. Bu dahi mevsûfdur. Andan kalkup kâh leb-i deryâ kâh kûh-ı bâlâ işrâk-ı bârân-ı rahmet ile tîn-i anâ çekerek altı sâ‘atde,</p>

    <p class="Metin"><b class="calibre34">Menzili kasaba-i Geğbizye:</b> Sebeb-i tesmiyesi (---) (---)<span class="calibre38">;;</span> galatdır. Ebü'l-feth Sultân Mehemmed asrında emn-i tarîk olsun içün amâr olmuşdur. Mukaddemâ elli kerre ubûr olunup evsâfı mufassal merkûmdur. Ammâ vâlî-i Mısır efendimiz bu şehirden ubûr edüp cümle askeri susuzlukdan bî-tâb u bî-mecâl kalup paşa-yı zîşân mâlından iki yüz kîse-i Rûmî masrûf edüp hasbeten lillâh bu şehir içre çârkûşe bir âb-ı hayât çeşme inşâ edüp âyende ve revendeyi şehîdân-ı deşt-i Kerbelâ rûhiyçün saky etdi. Bu hayrât-ı azîme bir pâdişâha ve bir vüzerâya müyesser olmadı. Ol uyûn-ı nev-binânın tâkları üzre müzehheb ve lâciver[d] hatt-ı celî ile mermer-i hâm üzre târîhi tahrîr olunmuşdur. Güfte-i Haylî Çelebi:</p>

    <p class="Beyit2"> Hayliyâ dil-teşneler eyler nidâ târîh içün</p>

    <p class="Beyit1"> Ayn-ı İbrâhîm'den kıl nûş mâ-i Zemzemi</p>

    <p class="Beyit1"> Sene 1077</p>

    <p class="Metin">Ve bu şehir gâyet mürtefi‘ zemîn olmağile su gelmek muhâl olup şehrin şimâlinde bir hadenk menzili ba‘îd yerde bir çâh-ı mâ-i azîm hafr edüp <b class="calibre34">[Y 4b]</b> andan dollâblar ile atlar şeb [u] rûz çeküp şehir içre Zemzem-i İbrâhîm'in mahzenleri ile mâ-i zülâl leb-ber-leb olup cümle ibâdullâh andan def‘-i atşân edüp sâhibü'l-hayrât Ebülhayr Gâzî İbrâhîm Paşa ki sebeb-i sulh-i kal‘a-i Kandiye'dir ana hayr du‘âlar ederler. Ba‘dehu bu şehirden kalkup şarka iki sâ‘at gidüp,</p>

    <p class="Metin"><b class="calibre34">Menzil-i İçme:</b> [[(---) (---) (---)]] ve mastûrdur. Bundan keştîlere süvâr olup muvâfık eyyâm ile tokuz mîl İzmit<span class="calibre37"> </span>[[(---) (---) (---)]] <span class="calibre39">olup</span> tarafına geçüp karşu tarafda,</p>

    <p class="Metin"><b class="calibre34">Menzil-i</b> <b class="calibre34"><span class="calibre37">kasaba-i Dil</span> Herseği:</b> Ebü'l-feth Sultân Mehemmed Hân asrında [[(---) (---) (---)]] Vezîr Ahmed Paşa binâ etmeğile Hersek<b class="calibre34"> </b><b class="calibre34"><span class="calibre37">[Q 3a]</span></b> <b class="calibre34"><span class="calibre39">[P 3a]</span></b> ismiyle müsemmâ bir kasaba-i ra‘nâdır. Bin elli sekizde Dil İskelesi ve bu kasaba mevsûfdur. Lâkin hânedân sâhiblerinden Hâsodabaşı Sefer Ağa Hâtem-i Tay ve Câfer-i Bermekî ta‘âmı mebzûl sehâ sâhibi âdemdir. Andan cânib-i kıbleye Kırk Geçit nâm derbend-i calender içre kırk kerre Yalak deresin geçüp cân-ı azîzden bî-zâr olarak,</p>

    <p class="Metin"><b class="calibre34">Evsâf-ı kal‘a-i Yalakâbâd:</b> Sene (---) târîhinde Rûm keferesi destinden dest-i kahr ile bizzât Sultân Orhân ibn Osmân Hân fethidir, ma‘a Kara Mürsel Beğ ve ecdâdımız Ya‘kûb Ece Beğ.<span class="calibre38">.</span> Bir vâsi‘ dere içre cânib-i erba‘ası havâleli çârkûşe Şeddâdî sengîn-bünyâd kal‘a Şeddâdî binâdır. İçinde ahâlî-i vilâyet koyunları kışlar, çoban yatağı ve harâmî durağı ve tüccâr duzağı yerdir. Etrâk tâ’ifesi bu kal‘aya Yalak deresi derler. Anı ubûr edüp yine dere ve depeler içre beş sâ‘atde,</p>

    <p class="Metin"><b class="calibre34">Menzil karye-i Derbend:</b> Ma-tekaddem cümle re‘âyâları kefereler idi. Hâlâ cümlesi İslâm ile müşerref olup cemî‘i tekâlîf-i örfiyyeden mu‘âf [u] müsellem ve müslim oldular. Altmış aded kiremitli evleri ve bir câmi‘i ve iki hânları var, ammâ gâyet ma‘mûr olacak bir cây-ı menâs yerdir. Andan yine kıbleye beş sâ‘at İzmit sancağı hudûdunda,</p>

    <p class="Metin"><b class="calibre34">Karye-i Çığalı </b>ve niçe ma‘mûr kurâlar dahi ubûr edüp İznik buhayresi kenârında giderek beş sâ‘atde,</p>

    <p class="Metin"><b class="calibre34">Menzil-i kal‘a-i İznik:</b> Mukaddemâ bâlâda mufassaldır, ammâ bu mahalde ecdâdımız Ya‘kûb Ece Beğ câmi‘in ta‘mîr ü termîm edüp yigirmi bin akçe masrûf etdik. Bu mahalde hakîr cümle kârbân halkından münfek olup hakîr Bursa râhına teveccüh edüp İznik'den lodos cânibine Arnavud yaylağın aşup Selîm Hân-ı Evvel bürâderi Şehzâde Sultân Ahmed'i münhedim edüp şehîd etdüği mahaldir, anı ubûr edüp 5 sâ‘atde,</p>

    <p class="Metin"><b class="calibre34">Kasaba-i Yenişehir:</b> Gâzî Hudâvendigâr ya‘nî Bursa sancağı hükmünde yüz elli akçe şîrîn kazâdır. Nâhiyesi yüz elli kurâdır ve (---) hükmündedir. Şehri bir vâsi‘ öz içindedir. Tokuz mahalle ve on iki mihrâbdır. Cümleden cemâ‘at-i <b class="calibre34">[Y 5a]</b> kesîreye mâlik çârsû içinde (---) Paşa câmi‘i bir kubbe-i âlîli ve tarz-ı kadîm kurşum örtülü câmi‘-i rûşendir. Kıble kapusu üzre târîh:</p>

    <p class="Beyit"> Büniye bi-semti'l-ömri'l-ibtidâ,</p>

    <p class="Beyit1"> Mütemmen aliyyen recâe'r-rızâ,</p>

    <p class="Beyit"> Nazarnâ ilâ beytihi rabba'l-halâkû,</p>

    <p class="Beyit1"> Fekad verrahnâhu li-hayri'l-binâ.</p>

    <p class="Beyit1"> Sene 914</p>

    <p class="Metin">Ve yedi mesâcid dahi var. Ve bu câmi‘in bir imâreti var. Âyende vü revendeye şeb [u] rûz ni‘meti mebzûldür. Ve iki mekteb-i sıbyânı ve yüz aded dükkânı ve bir kurşumlu hânı ve bezzâzistân gibi iki cânibi demir kapulu elli aded başka dükkânı ve bir medrese ve bir dârü'l-hadîsi, cümle bu hayrâtlar câmi‘ sâhibi Gâzî (---) Paşa'nındır. Bu imâretler serâpâ rusâs örtülüdür. Hayli mesâfe-i ba‘îdeden gömgök kurşum örtülü görünür bir şehirdir. Hân-ı azîmi kal‘a misâldir. Ve câmi‘ hareminde dıraht-ı müntehâlar ile müzeyyendir. Ve Paşa esvâkından gayri şehir içinde olan çârsû içre serâpâ dıraht-ı azîmeler ile bir hıyâbân çârsûdur kim her köşesi gölgelikdir. Ve üç hammâmdır. İkisi Lala Hüseyin Paşa'nındır. Biri Sultân Postinpus Baba hazretlerinindir. Ve bu şehir cümle bin üç yüz kiremit örtülü hâne-i zîbâlardır. Ve bâğı ve bâğçesi cihânı dutmuşdur. Ve âb [u] hevâsı ve sahrâ-yı mezra‘aları ve fezâsı latîf Türkistân şehirlerinden bir müzeyyen şehirdir.</p>

    <p class="Metin"><b class="calibre34">Ziyâret-i sâhib-i tarîk-ı Âl-i Abâ eş-Şeyh Hazret-i Postinpus Baba:</b> Horasân erenlerinden ulu sultândır.</p>

    <p class="Metin">Ve Bursa yolunda şehrin hâricinde Kılıç Dede ve İmâm Dede ve Postin Baba âsitânesinde Orhân Gâzî oğlu Şehzâde (---) medfûndur. <i class="calibre35">Kuddise sırruhu'l-azîz.</i></p>

    <p class="Metin">Ve şehir a‘yânından Deli Hüseyin Paşa'nın kethudâsı Abraş Köse Velî Paşa bu şehirlidir. Engürü sancağı kendüye ihsân olunup sıla-i rahm etmeğe geldükde bu şehirde müşerref olup bir at ve üç top hünkârî lâ‘lgûn sof ve kırk guruş ihsân eyledi.</p>

    <p class="Metin">Ve Emîr Hasan oğlu Seyyid Çelebi bunlar ile vedâlaşup bu şehirden lodos cânibine düz sahrâlar içre bâğlı ve bâğçeli âbâdân kurâlar ubûr ederek 4 sâ‘atde,</p>

    <p class="Metin"><b class="calibre34">Karye-i Domboz:</b> Bursa nâhiyesidir. Yüz elli hâneli ve bir câmi‘li ve kiraz bâğçeli kurâdır. Andan yine Bursa sahrâsı içre 3 sâ‘atde,</p>

    <p class="Metin"><b class="calibre34">Kal‘a-i Kestel:</b> Sene 752 târîhinde Orhân Gâzî fethidir. Bir mürtefi‘ püşte üzre bir küçük vîrân kal‘adır. Ammâ hâlâ hâss-ı hümâyûndan ifrâz olunup Vanî Efendi'ye hâs ihsân olunup kal‘ası ve sarâylar ve câmi‘ ve medrese ve tekye ve dükkânlar binâ olunup ma‘mûr kasaba oldu. Ve haftada bir kerre bâzâr durmak fermân olunup cem‘iyyet-i kübrâ olur. Anı ubûr edüp yine lodos cânibine 2 sâ‘atde,</p>

    <p class="Balk">Şehr-i azîm ve pâyitaht-ı kadîm mahmiyye-i Bursa</p>

    <p class="Metin">Mâ-tekaddem sene 1051 <b class="calibre34">[Y 5b]</b> târîhinde mufassal tahrîr olunmuşdur. Ammâ şimdi Yeşil İmâret'de Zeynelâbidîn Ağa'nın hânesinde mihmân olup Bursa mollâsı Altıparmak Efendi'den yüz guruş ve bir çuka ve kumâş ve altı çift harîr yasdıklar ihsân etdi. Ve Mağnisalı Mustafâ Ağazâde'nin hazînedârı Süleymân Çelebi'den dahi zî-kıymet mihaddeler ihsân olup bir hafta Bursa'da zevk [u] safâ edüp [[(---)<span class="calibre38">;</span> (---)<span class="calibre38">;</span> (---)<span class="calibre38">;</span> (---)<span class="calibre38">;</span> (---)]]<span class="calibre38">;</span> cümle yârân-ı bâ-safâ ile vedâlaşup Bursa'dan nakledüp Kaplıkaya deresi nâm mahalle gelüp <span class="calibre39">mahalde</span> <span class="calibre37">(---) (---)</span> Hazret-i Sultân Emîr'i yine ziyâret-i vedâ‘ <b class="calibre34"><span class="calibre37">[Q 3b]</span></b> <span class="calibre38">;</span><b class="calibre34"><span class="calibre39">[P 3b]</span></b> edüp Kaplıkaya deresi Keşiş dağından nüzûl edüp Bursa sahrâsı içre cereyân eden nehr-i Nîlûfer'e mahlût olur. Ve buna karîb nehr-i Delice dahi cebel-i Ruhbân'dan tulû‘ edüp bu dahi ayn-i Nîlûfer'e munsabb olur.</p>

    <p class="Metin">Andan Ulucaklı beli nâm mahûf u muhâtara derbendi selâmetle ubûr edüp 4 sâ‘atde,</p>

    <p class="Metin"><b class="calibre34">Kasaba-i Aksu:</b> Bursa nâhiyesidir. Cebel-i Ruhbân'ın cânib-i şarkı nihâyetinde bir dere ve depeli yerde dâmen-i cebelde yüz kiremit örtülü bâğlı ve bâğçeli evlerdir. Ve Eynegöl kazâsı subaşılığıdır. Amâristânı nehr-i Aksu'yun iki tarafına vâki‘ olmuş kasabacıkdır. Cümle üç mihrâbdır. Ve bir küçük câmi‘i var, kapusu üzre <a class="calibre40" id="_ftnref18"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn18" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[14]</span></span></span></sup></span></a> âyeti tahrîr olunmuşdur. Ve bir hammâmı ve on dükkânları vardır. Ve mezkûr Aksu cebel-i Papas'dan tulû‘ edüp bu dahi nehr-i Nîlûfer'e karışır. Bu şehirden yine cânib-i şarka gidüp Kadîmî Bel ta‘bîr etdikleri harâmîlerin kemîngâh yerlerin ubûr edüp 4 sâ‘atde,</p>

    <p class="Balk">Evsâf-ı menzil-i kasaba-i Eynegöl</p>

    <p class="Metin"><b class="calibre34"> </b>Sene (---) târîhinde Rûm keferesi elinden Sultân Osmâncık fethidir. Bursa sancağında paşa hâssı voyvadalığıdır. Ve yüz elli akçe kazâ-yı âlîdir. Altmış altı kurâ nâhiyesi vardır. Ve şehri bir ulu öz içinde bâğ-ı İrem-misâl bir ma‘mûr u müzeyyen Türk halkı kasabasıdır. Ammâ gâyet ganîmet şehirdir. Ve halkı garîb-dostdur. Herkes ile hüsn-i ülfetleri ile meşhûr olmuşlardır.</p>

    <p class="Metin">Ve cümle şehri üç mahalle ve bin kiremit örtülü mükellef ü müzeyyen hâne-i kadîmlerdir.</p>

    <p class="Metin">Ve cümle beş mihrâbdır. Cemâ‘at-i kesîreye mâlik çârsû içinde İshâk Paşa câmi‘i binâ-yı azîmdir. Ve medrese-i İshâk Paşa beyne'l-ulemâ meşhûr-ı âfâk medresedir. Ve bir mükellef hânı ve bir hoş-havâ hammâmı cümle İshâk Paşanın ve kurşum örtülü ma‘mûr imâretlerdir.</p>

    <p class="Metin">Ve bir câmi‘ dahi kâr-ı kadîm mâbedhâne-i azîm Yıldırım Hân câmi‘i kiremit ile mastûrdur, kur[şu]mlu değildir, ammâ aceb ruhâniyetli du‘â müstecâb olacak câmi‘dir. Bu câmi‘lerden mâ‘adâ zevâvîlerdir.</p>

    <p class="Metin">Ve iki medrese dahi ve iki tekye ve üç mekteb-i sıbyân-ı tıflân-ı ebcedhân ve yedi <b class="calibre34">[Y 6a]</b> çeşme-i âb-ı hayvân ve bir hammâm-ı Yıldırım Hân dahi vardır.</p>

    <p class="Metin">Ve yüz elli dükkânları var. Ve haftada bir bu şehir içre etrâf kurâlardan niçe bin âdem cem‘ olup bâzâr-ı azîm durup bey‘ ü şirâlar olup her metâ‘ bulunur.</p>

    <p class="Metin">Ve bu şehir Eynegöl sahrâsının tâ vasatında bir mürtefi‘ yerde olmak ile âb [u] hevâsı latîf olduğundan la‘lgûn yanaklı mahbûbesi olur, derler.</p>

    <p class="Metin">Ve Eynegöl ismi ezîne günden me’hûz bir isimdir kim bu şehir ibtidâ feth oldukda ezîne günü imiş ya‘nî cum‘a imiş. Anıniçün ezîne gününden galat kavm-i Etrâk hurûf-ı zâ'yı hazf edüp tahfîf-i kelâm ile Eynegöl derler. Ve hâlâ bu diyârlarda câmi‘lere eyne tamı ya‘nî cum‘a câmi‘i demek olur. Ve göl kenârında ibtidâ cum‘a edâ olunduğıyçün Eynegöl derler. Gölü gâhîce yâbis olur.</p>

    <p class="Metin">Ve bu şehrin memdûhatından hâs ve beyâz ekmeği ve câmûs kaymağı meşhûrdur.</p>

    <p class="Metin">Ve bu şehrin yıldız cânibine Bursa Yenişehiri kim balâda tahrîr olunmuşdur, beş sâ‘at yerdir. Ve kasaba-i Bilecik bu şehrin şark tarafına Kurşumlu dağlarının Ahi Baba yolundan 9 sâ‘at yerdir. Mezkûr kasabalara varınca bu mabeynde olan dağ ve taş, sahrâ ve bayır ve kaş ma‘mûr [u] âbâdân nevâhî kurâlarıdır. Cümle Etrâk kavmi sâkinlerdir. Gâfil gitmemek gerek, zîrâ aşkıyâsı bir şikâr alup Keşiş dağında karâr edüp ruhbân olur.</p>

    <p class="Metin"><b class="calibre34">Ziyâret-i Eynegöl:</b> Evvelâ Kâsım Baba Sultân ve Sirâceddîn Baba. Ve İshâk Paşa Sultân mazınne-i kirâmdan mücâhidün fî-sebîlillâh gâzî vezîr imiş. Câmi‘inin mihrâbı önünde taşdan bir gûne maksûre-misâl binâ olunmuş, anın içinde medfûndur ve ziyâretgâh-ı ünâsdır. Ekseriyyâ masrû‘ kişiler ziyâret ederler, bi-emrillâh şifâ bulur.</p>

    <p class="Metin">Ve Ahi Yûsuf Baba Sultân. Ve cenûba nîm sâ‘at karîb Yeğen Gâzî Sultân, bir azîm âsitânede âsûdedir, ziyâretgâh-ı emr-i azîm sultândır. <i class="calibre35">Kaddesenallâhu bi-sırrihi’l-azîz.</i></p>

    <p class="Metin">Ba‘dehu bu şehir a‘yânından Koca İmâm Efendi ve oğlu ve Celeb Alî Ağa ile vedâlaşup ve Türkistân olmağile refîkler alup kıble tarafına Hammâmlı karyesi boğazı tarafına nîm sâ‘at gidüp ve nehr-i Ilıca'yı atlar ile ubûr etdik. Bu nehir dahi Keşiş dağından hurûc edüp Nîlûfer nehr[i] ile Kapudağı kurbunda Rûm bahrine munsabb olur.</p>

    <p class="Metin">Bir nehr-i sağîr dahi Hammâmlı dağlarından ve Kurşumlu cibâllerinden cem‘ olup cereyân ederek Bursa sahrâsında nehr-i Nîlûfer'e mahlût olur âb-ı hayâtdır. Bu nehirleri ubûr edüp 6 sâ‘atde,</p>

    <p class="Metin"><b class="calibre34">Menzil-i karye-i Zâl Derbendi:</b> Eynegöl nâhiyesi kurâlarından yüz evli ma‘mûr Etrâk beledidir. Ve gâyet derbend ağzında olmak ile cemî‘i tekâlîf-i şâkkadan mu‘âf [u] müsellem bir alay müsellimlerdir. Bundan iki Pamukçu Etrâki refîkler alup <b class="calibre34">[Y 6b]</b> ale's-sabâh azm-i râh ederek Domalic dağı nâm derbend-i calendere mütevekkilen alellâh deyüp sarp çengelistân ve hıyâbân içre girdikde bize refîk olan Etrâkler "Yollar emînlikdir ve bu şâhrâhdan gayri sağa ve sola sapar yol yokdur, varın sıhhat ile" deyüp ormanlık içine girüp gâyib oldular.</p>

    <p class="Metin"><b class="calibre34">Sergüzeşt-i men:</b> Hakîr dahi Hudâ'ya sığınup vakt-i seherde dağlar aşup gitdik. Öyle <span class="calibre37">göründü (---) (---)</span> bir dağdır kim dağ dağ üstüne bâğ-ı koyağdır. Cümle huddâmlarıma ve refîklerime "Cümleniz âletleriniz ile âmâde olun" deyü tenbîh edüp kendü âlemimde at üzre evrâd-ı şerîfem okuyarak ol kûhistân içre iki sâ‘atde <b class="calibre34"><span class="calibre37">[Q 4a]</span></b> <b class="calibre34"><span class="calibre39">[P 4a]</span></b> ol cebel-i bülendin nısfına urûc etdükde şiddet-i hâr kemâlinde ve hevâ letâfetinde, ammâ sağ tarafımızda berk-i dırahtân üzre yağmur nâzil olmağa başladı. Ammâ gayri cânibde bir katre yağmur alâmeti yok. Hevâya nazar edüp anı gördük, eflâke ser çekmiş bir dıraht-ı müntehânın tâ zirve-i a‘lâsında bir dal üzre bir âdem oturup cânib-i erba‘asına âyende vü revende içün nigerân eder. Meğer fakîr herîfin ağaç başında başına yesteh-i bârân-zede ve teşelşül edeceği gelüp ağaç başından tebevvül edüp dırahtların yaprakları üzre nâzil oldukda biz anı yağmur zann etdik. Garîb herîfin bizden aslâ haberi yok. Akl-ı kâsırımız üzere bildik kim bu harâmîlerin dîdebânıdır. Ba‘zı huddâmlarımız,</p>

    <p class="Metin">"Şuna bir eyi kurşum uralım" dediler. Hakîr destûr vermeyüp cebel-i müntehânın zirvesine urûc etmeğe himmet eyleyüp cümle silâhlarımıza mukayyed olup beş atlı ile hakîr gerüye kalup beş gulâmımla iki seyishâneyi talî‘a etdim.</p>

    <p class="Metin">Ve bir mesâfe-i ba‘îde mezkûr herîfin dırahtı dibinden hayli gidince hemân herîf şecer-i müntehâ başından,</p>

    <p class="Metin">"Bire Habîb, bire Budak ne uyursunuz. Hey melâmetler işte gerisi ve ilerisi yok. Bir pişmiş helvâ gitdi. Alatlan, bire şunlara erin" deyü feryâd etdi. Cümlemiz bu feryâdı istimâ‘ edüp hâzır-bâş olup,</p>

    <p class="Metin">"Seyishâne<span class="calibre38">;</span>yi ileri sürün, bize bakman" deyüp altı atlı âmâde bir yere gelüp cânib-i erba‘amızı tecessüs ederek cebele urûc etmeğe başladık. Gulâmımın biri eydir:</p>

    <p class="Metin">"Ağa, gerüden bir siyâh atlı ve eli mızraklı, boğazında kara poşulu bir âdem sol cânibimizin alt yanında yokuş yukaru atına sıklet edüp gelür" dedikde hakîr aslâ akîbime nazar etmeyüp revâne olmadayız. Tâ ki mezkûr atlı alt yanımıza berâber geldikde hemân hakîr yüzün aşağı gıjlayarak üzerine berk-i hâtif gibi at sürüp:</p>

    <p class="Metin">"Uğurlar ola şehbâzım, sabâhü'l-hayr ola. Böyle segirdüp nereye gidersin?" deyü yanına vardım. Benim at sürdüğüm ve belimde ve eğer hânesinde kol tüfenglerin görünce aslâ el kaldırmayup âlem-i hayretde kalup <b class="calibre34">[Y 7a]</b> eydir:</p>

    <p class="Metin">"Şu ileride Pamukçulu derler bir köyde alacağım vardır, ana giderim" dedikde hemân hakîr at sıçradup atının dizginin elime alup herîfi gûyâ yedeğe alup at başı berâber oldukda, "Koyver dizgini" dedi, ammâ herîfin reng-i rûyına nazar etdim, zerd-rû olup bî-cân oldu. Bildim ki buna gâlib oldum. Hakîr eyitdim:</p>

    <p class="Metin">"Şehbâzım, biz dahi Pamukçuluya gideriz. Bile yoldaş olup söyleşerek gidelim" dedim.</p>

    <p class="Metin">"Ve şu ileride dağ başındaki ayazma suyu kenârında kahve pişirelim, anda tahte'l-futûr yiyelim" dedim.</p>

    <p class="Metin">"Ey imdi, eyle olsun, koyver atımın dizginin" dedi.</p>

    <p class="Metin">Hemân hakîr atımın dizginin anın tarafına bırağır şekilli olup,</p>

    <p class="Metin">"Sen de benim dizginim eline al. Ne olsa gerek, seninle selâm sabâh yoldaşı olduk" deyü cevâb etdim.</p>

    <p class="Metin">Bir kaç kerre "Dizginim koyver" deyü ibrâm [u] ilhâh etdi. Aslâ vücûd vermeyüp licâmın elden komadım. Gördüm berk-i hazân gibi dir dir ditreyüp ayakları rikâbında takır takır öter. Bu hâl üzre yokuş yukaru giderken hikmet-i Hudâ herîfin elindeki Bağdâd kargısı mızrağı bir ağaca ilişüp düşdü.</p>

    <p class="Metin">Hemân gulâmıma "Al şu mızrağı" deyince kendi dahi atdan aşağı enüp mızrağı gulâmım atından enmeden eğer boşaldup alup benim sağ cânibime geldi. Herîf-i gâfil piyâde kalup atını licâmından keşân-ber-keşân çeküp gulâmımın birine verdim.</p>

    <p class="Metin">Herîf piyâde dağ içre dâğ-ı derûniyle kalup biz ileri at sürüp bir sâ‘at ileri gitdik. Biz dahi tamâm Domalic dağının tâ zirve-i a‘lâsına vardık. Anı gördük ileriden bir azîm kârbân gelür. Ahâlîsi bizi görünce alarka,</p>

    <p class="Metin">"Bire vur ha ve bire tut ha" deyü hayli feryâd etdiler. Biz dahi altı kişi ileri varup bunlar ile ihtilât edüp,</p>

    <p class="Metin">"Ne cânibden gelirsiz?" deyü su’âl etdim.</p>

    <p class="Metin">"Vallâhi dünkü gün Kütâhiyye'den çıkdık, Bursa'ya gideriz."</p>

    <p class="Metin">"Yollar nicedir?" dedim.</p>

    <p class="Metin">"Vallâhi pek ihtirâz üzre olun. İşte bizim şu sol cânibimizdeki altı atlı bizi güdüp giderler. Bilmem dahi yoldaşları var mıdır? Hele ol altı atlıdan pek hazer eylen. İlerideki seyishâneler sizin midir?"</p>

    <p class="Metin">"Bizimdir" deyüp bunları geçince hemân mezkûr altı atlıya at bırağup, "Es-selâmü aleyküm" dedim, aslâ selâmımız almadılar. Bir çalık yüzlü ve kör gözlü ve levendâne sözlü herîf,</p>

    <p class="Metin">"Nereden gelirsin?" dedi.</p>

    <p class="Metin">"Bursa'dan gelüp Kütâhiyye harâc ağası efendimiz gerüde yüz atlı ile işte geliyorlar. Kütâhiyye'ye gidüp harâc cem‘ etsek gerek. Eğer kapuya yapışmak muradınızsa varın, ağaya intisâb edin ve anlara haber edin. Biz şurada bınar başında kahve pişiririz. Gerüden tiz gelsinler. Haber eylen" dedim. Hemân biri eydir:</p>

    <p class="Metin">"İleride giden seyishâneler ağanın mıdır?" dedi. "Belî ağanındır" dedim. Anlar yine kârbânın ardına düşüp gidince <b class="calibre34">[Y 7b]</b> bildim ki atını aldığımız yiğit bunlara gidüp haber etse gerek idi. Şimdi piyâde bunlara râst gelüp hâlini i‘lâm edince bunlar ardımıza elbette düşerler, deyü biz dahi at boynuna düşüp ale'l-acele <span class="calibre39">deyince</span> <span class="calibre37">andan</span> Domalic dağından yüzün aşağı seğirderek aslâ seyishânelere vâsıl olmadık. Anı gördük iki <span class="calibre39">bir</span> katırlı âdem ve iki merkebli avret ve iki piyâde merd <b class="calibre34"><span class="calibre37">[Q 4b]</span></b> <span class="calibre38">;</span><b class="calibre34"><span class="calibre39">[P 4b]</span></b> âdemlere râst gelüp seyishâneleri su’âl etdik.</p>

    <p class="Metin">"Hânda sizi beklerler" deyü cevâb etdiler. Hemân sâ‘at anları gerü dönderdim.</p>

    <p class="Metin">"Kande gidersin, harâmî var" dedim. Anlar bizimle dönüp hamd-i Hudâ tokuz sâ‘atde kâmil,</p>

    <p class="Metin"><b class="calibre34">Menzil-i karye-i Hân-ı Çukurca:</b> Ammâ bu cây-i menâsa huddâmlarımıza vâsıl oldukda cânımız halâs etdik. Zîra bu Domalic dağı Rûm ve Arab ve Acem'de meşhûr-ı âfâk cebel-i müntehâdır. Tâ zirve-i a‘lâsına tokuz sâ‘atde urûc olunur. Harâmîler dağı ve rehzenler yatağı ve âsîler durağı bir dağ-ı bî-emândır. Tâ zirvesi ebrler içindedir. Hevâ küşâde olunca cenûb tarafında şehr-i Mihalic ve Erdek kasabası ve Abilyond ve Biga kasabaları nümâyândır. Cenûb tarafında iki konak Kütâhiyye ve cânib-i şarkîsinde Bilecik kasabası nümâyân böyle bir cebeli bî-emândır. Hamd-i Hudâ selâmetle Çukurca Hânı'na düşüp cümle kurâ halkı ensesindeki yaylağa çıkmışlar.</p>

    <p class="Metin">Hemân Çukurca çukurunda karâr etmeyüp vakt-i gurûba dek yaylağa çıkup cümle yaylaya çıkan halkın ortasına çadırımız kurup meks edüp savt-ı a‘lâ ile mağrib ezânın tilâvet edüp cemâ‘at-i kesîre ile namâzı edâ edüp cümle yayla halkı bizden hazz edüp me’kûlât [u] meşrûbâtlarımız belağan mâ-belağ verdiler. Ol gece anlar ile cân sohbeti edüp serencâmımız bunlara nakl etdükde anlar dahi "Eyi cân halâs etmişsiz" deyü hamd etdiler.</p>

    <p class="Metin">Bu mezkûr Çukurca Hânı Bursa sancağında Domalic kazâsı nâhiyesi kurâlarından bir müselmân karyesidir. Elli aded tahtadan mebnî sandûka-misâl yine tahta örtülü evlerdir. Bir ak kayalı cebelin dâmeninde bâğsız ve bâğçesiz yerdir. Bir câmi‘i ve üç aded kiremit örtülü kârgîr binâ hânları mâbeyninde bir âb-ı hayât kaynak suyu var. Ve ol mahalde bir çemenzâr yerde bir azîm dıraht-ı müntehâ var, temâşâgâhdır. Bu Çukurca Hânı yaylağından kalkup ahâlî-i Çukurca bize elli pür-silâh şehbâz refîkler verüp yine cânib-i kıbleye çemenzâr yollar aşup nîm sâ‘atde,</p>

    <p class="Metin"><b class="calibre34">Karye-i Selîm Baba:</b> Çukurca kazâsı karyesindendir. Bir bayır eteğinde yigirmi evli bir bâğsız ve bâğçesiz küçük müselmân köyüdür. Ammâ azîm sun‘-ı Hudâ dıraht-ı müntehâlar altında âb-ı hayâtdan nişân verir kaynak uyûnları vardır kim diller ile ta‘bîr olunmaz bir çemenzâr yerdir. Bâğları bu mahalden aşağı bir dere içre vâki‘ olmuşdur. Bu karye <b class="calibre34">[Y 8a]</b> içre,</p>

    <p class="Metin"><b class="calibre34">Ziyâret ber tâliban-ı tarîk-ı îşân ve sârbân-ı rahîk-ı irfân Hazret-i Selîm Dede Sultân:</b> Fukarâ-yı Karaca Ahmed Sultân erenlerindendir. Niçe keşf [ü] kerâmâtları zâhir ve bedîdâr olmuşdur. Bir çemenzâr yerde karyeden taşra bir tekye-i âbâdân içre bir kubbe-i âlîde âsûde ulu sultândır. Mübârek ser-i sa‘âdetlerinde Abbâsî imâmeleri ve cânib-i erba‘asında çerâğlar ve şem‘dânlar ve alemler ile müzeyyendir. Ve taşra haremi etrâfında matbah ve fukarâ hücreleri ile ârâste bir âbâdân tekyedir. Cümle fukarâları yaylaya göçüp cemî‘i matbah âlâtlarından bakır âvânîlerin hâli üzre bırağup ve niçe zî-kıymet hâlîçe ve gayri eşyâları hâli üzre koyup gitmişler. Aslâ bir ferd-i âferîde vaz‘-ı yed edemez ulu sultân tekyesidir. Hamd-i Bîçûn bu sultânı ziyâret edüp ve bir Yâsîn-i şerîf tilâvet edüp andan kalkup cânib-i cenûba 6 sâ‘at ma‘mûr kurâlar ubûr edüp</p>

    <p class="Balk">Evsâf-ı kal‘a-i şehr-i Hargûş ya‘nî Tavşanlı şehri<span class="calibre43">;</span></p>

    <p class="Metin">Sene 783 târîhinde Germiyanoğlu fethidir. Ba‘dehu Germiyanoğlu kızın Şehzâde Bâyezîd ibn Mehemmed Hân'a menkûhalığa verdikde bu kal‘ayı duhter-i pâkîze-ahter ile pîşkeş-i sûr içün Âl-i Osmân'a miftâhların teslîm etdi.</p>

    <p class="Metin">Kütâhiyye hudûdunda yüz elli akçe kazâdır ve yetmiş pâre kurâdır. Ve hâkimi paşanın tarafından hâss-ı hümâyûn hâkimidir. Kal‘ası, iç el olmak ile dizdârı ve neferâtları yokdur, ammâ Rûm keferesi binâsı gâyet metîn ve kârgîr binâdır. Ve şehir bu kal‘a dâmeninde bâğ u bâğçeli enhâr-ı uyûnları cârî hevâdâr şehirdir. Ve deşt-i sahrâlarında ve hıyâbân kurâsında tavşanı bî-had olmağile Tavşanlı nâmıyla şöhre-i şehr olmuş bir ma‘mûr kasabadır.</p>

    <p class="Metin">Altı mahalle ve sekiz mihrâbdır. Cümleden çârsû içre (---) câmi‘i ma‘mûrdur. Hânları ve hammâmları ve mekteb-i sıbyânı ve esvâk-ı muhtasarı vardır, ammâ bezzâzistânı ve imâreti ve medreseleri yokdur.</p>

    <p class="Metin">Ve memdûhatından Tavşanlı ağdası, çam kutular ile ba‘zı vilâyetlere taşınır baldan lezîz taş gibi pek bekmezdir. Cemî‘i halkının kârı bu ağdadır. Ve ekseriyyâ halkı bâğdadır. Hattâ Simav şehrinden ve Demirci şehrinden niçe bin katır ve deve yükü üzüm kurusu bu şehr-i Tavşanlı'ya getirüp bekmez ederler. Hikmet-i Hudâ gayri diyârda da bâğlar çokdur, ammâ bu Tavşanlı şehrinin dibsi gibi ağda edemezler. Âb [u] hevâsının mı yâhûd bir ulu sultânın nefesi te’sîri mi lezîz ağdası olur. Andan kalkup yokuş aşağı şark cânibine gidüp düz sahrâlar içre çamlı dağlar ve mahsûllü kurâlâr güzer ederek sekiz sâ‘atde,</p>

    <p class="Metin"><b class="calibre34">Karye-i menzil-i</b> [[(---): (---) (---) (---)]] Toprak örtülü müselmân köyüdür, ze‘âmetdir. Bir câmi‘i ve bir hammâmı vardır. Andan dahi <span class="calibre37">öte</span> geçüp,</p>

    <p class="Metin"><b class="calibre34">Karye-i eş-Şeyh Ömer:</b> Yetmiş aded toprak örtülü hâneler <b class="calibre34">[Y 8b]</b> ve bir câmi‘li müselmân köyüdür ve büyük ze‘âmetdir. Yol üzre bir kubbe-i âlîde <b class="calibre34"><span class="calibre37">[Q 5a]</span></b> <b class="calibre34"><span class="calibre39">[P 5a]</span></b> eş-Şeyh Ömer hazretleri medfûndur. Bu karyenin cümle dağları ve bâğları beyâz topraklı karyedir.</p>

    <p class="Metin">Andan cânib-i şarka Kütâhiyye sahrâsı içre cereyân eden nehr-i Felendi her yerinden atlı ve piyâde âdem ubûr eder, ammâ tuğyânında fîl-i mahmûdî ubûr edemez, gemilere muhtâcdır. Karahisâr-ı Sâhib tarafında Yoncalı nâm dağlardan cem‘ olup nehr-i Küti'ye mahlût olur. Mezkûr nehr-i Küti dahi Firav dağlarından gelüp ikisi bir olup Eskişehir altında nehr-i Sakarya'ya mahlût olurlar. Sakarya nehri dahi İzmid'in ağaç deryâsı içinden ubûr edüp Kocaeli sancağı hudûdunda İrve nâm kasaba kurbunda Karadeniz'e munsabb olup azîm nehr-i âsîdir. Ba‘dehu hakîr bu Kütâhiyye sahrâsı içre nehr-i Felendi'yi atlarımız ile ubûr edüp yine sahrâ içre cümle 2 sâ‘at gidüp,</p>

    <p class="Balk">Evsâf-ı vilâyet-i Germiyan ve dâr-ı bahâdırân ya‘nî kal‘a-i gevher-nigîn ve sedd-i metîn eyâlet-i taht-ı Anatolu kal‘a-i Kütâhiyye </p>

    <p class="Metin">Sene 715 târîhinde Rûm keferesi destinden Germiyan pâdişâhlardan Şâh Ya‘kûb hilâfetde iken feth etmişdir. Be-dest-i Vezîr Lala Hezârdînâr. Hızırlık dağında hezâr dînâr ile medfûndur. Hakîkatü'l-hâl âsûde olduğu kubbesine bin altun gitmişdir ve ba‘de'l-mevt hazînesinde bin altunu bulunmuşdur. Ve yine bir âdeme ihsân in‘âm etse bin altun verirmiş. Tafsîle muhtâc hikâyeti var ulu sultân-ı Rûm'dur. Ve Anatolu'yu ba‘dehu Osmâncık feth edüp bu şehre dahi mâlik olmuşdur. Hâlâ yine Anatolu eyâletinin tahtıdır, vezâretdir. Taraf-ı pâdişâhîden kânûn üzre vezîrinin hâss-ı hümâyûnu on kerre yüz bin akçedir. Mısır ve Bağdâd ve Budin vezîrlerinden mâ‘adâ cümle vüzerâların üzerine tasaddur eder. Âl-i Osmân Anatolu cânibinde bir yere sefer etse bu Kütâhiyye vezîri eyâleti ile talî‘a-i asker olup çarkacı olur.</p>

    <p class="Metin">Ve eyâletinde cümle on dörd sancakdır. Evvelâ tahtı olan Kütâhiyye sancağı ve Sarhan sancağı ve Aydın sancağı ve Kastamonu sancağı ve Bursa sancağı ve Bolu sancağı ve livâ-yı Menteşe ve livâ-yı Ankara<span class="calibre38">;</span> ve Karahisâr-ı Sâhib ve Teke sancağı ve Kânkırı sancağı ve Hamîd sancağı ve Sultânönü ve Karasi sancağı, cümle sancakları bunlardır. Bunlardan mâ‘adâ eyâletinde dörd müsellem beğleri vardır. Anlar dahi kırkar ve ellişer ma‘mûr kurâlara mâliklerdir. Salb [u] siyâset ve cürm [ü] cinâyetleri kendülere tefvîz olunmuş ze‘âmet beğleridir. Hîn-i gazâda tablları ve tuğları yokdur.</p>

    <p class="Metin">Ve bu beğlerden mâ‘adâ yine eyâlet-i Anatolu'da Dergâh-ı âlî yeniçeri ocağından on bir yaya beğleri vardır. Her biri birer şehre hâkimdir. Cümleden serçeşme baş yaya beği Mudurnu şehri sâhibidir. Maktû‘u'l-kalem <b class="calibre34">[Y 9a]</b> ve mefrûzü'l-kadem hâkimlerdir. Zîr-i hükûmetlerinde cümle iki yüz yigirmi pâre âbâdân kurâlara mutasarrıflardır.</p>

    <p class="Metin">Ve bu eyâletde defter kethudâsı ve tîmâr defterdârı ve defter emîni ve çavuşlar kethudâsı vardır. Bunlar dahi kânûn üzre cümle yüz yetmiş pâre amâr olmuş kurâlara mâliklerdir. Ve hâss-ı hümâyûndan ifrâz olunmuş evkâf kurâları ve sultân hâsları cümle üç yüz pâre kurâdır.</p>

    <p class="Metin">Ve bu eyâletde cümle erbâb-ı zü‘amâ 294 neferdir. Ve kılıç tîmâr 4589 neferdir. Ve bu tâ’ifeler kânûn üzre cebelileri ile hîn-i ma‘rekede, alaybeğleri ve çeribaşıları ve yüzbaşıları ile cümle on üç bin sekiz yüz pür-silâh asker-i deryâ-misâl olur. Ve üç bin asker dahi paşa askeri ve yaya beğleri ve müsellem ze‘âmet sâhiblerinin askerleri ile bunlar dahi cümle yigirmi bin bahâdır ve dilâver ve müsellah asker olur. Cümle eyâleti askeriyle eli berâtlı kırk bin asker olur.</p>

    <p class="Metin">Ve eyâlet-i azîm vilâyetdir. Şimâl tarafı Trabuzan ile ve Sivas eyâleti ile müşâdır. Şark cânibi dahi Sivas'dır ve eyâlet-i Karamân'dır. Garb ve cenûb cânibleri bahr-i Rûm'dur.</p>

    <p class="Metin">Ve şehr-i Kütâhiyye beş yüz akçe şerîf mevleviyyetdir, ammâ şerîf değildir. Müddeteyni on kîse hâsıl olur. Tokuz nâhiyesi vardır. Cümle (---) kurâdır. Ve bu mollânın zîr-i destinde ve sancağ-ı Kütâhiyye'de cümle yigirmi dörd kazâdır kim inşâallâh mahallinde birer birer tafsîl üzre tahrîr olunur. Ve şeyhülislâmı ve nakîbüleşrâfı ve a‘yân [u] eşrâfı ve sipâh kethudâyeri ve yeniçeri serdârı ve dizdârı ve subaşısı vardır.</p>

    <p class="Metin">Ve kal‘ası bir mâvî ve lâ‘lgûn bir yalçın kaya üzre şekl-i muhammes Şeddâdî sengîn binâ bir kal‘a-i zîbâ-yı metîn hakkâ ki gevher-nigîndir. Bu kal‘ayı gördüğümüzde ba‘zı yârânlar nâmın su‘âl etdiklerinde bi'l-bedâhe bu gûne târîh demişizdir:</p>

    <p class="Beyit"><b class="calibre1"> </b>Evliyâya ism-i resmin sordular târîh içün,</p>

    <p class="Beyit1"><b class="calibre1"> </b>İsmine dedi bu şeydâ kal‘a-i gevher-nigîn.</p>

    <p class="Beyit1"> Sene 1082</p>

    <p class="Metin">Hakkâ ki bir püşte üzre yüzük kaşı gibi taşı durur bir kal‘a-i üstüvardır. Ve dâ’iren-mâdâr cirmi aşağı kal‘a ile cümle üç bin adımdır. Ve cânib-i erba‘ası yalçın kaya üzredir. Etrâfında handakı yokdur. Zîra Kahkahâ-vâr gayyâ kayaları misâl uçurum kayalardır. Âdem aşağıda olanı fark edemez. Ammâ mezkûr aşağı yeni kal‘a eski kal‘anın şimâlî tarafı altında alçak tarafına düşmüşdür <span class="calibre39">kalmışdır</span> <span class="calibre37">yerdedir.</span> Sene 842 târîhinde Ebü'l-feth Sultân Mehemmed<b class="calibre34"> </b><b class="calibre34"><span class="calibre37">[Q 5b]</span></b> <b class="calibre34"><span class="calibre39">[P 5b]</span></b> zamîme edüp binâ etmişdir. Şehrin alçak yerinde vâki‘ olmağile yüz arşın mikdârı kesme kaya handakı vardır.</p>

    <p class="Metin">Bu kal‘a-i cedîdin sebeb-i binâsı oldur kim bu kaya yerinde bir yalçın kaya altında bir değirmen yürüdür bir âb-ı hayât su kaynayup çıkar. Hîn-i muhâsarada düşman ol <b class="calibre34">[Y 9b]</b> suyu zabt edüp ahâlî-i kal‘a susuzlukdan muztarib-hâl olmasınlar içün bu uyûn-ı zülâli kal‘a içine almak içün bu kal‘a binâ olunmuşdur. Hâlâ yine yukaru kal‘adan bu suya enilir yollar vardır.</p>

    <p class="Metin">Ve bu yeni kal‘anın kulleleri ile cümle yetmiş kulledir. Ve her kulle mâbeyni ikişer kulaçdır. Birbirine gâyet karîb kullelerdir. Ve gâyet metîn binâ-yı kadîmdir.</p>

    <p class="Metin">Ve cümle üç kapudur. Biri şarka nâzır, aşağı çârsûya nüzûl olunur üç kat demir kapudur. Bu kapunun taşrasının iki tarafında beyâz mermerlerden mehîb arslan sûretleri vardır. Bu kapu önünde dîdebânlar soffalarından cümle aşağı şehr-i azîm nümâyândır. Ve bir kapu dahi cânib-i cenûba Sultân bâğı tarafına mekşufdur ve gâyet metîndir. Ve bir bâbı dahi aşağı yeni kal‘aya enilir. Bu dahi şarka nâzırdır.</p>

    <p class="Metin">Ve iç kal‘a bu kal‘anın cenûb tarafı nihâyetinde çâr-kûşe bir kal‘acıkdır. Dâ’iren-mâdâr cirmi bin adımdır. Ve cânib-i şarka nâzır bir küçük kapusu vardır. Zamân-ı kadîmde bu kapunun tahta kanatları yüzüne câmûs derisi kaplamışlar. Demir kapu değildir. Ve bu kapunun iç yüzünde iki su sarnıçları vardır. Ve bir mescid ve dizdâr ve imâm ve mü’ezzin ve kethudâ hânesi ve iki buğday anbârı ile cümle sekiz hânedir. Bunlardan gayri âsâr-ı binâlar yokdur. Ve gâyetü'l-gâye bâlâ iç kal‘adır.</p>

    <p class="Metin">Ammâ taşra kal‘ada Germiyanoğlu câmi‘i ve yetmiş aded toprak örtülü neferât evleridir. Ve bir mescid ve bir âb-ı hayât çeşmesi var. Hikmet bu kim böyle cebel-i âlî üzre aynü'l-hayât çeşmesâr vardır. Ve aşağı yeni hisârda yigirmi kadar toprak örtülü evlerdir. Ve bir tahta minâreli mescidi var.</p>

    <p class="Metin">Ve bu kal‘a içinden cereyân eden âb-ı hayât kal‘a içindeki ve aşağı şehir içindeki değirmenlere gider. Ve mâ-tekaddemden berü aşağı şehirli kassâblardan koyun ciğeri alamazlar. Cümle kal‘alı alır. Ellerinde selef pâdişâhlarından hatları var. Aşağı şehirliyle kal‘alı mabeyinlerinde ciğer içün azîm gavgâ olur. Hâlâ darb-ı mesel olmuşdur kim, gavgâ ciğer içündür, derler, ammâ gâyet ganîmet şehr-i rahmetdir.</p>

    <p class="Metin">Ve bu kal‘a evlerinin yüzleri cümle şimâl cânibinde Küti sahrâsına nâzır hevâdar ve cihân-nümâ beyt-i ra‘nâlardır. Ve aşağı şehr-i kebîr bu kal‘anın şarkı ve şimâli ve yıldız rûzgârları tarafında vâki‘ olmuşdur. Sultânbâğı semtleri dere içine ve Yeni mahalle kal‘anın garb cânibi altına ve Zereğen mahallesi düz sahrâya vâki‘ olmuş bu gûne mahalle-i âbâdândır.</p>

    <p class="Metin">Ve bu kal‘aya cebel-i Hızırlık havâledir, ammâ aslâ andan zarar isâbet etmezdir. İç kal‘anın topları Hızırlık'da kuş kondurmaz. Mâbeyinleri top menzilinden ziyâde <b class="calibre34">[Y 10a]</b> mesâfe-i ba‘îdedir.</p>

    <p class="Metin">Ve aşağı varoş-ı azîm cümle 34 mahalledir. Evvelâ mahalle-i Sarây ve mahalle-i Gökçemen ve mahalle-i Böğürcük ve mahalle-i Şaraküsdü ve Orta mahalle ve Lâle mahallesi ve Ahi Erbasan mahallesi ve Ahi Mustafâ mahallesi ve mahalle-i Kâncık ve mahalle-i Börekçiler ve Sultânbâğı mahallesi ve mahalle-i Bezciler ve Efendi yolu mahallesi ve Kadı Şeyh mahallesi ve Cemâleddîn mahallesi ve Çukur mahalle ve Analıca mahallesi ve Balıklı mahallesi ve Buladın mahallesi ve Servi mahallesi ve Meydân mahallesi ve Hacı İbrâhîm mahallesi ve İsak Fakı ya‘nî İshâk Fakîh mahallesi ve Ma‘rûf mahallesi ve Dibik (?) mahallesi ve Hüseyin Paşa mahallesi ve Yeni mahalle ve Çerçi Süleymân mahallesi ve Ahi Evran mahallesi ve Mûmcular mahallesi ve Ahi İzzeddîn mahallesi ve Pîrler mahallesi ve câ-be-câ kefereler mahallesi.</p>

    <p class="Metin">Bu merkûm olunan otuz dörd aded mahallâtlar ile bu şehr-i mu‘azzam mâl-â-mâl bâğ u bâğçeli ve gül [ü] gülistân bostânlı ve âb-ı hayât sulu hâneler ve sarây-ı âlîlerdir. Ve üç mahalle Ermeni keferesi ve üç mahalle Urum feceresi vardır. Kadîm-i eyyâmdan berü Yahûd tâ’ifesi yokdur. Ticaret edüp giderler, tavattun etseler ölürler, aceb hikmetdir. Ve bu kadar mahallâtlar cümle yedi bin toprak ile mestûr evlerdir. Ammâ hâlâ temâşâ etdiğimiz bu mahalde yetmiş yedi kiremit örtülü sarây-ı âlîler inşâ olunmuş. Mukaddemâ bir kiremitli hâne yok idi.</p>

    <p class="Metin">Hızırlık dağından bu şehir özge temâşâ olunur sevâd-ı mu‘azzamdır. Cümleden mükellef sarây, Alî Paşa sarâyıdır. Selef pâdişâhlarından Germiyanoğulları binâsıdır kim üç yüz altmış tahtânî ve fevkânî odaları ve dîvânhâneleri ve azîm kâ‘aları ve hammâmları ve bâğçesile tezyîn olmuş bir sarây-ı kadîmdir. Ve Haleb sarâyının meydânı kadar bir havlısı var ammâ cirmi <span class="calibre37">cümle</span> [[(---) (---) (---) (---)]] kireç<span class="calibre37"> </span>örtülüdür, kiremit değildir. Bu sarâyın kânûn üzre kırk sarâydârı vardır. Nevbet ile sarâyı [[(---) (---) (---)]] hıfz [u] hirâset edüp kapularda dîdebânlık edüp tathîr ederler. Ze‘âmet <span class="calibre37">ve tîmâr</span> [[(---) (---) (---)]] ahâlî-i şehir içre sarâydârların hayli i‘tibârları vardır.</p>

    <p class="Metin">İkinci âbâdân olan [[(---) (---)]] Osmân Paşa sarâyıdır kim Sultân bâğı <b class="calibre34"><span class="calibre37">[Q 6a]</span></b> <b class="calibre34"><span class="calibre39">[P 6a]</span></b> deresi kenârında bir mürtefi‘ yerde şehrin cenûbî tarafında vâki‘ olmuş bir sarây-ı âlîdir kim hakîr bu sarâyda on gün mihmân olup cân sohbetleri etdik. Beğ efendi Kandiye gazâsından gelüp bu sarâyın bâğçesi içre bir kasr-ı lâhüven(?) binâ edüp hakîr şikeste-beste bu gûne târîh etdik:</p>

    <p class="Beyit"> Bâreka'llâh bu makâm-ı serbülend</p>

    <p class="Beyit1"> Ermesin aslâ esâsına gezend</p>

    <p class="Beyit"> Kehkeşân-âsâ semâya ser çeküp</p>

    <p class="Beyit1"> Zirve-i a‘lâya salmışdır kemend</p>

    <p class="Beyit"> Evliyâ <span class="calibre44"><b class="calibre1">[Y 10b]</b></span> gördükde târîhin dedi</p>

    <p class="Beyit1"> Oldu itmâm ey beğim kasr-ı bülend</p>

    <p class="Beyit1"> Sene 1082</p>

    <p class="Metin5">Bu sarây serâpâ kiremit ile mestûrdur.</p>

    <p class="Metin">Ve bir sarây dahi İftedlioğlu sarâyı ve Saçlızâde Hasan Ağa sarâyı, bunların emsâli niçe kiremitli ve gayri sarây-ı azîmler firâvândır.</p>

    <p class="Metin">Ve bu şehr-i Kütâhiyye bir küçük şehir görünür ammâ tâ Sultân bâğından Osmân Paşa sarâyı önünden ve Mevlevîhâne ve Kapan cisrinden tâ Meydân mahallesi önünden tâ Çayırbaşı'na varınca şimâl cânibine dere ile gidilir, şehrin tûlidir kâmil dörd bin adımdır. Ve bu derenin iki tarafı bâğ u bâğçeler İremezât-misâl kat-ender-kat şâhnişînler ile ârâste olmuş hânelerdir. Ve mezkûr dereden her hâneye birer ark cârî olup bâğları ve besâtînlerin reyy eder.</p>

    <p class="Metin">Ve bu şehrin şark tarafında Gökçemen mahallesinden tâ Paşa Sarâyı önünden ta İshâk Fakîh çârsûsu içinden ubûr edüp garb tarafına gidüp tâ nihâyeti Yeni mahalleye varınca yolun iki tarafı kat-ender-kat âb-ı hayâtlı ve bâğçeli evler içre beş bin adım arzı bir şehr-i azîmdir. Mâ-tekaddem dahi âbâdân şehr-i müzeyyen imiş. Lâkin sene 1021 târîhinde Celâlî Karayazıcı ve Sa‘îd Arab zulmünden harâb olmuşdu. Hâlâ bu tahrîr etdiğimiz mertebeden bin kat ziyâde ma‘mûr şehirdir.</p>

    <p class="Metin">Ve hâlâ cümle otuz iki mihrâbdır. On biri cum‘adır. Mâ‘adâsı zâviyelerdir. Evvelâ cümleden mükellef ü müzeyyen ve cemâ‘at-i kesîreye mâlik Ulu câmi‘ Yıldırım Bâyezîd Hân ibn Gâzî Hudâvendigâr binâsıdır, ammâ itmâmı Şehzâde Mûsâ Çelebi ibn Yıldırım Hân'ındır. Ba‘dehu Süleymân Hân bedest-i Mi‘mâr Sinân müceddeden ta‘mîr etdi. Tûlen yüz seksen kademe ve arzen toksan ayakdır. Ve iki yan kapu ve bir kıble kapusu var. Beşer kademe taş nerdübân ile çıkılır. Ve derûn-ı câmi‘de cümle elli yedi çam direkleri üzre harpüşte tavan kubbedir. Ve iki cânibinde yan soffaları üzre bir kat tabakalar var, cemâ‘at-i kesîre oldukda yukaruda ibâdet ederler. Tâ mihrâba varınca iki tarafı böyle tabakadır. Bu tabakaların fevkinde ve tahtında cümle altmış dörd demirli pençerelerdir. Mihrâbı ve minberi ol kadar musanna‘ değildir, tarz-ı kadîmdir. El-hâsıl bu şehirde bundan büyük selâtîn câmi‘ yokdur. Hîn-i izdihâmda yigirmi bin âdem alır. Ve serâpâ kârgîr binâdır ve cümle kurşum örtülüdür. Ammâ haremi yokdur, ancak kıble kapusundan taşra taş nerdübânın iki cânibinde yan soffaları vardır. Ve sol tarafda bir minâresi var.</p>

    <p class="Metin">Ve Balıklı hammâma muttasıl Sultân Keyhusrev Şâh câmi‘i, tarz-ı kadîm bir küçük câmi‘dir. Kıble kapusu üzre târîhi budur:</p>

    <p class="Metin6"><i class="calibre35">"Büniye fî haze'l-mescidi'l-mübârek, el-mu‘azzam es-sultânu'l-a‘zam zıllullâhi fi'l-âlem</i> <b class="calibre34">[Y 11a]</b> <i class="calibre35">gıyâsu'd-dünyâ ve'd-dîn Ebü'l-feth Keyhusrev bin Keykubâd, târîhu şehri Şevvâl, sene erba‘a ve selâsîne ve sitte mie." [634]</i></p>

    <p class="Metin">Ve sol tarafda tula minâresinin kapusu üzere tahrîr olunan târîhdir:</p>

    <p class="Beyit">Zer u zîver değildir deyüben deyen dest-i gayb ârif,</p>

    <p class="Beyit3">Yazar târîhini Bîhal: Ta‘âlâ şânuhu ekber.</p>

    <p class="Beyit1"> Sene 1052</p>

    <p class="Metin">Bu dahi haremsiz bir câmi‘dir. Mâ-tekaddem sâhibü'l-hayrâtı zâviye etmiş. Ba‘dehu mahallesi câmi‘e muhtâc olmak ile câmi‘ edüp minâre kapusu üzre târîh ana işaretdir.</p>

    <p class="Metin">Ve câmi‘-i Karagöz Paşa derler, ammâ kapusu üzre tahrîr olunan târîhi budur:</p>

    <p class="Beyit"> Çûn tamâm etdi Râbi‘a Hâtûn</p>

    <p class="Beyit1"> Hak atâ ede rûhuna rıdvân</p>

    <p class="Beyit"> Olmağıyçün minâreye târîh</p>

    <p class="Beyit1"> Dedim ana makâm-ı medd-i ezân</p>

    <p class="Beyit1"> Sene 1061</p>

    <p class="Metin">Ve Zereğen mahallesinde cedd-i izâmımız merhûm sa‘îd ü şehîd Kara Mustafâ Beğ câmi‘i Yıldırım Hân vezîri İshâk Paşa kendüyi şehîd etmişdir. Niçe kerre Aydın ve Sarhan sancağına mutasarrıf olup ba‘dehu Anatolu vâlîsi iken bu câmi‘i inşâ etmişdir. Hâlâ tevliyeti hakîrin üzerindedir. Bir hayli yerlerin ta‘mîr ü termîm etdik. Gâyet musanna‘ câmi‘-i rûşendir. Ve hareminde âbdesthâne havuzu ve bir minâre-i mevzûnu var kim misli şehr-i Kütâhiyye'de yokdur. Efvâh-ı nâsda Hisâr Beği câmi‘i derler.</p>

    <p class="Metin">Ve arasta içinde Takyeciler câmi‘i cemâ‘ati gâyet kesret üzredir. Ve mü’ezzin mahfili altında iki ağaç müşebbek sütûnları var kim diller ile ta‘bîr olunmaz. Ve gâyet metânet üzere binâ kılınmış kârgîr câmi‘-i kavîdir ammâ üzeri tahta örtülüdür.</p>

    <p class="Metin">Ve Germiyanoğlu [[(---) (---) (---) (---) (---) (---)]] câmi‘i ve İshâk Fakîh câmi‘i: Tabakalar içinde olmağile Tabakhâne câmi‘i derler. Kârgîr ve metîn binâlardır, <span class="calibre39">binâ olmağile</span> <span class="calibre37">bir câmi‘i mücellâdır</span> üzerleri kiremit örtülüdür. Ve nerdübân ile urûc olunur fevkânî ve haremsiz bir câmi‘-i şerîfdir, ammâ cemâ‘ati çokdur.</p>

    <p class="Metin">Ve Yeni mahallede Hüseyin Paşa câmi‘i gâyet mesîregâh ve müzeyyen ve <span class="calibre39">bir şîrîn</span> <span class="calibre37">yerde mebnîdir</span> rûşen-âbâddır. Hareminde azîm çınâr-ı müntehâlar var kim evce ser çekmişdir ve gâyet müferrihdir ve <span class="calibre39">metîndir</span> <span class="calibre37">musanna‘ pâk</span> kurşum örtülü câmi‘-i latîfdir.</p>

    <p class="Metin">Ve yukaru <b class="calibre34"><span class="calibre39">[P 6b]</span></b> kal‘ada Sultân-ı Germiyan Süleymân Hân câmi‘i. Kıble kapusu üzre târîhi budur: <b class="calibre34"><span class="calibre37">[Q 6b]</span></b></p>

    <p class="Metin6"><i class="calibre35">"Ammera hâze'l-mescide'l-mübârek Sultânü'l-Germiyaniyye Süleymân bin Mehemmed bin Ya‘kûb, ebbedallâhu mülkehu fî şuhûrı sene seb‘ ve seb‘în ve seb‘i mie." [777]</i></p>

    <p class="Metin">Ve Meydân mahallesinde Beğ câmi‘i kârgîr kubbe ve kurşum ile mestûr bir câmi‘-i pür-nûrdur.</p>

    <p class="Metin">Ve Emîr Şeyh tekyesi câmi‘i kurşumsuz câmi‘dir. Ve meşhûr-ı âfâk cevâmi‘ler bunlardır.</p>

    <p class="Metin">Ve mesâcidlerin güzîdesi Hızırlık mescidi cihân-nüma bir küçük zâviyedir, ammâ teferrücgâh yer olmağile cemâ‘atden hâlî değildir. Kapusu üzre târîhi:</p>

    <p class="Metin6"><i class="calibre35">"Fî eyyâmı devleti sultânu'l-a‘zam zıllullâhi fi'l-âlem gıyâsu'd-dünyâ ve'd-dîn Ebü'l-feth Keyhusrev</i> <b class="calibre34">[Y 11b]</b> <i class="calibre35">bin Keykubâd, e‘azzallâhu ensârehu ve bi-imâreti haze'l-mescidi'l-mübârek el-abdü'z-za‘îf elmuhtâc İmâdeddîn Hezârdînâr. Bi-târîhi sene ihdâ ve erba‘în ve sitti mie." [641]</i></p>

    <p class="Metin">Ve Bölükçüler mahallesi mescidi ve Gûnân mahallesi mescîdi ve Sultân bâğında iki nâ-ma‘lûm zâviyeler var. Ve Ahi Mustafâ mescidleri ikidir. Ve Paşa mahallesi mescidi ve otuz yedi mahallede birer mescidlerden mâ‘adâ sûk-ı sultânîler içinde niçe zâviyeler vardır. Ve cümle medreseler ve hânlarda ve tekyelerde dahi birer zâviye mukarrerdir. Ve cümle on üç kârgîr binâ kurşum örtülü minâre-i zîbâlardır. Mâ-‘adâ alçacık taş ve ağaç minârelerdir.</p>

    <p class="Metin">Ve yedi medresedir. Cümleden kadîm Ulu câmi‘in sol cânibine muttasıl Germiyanoğlu medresesi müftîlere meşrûta olup ders-i âmmıdır. Yevmiyye bir altun vazîfe-i mu‘ayyenesi vardır. Yıldırım Bâyezid Hânzâde Şehzâde Mûsâ Çelebi pederi Yıldırım Hân'ın Timur ile hâdisesinden sonra mezkûr Mûsâ Çelebi ol asırda halîfe olup bu medreseyi ta‘mîr edüp ve pederinin Ulu câmi‘ini itmâm etdiğiyçün tahrîr olunan Ulu câmi‘e ba‘zıları Mûsâ Çelebi câmi‘i derler, ammâ ibtidâ bânîsi Yıldırım Hân'dır.</p>

    <p class="Metin">Ve Rüstem Paşa medresesi ve Monlâ Vâhid Paşa medresesi ve İshâk Fakîh medresesi ve Karagöz Paşa medresesi ve Şeyh Paşa medresesi ve Halîliyye medresesi evkâfları ma‘mûr ve talebeleri mesrûr kimesnelerdir. Ve gâyet fuzelâyi'd-dehrden musannif ve mü’ellif ve tekmîl-i fünun etmiş merd-i Hudâ sûhteleri vardır.</p>

    <p class="Metin">Ve bu şehir içre altı tekyedir: Evvelâ biri Kapan Hânı kurbunda âsitâne-i Hazret-i Mevlânâ ya‘nî Mevlevîhâne tekyesi, müte‘addid fukarâ hücreleri ile ve semâ‘hânesi ve mutribhânesi ile ma‘mûr tekyedir.</p>

    <p class="Metin">Ve Nalınlı Şeyh tekyesi ve Abdülkâdir Cîlânî tekyesi ve Şeyh Pâsîn tekyesi ve Hızırlık tekyesi ve Âl-i Abâ Bektaşiyân tekyesi. Meşhûr tekyeler bunlardır.</p>

    <p class="Metin">Ve cümle tokuz hammâm-ı ma‘mûru ve bir kaç mu‘attalı vardır. Ammâ cümleden hoş-hevâ ve binâ-yı ra‘nâ Rüstem Paşa hammâmı, vâlî-i vilâyet iken binâ etmiş. Anatolu'da misli meğer Tire'de ve Mağnisa'da ola. Bu hammâma Balıklı hammâm derler. Havzunda mâl-â-mâl âdem gümüşü balıkları ve âşık mâlikleri kâküllerin târumâr kılup çîm-ender-çîm ve ham-ender-ham edüp riştesiyle uşşâkın gönlün kaydedüp kendüsi bî-kayd olur. Mısra‘:</p>

    <p class="Beyit4"> Âlem kırılsa gamzesinin eksiği değil</p>

    <p class="Metin5">mazmûnunca cümle Hoten âhûsu gözlü, münevver yüzlü pençe-i âfitâb mahbûb dilberânlar bu havz içre bahr-i ma‘ârif-vâr uşşâkân-ı müştakânın nem-i çeşm-i yemm-i ummânı bahrinde şinâverlik edüp gönüller sayd etmeğe zülf-i amber-efşânın şebeke-vâr dâm edüp gavvâslık ederek <b class="calibre34">[Y 12a]</b> dil-i uşşâkı dâma giriftâr edüp bir bende-i âzâde iken kayd-bend olur. Böyle bir hammâm-ı rûşenâdır. Kapusu üzre terkîm olunan târîhi budur:</p>

    <p class="Beyit"> Dedi târîhini bir hâzır-cevâb,</p>

    <p class="Beyit1"> Pâk eder yur arıdır nâ-pâk âb, Sene 946</p>

    <p class="Metin">Ve Germiyan hammâmı kâr-ı atikdir. Ve Kadıasker hammâmı ve Şengül hammâmı ve Kemer hammâmı ve Hüseyin Paşa hammâmı ve Ektemür (?) hammâmı. Ve üç hammâm dahi mu‘attaldır. Kış günleri işler hammâmlardır.</p>

    <p class="Metin">Ve yigirmi üç sarây hammâmları dahi vardır. Ba‘zı ahâlî-i mahalle bunlara da girirler.</p>

    <p class="Metin">Ve yetmiş mekteb-i sıbyân-ı ebcedhân vardır.</p>

    <p class="Metin">Ve iki imâreti vardır. Fukarâ ve ağniyâya ni‘meti merreteyn dâ’imdir.</p>

    <p class="Metin">Ve cümle on yedi hânları var. Her biri kal‘a-misâl hânlardır. Cümleden Kapan hânı demir kapulu kal‘a misâldir. Ve havlısında bir havz-ı azîmi üzre fevkânî bir zâviyesi vardır. Havzının fıskıyyesi âdem gerdânı kalınlığı pertâb eder. Bu mescid-i âlî on iki sütûn üzre mebnî maksûre eşkâl bir müferrih dilküşâ mescid-i ra‘nâdır. Cemî‘i müsâfirîn ve mücâvirîn bunda ârâm ve istirâhat edüp ibâdet ederler. Bu hânın cânib-i erba‘asında fevkânî ve tahtânî iki yüz ocaklı bir hân-ı azîmdir. Ve cânib-i garba nâzır bir kapusu atebesi üzre [[(---) (---) (---)]] lâjüverd ile beyâz mermer üzre celî hatt ile tahrîr olunan târîhdir:</p>

    <p class="Beyit"> Binâ-ı dilküşâ [[(---) (---) (---)]]</p>

    <p class="Beyit1"> İlâhî eylegil ma‘mûr her <span class="calibre37">sâl</span></p>

    <p class="Beyit"> N'ola geldi hakkında işbu târîh</p>

    <p class="Beyit1"> Ki dâ’im sa [[(---) (---) (---)]] ikbâl.</p>

    <p class="Beyit1"> Sene 912</p>

    <p class="Metin">Çâşnigirbaşı hânı ve Bolvadanlı hânı ve Bostân Efendi hânı ve [[(---) (---) (---)]] Osmân Paşa hânı ve Rüstem Paşa hânı<b class="calibre34"> </b><b class="calibre34"><span class="calibre37">[Q 7a]</span></b> <b class="calibre34"><span class="calibre39">[P 7a]</span></b> ve Serdâr hânı ve Acem hânı. Bunlar cümle ma‘mûr hânlardır.</p>

    <p class="Metin">Ve kırk sebîl-i atşânı var. Ve kırk sekiz âb-ı hayât kaynak sular cereyân eder uyûnları var. Bunlardan mâ‘adâ otuz yerde çeşmesârları var. Cümleden bir çeşme-i zülâli Zereğen mahallesinde Ca‘fer Paşa çeşmesinin târîhidir:</p>

    <p class="Beyit"> Çeşm-i âlem gibi bir çeşme-i rûşendir bu</p>

    <p class="Beyit1"> Buna bir çeşme mu‘âdil ola sümme hâşâ</p>

    <p class="Beyit"> Oldu ta‘mîrine târîh bunun bî-noksân</p>

    <p class="Beyit1"> Ki aded hadd kıla çeşme-i Ca‘fer Paşa </p>

    <p class="Beyit1"> Sene 987</p>

    <p class="Metin">Ve bu çeşmeye karîb bir uyûn-ı cârînin tâkı üzre târîhdir:</p>

    <p class="Beyit"> Dokuz yüz seksen idi sâl-i târîh</p>

    <p class="Beyit1"> Revân oldukda işbu çeşme-i hûb</p>

    <p class="Beyit"> Bu bir zevci revânıyçün olupdur</p>

    <p class="Beyit1"> Ulu dergâhda makbûl [u] mergûb</p>

    <p class="Beyit"> Tamâm oldukda Zıllî dedi târîh</p>

    <p class="Beyit1"> Ola makbûl dâyim nâb-ı mâ hûb</p>

    <p class="Beyit1"> Sene 973</p>

    <p class="Metin">Bu târîh merhûm ve mağfûrun-leh pederimizin güftesidir.</p>

    <p class="Metin">Ve Yeni mahalle çeşmesinin târîhidir:</p>

    <p class="Beyit"> Hâtif-i Kudsî dedi târîhini,</p>

    <p class="Beyit1"> Kad benâ aynen tüsemmâ selsebîl.</p>

    <p class="Beyit1"> Sene 991</p>

    <p class="Metin">Bunlardan mâ‘adâ târîhsiz çeşmesârlar firâvân cârî revândır.</p>

    <p class="Metin">Ve bu şehir içre iki kârgîr binâ <b class="calibre34">[Y 12b]</b> bezzâzistânı var. Büyük bedesten Gedik Ahmed Paşa hayrâtıdır</p>

    <p class="Metin">Ve cümle sûk-ı sultânîsi sekiz yüz altmış dükkândır. Beyt:</p>

    <p class="Beyit"> Çârsû-yı hüsnü seyr eden serâser hocayım</p>

    <p class="Beyit1"> Bir vefâ dükkânı yokdur hep cefâ bâzârıdır</p>

    <p class="Metin">Ammâ cümleden esvâk-ı müzeyyeni Haffâflar çârsûsu tertîb üzre binâ olunmuş bir sûk-ı ma‘mûrdur.</p>

    <p class="Metin">Ve üç Ermeni ve iki Urum kenîsesi vardır.</p>

    <p class="Metin">Ve cemî‘i şâhrâhları kaldırımsızdır. Ve çârsûsu yokuş yukaru vâki‘ olmağile daracık yollardır. Ve cümle evleri dahi biribiri üzre sehel yokuş yukarudur.</p>

    <p class="Metin"><b class="calibre34">Memdûhât-ı Kütâhiyye şehri:</b> Ve cümle hânelerinin yüzleri cânib-i şimâle nâzır olduğundan hevâsı latîfdir. El-hâsıl âb-ı hayâtı dahi gâyet latîfdir. Ve gâyet yaylak yer olmak ile bâğları yokdur, lâkin bâğçeleri çokdur. Üzümü olur, ammâ lezîz olmadığından memdûh değildir. Ve yigirmi dörd gûne emrûdu sicillâtda mesbûtdur. Ve yedi gûne âbdar ve dânedâr kirazı olur.</p>

    <p class="Metin">Ve Kütâhiyye paçası Arab ve Acem'de meşhûr-ı âfâk ve beyâz ve berrâk ve lezîz ilik gibi paçası olur. Ve tennûr kebâbı ve kirdesi meğer Bursa'da ola.</p>

    <p class="Metin">Ve kâse ve filcânı ve gûnâ-gûn maşraba ve kûzeleri ve çanak ve tabakları bir diyâra mahsûs değildir. İllâ kâse-i İznik dahi meşhûr-ı âfâkdır.</p>

    <p class="Metin">Ve bu şehrin enderûn [u] bîrûnunda binden mütecâviz âb-ı zülâlden nişân verir aynü'l-hayâtları kayalardan tulû‘ edüp mâh-ı Temmûz'da yah-pâre âb-ı rakîkleri var kim nûş eden hayât-ı cân bulur. Anıniçün halkının reng-i rûyları humret üzre olup tendürüst halkı vardır. Her bir uyûnlarının be-kavl-i hukemâ birer hâsıyyeti vardır. Ol kadar serî‘u'l-hazm âb-ı nâblardır kim bir âdem bir kuzuyu başlı başına tenâvül etmeğe kâdirdir. Ve Ulu câmi‘ önünde Germiyanoğlu'nun imâreti içindeki âb-ı hayâtdan nûş eden cânın cânı sıkılması ve hafakânı bi-emrillâh def‘ olur, gâyet mücerrebdir. Ve bu imârete muttasıl iki sâkîhâne Hezârdînâr vezîrin hayrâtıdır.</p>

    <p class="Metin">Ve niçe bin kâr-ı kadîm binâlar var kim midhatinde lisân kâsırdır. Ve halkı gâyet garîb-dostdur ve gâyet şecî‘ ve bahâdır kavimdirler. Beyt:</p>

    <p class="Beyit"> Ey Firâkî şehrimiz şâhin yuvasıdır bizim</p>

    <p class="Beyit1"> Anıniçün anadan doğanımız şehbâz olur</p>

    <p class="Metin">Ve âb [u] hevâsının letâfetinden mahbûb u mahbûbesine nihâyet yokdur. Gâyet çokdur kim anların hakkında niçe kasâyid ve penç beyt ve şehrengîzler etmişlerdir. Gerçi Anatolu'da Türkistân vilâyetdir, ammâ ulemâsı ve fuzalâsı ve şu‘arâsı gâyet çokdur. Zîrâ halkı safâ ve zevk ile alûdedirler. Gam ve gussadan berîlerdir. Ve sıbyân [u] tıflânları gâyet necîb ü reşîd olurlar. Ve erbâb-ı ma‘ârif kânıdır. Ve cümle halkı fukarâ muhibbidir. Ve erbâb-ı askerîsi küheylân esb-i sabâ <b class="calibre34">[Y 13a]</b> peymâlara süvâr olup sayd [u] şikâra mâyillerdir. Ve dest-i bâzûlarında bâzlar ve balaban ve şâhinler ile ve kelb-i mu‘allemler ile dâ’imâ şikâra mâyillerdir.</p>

    <p class="Metin">Ve esbâb [u] eskâlleri serâpâ çuka ferrâce ve kontoş geyerler. Ve zenânelerinin çoğu başlarına altun ve gümüş tâs takye geyüp üzerlerine çuka ferrâce ve beyâz car bürünürler. Ve pâylarına katîfe çakşır üzre sarı çizme geyerler. Ve gâyet mü’eddebâne gezerler.</p>

    <p class="Metin">Ve me’kûlât [u] meşrûbâtı gâyet ucuzdur. Hattâ bir vukıyye hâs ve beyâz ekmek bir kuş gözü akçeye ve bir vukıyye koyun eti iki akçeye ve sığır eti bir akçeye ammâ ciğer<span class="calibre38">;</span> üç akçeyedir. Ve beyâz ekmeği meğer Kerkük şehrinde ola. Ve bir at yemi bir akçeye. Gayri eşyâları dahi bu gûne ganîmetdir. Ve iklîm-i örfiyedendir demişler. Ve,</p>

    <p class="Metin"><b class="calibre34">Ve evsâf-ı mesîregâh-ı Kütâhiyye:</b> Evvelâ kal‘anın cenûb cânibi ardında Sultân bâğı ferah-fezâ yerdir. Ve teferrücgâh-ı Kebkebîr bayırı, kekliği olduğundan şu‘arâlar Kebkebîr der. Cümleden latîf âb-ı hayât suları vardır. Ve seyrângâh-ı Aksu ve Lasımzâde bâğçesi ve Konduvîrânbaşı âb-ı cân-bahş suları vardır. Bu uyûnların <span class="calibre39">cümlelerin</span> tâ içinden cereyân ederek tâ aşağı çayır ortasında nehr-i Felend'e mahlût olur. [[(---) (---)]]</p>

    <p class="Metin">Üzüm cümle kurâlardan ve bir konak ba‘îd Gedüs(?) şehrinden gelir. Zîra kışı gâyet şedîd olduğundan nâşî incîri ve üzümü ve nârı ve limonu <span class="calibre39">incîri ve nârı ve limonu ve turuncu</span> <span class="calibre37">engûrü ve nârı ve limonu ve turuncu</span> olmaz. Ve Germiyanoğlu<b class="calibre34"> </b><b class="calibre34"><span class="calibre37">[Q 7b]</span></b> <b class="calibre34"><span class="calibre39">[P 7b]</span></b> kendi eliyle bir servi dırahtını diküp hâsıl etmeğile hâlâ Servi mahallesi derler. Servi dahi mevcûd bir serâmed servdir. Aslâ bir haşebe ve şu‘besine rahne gelmemişdir.</p>

    <p class="Metin">Ve bu şehrin sahrâlarında deve ve katâr<span class="calibre38">;</span> ve arabalar işlemek ile ganîmet şehirdir. Şark ve garbı ikişer konak sahrâ-yı bî-pâyânlardır. Kıble tarafında iki konak yer tâ Afyonkarahisârı'na varınca kurâ ve kasabâtlar ile ma‘mûr [u] âbâdân yerlerdir. Ve cânib-i garbı kezâlik iki merhale yer kurâ kurâ üstüne pür-hâsıl belîdelerdir. Ve gâyet azîm eyâletdir.</p>

    <p class="Metin">Evvelâ paşa sancağı yigirmi dörd kadılık yerdir. Evvelâ kazâ-i Amid, ya‘nî Eğrigöz kazâsı ve kazâ-i Simav ve kazâ-i Gedüs ve kazâ-i Selinti ve kazâ-i Kula ve kazâ-i İnay ve kazâ-i Eşme ve kazâ-i Güt ve kazâ-i Sirke ve kazâ-i Çakırca ve kazâ-i Gököyük ve kazâ-i Denizli ve kazâ-i Şeyhli ve kazâ-i Baklan ve kazâ-i Tazkırı ve kazâ-i Homa ve kazâ-i Kenger ve kazâ-i Uşşâk ve kazâ-i Banaz ve kazâ-i Honaz ve kazâ-i Ezîne ve kazâ-i Çehârşenbe ve kazâ-i Dağardı ve kazâ-i Çal. Bu merkûm yigirmi dörd kazâ paşa sancağındadır, ammâ ba‘zısı Kütâhiyye mollâsı hükmünde nâhiye kazâlarıdır kim zikr olunur:</p>

    <p class="Metin">Evvelâ nâhiye-i Altuntaş ve nâhiye-i Gergivîrân ve nâhiye-i Örüncük ve nâhiye-i Tavşanlı <b class="calibre34">[Y 13b]</b> ve nâhiye-i Gümüş ve nâhiye-i Emrûdlu ve nâhiye-i Etrâfşehir. Bu cümle yedi nâhiye mollâ hükmündedir.</p>

    <p class="Metin">Ve bu eyâlet iklîm-i râbi‘dedir. Arz-ı beledi (---) (---) ve tûl-i nehârı (---) <span class="calibre39">(---) (---) (---)</span> anıniçün âb [u] hevâsı şiddet üzredir. Ve eğer bu şehrin evsâfın murâdımız üzre tahrîr eylesek tatvîl-i kelâm olur, ammâ inşâallâh bu müsevvedât tas[h]îha geçdikde mufassal tahrîr olunur. Zîra <i class="calibre35">"El-ma‘nâ fî batnı'ş-şâ‘ir" <a class="calibre40" id="_ftnref19"></a></i><a class="calibre40" href="Evliya_Celebi_Seyahatnamesi_9._Kitap_split_023.htm#_ftn19" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[15]</span></span></span></sup></span></a> dir. Ve hamd-i Hudâ ser-rişte dahi elde ve dilde</p>

    <p class="Balk">Şehr-i Kütâhiyye'nin enderûn [u] bîrûnunda âsûde olan kibâr-ı kümmelînleri beyân eder</p>

    <p class="Metin">Evvelâ Sultân bâğı mezâristânı içinde Hızırlı Şeyh Sultân ve Ahi Evran Sultân ve Taşoluk mahallesinde Acem Sultân ve Güzelim Sultân bunlar azîm ziyâretgâhlardır. Ve Ahi Mustafâ mahallesinde Ergun Çelebi hazretleri hazret-i Mevlânâ'nın evlâd-ı izâmlarındandır. Bu şehr içre Mevlevîhâne bunlar için inşâ olunmuşdur. Ve eş-Şeyh Ahmed.</p>

    <p class="Metin">Ve Pîrler mahallesinde musannif ve müfessir ve muhaddis Lügat-i Ahterî mü’ellifi Mevlânâ (---) <i class="calibre35">kuddise sırruhû.</i></p>

    <p class="Metin">Mezkûr Ahterî Efendi<span class="calibre38">;</span> Karahisâr-ı Sâhib'dendir. <i class="calibre35">Kitâb-ı Ekber</i> ve <i class="calibre35">Evsat ve Câmi‘ü'l-mesâ’il</i> ve <i class="calibre35">Kitâb-ı Asgar</i> nâmında bu üç aded mu‘teber kitâblar anın te’lîfidir, ammâ beyne'l-halk Ahterî kasîrü'l-kâme ve kevsecü'l-lihye olmağın ammimiz Firâkî Efendi<i class="calibre35"> </i>şi‘irinde:</p>

    <p class="Beyit"> Ahterî'nin beş iken medresesi on oldu</p>

    <p class="Beyit1"> Tâli‘i sa‘d olan Ahterî meymûn oldu</p>

    <p class="Metin5">demişdir. <i class="calibre35">Afallâhu anhumâ.</i> Pîrler mahallesinde medfûndur.</p>

    <p class="Metin7">Ve eş-Şeyh Ahmed Kalburcu emr-i azîm sultândır. Kütâhiyye kurbunda Kalburcu karyesinde neşv [ü] nemâ bulmuş ilm-i ledün sâhibi ulu kimesnedir. Beyne'l-meşâyih Çavdarlı Şeyh derler. Müddet-i ömürlerinde buğday ve arpa ekmeği tenâvül etmemişlerdir. Dâ’imâ çavdar ekmeği yediklerinden efvâh-ı nâsda Çavdarlı Şeyh derler. Selîm Hân Kütâhiyye hâkimi iken bu azîze tekyesi kurbunda bir mescid-i zîbâ binâ edüp azîz âhirete intikâl edince mescidi sâhasında defn etmişlerdir. Hâlâ ziyâretgâhdır.</p>

    <p class="Metin">Ve Balıklı hammâm kurbunda el-Mevlâ Ya‘kûb Kütâhiyye monlâsı iken merhûm olup mükellef ü müzeyyen türbesi vardır. Seng-i mezârında târîhleri muhteşemâne bir kabr-i ma‘mûrdur. Şehzâde Sultân Mustafâ-yı maktûlün kullarından imiş. İlm-i ferâset ile mevsûf bir kimesne imiş.</p>

    <p class="Metin">Ve Pîrler Sultân, bunlara Karadonlu Sultânlar dahi derler.</p>

    <p class="Metin">Ve Şâm mahallesinde sâhib-i yakîn-i bî-gümân ve halvet-nişîn-i bî-nişân eş-Şeyh Seyyid Nûreddîn Sultân tekyesinde medfûndur.</p>

    <p class="Metin">İshâk Fakîh imâretinde Germiyanoğlu Sultân Ya‘kûb anda medfûndur.</p>

    <p class="Metin">Ve Monlâ Vâhid Paşa hazretleri, medresesinde medfûndur.</p>

    <p class="Metin">Ve Lâleli Çeşme mahallesi kurbunda Küçük Dede merkadi.</p>

    <p class="Metin">Ve Sarây câmi‘i mezâristânında Sultân-ı şu‘arâ <b class="calibre34">[Y 14a]</b> Monlâ Firâkî Efendi<i class="calibre35"> </i>maskat-ı re’si olan hâk-i amber-pâkde medfûndur. Bu hakîrin akrabâlarındandır. Peder merhûmun Kütâhiyye'de olan hânesinde sâkin idi. Hâlâ ol hâne Zereğen mahallesinde kabza-i tasarrufumuzdadır. Kapumuz önünde mezâristânda âsûde olanlar cümle akrabâ ve ta‘allukâtlarımızdandır. Merhûm Firâkî Efendi lisân-ı erba‘ada fasîhü'l-lisân ve belîğü'l-beyân kimesne idi. Dîvânından mâ‘adâ kırk üç pâre müdevven kitâb te’lîfâtları vardır.</p>

    <p class="Metin">Ve Ahi Evran Sultân kendü mahallesinde medfûndur.</p>

    <p class="Metin">Ve Meydân mahallesi mezâristânında kutbü'l-aktâb-ı tâm eş-Şeyh Hazret-i Hacı Bayram Sultân. Niçe bin kerâmetleri âşikâre olmuşdur.</p>

    <p class="Metin">Ve eş-Şeyh İshâk Fakîh yine câmi‘inde medfûndur Ve Hızırlık Sultân ve Hezârdînâr Sultân fâtih-i Kütâhiyye'dir. Zâviyesinde âsûdedir. <i class="calibre35">Kuddise sırruhu.</i></p>

    <p class="Metin">Ve <i class="calibre35">Husrev u Şîrîn</i> mü’ellifi emlahü'ş-şu‘arâ el-Mevlâ Şeyh Efendi Kütâhiyye kurbunda Tonlu Bınarı köyünde medfûndur.</p>

    <p class="Metin">Ve dahi nefs-i Kütâhiyye'de niçe kerre yüz bin kibâr-ı evliyâ<span class="calibre39">ları vardır.</span> Niçe kere <span class="calibre39">yüz bin</span> kibâr evliyâlar medfûndur. Ammâ Ulu sultân âsitânelerine yüz sürüp âşinâlık kesb etdiğimiz ile geçüp gitdiğimiz bu ulu sultânlardır. Cümlesinin rûh-ı <span class="calibre37">(---) (---)</span> şerîfleri <span class="calibre39">için okuyup</span> şâd [u] handân olsun. Ba‘dehu bu şehir içre seyr ü temâşâları ederken Leh Hasan Paşa ma‘zûl olup <span class="calibre37">(---) (---) (---)</span> <span class="calibre39">bir</span> Mehemmed Paşa'nın müsellimi Melekli Abdullâh Ağa gelüp hakîre yüz guruş ve bir at ve bir kîse <span class="calibre39">köle </span><span class="calibre37">semmûr kürk ve bir kîse altun </span>ihsân etdi.</p>

    <p class="Metin">Hânemiz sâhibi Osmân <span class="calibre39">Süleymân</span> <b class="calibre34"><span class="calibre37">[Q 8a]</span></b> <b class="calibre34"><span class="calibre39">[P 8a]</span></b> Paşazâde kasrına târîh güfte etdiğimiz içün yüz guruş ve bir kat esvâb ve bir at ve bir seyishâne ve gulâm refîklerime onar guruş ihsân edüp cümle ahibbâ ve dostân-ı Kütâhiyye ile vedâlaşup hâne sâhibimiz beğ efendi hakîri göndere gitmeğe esb-süvâr olup niçe a‘yân ile Kütâhiyye'den cânib-i şimâle nehr-i Felend'i ubûr edüp bir sâ‘atde,</p>

    <p class="Metin"><b class="calibre34">Evsâf-ı germâb-ı Kütâhiyye:</b> Yoncalı ılıcası derler bir mu‘tedilü's-sühûn âb-ı latîfi vardır. Cemî‘i ahâlî-i Kütâhiyye kiraz mevsiminde niçe bin âdem hayme vü hargâhları ile gelüp beşer onar gün meks edüp bu germâba girüp tendürüst olurlar. Yetmiş gûne hâsıyyeti vardır. Hattâ cüzâm ve beras ve dâ‘ü's-sa‘leb emrâzlarına dahi nâfi‘ ılıcadır. Sultân Keyhusrev üzerine bir kubbe-i âlî ve câ-be-câ halvetler inşâ etmiş serâpâ kârgîr binâlardır. Ve cânib-i erba‘ası dağıstân hıyâbânistân olmak ile kûşe kûşe dıraht-ı müntehâlar içre uyûn-ı câriyeler kenârında herkes câriyeleri ile zevk [u] safâ edüp kesb-i tarâvet edüp bah bahlanırlar. Ve cevânib-i erba‘asındaki kurâlardan ol kadar me’kûlât [u] meşrûbât müsmirât makûlesi şeyler gelüp ol kadar ordu-yı bâzâr ganîmet olur kim ta‘bîr olunmaz. Hakkâ ki zevk [u] safâ edecek teferrücgâh yerdir. Anı dahi temâşâ edüp cümle yârân-ı bâ-safâ <b class="calibre34">[Y 14b]</b> ile vedâlaşup cânib-i şarka ma‘mûr [u] âbâdân kurâlar ubûr ederek on sâ‘atde,</p>

    <p class="Metin"><b class="calibre34">Kasaba-i Altuntaş:</b> Âl-i Selçukıyân zamânında bir kayadan altun ma‘deni çıkmağile Altuntaş derler. Kütâhiyye sancağında paşa hâssıdır. Ve mollâ nâhiyesi kazâsıdır. Ve şehri bir sahrâ-yı bî-pâyânın cânib-i şimâlinde bir düz sahrâda iki yüz toprak örtülü bâğ u bâğçeli ma‘mûr ve şîrîn kasabadır. Bir câmi‘i ve bir hammâmı ve esvâk-ı muhtasarı vardır. Ulu şecerleri ve mahsûldâr sahrâları vardır. Bunda bir şeb mahkeme-i şer‘de mihmân olup ale's-sabâh cânib-i kıble 6 sâ‘atde,</p>

    <p class="Metin"><b class="calibre34">Karye-i Ömer Beğ:</b> Elli hâneli ma‘mûr müselmân köyüdür. Bir şîrîn zâviyesi var. Câ-be-câ bâğçecikleri dahi var. Andan 3 sâ‘atde,</p>

    <p class="Metin"><b class="calibre34">Evsâf-ı kal‘a-i sengbâr şehr-i Afyonkarahisâr:</b> Afyonu halkına gâlib, şehrine Karahisâr-ı Sâhib derler. Defterhâne-i Sultânî'de böyle tahrîr olunup cemî‘i evâmirlerde dahi böyle terkîm olunur. Zîra Âl-i Osmân ülkesinde altı Karahisâr kal‘ası vardır. Ammâ bu Karahisâr Anatolu eyâletinde başka sancakbeği mutasarrıf olur. İki tuğluya dahi ihsân olunur şerîf ve âlî mansıbdır. Paşasının hâssı taraf-ı pâdişâhîden 240.299'dur. Hîn-i seferde paşası hâssına göre bin âdem ile sefer eşer. Ve sancağında sâkin olan erbâb-ı zü‘amâ ve erbâb-ı tîmâr 612'dir. Bu cümlesi hîn-i seferde kânûn üzre cebelüleri ile ve alaybeği ve çeribaşıları ile sancakları altında üç bin asker-i pür-silâh olur.</p>

    <p class="Metin">Ve bu şehirde kethudâyeri ve yeniçeri serdârı ve dizdârı ve iki yüz kal‘a neferâtları vardır. Ve üç yüz akçe pâyesiyle sadaka olunur şerîf kazâdır.</p>

    <p class="Metin">Ve nevâhîsi yüz yigirmi pâre âbâdân kurâlardır. Kadıya senevî on kîse, sancak paşasına yüz kîse hâsıl olur.</p>

    <p class="Metin">Ve şeyhülislâmı ve nakîbüleşrâfı ve a‘yân [u] eşrâfı vefret üzredir. Ve ulemâsı gâyet çok olduğundan hemân menâsıb-ı âlîlere mutasarrıf olmuş yedi yüz kudât tâ’ifesi vardır. Sâ’ir e’imme ve hutebâ ve meşâyihânı dahi buna göre kıyâs oluna. Gâyet mülebbes ve muhteşem ve ankâ halkı vardır.</p>

    <p class="Metin">Ve sancağı cümle tokuz kazâ yerdir. Gâyet ma‘mûr kazâları bunlardır kim zikr olunur: Kazâ-i Şehir ve kazâ-i Sandıklı ve kazâ-i Sıçanlı ve kazâ-i Şuhûd ve kazâ-i Çule. Ve iki kazâ dahi Barcınlar kazâlarıdır. Ve kazâ-i Karamık ve kazâ-i Çay. Meşhûr kazâ-yı ma‘mûreleri bunlardır.</p>

    <p class="Metin">Ve kal‘asını kayser-i Rûm binâ etmişdir. Ba‘dehu sene (---) târîhinde Sultân Alâeddîn-i Selçukıyân Rûm keferesi destinden dest-i kahr ile fethetmişdir. Ba‘dehu Âl-i Osmâniyândan Sultân Orhân Germiyanoğulları elinden almışdır. Cümle altı kat Şeddâdî binâ-yı kadîm <b class="calibre34">[Y 15a]</b> kal‘a-i azîmdir. Hakîr etek dermiyân edüp seyr [ü] temâşâsına bezl-i himmet edüp kal‘aya ba‘zı şehirli yârânlarımız ile urûc etdik.</p>

    <p class="Metin">Evvelâ iç kal‘aya varup kapusu garba nâzırdır. Atebe-i ulyâsı üzre bu gûne târîhleri var:</p>

    <p class="Metin"><i class="calibre35">"Emera bi-imâreti hâzihi li'd-dârı'l-âliye fî devleti Sultânü'l-mu‘azzam Alâü'd-dünyâ ve'd-dîn Sultân Keykubâd bin Keyhusrev ve ebbedallâhu saltanatahu."</i> tahrîr olunmuşdur.</p>

    <p class="Metin">Bu târîhin fevkinde yine bu kapunun kemeri üzre bir çâr-kûşe beyâz mermer üzre celî hatt ile bu târîh mastûrdur:</p>

    <p class="Beyit"> Eyleyüp lütf u kerem devletli şâh</p>

    <p class="Beyit1"> Ya‘nî Sultân Selîm Şâh-ı gayûr</p>

    <p class="Beyit"> Emr edüp ta‘mîr içün bu hısnının</p>

    <p class="Beyit1"> Mîr Mahmûd yine etdi böyle şûr</p>

    <p class="Beyit"> Dedi ta‘mîrine Târî târîhin,</p>

    <p class="Beyit1"> Oldu bu sedd-i metîn ma‘mûr</p>

    <p class="Beyit1"> Sene 981</p>

    <p class="Metin">Ve bu kal‘a-i balâ Karahisâr sahrâsının cenûbunda kûh-ı bâlâlara yakın sengistân ve dağıstânlı bir dere ağzında yüzün sahrâya vermiş evc-i âsumâna ser çekmiş Kahkahâ-vâr bir hısn-ı hasîn-i üstüvâr şâhin ve zağanoz [[(---) (---) (---)]] âşiyanlı sarı ve kızıl yalçın kaya üzre kehkeşân-âsâ semâya ebr-i kebûdlara ser-çekmiş [[(---) (---) (---)]] dağlar vardır kim evce urûc etmiş kûh-ı Demâvend-misâl bir kal‘a-i yed-i kudretdir. Hattâ [[(---) (---) (---)]] sa‘y etdükde aşağı şehirde Ulu câmi‘<b class="calibre34"> </b><b class="calibre34"><span class="calibre37">[Q 8b]</span></b> <b class="calibre34"><span class="calibre39">[P 8b]</span></b> önündeki aşağı kal‘a kapusundan girüp bu kal‘anın tâ zirve-i a‘lâsında Hünkâr câmi‘ine varınca kâmil iki sâ‘atde çıkdım, ammâ bî-tâb ü bî-mecâl kaldım.</p>

    <p class="Metin">Ve bu iç kal‘anın içinde tâ zirve-i a‘lâda Sultân Keykubâd câmi‘i küçükdür, ammâ gâyet musannâ‘ ve şîrîn câmi‘dir. Bir ibret-nümâ mihrâbı vardır. Sâfî lâcüverd ve müzehheb halkârî kâşî-i çîn bir mihrâb-ı nûr-ı mübîndir. Ve minberi kezalik sihr-i nigîndir. Lâkin minâresi yokdur, zelzeleden münhedim olmuşdur. Ve bu câmi‘in sağ tarafında Kırklar makâmı ziyâretgâhdır.</p>

    <p class="Metin">Ve bu iç kal‘ada üç buğday anbârları ve cebehâne hazîneleri ve yedi sekiz aded su sarnıcları vardır. Gayri âsâr-ı binâdan bir şey yokdur. Dâ’imâ kapuları mesdûd durur. Yılan ve çıyanları gâyet çokdur. Benî âdemden bir ferd yokdur.</p>

    <p class="Metin">Ve bu kal‘a şekl-i muhammes bir sun‘-ı Hudâ yed-i kudret ile halk olunmuşdur ve bir kal‘a-i balâdır. Ve dâ’iren-mâdâr cirmi iki bin adımdır, ammâ aşağı kat kal‘aları ne kadar adım olduğu ma‘lûm değildir. Zîrâ cânib-i erba‘aları gâyet uçurum mahûf kayalar üzre olmak ile add etmeğe cür’et edemedik.</p>

    <p class="Metin">Ammâ bu iç kal‘ada Kuşlu Sarınc(?) nâm mahal kûh-ı Bîsütûn-vâr şehre havâle şâhnişîn-vâr taşra çıkmış bir kayadır. Hakîr anda oturup rûy-i zemîne nazar edüp sun‘-ı Hudâ'yı im‘ân-ı nazar ile temâşâ etdim. El-azametullâh edîm-i arz tâ Altuntaş sahrâsına varınca ve iki merhale yer Seyyid Gâzî cânibine ve şark tarafına iki menzil yer Konya yollarına nazar <b class="calibre34">[Y 15b]</b> etdim. Deşt-i sahrâsı hâmûn fezâsı kurâ ve kasabâtlar ile tezyîn olup vech-i arz sebzgûn çemenzâr mezâri‘ler ve bâğ u besâtînler ile cümle vâdîler nakş-ı bûkalemûn-vâr ibret-nümûn nümâyân idi.</p>

    <p class="Metin">Ve gerçi bu iç kal‘ada hâneler yok şöyle mu‘attal durur, ammâ yine a‘yân-ı şehrin irs ile intikâl etmiş hudûdları ve ankâ kimesnelerin mahzenleri ve gârları vardır. İçlerinde zî-kıymet eşyâlar ile makfûl ve memhûrlu durur. Şeb [u] rûz kal‘a neferâtlarından onar âdem nevbet ile dîdebânlık edüp hıfz [u] hırâset ederler. Hîn-i muhâsarada ve celâlî ve cemâlî havfinden herkes emvâl [u] erzâkların bu kal‘a kehflerinde pinhân ederler. Anıniçün dâ’imâ kapusu nigehbânlar ile mesdûd durur.</p>

    <p class="Metin">Ve bu iç kal‘a kapusundan dik aşağı ne at ve ne katır ve hımâr enüp çıkmak müşkildir. Piyâde âdemlere şâhrâhdır. Hakîr dahi dik aşağı enüp sekiz yüz adımda orta hisâra geldik. İçinde kırk elli mikdârı havlısız kat-ender-kat kal‘a neferât hâneleri vardır. Ve dizdâr bunda sâkin olur. Âyende vü revende içün bir dîvânhânesi ve bir câmi‘i vardır. Gayri hân u hammâm ve dekâkînleri yokdur.</p>

    <p class="Metin">Ve bu orta hisârın kapusu kıbleye nâzır bir kapudur. Ve bu kapu yanında kullenin taşları üzre beyâz mermerden kal‘a sâhibleri ve zengiler sûretleri ceseden putlar gibi timsâller vardır. Anıniçün cemî‘i tevârîhlerde bu kal‘aya kal‘a-i Zengibâr derler.</p>

    <p class="Metin">Ve bu kapudan yine yokuş aşağı bir bölme hisâr dahi vardır. Anda dahi kırk elli hâneler vardır. Bunun dahi kapusu garba mekşûfdur. Ve bu kal‘aların halkı sularını aşağıdan eşekler ile taşırlar. Bu gûne bir kal‘a-i nigîndir <i class="calibre35">ve's-selâm.</i></p>

    <p class="Metin">Ammâ aşağı şehr-i azîm olan varoş-ı kadîm Hızırlık dağı ile kal‘a kûhu mâbeyninde dere ve depe ve bayırlar üzre ve kal‘anın garbı ve cenûbu ve kıblesi ve şarkı ve şimâli ve yıldız câniblerine varınca varoş-ı azîm kal‘a kayasın ihâta etmişdir. Cümle dörd bin altı yüz toprak ve kireç ile mestûr kârgîr binâ sarây-ı âlîler ve gayri büyûtlardır. Ammâ bu şehri gören "kırk elli bin hâne vardır" deyü tahmîn eder. Ammâ bu hakîr haberin sıhhatin mahkeme sicillâtlarından ve esnâf şeyhlerinden ve askerî ser-çeşmelerinden ve şâhbenderlerden ve kurâ kethudâlarından haber alup tahrîr etmeği üzerime iltizâm-ı mâlâ-yelzem etmişiz. Bu şehrin dahi ne kadar hâne idüğin haber alup tahrîr etdik.</p>

    <p class="Metin">Bu şehrin bir hânesine girsen dam u bâmıyla kâ‘a ve müsâfirhânesi ve haremiyle bir azîm sarây görünür. Ve bâğ u bâğçeleri vâsi‘ havlıları ile cihânı zeyn etmiş bir şehirdir, ammâ dörd bin altı yüz müselmân hâneleri ve bin hâne nasârâ süknâları ile ârâste bir şehr-i İremdir. Ve cümle evlerinin temellerinden bir âdem kaddi bâlâ taş binâdır, andan yukarusu kerpiç dîvârlardır.</p>

    <p class="Metin">Ve cümle kırk iki mahalle ve kırk <b class="calibre34">[Y 16a]</b> iki mihrâbdır. Ve on iki tula kârgîr minâreler nümâyândır. Mâ‘adâ <span class="calibre37">(---) (---)</span> tahta minâ[re]lerdir, zîrâ mükellef ü müzeyyen imâret ve hammâmı <span class="calibre37">bir câmi‘i</span> rusâs ile pûşîde ve bir burma nâzük [[(---) (---) (---) (---) (---) (---)]] <span class="calibre39">-</span>si var kim misli meğer Bursa şehrinde ola.</p>

    <p class="Metin">Gedik Ahmed Paşa Bâyezîd-i Velî <span class="calibre37">câmi‘i (---) (---)</span> anın hayrât [u] hasenâtındandır. Bây u gedâya ni‘meti mebzûl olduğundan [[(---) (---) (---)]] lu yüz elli ayakdır. Arzı seksen <b class="calibre1"><span class="calibre37">[Q 9a]</span></b> <b class="calibre1"><span class="calibre39">[P 9a]</span></b> kademe ve iki kubbe yan yanadır ve bir musanna‘ tarz-ı kadîm mihrâb ve minberi var kim misli meğer Sinop şehrindeki minber ola. Ve taşra yan soffalarında altı aded sütûn üzre münakkaş latîf kubbelerdir. Ve hareminde âbdest havuzunun cânib-i erba‘asında şecere-i ibret-nümâlar ile müzeyyen bir haremdir kim sâye-i dırahtlardan aslâ güneş te’sîr etmez bir koyah yerdir. Ve bu hareme muttasıl âb [u] hevâsı latîf bir hammâm-ı müferrihi var kim hastalar girse hayât bulur. Ve bir medresesi var yetmiş hücredir. Ders-i âmı ve talebeleri mevcûddur. Müderrisîn mâbeyninde pâyesi âlî bir medresedir. Ve imâreti ve hânları ve cümle imârâtları serâpâ kurşum ile örtülü câmi‘-i bî-bedeldir.</p>

    <p class="Metin">Ve Otbâzârı'nda Fileoğlu câmi‘i dahi kurşumludur. Çârsû içinde olmak ile subh u mesâ cemâ‘atden hâlî ve mu‘attal değildir.</p>

    <p class="Metin">Ve Kara câmi‘ kiremitlidir. Ve Atbâzârı câmi‘i ve Abdurrahîm Efendi câmi‘i ve Arab câmi‘i ve kal‘a altında Ulu câmi‘ gâyet atîkdir ve toprak örtülüdür. Lâkin haremi yokdur ve iki kapusu ve bir minâresi vardır. Ve Keçebâzârı câmi‘i. Bunlardan mâ‘adâ mesâcidlerdir.</p>

    <p class="Metin">Ve mesâcidlerin meşhûru ve ma‘mûru Esen Çeşme mescidi ve Akmescid ve Kapalı mescid ve Çavuşlar mescidi ve Kubbeli mescid ve Yeni Abdullâh Efendi mescidi.</p>

    <p class="Metin">Ve cümle yedi tekyesi var. Cümleden nazargâh-ı uşşâkân tekye-i Mevlâhâne-i ârifân ve mekân-ı sâdıkândır. Kal‘a kayası dâmeninde bir mecma‘-ı zurefâ tekyedir.</p>

    <p class="Metin">Ve cümle beş hammâmdır. Evvelâ İmâret hammâmı Gedik Ahmed Paşa'nındır. Ve Paşa sarâyı dibinde Alaca hammâm ve Kadı hammâmı ve Tabahâne hammâmı ve Eski yeni hammâmı ve hâlâ Kızlarağası Abbâs Ağa ta‘mîr ü termîm ediyor. Kal‘a altında Cemâleddîn hammâmı, mâ-tekaddem sel gark etmiş, hâlâ binâya bennâlar mübâşeret etmişler, ammâ latîf hammâm olur.</p>

    <p class="Metin">Ve iki bezzâzistânı var. Mâ-tekaddem üç bedasten imiş. Hâlâ birin Kızlarağası câmi‘ ediyor, ammâ gâyet yerinde câmi‘ olur, zîra tâ çârsûnun vasatında vâki‘ olmuş.</p>

    <p class="Metin">Ve cümle iki bin kırk sekiz dükkândır. Pâsbânlarından haber aldım, ammâ cümleden sarrâchânesi bir diyârda yokdur. Serâpâ kârgîr üstleri örtülü sâyedâr dekâkînlerdir. Anda işlenen sarrâc bisâtları bir diyâra mahsûs değildir. Meğer İslâmbol'da işlense ba‘îd olmaya, zîrâ bu Karahisâr köselesi mâzûludur. Sahtiyân ve gönleri <b class="calibre34">[Y 16b]</b> kirdimandan pembe-misâl çıkar. Kâmil yüz dükkân tabahânesi ve üç bin pehlivân-ı cüvân Âh-i Evran köçekleri vardır. İçlerine bir kanlı firâr edüp varsa hâkim alamaz, ammâ tabbâğların elinden dahi halâs olmaz. Evvelce mahpûs edüp kirdimana koşup köpek necâseti içinde kal olup tâ’ib ve tâhir olup andan post sâhibi olur. Bu tabbağlar şehrin fevkında Mevlevîhâne kurbunda derenin iki cânibinde bir derbend-i calender yerdedir. Başka câmi‘leri ve mesâcidleri vardır. Bu tâ’ife çokluk kimesne ile ülfet etmezler.</p>

    <p class="Metin">Ve yüz aded şırluğan yağı kârhâneleri vardır.</p>

    <p class="Metin">Ve on tokuz tüccar hânları vardır. Cümleden Kapan hânı ve Abdullâh Efendi hânı ve Hacı Üveys hânı ve Çiftelerli Osmân Paşa hânı ve Çatalbaş Paşa hânı ve Acem hânı ise kal‘a-misâl bir hândır. Anlardan gayri bir kimesne konmağa kâdir değildir. Ispahân u nısf-ı cihâna gidüp gelince hücresinin battâl kirâsın çeküp kimesne kondurmazlar. Meşhûr hânlar bunlardır.</p>

    <p class="Metin">Ve imâret birdir. Ve medrese üçdür. Ve iki yüzden mütecâviz âb-ı hayât çeşmesârları vardır, ammâ cümlesi Kadınana suyundandır. Bir hâtûn-ı Adeviyye'nin hayrâtıdır kim bir mülûk böyle hayrâta mâlik olmamışlar. Tâ bir konak yerden niçe sengistân dağlardan getirdmişdir. Ve bir kız karındaşı dahi şehrin mezâristânının etrâfına dîvâr çeküp niçe bin kârgîr binâ zîr-i zemîn mezârlar binâ etmişdir.</p>

    <p class="Metin">Ve Mevlevîhâne kurbunda iki lüleli çeşme-i zülâlin târîhidir:</p>

    <p class="Metin6"><i class="calibre35">"Bismillâhirrahmânirrahîm. Büniye hazihi li's-sâkıye fî eyyâmı devleti es-Sultân Süleymân Şâh bin Mehemmed Şâh bin Ya‘kûb Şâh sene erba‘ [ve] sitti mie."</i> [604] tahrîr olunmuşdur</p>

    <p class="Metin">Ve bu şehir âdem deryâsıdır. Çârsû-yı bâzârında âdem âdemin omuzun sökemez, eyle izdihâmdır, zîra bender şehirdir. Cânib-i erba‘ası gâyet ma‘mûr kurâlardır. Ve halkı gâyet ankâlardır. Ve gâyet mün‘im kimesnelerdir kim âyende vü revendeye ni‘metleri mebzûldür.</p>

    <p class="Metin">Ammâ halkının reng-i rûyları saruya mâyillerdir, zîrâ bu diyâr afyon kânı olmağile halkının ekseri tiryâkîlerdir. Ammâ âb [u] hevâsının letâfetinden halkı tiryâkîliklerine göre nâne çöpü gibi ve yâdes kemiği-misâl arık âdemlerdir. Ve suyu balgamî olduğundan [[(---) (---) (---) (---)]] -mdirler ve tiryâkî olduklarından ve tiryâkî olmayanlar dahi cümle lecûc kavimdir, zîrâ <span class="calibre39">sahîh</span> <span class="calibre37">(---) (---)</span> kahvehânelerinde Ashab-ı Kehf'e teba‘iyyeten nevm<span class="calibre39">-i dâ’ime</span> mübtelâ olup dâ’imâ <span class="calibre37">(---) (---) (---)</span> vâkı‘a gördükleri hâlleri cümle vâki‘dir.</p>

    <p class="Metin">Ve cümle <b class="calibre1"><span class="calibre37">[Q 9b]</span></b> <b class="calibre1"><span class="calibre39">[P 9b]</span></b> halkı çuka ferrâce ve kontoşlar geyerler. Ve ulemâ ve a‘yânları semmûr ve sof ferrâce geyüp gezerler. Ve ekseriyyâ halkı muhibb-i Mevlânâ olduklarından külâh üzre beyâz alâmet-i Muhammedî destâr sararlar. Ve cümle havâtînleri beyâz car bürünürler, <b class="calibre1">[Y 17a]</b> ammâ gâyetü'l-gâye ehl-i perde zenâne mahbûbeleri vardır. Anlarda dahi ba‘zısı tiryâkî imişler. Avret ola ve tiryâkî ola, <i class="calibre2">ne‘ûzü billâh.</i> Anıniçün ehilleri hânelerine gelmeyüp kahvehânelerde kıssahân ve gazelhân dinleyerek hânelerine gitmeğe iktidârları olmayup kaşına kaşına kahvede uyuya kalır, zîrâ evine varsa avreti tiryâkî kendüsi dahi tiryâkî iki lecûc bir yerde hüsn-i zindegâne edemediklerinden ekseriyyâ ehl-i hırefleri kahvede mihmân olur.</p>

    <p class="Metin">Ve bu şehrin çârsû-yı bâzârlarında râhları gâyet daracık zıyk tarîklerdir. Aslâ arabalar giremez. Atlılar gücile gezer.</p>

    <p class="Metin">Ve bu şehirde hânedân sâhibleri çokdur. Ve halkı gâyet zekiyyü't-tab‘ erbâb-ı ma‘ârif ve müfessir ve muhaddis çelebiler gâyet çokdur. Cümleden dîvân sâhibi Abûsî Çelebi ilm-i arûzda bî-bedel zat-ı şerîf çelebidir. Ve Leccî Çelebi ve Nevmî Çelebi ve Nevmîzâde Şûmî Çelebi beyne'z-zurafâ bir mudhik ve rind-ferzend âdemdir. Ve Mez‘î Çelebi ve Veznî Efendi ve Uzâmî Efendi ve Meşrebî Çelebi. Bu makûle mahlaslı erbâb-ı ma‘ârifden şu‘arâ çelebileri vardır. Ammâ ulemâ ve sulehâlarına ve ehl-i takvâ hâl sâhibi sâhib-i sülûk ve ehl-i vera‘ âdemlerine aşk olsun. Bu şehir bu sulehâların âb-ı ruyına ganîmet olup ma‘mûr [u] âbâdân olmuşdur.</p>

    <p class="Metin">Ve bu şehir sâ’ir şühûrlara nisbet münevver ve bir ruhâniyet vardır. Âdem bu şehre dâhil olunca gûyâ kalb gözü açıladüşer. Ve bâğ u bâğçelerine âdem girince def‘-i gam edüp cânına cân ve ba‘zı cânân yârân gelüp hoş-elhân tuyûrlar efgân u nâleler etdükde hezâr hezârının hezârân nağamâtları câna râhat verir.</p>

    <p class="Metin">Cümleden bâğ-ı İremli Çatalbaş Paşa sarâyı ve Paşa sarâyı ve Alî Kadı sarâyı ma‘mûr sarâylardır.</p>

    <p class="Metin">Ve bu varoş-ı azîmin cânib-i erba‘asına Kara Haydaroğlu nâm celâlînin havfinden kal‘a dîvârı-misâl kerpiçden dîvârlar binâ edüp kûşebendlerinde dörd aded tahta kapuları üzre beden beden mazgal delikleri etmişler.</p>

    <p class="Metin">Ve şehrin kal‘a altında vâki‘ olan Kaya mahallesi içre hammâm kubbesi kadar kara kara kayalar vardır. Mâ-beyinlerinde hâneler ve yollar vardır. Ve'l-hâsıl kân-ı sulehâ dâr-ı ulemâ bir şehr-i rahmetullâhdır, <i class="calibre35">ve's-selâm.</i></p>

    <p class="Metin">{Ve bu şehrin memdûhâtından, halkının ekseriyyâ kârları afyondur. Cemî‘i bâğçelerinde mahsûlleri afyondur kim haşhâş derler bir gûne otdur, müdevver müdevver semeresi olur. Her sene anı zirâ‘at ederler. Kemâlin bulmadan dahi sebiz-gûn iken tarlalarda avret oğlan cem‘ olup bu haşhâşı bıçağıla her tarafından zahm-dâr edüp ol zahm yerlerinden zamk gibi bir şey cereyân edüp anı cem‘ ederler. Ba‘dehu tahmîr edüp afyon olur. Ekâlîm-i <b class="calibre34">[Y 17b]</b> seb‘ada bu diyâra mahsûs olduğundan cemî‘i diyâra bu Karahisâr'dan gider. Ve bu Karahisâr'ın aseli bu haşhâş şükûfesinden hâsıl olmağile tenâvül edene keyif verir. Ve köselesi ve sahtiyân ve gönü meşhûr-ı âfâkdır.}</p>

    <p class="Metin"><b class="calibre34">Evsâf-ı ziyâretgâh-ı Karahisâr-ı Sâhib:</b> Bu şehr-i ma‘mûrun enderûn [u] bîrûnunda niçe bin ziyâretgâh vardır, ammâ âsitânelerine bu âsî yüzümüz rûmâlîde kıldığımız bu sultânlardır ki tahrîr olunur.</p>

    <p class="Metin">Evvelâ şehir hâricinde Kütâhiyye râhı üzre Yahşi Baba ve Bahşi Baba: İkisi tev‘eme bürâderler imiş. Selîm Hân huzurunda ta‘âm yerlerken sofra başında ikisi "Pâdişâhım biz bu ân gideriz" deyüp ol ân ân-ı vâhidde ikisi bir ânda cân teslîm edüp bu mahalde defn edüp üzerlerine bir tekye binâ etmişler. Kendüleri Horasân erenlerden olmağile yine türbedârları ve tekyenişînleri Hindî ve Özbekî ve Mogolî ve Dagıstânî fukarâları sâkinlerdir. Ve</p>

    <p class="Metin">Hazret-i Karaca Ahmed Sultân: Sene 660 târîhinde Sultân Orhân asrında intikâl edüp bu âsitânelerinde defn etmişlerdir. Hâlâ ziyâretgâh-ı hâs [u] âmdır ve meşhûr-ı âlemdir, <i class="calibre35">kuddise sırruhû.</i> Menâkıbı hadd [ü] hasrdan efzûndur. Andan,</p>

    <p class="Metin">Şâhrâh Sultân: Hâtûn hânımın binâ etdüği bin bir mezâristânın yolu üzre medfûn bir ulu sultândır kim hâk-i pây-i benî âdem olmağıçün hayâtlarında vasiyyet edüp hâke berâber defn etdiklerinden Şâhrâh Sultân derler. Ziyâretgâh-ı ünâsdır. Ve imâret kurbunda,</p>

    <p class="Metin">Âsiye Hânım binti Sultân Alâüddîn: Bir kubbe-i müzeyyende medfûnedir. Ekseriyya nisvân tâ’ifesi ziyâret ederler, ammâ aceb hikmetdir kim vaz‘-ı haml edemeyen Hâtûna hâk-i anber-pâkini suda ezüp suyun içirseler bi-emrillâh âsân vechile vaz‘-ı haml eder. Ve,</p>

    <p class="Metin"><b class="calibre34">Sâhibler Sultân ve Sinân Sultân</b> ve kal‘a dibinde <b class="calibre34">Yârânlar Sultân</b> ve Orta Sivri dibinde Kısamık Abdurrahîm Sultân ve Konya yolu üzre Hazret-i Mevlânâ'nın ırk-ı tâhirinden Devrânî Çelebi ve Merdümek Sultân ve Hızırlık dağında Makâm-ı Hazret-i Hızır, andan el-Mevlâ Abdullâh-ı Akşehrî, Gedik Ahmed Paşa müderrisken merhûm olup medrese cenbinde medfûndur. (---) (---) (---).</p>

    <p class="Metin">Ve Hızırlık dağı bu aşağı şehre havâledir, ammâ kal‘aya aslâ zararı yokdur. Bu Hızırlığı ziyâret etdiğimizde,</p>

    <p class="Metin"><b class="calibre34">Şehrin civarına karîb olan kurâları beyân eder:</b> Evvelâ karye-i Çapak, karye-i Akçemen ve karye-i Susuz ve karye-i Anbârlı ve karye-i Anpınaz ve karye-i Çıkrık ve karye-i Sepsen ve karye-i kasaba-i İdris karye-i Komardis(?).</p>

    <p class="Metin">Bu kurâlar kasaba-misâl câmi‘li ma‘mûr kurâlardır. (---) (---) tarafındaki kal‘a <span class="calibre37">(---) (---)</span> altındaki hammâm kubbesi kadar eşkâl-i acîbe-misâl olan (---) (---) eder:</p>

    <p class="Metin">Evvelâ Orta Sivri <b class="calibre34">[Y 18a]</b> ve Gökcekler kayası ve Atlıbunar kayası ve (---) (---) <span class="calibre37">(---)</span> tarafına mezkûr Hızırlık <span class="calibre37">(---)</span> Sultân havâlîsi dibinde Kırklar kayası meşhûr kaya[lardır. <span class="calibre37">(---) (---)</span> Ammâ her biri birer eşkâl üzre halk olunmuş <b class="calibre34"><span class="calibre37">[Q 10a]</span></b> <b class="calibre34"><span class="calibre39">[P 10a]</span></b> seng-i hârâlardır.</p>

    <p class="Metin">Ve bu şehri bu yüzden seyr [ü] temâşâ edüp cümle a‘yân-ı vilâyet ile vedâlaşup hânemiz sâhibi Abdullâh Efendi ile,</p>

    <p class="Balk2">Karahisâr-ı Sâhib'den İzmir vilâyetine gitdiğimiz menâzilleri beyân eder</p>

    <p class="Metin">Evvelâ kıble cânibinde Hızırlık dağı verâsında ma‘mûr kurâlar ubûr edüp şehre giden Kadın Ana aynının başına varup âb-ı nâbın da nûş edüp 3 sâ‘atde,</p>

    <p class="Metin"><b class="calibre34">Kasaba-i Şuhûd:</b> Yüz elli akçe ile kazâdır. Ba‘zı zamân Karahisâr kadısına zamîme ihsân olunur. Kırk pâre nâhiye kurâsı var ve Karahisâr paşasının hâssıdır. Serdârı ve kethudâyeri yokdur. Ve şehri bir mürtefi‘ yerde âb [u] hevâsı latîf bâğ u bâğçeli müzeyyen bir kasabacıkdır. Karahisâr'a engûr-i âbdâr cümle bundan gider. Ve efvâh-ı nâsda bu şehre Çufud kasabası derler, ammâ galat-ı meşhûrdur. Aslı kasaba-i Şuhûd'dur. Zîra cânib-i erba‘asında niçe bin şühedâlar medfûnlardır.</p>

    <p class="Metin">Bu kasaba cümle tokuz mahalle ve tokuz mihrâbdır. Çârsû içinde Germiyan câmi‘i, cemaat-i kesîreye mâlikdir, ammâ kurşum örtülü câmi‘ değildir, topraklıdır. Ve mesâcidleri<span class="calibre43">,</span> ve hânı ve hammâmı ve mekteb-i sıbyânı ve uyûnları ve esvâk-ı muhtasarı vardır. Ve cümle bin iki yüz hânedir.</p>

    <p class="Metin">Anda bir gece mahkemede mihmân olup ale's-sabâh garb tarafına bir sahrânın nihâyetinde Alî kayası yolunda yüz bin renc [ü] anâ ile ol Alî yaylasına urûc edüp cümle Karahisâr sahrâları ve gayri kurâlar tahte's-serâda görünür idi. Bunu dahi ubûr edüp ikinci sâ‘atde,</p>

    <p class="Metin"><b class="calibre34">Karye-i Boyalı:</b> Mezkûr Alî dağı dâmeninde yüz evli müselmân karyesidir ve Osmân Paşazâde'nin ze‘âmetidir. Anda bir bâğ-ı İrem-misâl bir âsitânede sultân-ı kâf-ı kanâ‘at ve alemdâr-ı Hazret-i Risâlet Hazret-i Seyyid Kureyşî, bir kubbe-i pür-envâr içinde medfûndur kim aceb ziyâretgâh-ı hâss [u] âmmdır. Fukarâları cümle Bektaşiyândır. Ve bu mahal Sıçanlı kazâsı hudûdudur. Ve bu sahrâ-yı azîm içre mâl-â-mâl âbâdân kurâlardır. Ve bu Boyalı karyesi bu hâkinde bir gûne kırmızı kök hâsıl olur, Uşşâk hâlîçelerinin boyası bundandır. Anıniçün Boyalı derler. Yedi sâ‘atde bu sahrâ içre yetmiş pâre kurâları ubûr edüp,</p>

    <p class="Metin"><b class="calibre34">Karye-i Sinân Paşa:</b> Mahkemede mihmân olduk. Karahisâr hâkinde Sıçanlı kadısı bunda sâkindir, zîrâ vilâyet ortasıdır. Yüz elli akçe kazâ-i âsumânîdir. Zîrâ halkı sıçan gibi muzır kavm-i Etrâk'dir. Ve Karahisâr paşasının voyvadalığı hükmündedir. Bir mesîregâh <b class="calibre34">[Y 18b]</b> ve çemenzâr ve giyâhâtlı fezâ içre iki yüz hâneli müselmân köyüdür. Cânib-i erba‘asındaki kurâlarda niçe bin âdem cem‘ olup haftada bir azîm bâzâr olur. Ve niçe bin çınâr-ı âlî ve bîd-i sernigûn dırahtlar ile müzeyyen olmuş bir namâzgâh vâdîsinde bâzâr-ı mahabbet olur. Ve aşren fe-aşr havz-ı azîmleri var. Bâzâr günleri bu havuzlar içre pîr u cüvân girüp şinâverlik ederler. Ve etrâf havuzlarda gûnâ-gûn müfîd [u] muhtasar maksûrelerde ahâlî-i bâzâr sohbet edüp hânende ve gûyendeler ve mutribler hoş nevâhat edüp herkes yârânları ile kol kol kavl ü karâr edüp ayş [u] işret ederler azîm mesîregâhdır. Bu mahallin amâristânı serâpâ Gâzî Sinân Paşa hayrâtı olmağile karye-i Sinân Paşa derler. Câmi‘-i azîminin kapusu üzre târîhi budur:</p>

    <p class="Beyit"> Sinân Paşa bilüp dünyâ fenâsın</p>

    <p class="Beyitara"> Diledi kim yapa ukbâ binâsın</p>

    <p class="Beyitara"> Yazanlar bu safâ dârına târîh</p>

    <p class="Beyit1"> Kodular inde gaybin hadd-i tâsın</p>

    <p class="Beyit1"> Sene (---)</p>

    <p class="Metin">Hânları ve hammâm imâreti ve medrese ve mekteb-i sıbyânı cümle kurşumlu kârgîr binâ-yı azîm hayrâtlardır. Ve imâretinde ni‘meti subh u şâm müsâfirîne ve mücavirîne mebzûldür. Sinân Paşa bu binâları inşâ ederken bu diyârın Etrâk'inden muğber-hâtır olup "Bu Sıçanlı'dan ne hâsıl ola kim yeyeler" deyü buyurmuşlar. Andan Sandıklı belin aşup beşinci sâ‘atde,</p>

    <p class="Metin"><b class="calibre34">Menzil-i kasaba-i Sandıklı:</b> Karahisâr hâkinde yüz elli akçe kazâdır voyvadalıkdır. Nâhiyesi yetmiş pâre kurâdır. Bu Sandıklı kazâsı sandık dolusu mâllı ve mahsûllü kazâdır. Ve şehri bir ferah-fezâ yerde bâğlı ve bâğçeli ve çayır ve çemenzârlı ve murgân-ı hezârlı yerdir.</p>

    <p class="Metin">Ve cümle üç yüz elli toprak örtülü evlerdir. Ve üç mahalle ve dörd mihrâbdır. Cümleden Çârsû câmi‘i kurşumlu, ma‘mûr binâdır. Ve bir minâre-i mevzûnu vardır. Ve kırk aded leblebici dükkânları var. Cümle etrâf kurâlarına leblebi bundan gider. Gâyet dânedâr nohudu olur. Bir diyâra mahsûs değildir. Ve gayri dekâkînleri ve hânı ve hammâmı ve tekye ve mesâcidleri vardır. Emn [ü] emân kasabadır.</p>

    <p class="Metin">Andan cânib-i garba vâsi‘ sahrâlar içre ma‘mûr kurâları 6 sâ‘atde ubûr edüp vakt-i zuhurda,</p>

    <p class="Metin"><b class="calibre34">Menzil-i kasaba-i Banaz:</b> Kütâhiyye hâkinde yüz elli akçe kazâ-yı sipâhdır, zîrâ cümle ahâlîsi kavm-i sipâhdır. Senevî üç yüz yâ beş yüz guruş hâsıl olur. Nâhiyesi kırk pâre kurâlardır. Ve bir bâğlı ve bâğçeli öz içinde yüz hâneli ve bir câmi‘li ve hammâmsız ve çârsûsuz bir kasabacıkdır. Ve mâ-tekaddem Uşşâk kazâsından ifrâz bir kazâdır. Ve halkı ekseriyyâ gerdir ya‘nî uyuzdur. Darb-ı mesel <span class="calibre37">(---)</span> olur kim <span class="calibre39">olmuş kim</span> bir âdem çok kaşınsa Banaz uyuz mu oldun, derler. Zîrâ âb [u] hevâsı gâyet <b class="calibre34">[Y 19a]</b> sakîldir. (---) (---) dağı bu kasabanın şimâl cânibine vâki‘ olmuş <b class="calibre34"><span class="calibre37">[Q 10b]</span></b> <b class="calibre34"><span class="calibre39">[P 10b]</span></b> bir azîm karlı kûh-ı bâlâ yaylakdır. Bu kasabaya iki sâ‘at karîbdir. Andan cereyân eden enhârın birisi bu Banaz kasabası içinden güzer edüp ahâlî-i Banaz bu âb-ı nâbdan nûş edüp uyuzdan halâs olurlar. Ve eğer bu âb-ı zülâl olmasa cümle Banaz halkı uyuzdan helâk olurlardı. Böyle bir sakîl yerdir. Bi'z-zarûrî bir gece anda mihmân olup ertesi cânib-i kıbleye 4 sâ‘atde,</p>

    <p class="Balk">Evsâf-ı kal‘a-i Şâh İshâk ya‘nî şehr-i Uşşâk</p>

    <p class="Metin">Sene (---) târîhinde Germiyanoğlu İshâk Şâh'ın binâsıdır. Ba‘dehu Yıldırım Hân fethidir. Kütâhiyye sancağı hâkinde Gevher Hân Sultân hâssıdır. Ve üç yüz [akçe] pâyesi ile şerîf kazâdır. Ve nâhiyesi seksen pâre kurâdır. Senevî on kîse hâsıl olur. Hâs hâkimine on kîse dahi olur. Kütâhiyye paşası bu şehre müdâhale edemez. Maktû‘ü'l-kalem ve mefrûzü'l-kadem Sultân hâssıdır.</p>

    <p class="Metin">Ve kal‘asın sene 1007 târîhinde ahâlî-i vilâyet cem‘ olup celâlî havfinden bu kal‘ayı ta‘mîr edüp tula ve taş ile inşâ etmişlerdir. Bir bayırlı ve bâğçeli çukur öz içinde vâki‘ olmuş şehr-i ma‘mûrdur, ammâ kal‘ası sâ’ir kılâ‘lar gibi metîn ve muhkem değildir. Hîn-i muhâsarada top-ı kûpa dayanmaz. Kaddi beş arşın tula binâdır.</p>

    <p class="Metin">Ve cânib-i erba‘asında handakı yokdur. Ancak Banaz tarafında, Buğday bâzârı kapusu tarafında handakı vardır, ve bir göz cisr ile ubûr olunur, zîrâ namâzgâh ve mezâristân bu tarafdadır.</p>

    <p class="Metin">Ve bu taş cisrin sağ tarafında kal‘aya girirken çam ağaçlarından âb-ı hayât su olukları handak aşırı şehre dâhil olup çeşmelere ve câmi‘lere taksîm olur âb-ı nâbdır. Ve bu Banaz kapusu cânib-i şimâle mekşûf izdihâm-ı nâs levha kanatlı kapudur.</p>

    <p class="Metin">Ve kal‘anın dâ’iren mâdâr cirmi iki bin adımdır. Ve cümle beş kapudur. Banas kapusu ve kıbleye nâzır Honaz kapusu, cânib-i cenûba nâzır Komar kapusu ve garba nâzır Kula kapusu, yıldıza nâzır Gedüs kapusu.</p>

    <p class="Metin">Ve bu kal‘a şekl-i murabba‘dır. Dizdârı ve neferâtı ve cebehânesi yokdur, zîrâ iç el olmağile cebehâne ve neferâta muhtâç değildir.</p>

    <p class="Metin">Ve kadı ve şeyhülislâmı ve nakîbi ve kethudâyeri ve yeniçeri serdârı vardır ve a‘yânı gâyet çokdur. Ve halkı ekseriyyâ ulemâ ve ankâ bâzergânlardır. Ve cümleden hânemiz sâhibi Cığan Hasan Çavuşzâde Hüseyin Ağa aceb hânedân sâhibidir.</p>

    <p class="Metin">Bu şehrin cânib-i erba‘ası bayırın içinde bir çukur yerde sekiz mahalle ve üç bin altı yüz toprak örtülü hâne-i zîbâlardır.</p>

    <p class="Metin">Ve on dörd mihrâbdır. Cümleden çârsû içinde cemâ‘at-i firâvânlı Ulu câmi‘, kârgîr kubbe ve kârgîr minârelidir, ammâ kubbesi <b class="calibre34">[Y 19b]</b> tahtalar ile mestûrdur.</p>

    <p class="Metin">Ve Hacı Mustafâ câmi‘i kıble bâbı üzre târîhi budur:</p>

    <p class="Metin8"><i class="calibre2">"Benâ hâzihi'l-cum‘ate'ş-şerîf ve mevâzı‘a'l-latîf el-Hâc Mustafâ bin Hacı Hasan afallâhu anhu li's-seyyiâtih."</i> Sene 980</p>

    <p class="Metin">Dörd aded câmi‘inin bu ikisi cemâ‘at-i kesîreye mâlikdir. Mâ‘adâ on dörd mihrâb zevâvîlerdir.</p>

    <p class="Metin">Ve iki hammâmı var. Biri Eski hammâm ve biri Yeni hammâm.</p>

    <p class="Metin">Ve cümle üç yüz yetmiş dükkân ve yedi hân. Cümleden çârsû içinde Sultân Alâeddîn'in taş hânı bir tarz-ı acîbdir. Ve yine ana karîb Lonca hânı. Ve yedi kahvehânesi var, ammâ bezzâzistân yokdur. Ve çârsûnun ortasında fevkânî bir câmi‘i var. Ve bu şehr içre ancak bir kiremit örtülü hâne vardır. Ve Ermeni ve Rûm vardır, ammâ Yahûdî'nin vücûdu yokdur.</p>

    <p class="Metin">Ve bu şehrin bâğ u bâğçesi çokdur. Ve âb [u] hevâsının letâfetinden mahbûb u mahbûbesine hadd [ü] hasr olmadığından uşşâkı çokdur. Anıniçün uşşâk şehri derler. Mahbûbları uşşâk perestlerdir. Hakîkatü'l-hâl bu şehre bir garîbü'd-diyâr kimesne gelüp bir iki gün mihmân olsa elbette âşık olması mukarrerdir. Hattâ hakîr bir duhter-i reze mübtelâ olup anınla def‘-i gam ederdik.</p>

    <p class="Metin">Ve cümle ahâlîsi çuka ferrâceler ve serhadli kontoşlar geyerler. Ve ekseriyyâ muhibb-i Mevlânâları külâh üzre destâr sararlar. Ve zenânesi yassı başlı arakıyyesiz ve siyâh muhayyer ferrâce geyüp mü’eddebâne reftâr ederler.</p>

    <p class="Metin">Ve bu şehirde yük çözülüp yük bağlanır bender şehr-i azîmdir. Anatolu eyâletinin deve ve araba işler gûyâ iskelesidir. Gerçi küçücük şehirdir, ammâ gâyet ma‘mûr şehirdir. Ve etrâf [u] eknâfı gâyet âbâdân olmak ile benî âdem izdihâmından sûk-ı sultânîlerinde omuz omuzu sökmez bir şehr-i benderdir. Ve sanâyi‘âtının meşhûrundan Uşşâk halısı ancak Acem Isfahân'ında ve Mısır şehrinde işlenir, ammâ hâlîçeleri ekâlim-i seb‘aya müstevlî olur. Yüz [[(---) (---)]] guruşluk dîvânhâne ve câmi‘ halıları işlerler kim nakş-ı bûkalemûn-ı ibret-nümûn halılar olur.</p>

    <p class="Metin">Ve çârsû içindeki çeşme-i cânbahşlar târîhidir:</p>

    <p class="Beyit5"> Sâhibü'l-hayrât el-Hâcı Halîl</p>

    <p class="Metin5">terkîmdir. Bu târîh dahi anındır:</p>

    <p class="Beyit1"> Bud [[(---) (---)]] âsâ selsebîl Sene 991.</p>

    <p class="Metin">[Ve Elhâc] Mustafâ câmi‘i önünde yol aşırı olan çeşme târîhidir:</p>

    <p class="Beyit4"> Berrû aynen tüsemmâ selsebîl.</p>

    <p class="Beyit1"> Sene 1043 <span class="calibre37">[</span><b class="calibre1"><span class="calibre46">Q 11a]</span></b> <b class="calibre1"><span class="calibre47">[P 11a]</span></b></p>

    <p class="Metin9">Ve Ya‘kûb Şâh çeşmesinin târîhidir:</p>

    <p class="Beyit6"> Fîhimâ aynâni tecriyân. Sene 941</p>

    <p class="Metin">Ve bu şehrin bâğ u bâğçesi gâyet çokdur. Ve câ-be-câ mesîregâh yerleri vardır. Cümleden şehrin yıldız cânibinde Kozlaraltı derler bir uyûn-ı câriyenin kenârında bir hoş-hevâ teferrücgâh yerdir. Hânemiz sâhibi anda hakîre ziyâfet edüp zevk [u] safâlar etdik.</p>

    <p class="Metin">Ba‘dehu bu şehirden refîkleri alup cânib-i şimâle çengelistân <b class="calibre34">[Y 20a]</b> ve sengistân mahûf u muhâtara yerleri yüz bin renc [u] anâ ile mâh-ı Temmûz'un şiddet-i harâretin çekerek tokuz sâ‘atde,</p>

    <p class="Metin"><b class="calibre34">Karye-i Murâd Ağa:</b> Nehr-i Gedüs kenârında bâğ u bâğçeli müselmân köyüdür. Bir câmi‘i ve mesîregâh yerleri vardır. Ve nehr-i Gedüz şehr-i Gedüz'ün cânib-i şarkîsinde Murâd yaylasından tulû‘ edüp niçe nehirler dahi müctemi‘ olup cânib-i garba cereyân ederek Aydın diyârın saky edüp niçe kurâ vü kasabât ve şehirlere uğrayup on konak yer gidüp İzmir kurbunda Melemen şehri içinden ubûr edüp andan ikinci sâ‘atde Kara Foça kal‘ası dibinde Akdeniz'e mahlût olur bir âb-ı latîfdir. Ve merkûm Murâd Ağa karyesinden kalkup yine şimâle iki sâ‘atde,</p>

    <p class="Balk">Evsâf-ı kal‘a-i Germiyan Gedüs</p>

    <p class="Metin">Kayâsıra-i Rûm'dan Gediz namında bir kralın binâsıdır. Sene (---) târîhinde Germiyanoğlu Ya‘kûb Şâh fethidir. Andan Yıldırım Hân eline girmişdir. Hâlâ kal‘ası şehrin cânib-i şarkında bir dere aşırı bir yalçın kaya üzre bir gök kal‘a-i metîn imiş. Ammâ sene 1025 târîhinde Sultân Ahmed vüzerâlarından Kuyucu Murâd Paşa kal‘anın ba‘zı yerlerin münhedim etmiş kim bir dahi celâlî kapanmaya mülâhazasıyla harâb etmiş. Hakkâki sa‘b u kavî Şeddâdî binâ-yı metîn kal‘adır. Sehel şey ile ta‘mîr olunmak mümkinü'l-husûl bir kal‘a-i Gedüs'dür, ammâ ne cirmde idüği malûmum değildir.</p>

    <p class="Metin">Ve şehr-i Gedüs, Germiyan hâkinde Kütâhiyye eyâletinde serbest ze‘âmetdir. Bir kaç kerre Dârü's-sa‘âde kapu ağalarına hâs olmuşdur. Hâlâ ze‘âmet subaşılığıdır. Vâlî-i vilâyet vaz‘-ı yed edemez.</p>

    <p class="Metin">Ve üç yüz akçe pâyesiyle şerîf kazâdır. Ve nâhiyesi ma‘mûr u âbâdân kurâlardır. Kethudâyeri ve serdârı ve şeyhülislâmı ve nakîbi ve ulemâsı çokdur. Ve a‘yânından Azmîzâde Çelebi zât-ı şerîfdir. Hattâ refîkımız Sâ’ilî Çelebi Azmîzâde huddâmlarından olmak ile bu Azmîzâde Çelebi yanında kaldı. Ve yine hânedân sâhibi Murâd Ağa ve ze‘âmet sâhibi Beğzâde Yûsuf Ağa ve Beğ Efendi ve silihdâr sipâhî halîfesi Gedüslü Mehemmed Efendi pederi Mustafâ Ağa, bunlar a‘yân-ı vilâyetden ni‘metleri mebzûl kimesnelerdir.</p>

    <p class="Metin">Ve şehr-i Gedüs bir sengistân dar boğaz içinde bir dere kenârında vâki‘ olmuş dere ve depeleri zeyn etmiş kat-ender-kat ma‘mûr hâne-i zîbâlardır. Bu cânib hânelerinin yüzleri cânib-i şarka nâzırdır ve derenin karşu tarafında çârsû-yı bâzâr olan evlerin dahi yüzleri şarka nâzırdır. Ve bu taraf evlerinin karşu kıble tarafı evc-i âsumâna ser çekmiş kal‘a-i bâlânın kayasıdır kim aktâr-ı arzı geşt [ü] güzâr eden seyyâhân-ı berr ü bihâr cânbâz tâ’ifesi pehlivânları yigirmi otuz yılda bir kerre bir azîm cem‘iyyet-i kübrâ ile bu şehr-i Gedüs'e gelüp birbirlerin imtihânen bu kal‘a kayasına resen bağlayup gûnâ-gûn arz-ı mahâretler gösterüp <b class="calibre34">[Y 20b]</b>urûc eden post sâhibi ser-çeşme pehlivân olur. Niçesi pâre pâre olur. Hâlâ aşağı derk-i esfelde medfûndurlar. Ne‘ûzübillâh benî âdem aşağı bakmağa cür’et edemez. Bu kal‘anın bu kullesi kayalar üzre tâ bu mertebe eflâke ser çekmişdir kim efvâh-ı nâsda Cânbâz kullesi derler, meşhûr-ı âfâkdır.</p>

    <p class="Metin">Bu Cânbâz kayası üzre biribiri üstüne kat-ender-kat havlısız ve bâğ u bâğçesiz daracık evlerdir. Yüzleri cânib-i garba nâzır gâyet ma‘mûr evlerdir ve yolları sa‘b ve eniş yokuş zıyk yollardır. Bu zikr olunan hâne ve sarâyların cümlesi iki bin toprak örtülü evlerdir.</p>

    <p class="Metin">Ve cümle 13 mahalledir ve yigirmi mihrâbdır. Cümleden câmi‘-i kadîm Mahkeme kurbunda Hacı Mustafâ câmi‘i, kurşumlu bir küçük câmi‘dir. Kapusu üzre târîhi:</p>

    <p class="Beyit"> Kad benâ lillâhi dâra's-sâlihîn</p>

    <p class="Beyit1"> Sâhibü'l-hayr innehâ min nefsiküm</p>

    <p class="Beyit"> Kîle fî itmâmihâ yâ âbidîn</p>

    <p class="Beyit1"> Câ'e târîh innehâ hayrun leküm.</p>

    <p class="Beyit1"> Sene 957.</p>

    <p class="Metin">Bu târîhe karîb:</p>

    <p class="Beyit1"> Ammere hâze'l-câmi‘e Muzaffer bin Hamza.</p>

    <p class="Beyit1"> Sene 957.</p>

    <p class="Metin5">târîhi dahi tahrîr olunmuşdur.</p>

    <p class="Metin">Ve câmi‘-i Gazanfer Ağa çârsû içinde cemâ‘at-i kesîreye mâlik câmi‘-i latîfdir. Anatolu'da Tire ve Ma‘nisa'da misli yok bir musannâ‘ ve rûşen kurşum örtülü câmi‘dir. Ve kapusu üzre manzûm târîh budur:</p>

    <p class="Beyit"> Gazanfer sâhibü'l-ihsâni ve'l-cûd</p>

    <p class="Beyitara"> Kodu erbâb-ı hayrât içre bir ad</p>

    <p class="Beyitara"> Görüp Azmî dedi târîhin anın</p>

    <p class="Beyit1"> Zehî câmi‘-i nişân-ı cennet-âbâd</p>

    <p class="Beyit1"> Sene 998</p>

    <p class="Metin">Ve hammâmının târîhi budur:</p>

    <p class="Beyit"> Azmî gördükde dedi târîhin</p>

    <p class="Beyit1"> Rûşen-âbâd dilküşa hammâm</p>

    <p class="Beyit1"> Sene 995.</p>

    <p class="Metin">Ve imâreti ve hân ve medrese ve mekteb-i sıbyân ve âb-ı nâb-ı hayvân çeşme-i atşân ve cümle kârgîr dükkânlar cümle Gazanfer Ağa hayrâtıdır. Sultân Murâd-ı Sâlis'in kapuağası imiş. Aceb hayrât u hasenât sâhibi imiş. Bu Gedusîdir ve bu şehr (---) binâsına bâ’is kendüsi dir.</p>

    <p class="Metin">Ve cümle kârgîr dükkânları toksan beşdir. Bir şâhrâh üzre vâki‘ olmuşdur. Ve bu şehirden kırk elli yâr-ı vefâdâr <span class="calibre39">yârân-ı ârîfân</span> <span class="calibre37">yâr (---) fân</span> cem‘ olup hayme vü hargâhlarımız ile ve me’kûlât<b class="calibre34"> </b><b class="calibre34"><span class="calibre37">[Q 11b]</span></b> <b class="calibre34"><span class="calibre39">[P 11b]</span></b> et‘ıme-i nefîse<span class="calibre38">;</span>lerimiz ile cânib-i şarka üç sâ‘at gidüp,</p>

    <p class="Metin"><b class="calibre34">Evsâf-ı germâb-ı Gedüs:</b> Murâd dağı yaylağı dâmeninde bir ılıca-i azîmdir kim hâssası dillerde dâsitândır. Âb-ı rakîkinden nûş eden, cümle ahlât-ı galîzadan halâs olup reng-i rûyine humret gelir. Ve yedi sekiz kerre havz-ı pâkine girenlerin vücûdunda harâretden bir şey kalmayup vücûdu pembe-misâl şahme olup dürr-i beyz-âsâ olur. Selâtîn-i selefler birer hayrât edüp âsâr-ı azîmeler etmişler.</p>

    <p class="Metin">Andan yaylağa çıkup bir hafta meks edüp alabalık zevkin etdik. Her sene kiraz mevsiminde cemî‘i Gedüs'den ve gayri diyârlardan ahâlî-i vilâyet akrabâ ve ta‘allukâtları ile bu yaylağa çıkup iki üç ay ayş [u] işret ederler kim aceb <b class="calibre34">[Y 21a]</b> teferrücgâh ve mesîregâh cânfezâ yerdir.</p>

    <p class="Metin">Ehl-i Gedüs'ün hudûdları ve yaylahâneleri vardır. Her sene gelüp meks ederler. Zîrâ, mâh-ı Temmûz'da şehr-i Gedüs dere ve depe içinde gâyet şiddet-i hâr olup hevâsı sakîl olduğundan cümle halkı bu Murâd yaylağına göçüp murâd üzre murâdları hâsıl olur.</p>

    <p class="Metin">Cümle Kütâhiyye sularının menba‘ı bu yayladır kim bundan tulû‘ edüp şark tarafına cereyân eden Kütâhiyye sahrâsına nüzûl eder ve nehr-i Gedüs dahi bu cebel-i âlîden hurûc edüp garb tarafına cereyân ederek Kara Foça kal‘ası kurbunda Akdeniz'e munsabb olur. El-hâsıl yaylağ-ı azîmdir.</p>

    <p class="Metin">Andan şehre gelirken şehr-i Gedüs'ün cânib-i garbında nîm sâ‘at ba‘îd Akdağ derler bir cebel-i müntehâdır. Bundan bir âb-ı hayât cereyân eder. Misli meğer Murâd yaylasında ola. Merhûm sâhibü'l-hayrât Gazanfer Ağa bu uyûnu, dağlar ve beller ve sengistân yollar ve şîb ü ferâz yerler kesüp mâl-ı hazâ’in sarf edüp bu suyu şehre getirüp azîm çeşmelerine ve câmi‘in havz u şâzrevânlarına ve hammâm u imâreti ve hânlarına tevzî‘ etmişdir.</p>

    <p class="Metin">Ve bu şehr-i Gedüs içre cereyân eden dereye Küçük Gedüs derler. Bu dahi aşağı sahrâ içre cereyân eden Büyük Nehr-i Gedüs'e mahlût olur. Ve bu şehrin bâğları dağların zeyn etmişdir. Kütâhiyye şehrin meyve ile ganîmet eden bu Gedüs'dür.</p>

    <p class="Metin">Ve memdûhâtından üzümü ve emrûdu ve pamuk bezi ve üzüm köfteri meşhûrdur. Temmûz'da hevâsı sakîldir, ammâ âbı latîf olduğundan câ-be-câ mahbûb u mahbûbeleri, esmerü'l-levn halkı vardır. Ve cümlesi garîb dil-nüvâz kimesnelerdir.</p>

    <p class="Metin">Ve ni‘metleri âyende vü revendeye mebzûldür. Bu şehrin a‘yânları ile vedâlaşup bize elli mikdârı esb-süvâr refîk-ı nâmdârlar verüp garb tarafına bâğlar içre ubûr ederek,</p>

    <p class="Metin"><b class="calibre1">Karye-i Gûrlik:</b> Bir kûh-ı bâlâ dâmeninde yüz evli bâğlı ve bâğçeli dağlardan uyûnları cârî bir câmi‘li ve bir tekyeli ze‘âmet bir ma‘mûr müslim karyesidir. Anı ubûr edüp,</p>

    <p class="Metin"><b class="calibre1">Karye-i Üçbaş:</b> Bu dahi bir cebel zeylinde yüz evli ve bir câmi‘li ve bir kaç demirci dükkânlı ma‘mûr ze‘âmet beldedir. Anı dahi güzer edüp,</p>

    <p class="Metin"><b class="calibre1">Karye-i Ma‘den-i şeb:</b> Mu‘âf u müsellem mîrî hâss-ı hümâyûndur. Beş yük akçe mâl-ı pâdişâhî ile iltizâm-ı emânetdir. Hâkimi yüz âdem ile hükûmet eder. Bir ferd müdâhale edemez. Cemî‘i Anatolu diyârına şeb bundan müstevlî olur. Görmeğe muhtâc bir ma‘den-i acîbedir. Zîr-i zemînden lağımlar kazup bu kurâ re‘âyâları şeb çıkarırlar. Karyesi bir bayır başında bâğ u bâğçeli ve yüz evli tekâlîf-i şâkkadan mu‘âf karyedir. Andan yine garba,</p>

    <p class="Metin"><b class="calibre34">Karye-i Derbend</b> nâm mahalli ubûr edüp bu mahalle gelince kâmil yedi sâ‘atde dağlar ve beller ve sengistân eniş yokuş yollar tamâm olup hâk-i <b class="calibre34">[Y 21b]</b> amber-pâkli düz vâdîler içre ubûr edüp cümle sekiz sâ‘atde,</p>

    <p class="Metin"><b class="calibre1">Karye-i Sarı Çam</b>'ı dahi ubûr edüp bir öz içinde kırk elli hâneli ze‘âmet karyedir. Andan on birinci sâ‘atde yine bu öz içre,</p>

    <p class="Metin"><b class="calibre1">Karye-i Kalkanlı:</b> Altmış evli ve bir câmi‘li ve âb [u] hevâsı latîf çemenzârlı bir ma‘mûr tîmâr kurâsıdır. Bunu dahi ubûr edüp bir sâ‘atde,</p>

    <p class="Balk3">Evsâf-ı kal‘a-i Simav</p>

    <p class="Metin">Zamân-ı kadîmde İskender-i kübrâ asrında Batâlise-i Rûm krallarından Batlîmûs binâsıdır. Tevârîhâtlarda Fındıcak kal‘ası deyü tahrîr etmişlerdir. Simav şehrinin ensesinde cânib-i cenûbda bir mürtefi‘ kaya üzre şekl-i müdevver bir Şeddâdî sengîn binâ bir kal‘a-i zîbâdır. Ammâ sene (---) târîhinde Timur-ı bî-nûr Yıldırım Hân'a rağmen ba‘zı yerlerin münhedim etmeğile hâlâ bu kal‘a içinde hâneler yokdur. Sene (---) târîhinde Germiyanoğlu vezîri Babık(?) Beğ Simavna nâm bir Urum kralı elinden feth etmeğile Simav derler. Bir rivâyetde sîmâb'dan galat Simav derler. Ya‘nî Gümüş suyu demek ola. Hakîkat suları gümüş-misâl berrâkdır.</p>

    <p class="Metin">Kütâhiyye sancağında yüz elli akçe şerîf kazâdır. Ba‘zı ulemâya üç yüz ile sadâka olunur âlâ kazâ-i ra‘nâdır. Ve nâhiyesi (---) kurâdır. Ve hâkimi serbest ze‘âmet sâhibidir. Ve şeyhülislâmı ve nakîbi ve kethudâyeri ve serdârı ve a‘yânı vardır.</p>

    <p class="Metin">Ve şehri cümle dörd mahalledir. Evvelâ mahalle-i Ulvî ve mahalle-i Vasatî ve mahalle-i Süflî ve mahalle-i Cedîd'dir. Cümle hâneleri hasîr sazı ve yâhûd tahta örtülü ma‘mûr [u] müzeyyen büyûtlardır kim cümlesi bin iki yüz bâğlı ve bâğçeli ve otlu <span class="calibre39">ve âb-ı hâyât</span> <span class="calibre37">(---) şerîf yerlerdir</span> sulu evlerdir. Ve tarîk-i âmları eniş yokuş vâki‘ olmuşdur.</p>

    <p class="Metin">Ve cümle on yedi mihrâbdır. Dördü câmi‘dir, mâ‘adâ mesâcidlerdir. Cümleden Ulu câmi‘<span class="calibre37">dir kim</span> <span class="calibre39">Melik Balad</span> Babık Beğ binâsıdır. Birisi <span class="calibre37">bir kiremid</span> (---) minâresi vardır kim misli meğer Sivas eyâletinde Niksar şehrinde (---) <span class="calibre39">Melik</span> Gâzî ibn Dânişmend câmi‘i ola, ammâ bu minâre<b class="calibre34"> </b><b class="calibre34"><span class="calibre37">[Q 12a]</span></b> <b class="calibre34"><span class="calibre39">[P 12a]</span></b> andan musannâ‘dır. Ve şerîfesinin cânib-i erba‘ası müşebbek demir kafes ile pîrâste bir serâmed minârei kadd [ü] kâmet makâm-ı ezândır. Ammâ câmi‘i tarz-ı kadîm toprak örtülü câmi‘-i atîkdir. Şehre havâle bir mürtefi‘ yerde vâki‘ olmuşdur. Evkâfı çokdur ve huddâmları firâvândır. Ve cemâ‘ati dahi bisyârdır. Ve kapusu üzre târîhi:</p>

    <p class="Beyit1"> Sâhib-i câmi‘-i şerîf Çavuş Süleymân Beğ</p>

    <p class="Beyit1"> Sene (---)</p>

    <p class="Metin">Bu târîh ta‘mîr [ü] termîmine vâki‘ olmuşdur, ammâ bu câmi‘in târîh-i atîki budur:</p>

    <p class="Beyit"> Kad temme câmi‘u'ş-şerîfu bi‘avnillâh</p>

    <p class="Beyit1"> Hattâ yusallî fîhi bi-zikri ismillâh</p>

    <p class="Beyit"> Allâhümme tekabbel ibâdetehu li-ibâdillâh</p>

    <p class="Beyit1"> İnnemâ'l-a‘mâlu bi'n-niyâti kâle Resûlullâh</p>

    <p class="Beyit"> Ve in kâne lillâhi fekâne lehu lillâh</p>

    <p class="Beyit1"> Ve ya‘lemü't-târîha dâmehu el-hayru lillâh.</p>

    <p class="Beyit1"> Sene 996</p>

    <p class="Metin">Tabahâne kurbunda Câmi‘-i Atîk ve çârsû içinde <b class="calibre34">[Y 22a]</b> cemâ‘at-i kesîresi çok Câmi‘-i Cedîd fevkânî henüz nev-binâ bir câmi‘-i zîbâdır. Altı dekâkînlerdir. İki tarafından kıble kapusunda yigirmişer kademe taş nerdübân ile urûc olunur bir câmi‘-i rûşendir. Hakîr bu câmi‘e bu gûne târîh etmişdir:</p>

    <p class="Beyit"> Evliyâ dedi câmi‘e târîh</p>

    <p class="Beyit1"> Olmuş itmâm bu makâm-ı bâlâ</p>

    <p class="Beyit1"> Sene 1081</p>

    <p class="Metin">Bu târîh içün sâhibü'l-hayrâtdan bir at ve bir çuka ve kumâş ve elli altun ihsân aldık.</p>

    <p class="Metin">Ve çârsûnun yukaru başında el-Hacı Pîr Ahmed Ağa câmi‘i tahtânîdir, ammâ sûk-ı sultânî içre olmağile gâyet cemâ‘ati vefret ve kesret üzredir. Bu câmi‘in dîvârında Paşa Bınarı derler, bir âb-ı hayât berrâk ve rakîk âb-ı nâb cereyân eder kim Hudâ alîmdir âb-ı hayvândan nişân verir yah-pâre zülâl mâdır, azametullâh. Eğer misli bu rûy-i arzda var ise kûh-ı Elburz dâmeninde nehr-i Sitâze ola. Böyle bir aynü'l-hayâtdır.</p>

    <p class="Metin">Bu zikr olunan dörd câmi‘lerden mâ‘adâ mesâcidlerdir. Ve iki tekyesi var, biri Halvetî tekyesidir. Ve iki hammâmı var. Biri çârsû meydânında Babık Beğ hammâmı ve biri Karaca Ahmed Beğ hamamı.</p>

    <p class="Metin">Ve şehirden nîm sâ‘at ba‘îd şimâl tarafında Germâb hammâmı. Yed-i kudret eyâlet-i Anatolu'da çok germâb ılıcalar vardır, ammâ bu Simav ılıcaları gibi rub‘-ı meskûnda yokdur. Ahâlî-i şehrin sâhib-i tab‘ olan kimesneleri bu âbdan getirdüp nûş ederler. Cemî‘i ılıca sularında kükürd râyihası vardır, ammâ bunda aslâ eyle bir ta’am yokdur, gâyet lezîzdir. Ve cemî‘i emrâz-ı muhtelifeye dâ-i devâdır.</p>

    <p class="Metin">Büyük ılıcanın iki havzı vardır. Ve ana karîb çifte Osim germâbı ve ana karîb Naşlı ılıcası ve ana karîb Cennet köy ılıcası. Ve'l-hâsıl yedi hammâm yed-i kudret ile halk olunmuş germâblardır. Her biri bir gûne hâssıyeti vardır. Cümle ahâlî-i şehir yılda bir kerre mâh-ı Temmûz'da haymeleri ile gelüp meks edüp zevk u safâ edüp hammâm faslı ederler ve her kes tendürüst olup şehre avdet ederler. Böyle bir nâfi‘ germâblardır. Ve şehr-i Simav'da bir mu‘attal hammâm dahi vardır.</p>

    <p class="Metin">Ve iki hânı var. Biri Babık Beğ'indir. Biri Kara Ahmed Paşa hânıdır. Ve cümle iki yüz elli beş dükkânlardır, ammâ bezzâzistânı yokdur. Lâkin esvâkında ve hânlarında cemî‘i nevâdirât eşyâlar mevcûddur.</p>

    <p class="Metin">Ve bu şehrin cümle imâretleri şehr-i Gedüs gibi dere ve depeler üzre vâki‘dir. Ammâ cümle evleri bâğlı ve bâğçeli vâsi‘dir. Ve havlıları ve âb-ı revân uyûnları cârîdir kim her evde birer nehir mukarrerdir. Ve her hânelerin dörd dıvârları serâpâ kerpiçdendir. Taş binâ gâyet nâdir vâki‘ olmuşdur.</p>

    <p class="Metin">Ve çârsû-yı bâzârı içre gûnâ-gûn çınâr-ı müntehâlar ve bîd-i sernigûnlar ile sâyedâr olmuş sûk-ı sultânîdir kim şiddet-i hâr aslâ te’sîr etmez müferrih çârsûdur. Cümleden tabahânesi âb-ı revânlar içre pâk <b class="calibre34">[Y 22b]</b> ü pâkîze çârsûdur. Ve on kahvehânesi var.</p>

    <p class="Metin">Ve memdûhâtından beyâz kirazı şöhre-i şehr olmuşdur. "Ve hâlâ enâr ağaçları hâsıl olup şehrimiz bâğçelerinde sevâhil meyvaları hâsıl olmağa başladı" deyü a‘yân-ı vilâyet nakl etdiler. "Ve on sene mukaddem gördüğümüz şiddet-i şitâyı görmez olduk" dediler.</p>

    <p class="Metin">Ve bu şehrin meşhûrundan şehrin şimâlinde nîm sâ‘at karîb bir azîm âb-ı hayât buhayresi vardır. Cemî‘i dağlardan cereyân eden uyûn-ı câriyeler anda cem‘ olur bir halîc-i kebîrdir. Gûnâ-gûn mâhîlerinden sazan balığı ve çime balığı ve turna balığı misilli mâ’ideleri olur kim meğer Rûmeli'nde Ohri gölü balığı ola.</p>

    <p class="Metin">Ve bu şehrin şimâlî tarafı bir mahsûllü sahrâ-yı azîmdir. Bu fezânın cirmi ne kadar ise buhayresi dahi ol cirmde bir vâsi‘ göldür. Bu vilâyeti Germiyanoğlu vezîrleri feth etmeğile bu gölün mahsûlün şehr-i kadîm-i Kütâhiyye'de Germiyanoğlu medresesinin ders-i âmları olan şeyhülislâmlara hâss olup iki bin guruş vazîfe-i mu‘ayyene hâsıl olur mukâta‘a bir göldür.</p>

    <p class="Metin">Ve bu gölün şarkîsi kenârında Delice Hisâr demek ile ma‘rûf bir kal‘a vardır. Bir cezîre-misâl yerde küçük kal‘adır. İçinde neferâtları yokdur.</p>

    <p class="Metin">Ve yine bu göl kenârında cânib-i garbîde Yenice Hisâr demek ile ma‘rûf bir vîrân kal‘adır. İçinde balık sayyâdları sâkin olurlar. Bu dahi göl içinde ada-misâl bir mürtefi‘ püşte üzre vâki‘ olmuşdur. Lâkin bu mezkûr kal‘aların dibindeki balık dalyanları ve sayyâdları Kütâhiyye müftîsinin meşrûtaları değildir. Bu Simav şehrinde Ulu câmi‘ ki fâtih-i bilâd Babık Beğ câmi‘idir, bu dalyanlar ol câmi‘in evkâfıdır kim cânib-i vakıfdan mütevellî zabt edüp üç yük akçe câmi‘ mürtezikalarına verir. <b class="calibre34"><span class="calibre37">[Q 12b]</span></b> <b class="calibre34"><span class="calibre39">[P 12b]</span></b></p>

    <p class="Metin">Ve bu şehr-i Simav gerçi dağlar dâmeninde vâki‘ olmuşdur, ammâ şehr-i kadîmdir. Ve âb [u] hevâsı gâyetü'l-gâye latîf olduğundan mâ‘adâ nazargâh-ı kibâr-ı evliyâullâhdır. Ol ecilden ulemâ ve sulehâsı ve e’imme-i hutabâsı ve meşâyihi ve kuzât tâ’ifesi çokdur. Ve pehlivân cüvân şehbâz yiğitlerine hadd [ü] hasr yokdur. Hattâ a‘yân-ı vilâyet ile sohbet-i hâs ederken eyle nakl etdiler kim:</p>

    <p class="Metin">"Bizim şehrimizin pehlivânları olur kim Anatolu diyârında şehrimiz pehlivânlarının arkasın zemîne götürmüş pehlivân yokdur" deyü şahâdet etdiler.</p>

    <p class="Metin">"Ve şehrimiz etrâfında ve sâ’ir vilâyetlerde düğünler ve gencerler olsa şehrimiz pehlivânları ol cem‘iyyet-i kübrâlara varup cümle kasaba pehlivânların birer elden elleşüp kündeden yâhûd Cezâyir sarmasından yâhûd taşlamadan veya kirdmandan yâhud pîş kabzadan ve'l-hâsıl yüz altmış nakş-ı fend-i bendden bir lu‘b ile zorâzor yenüp öğdilleri ve hedâyâyı bizim pehlivânlarımız alagelmişlerdir" deyü tefâhür kesb ederek söylediler. Ve Kütâhiyye müftîsi bürâderi Yûsuf Efendi ve Abdullâh <b class="calibre34">[Y 23a]</b> Efendi ve Süleymân Efendi ve niçe ihvân-ı bâ-safâ safâ edüp bu gûne şehâdet etdiler. Hemân hakîr eytdim:</p>

    <p class="Metin">"Ya sultânım, âyâ aslı ne ola kim sizin fetâlarımızın gâlib, gayriler mağlûb ola. Bu hod malûmumuzdur kim dest ber-bâlâ-yı dest ile'l-arş demişler. Bunda bir hikmet vardır kim dâ’imâ sizin pelivânlarınız gâlib ola" dedim. Anlar eyitdi:</p>

    <p class="Metin">"Su’âlin vâriddir. Bizim fetâlarımızın gâlib olduklarının aslı oldur kim her biri birer kibâr-ı evliyâullâhın zürriyyetindendir. Anıniçün zahrları yere gelmez ve bir fetâmız düşmenden rûgerdan olmaz. Secî ve bahâdır yiğitlerimiz vardır. Ve bizim şehrimizde hâsıl olan duhter-i pâkîze-ahterlerimiz bu şehirden taşra çıkarup sâ’ir kurâ halkına vermeziz, yine bunda kefene veririz. Ve gayri yerden kız dahi almazız. Anıniçün cümle şehrimiz halkı hasîbü'n-nesîb er oğlu erler pehlivân erenler" deyüp bu gûne ahlâk-ı cemîlelerden tavsîf etdiler.</p>

    <p class="Metin">Hakîkatü'l-hâl şehbâz ve dilâver cüssedâr gevdeli ve kesimli güzel yarar fetâları vardır. Ve herkes ile hüsn-i ülfet eder garîb-dost âdemlerdir. Ve hakîkat bu şehrin enderûn-ı bîrûnunda âsûde olan kibâr-ı evliyâullâha nihâyet yokdur, ammâ ziyâret etdiğimiz bu sultânlardır kim zikr olunur:</p>

    <p class="Balk">Ziyâretgâh-ı şehr-i Simav</p>

    <p class="Metin">Evvelâ Karşuyaka ta‘bîr etdikleri dağda merkad-i pür-envâr-ı fukarâ-yı Âl-i Abâ Hazret-i Hacı Baba. </p>

    <p class="Metin">Ve andan aşağı şehre karîb kabrü'ş-şeyh Cavlı Sultân.</p>

    <p class="Metin">Ve yine Cavlı mahallesine karîb ziyâretgâh-ı azîm eş-Şeyh Hazret-i Zekeriyyâ Efendi, niçe yüz kerâmât-i bâhire sâhibi ulu sultândır. Cümle kerâmâtından birisi zamân-ı hayâtlarında du‘â edüp "Bu Simav şehrine tâ‘ûn ve hummâ marazı girmesin" [deyü] buyurmuşlar. Müddet-i hayâtlarında bu şehr içre yüz elli sene tâ‘ûn girmemiş. Bu du‘â’i yigirmi beş seneye bâliğ iken edüp du‘âları hedef-i icâbetde vâki‘ olup kâmil yüz yigirmi beş sene bu şehr-i Simav'a hummâ ve tâ‘ûn girmemişdir.</p>

    <p class="Metin">Ve yine bu mahalde makâm-ı savma‘a-i Şeyh İlâhî Simavî hazretlerinin maskat-ı re’sleri bu Simav şehridir. Ve bu mahalde sâkin olurlar imiş. Hâne-i pür-envârındaki külbe-i ahzânları hâlâ ziyâretgâh-ı ünâsdır. Kırk sene bu savma‘adâ sâ’imü'n-nehâr ve kâ’imü'l-leyl idi. Hâlâ makâm-ı şerîfleri müşk-i amber ve abîr râyihasından âdemin demâğı mu‘attar olur. Ba‘dehu ol asrın kutbü'l-aktâbı izniyle kendüye Rûmeli hilâfeti ihsân olunup Vardar Yenicesi nâm şehirde Gâzî Evrenos türbesine karîb âsitânesinde âşıkân-ı Rûm ile semâ‘-ı safâda iken sene 861 devr-i âhir olup âhir âhirete intikâl edüp Vardar Yenicesi'nde âsitânesi içre âsûde ulu sultândır. Ve ziyâretgâh-ı hâs [u] âmdır. <i class="calibre35">Kaddesenallâhu bi-sırrıhi'l-azîz.</i></p>

    <p class="Metin">Ve Simav'da niçe <b class="calibre34">[Y 23b]</b> yüz ziyâretler dahi etdik, ammâ kesret-i kitâbet olmasın içün tahrîr etmedik, ve's-selâm.</p>

    <p class="Metin">Ve bu şehirde cümle ahibbâ ile vedâlaşup garb tarafındaki dağlar eteğinde yigirmi beş pâre ma‘mûr kurâları ve âb-ı hayâtlı râhlı ve mahsûllü sahrâları ve kettânı ve engûrü ve cevizi ve unnâbı firâvân belîdeleri ubûr ederek, 4 sâ‘atde kûh-ı bi-emân Demirci beline urûc etmeğe başladık. Kâmil iki sâ‘atde evc-i semâya münkalib olmuş bir kûh-ı Demâvend-i bülenddir. Ve bu kûhun tâ zirve-i a‘lâsında <b class="calibre34">Oklu Çam</b> nâm mahalle vardık.</p>

    <p class="Metin"><b class="calibre34">Sergüzeşt:</b> Dervîş Şecî‘ nâm bir âşık câna on kan edici, dağlar gezici, cândan bezici, âdem kesici rehzenlik ederler. Bu garîb cân bunların onun dahi ok ile kanların türâba döküp vücûdların hâke salar. Hikmet-i Hudâ bir sehm-i kazâ kemânından dürüst çıkup bir çam dırahtına râst gelüp perrân geçüp hâlâ ol nâvek çam ağacının sîne-i pür-kînesinde üç âdem kaddi bâlâda kadanmış yelekleri derûn-ı şecerde peykân-ı tîr iki karış taşrada yalman gösterüp durur. Hakkâ ki dürüst şast sâhib-i kemândâr pehlivân imiş. Anıniçün Oklu Çam beli derler. Ve on maktûl harâmîler dahi mezkûr çam dibinde ecel câmın nûş edüp hâlâ mest olup tâ ilâ yevmi'l-kıyâm vâdî-i hâmuşânda yatırlar. Hakîr dahi bu mahalden havf [u] haşyetimizden pür-silâh hâmûş-bâş âmâde güzer etdik, ammâ bî-cân ve bî-mecâl ubûr etdik, zîrâ gâyet mel‘ûn bî-amân beldir.</p>

    <p class="Metin">Ba‘dehu ol harâmîleri katleden garîb dervîş-i dilrîş on harâmînin esbâb [ü] eskâlleri ile ve âlât-ı silâhları <b class="calibre34"><span class="calibre37">[Q 13a]</span></b> <b class="calibre34"><span class="calibre39">[P 13a]</span></b> ile yine kendi atlarına tahmîl edüp lâşelerin destârlar ile atlar üzre berk kayd-bend edüp ve on aded atları bir birinin dümmüne licâmlarından akd edüp yine dervîş piyâdece atları leşler ile yedeğe alup Demirci şehrinde hâkime getirüp esbâb [u] eskâlleri ile teslîm edüp bir köşede karâr eder. Bu hâli ahâlî-i şehir görüp hamd [ü] senâ edüp dervîşe niçe bin guruş ihsân ederler.</p>

    <p class="Metin">Hâkimü'l-vakt dahi harâmîlerin bir şey'in almayup cümle dervîşe ihsân edüp başına turna telleri takup cümleden melik yakın nüdemâlarından eyleyüp dervîşe bu şehir içre bâğ u bâğçe ve bir hâne verüp bir bikr-i nâ-şüküfte verüp Demirci şehrinde kalır. Karîbü'l-ahd olmağla Dervîş Şecî‘'i görmüş âdemlerden istimâ‘ etdik. Nitekim mezkûr dervîş hayâtda imiş, bu Demirci belinde kurd ile koyun yağ u bali gezerlermiş. Ve Dervîş her sene başına bu kadar bin âdem cem‘ edüp ol sa‘b dağ u râğın râhların ve muğaylân ve hâr [u] hâşâklerin tathîr edüp kaldırımlar ve âb-ı hayât kaynak çeşmeler ve çemenzâr soffalar binâ edermiş. Hâlâ ol kûh-ı sa‘b içre ne kadar âsâr-ı hayrât güzer etdik ise mezkûr dervîşin tîri <b class="calibre34">[Y 24a]</b> berekâtıyla olmuşdur.</p>

    <p class="Metin">Ve yine Dervîş kendü keremlerinden katl etdüği harâmîleri dağa götürüp gasl edüp ale't-tertîb bir mastaba üzre ceng etdikleri Oklu Çam nâm mahalde defn etmişlerdir. Hâlâ etrâfları çevrilmiş alçacık dîvârlı mezârlıkdır. Ve kendü içün dahi bir kabir inşâ etdirüp ahâlî-i şehre vasiyyet edüp kırk sene mu‘ammer olup ba‘dehu âhirete intikâl edüp vasiyyetleri üzre cümle ahibbâ Dervîş'i harâmîlerin yanında cümleye ser-çeşme defn etmişlerdir. Hâlâ bu kûh-ı bâlâ içre "Oklu Dede" deyü âyende vü revendeye ziyâretgâhdır ve "Oklu Çam" deyü meşhûr-ı âfâkdır.</p>

    <p class="Metin">Ve hâlâ bu mahalde harâmîler âdeme hücûm etmeğe cür’et edemezler. Ammâ aşağı eteklerde ve Demirci şehrine karîb yerlerde ol ulu çamlık içlerinde gâyet ihtirâz lâzımdır. Zîrâ bu Demirci beli ve Oklu Çam beli Rûm ve Arab ve Acemde meşhûr-ı âfâk bî-emân beldir. Ve Oklu Çam denmesinin sebeb-i tesmiyesi oldur <i class="calibre35">ve's-selâm.</i></p>

    <p class="Metin">Hakîr bu belden 4 sâ‘atde,</p>

    <p class="Balk4">Evsâf-ı kal‘a-i Âhengerân, ya‘nî Demirci şehri</p>

    <p class="Metin">Sene (---) târîhinde Cimcime krale karının karındaşı Fındıcak kral elinden Sarhanoğlu beğlerinden Demirci oğlu Kara Mustafâ Beğ fethidir kim hakîrin pederi pederi dedem dedesinin altıncı dedem dedesi Kara Ahmed Beğ'in karındaşıdır. Bu şehri ol Demirci Kara Mustafâ Beğ feth etmegile maktû‘u'l-kalem ve mefrûzü'l-kadem ocaklığımız olmağile Demirci eli derler. Ammâ mürûr-ı eyyâm ile devlet-i Sarhaniyye inkırâz bulup devlet-i Âl-i Osmân'da Bâyezîd-i Velî'ye intikâl etdükde fâtih Kara Mustafâ Beğ dahi merhûm olup hâlâ Demirci şehrinde medfûndur. Hamd-i Hudâ ziyâreti müyesser oldu.</p>

    <p class="Metin">Ve nefs-i Kütâhiyye'de bu hakîrin ecdâdları Erduğrul ile Mâhân memleketinden gelmişlerdir, Demircioğulları deyü meşhûrdur. Ba‘dehu bu Demirci şehri Sultân Bâyezîd-i Velî destine girince bu Demirci kal‘asın celâlî ve cemâlî zabt etmesinler deyü münhedim etmişlerdir. Hâlâ âsâr-ı binâları zâhir ü bâhir ve sehel mâl ile ta‘mîr ü termîm olunmak mümkinü'l-husûldür.</p>

    <p class="Metin">Ve bu şehir Sarhan sancağı hudûdudur. Ve yüz elli akçe şerîf kazâdır. Nâhiyesi yüz elli pâre kurâdır. Ve Â’işe Sultân hâssı olmağile hâkimi voyvadalarıdır. Ve şeyhülislâmı ve nakîbüleşrâfı ve kethudâyeri ve serdârı vardır.</p>

    <p class="Metin">Ve şehri yedi dere depeli yere vâki‘ olmuş kat-ender-kat evlerdir. Ve cümle on sekiz mahalledir. Ve üç bin altmış toprak örtülü Türkistân evleridir. Ve dîvârları serâpâ kerpiç ile mebnîdır.</p>

    <p class="Metin">Ve cümle kırk iki mihrâbdır. Ammâ kâr-ı kadîm Sarhanoğlu'nun câmi‘idir, ammimiz Kara Mustafâ Beğ binâ etmişdir. Gâyet cemâ‘at-i kesîreye mâlikdir. Ve kapusu üzre târîhi budur:</p>

    <p class="Metin6"><i class="calibre35">"Ammera hâze'l-câmi‘e's-sultânu'</i> <b class="calibre34">[Y 24b]</b> <i class="calibre35">l-mu‘azzam zıllullâhi fi'l-âlem, sâhibü'l-hayrât ve'l-hasenât Ya‘kûb bin Devlet Hân ibn Sarhan Bay. Sene aşere semâne mi'e."</i> [710]</p>

    <p class="Metin">Ve bu câmi‘in sağında câmi‘e muttasıl uçurum başında kutbü'l-aktâb Hasan Efendi bir kârgîr türbede medfûndur. Ve bu câmi‘in bir nâzük kırmızı ve serâmed tula minâresi vardır.</p>

    <p class="Metin">Ve çârsû içinde el-Hâc Hasan câmi‘i.</p>

    <p class="Metin">Ve yine çârsû içinde Süllemiş câmi‘i, kiremit ile örtülüdür ve cemâ‘ati çokdur.</p>

    <p class="Metin">Ve Kıran[g] câmi‘i ve Sinân Efendi câmi‘i ve Hacı Ağa câmi‘i ve Arab Efendi câmi‘i.</p>

    <p class="Metin">Bu câmi‘lerden mâ‘adâ kırk iki mihrâba varınca mesâcidlerdir. Ammâ bu Demirci şehrinde aslâ kurşum örtülü imâretler yokdur.</p>

    <p class="Metin">Ve iki hammâmı var. Biri eski hammâm ve biri yeni hammâm. Ve bu şehirde cümle beş aded tula minâreler nümâyândır. Gayriler tahta minârelerdir, ammâ cümlesi musanna‘ ve serâmed minâre i zîbâlardır.</p>

    <p class="Metin">Ve iki tekyesi var. Biri Hacı Baba Sultân tekyesi derler, bir kârgîr kubbe-i âlî içinde bi'z-zât Hacı Baba medfûndur. Âyende vü revende içün müte‘addid hücreleri ve meydân sofaları ve ıstablları ve matbahında ni‘meti vardır. Fukarâ-yı Bektaşiyân ile mâl-â-mâl âsitâne idi. Sene 1082 Köpürlüzâde Ahmed Paşa'dan bir alay sûhtevât tâ’ifesi emirler getirüp tekyeyi medrese edüp sûhtevât müstevlî olunca cânib-i erba‘adan nezarâtlar kat‘ olup <b class="calibre34"><span class="calibre37">[Q 13b]</span></b> <b class="calibre34"><span class="calibre39">[P 13b]</span></b> dersi‘âmlar vakfullâhı berbâd etmişler ve berekât-ı Halîl'i uçurmuşlar.</p>

    <p class="Metin">Ve bu şehirde dörd medrese dahi vardır. Ve yedi hân-ı bâzergân-ı âyende vü revendegânı var. Ve on mekteb-i sıbyân var. Ve on yedi kaynak çeşmeleri var.</p>

    <p class="Metin">Ve iki yüz dükkânları var, ammâ bezzâzistânı yokdur. Ve bu şehirde haftada bir bâzâr durup âdem deryâsı olup cemî‘i eşyâ-yı zî-kıymet mevcûd olur.</p>

    <p class="Metin">Ve dere ve depeli ve mürtefi‘ yerler olmağile âb [u] hevâsı gâyet latîfdir. Ve her sokağı başında birer çeşme-i cânbahş mukarrerdir. Zîrâ her bayır başındaki birer mahallenin birer gûne âb-ı hayât suları vardır. Anıniçün bu şehir ma‘mûr [u] âbâdân olmuşdur. Ve halkı Etrâk-i eşirrâ olduğundan hâkimlerine teğallüb edüp zulm etdirmediklerinden ma‘mûr olmuşdur.</p>

    <p class="Metin">Ammâ cümlesi garîb dostlardır, zîrâ ticâret ile geçinirler. Ekinleri ve gılâl mahsûlleri yokdur. Cümlenin kâr [u] kisbleri şehrinin cânib-i erba‘asında ikişer sâ‘atlik yer dağlar serâpâ bâğlardır. İncîri ve üzümü meşhûrdur, anın ile geçinirler. Tâ Afyon Karahisârı'ndan ve Tavşanlı şehrinden katırcılar gelüp bu şehre buğday getirüp üzüm kurusuyla değişirler. Halkının kâr [u] kifâfları bu gûnedir.</p>

    <p class="Metin">Ve sokakları eniş yokuş olmağile cümle kaldırım taşı döşelidir. Ve çârsû-yı bâzârı şehrinin <b class="calibre34">[Y 25a]</b> büyüklüğüne göre azdır.</p>

    <p class="Metin">Ve halkı ekseriyyâ çuka ferrâce geyerler. Askerî tâ’ifesi mabeynlerinde mezmûmdur, kız vermezler ve andan kız almazlar. Ve elbette sipâh ve yeniçeri olsun andan tekâlîf alırlar yâhûd şehirden nefy ederler. Ve külâh ve kavuk üzre beyâz destâr-ı Muhammedî sararlar.</p>

    <p class="Metin">Ve zenâneleri yassı başlı ve siyâh ferrâce muhayyer geyerler. Ve ayaklarına çizme geyüp mü’eddebâne gezerler. Ammâ sıbyânlarına zabt [u] rabtları yokdur. Cümlesi karga kuşu besleyüp hevâya uçurup ömr-i nâzenînlerin dahi hevâya uçururlar. Peder [ü] mâderleri oğullarına imhâl etdiklerinin aslı oldur kim pek terbiyet edersem belki bir avâm ile firâr eder deyü evlâdların zabt [u] rabt etmezler. Ve bu şehirde evlâdların bir ağaya hidmetkârlığa vermek küfre berâber şeydir, ammâ gâyet mahbûb Türk cüvânları vardır.</p>

    <p class="Metin">Ve tarîk-ı âmları eniş ve yokuş olduğundan ve daracık zıyk yollar olmağile arabalar bu şehre giremez. Ve ba‘zı evleri kimi derede ve kimi depede olmağile herbiri birer cânibe nâzırdır.</p>

    <p class="Metin">Ve bu şehrin alaca kilimi meşhûrdur. Ve'l-hâsıl bu şehir cemî‘i tekâlîf-i şâkkadan berî olmağile gâyet ma‘mûr [u] âbâdândır.</p>

    <p class="Metin">Bu şehri dahi seyr [ü] temâşâ edüp ale's-sabâh kalkmak üzre iken hikmet-i Hudâ iki kölemiz firâr edüp yer yarılup yere girdi. Şehrin hâkimi cânib-i erba‘aya âdemler perîşân edüp dellâllar nidâ edüp bir eserleri zuhûr etmeyüp âhir bir gece dahi bu şehirde mihmân olup ol gece istihâre du‘âsın kırâ’at edüp yatdım. Hikmet-i Rabbanî ve du‘â-i Sübhânî berekâtıyla vâkı‘amda mukaddemâ Kula şehrinde hânesinde mihmân olduğumuz Şeyhî Çelebi'yi gördüm. Hikmet-i İlâh kaçan kim Kula şehrinde kendülerden müfârakat edüp elvedâ mahallinde buyurdular kim:</p>

    <p class="Metin">"An karîb sizi yine hânemize da‘vet ederiz ve müşkilât işleriniz âsân edüp kölenizin birin sünnet edüp müjdesiyle teslîm ederiz" buyurmuşlar idi. Biz dahi,</p>

    <p class="Metin">"İnşâallâh dahi gayri şehirleri seyâhat edüp müyesser olursa yine geliriz" demiş idim. Hikmet-i Hudâ vâkı‘amda görüp mübârek dest-i şerîfleri ile elime yapışup,</p>

    <p class="Metin">"İşte senin gulâmların şu bâğda mahfûzdur" deyü yerlerin gösterüp,</p>

    <p class="Metin">"Size mukaddemâ ‘Müjde ederiz, bize gelin’ demiş idik. Elbette ale's-sabâh gelin yine hanemize teşrîf buyurup mihmân olun" dediler. Derhâl menâmdan bîdâr olup pâk tecdîd-i vuzû‘ edüp iki rek‘at salât-ı kazâ kılup ale's-sabâh atlarımız eğerleyüp Demirci şehrinden ılgar ile kıble tarafına ma‘mûr kurâlar ubûr ederek on iki sâ‘atde,</p>

    <p class="Balk">Evsâf-ı şehr-i Kula </p>

    <p class="Metin">Kütâhiyye sancağı hâkinde yüz elli akçe kazâdır. İbtidâ mahkemeye varup andan mukaddemâ <b class="calibre34">[Y 25b]</b> hânemiz sâhibi Şeyhî Çelebi'ye varup "hay rûh-ı mücessemim" deyüp hakîre hayli i‘zâz u ikrâm edüp gulâmlarımın firâr etdüğin bunlara sehel ifşâ etdikde,</p>

    <p class="Metin">"Vallâhi bürâder şunda bir bâğ içre bir alay müsâfirler gelüp meks etdiler. Varsanız tevâbi‘leriniz ile ale'l-gafle anlardan su’âl etseniz, belki husûlü mümkin ola" dediler. Hemân yine mahkemeden bir âdem alup bâğlara vardım. Hamd-i Hudâ bizim çelebilerimizin ikisi dahi bî-bâk ü bî-pervâ kebâb çevirir, biri odun keser. Hemân kebâbı çeviren gulâmım kebâbı bırağup firâr ederken kayd-bend edüp öbür gulâmın dahi girîbânın ele alup bunları kaçıran herîfleri şer‘<span class="calibre38">;</span>a da‘vet etdik. Yeniçeri serdârından âdem getürdiler. Derhâl serdâr gelüp bunları şer‘a ihzâr etdi.</p>

    <p class="Metin">"İki yanaşma hidmetkârdır. Geldiler, aldım" dedi. Gulâmlardan su’âl etdikde,</p>

    <p class="Metin">"Vallâhi Demirci şehrinden bunlar bizi ayardup aldığımız mâl ve atlar ve rahtlar cümle bunlardadır. Bir gecede bizi bu şehre <b class="calibre34"><span class="calibre37">[Q 14a]</span></b> <b class="calibre34"><span class="calibre39">[P 14a]</span></b> getirüp bu bâğ evlerinde bizi hıfz ederlerdi." deyü cevâb edince yeniçeri serdârı bunları zencîre kayd-bend edüp anlardan bize üç yüz guruş cerîme alıverüp hamd-i Hudâ memâliklerimiz ve sâ’ir serîka olan havâyiclerimiz bî-kusûr hâsıl oldu. Ve rü’yâmızda müjde eden sâhib-i hânemiz Şeyhî Çelebi'ye gelüp mübârek dest-i şerîfin bûs etmeğe kasd etdükde rızâ vermediler ve aslâ bu ahvâle münâsib bir güft [ü] gû etmediler. Böyle bir ulu sultân hânemiz sâhibini vâkı‘amızda görüp işâretleri sebebiyle gulâmlarımızı bulduk. Ve köleler tâ’ib ü tâhir olup birin sünnet edüp Kula şehrinde azîm şâdumânlar edüp bir kaç gün dahi seyr [ü] temâşâ etdik.</p>

    <p class="Metin">Bu Kula şehri yüz elli akçe kazâdır. Ve nâhiyesi (---) kurâdır. Ve hâkimi müftîsi ve serdârı ve kethudâyeri vardır. Ammâ nakîbi Uşşâk'dadır, zîrâ Uşşâk ile bu Kula şehrinin mâbeyni sekiz sâ‘atlik yerdir. Ve şehri bir düz sahrâda bâğlı ve bâğçeli ve bir ferah-fezâ yerdir.</p>

    <p class="Metin">Ve cümle sekiz mahalle ve bin iki yüz toprak örtülü ma‘mûr u müzeyyen hâne-i zîbâdır.</p>

    <p class="Metin">Ve cümle yigirmi dörd mihrâbdır. Cümleden cemâ‘at-i kesîreye mâlik çârsû içinde kurşum örtülü ve bir musanna‘ kârgîr minâre-i mevzûnlu Hoca Seyfeddîn câmi‘i, gâyet musanna‘ ve müferrih câmi‘dir, ammâ sakfı toprak örtülüdür.</p>

    <p class="Metin">Ve Hacı Abdurrahmân câmi‘i, bu dahi kârgîr binâ ve kurşumludur. Mâ‘adâ kurşumsuzdur câmi‘lerdir ve mesâcidlerdir.</p>

    <p class="Metin">Ve üç hammâmı var. Biri Sunkur Beğ hammâmı. Âb [u] hevâsı gâyet latîfdir. Ve biri Kutbeddîn hammâmı.</p>

    <p class="Metin">Ve cümle iki yüz dükkândır, ammâ Uşşâk şehri gibi bezzâzistânı yokdur. Lâkin cemî‘i zî-kıymet eşyâlar bî-kıymet <b class="calibre34">[Y 26a]</b> râygân bulunur.</p>

    <p class="Metin">Ve altı hânı var. Ve on bir mekteb-i sıbyânı var. Ancak imâret ve medreseleri yokdur. Ve âb [u] hevâsı gâyet latîf olduğundan mahbûb ü mahbûbeleri gâyet çokdur.</p>

    <p class="Metin">Ve memdûhatından beyâz etmeği ve Uşşâk gibi bunda dahi zî-kıymet hâlîçe ve zililer ve kırmızı ve elvân kilimleri meşhûrdur.</p>

    <p class="Metin"><b class="calibre34">Ziyâretgâh-ı şehr-i Kula:</b> Evvelâ Şollaki Sultân ve Esedullâh Baba. Bunları ziyâret edüp rûhâniyetlerinden istimdâd taleb etdik. Ve hânemiz sâhibinin hayır du‘âları ile şerefyâb olup bu şehirden cânib-i garba ma‘mûr kurâlar ubûr ederek çemenzâr yerler ile 6 sâ‘atde,</p>

    <p class="Metin"><b class="calibre34">Menzil-i karye-i Cifanoğlu:</b> İki yüz hâneli Yıldırım Hân evkâfı ma‘mûr kurâdır. Andan yine cânib-i garba amâristân kurâlar içre vâsi‘ mahsûldâr sâhralar içre gâh nehr-i Gedüs sâhilince gâh bâğlar içre 5 sâ‘atde,</p>

    <p class="Balk">Evsâf-ı kal‘a-i şehr-i Alaşehr-i Atîk</p>

    <p class="Metin"> Sene (---) İskender-i Kübrâ asrında Yanko ibn Madyan neslinden Kortiz nâm bir kralın elinden Aydın Bay oğlu Sultân Ya‘kûb fethidir, be-dest-i Ulubaş Beğ. Ba‘dehu Âl-i Osmân destine sene (---) târîhinde Yıldırım Hân fethidir. Aydın sancağında Yıldırım Hân Gâzî evkâfıdır.</p>

    <p class="Metin">Ve üç yüz<span class="calibre38">;</span> pâyesile şerîf kazâdır. Nâhiyesi yetmiş sekiz kurâdır. Kethudâyeri ve yeniçeri serdârı ve şeyhülislâmı ve nakîbüleşrâfı ve a‘yân [u] eşrâfı dahi vardır, ammâ dizdârı ve neferâtları yokdur.</p>

    <p class="Metin">Ve kal‘ası Bozdağ'a muttasıl Bâğçederesi demek ile ma‘rûf bir cebel-i müntehânın dâmeninde şekl-i müdevver bir Şeddâdî kârgîr binâ bir kal‘a-i azîmdir. Dâ’iren mâdâr cirmi sekiz bin sekiz yüz seksen adımdır. Lâkin iç el olmak ile kal‘aya muhtâc olmayup vîrâna yüz dutmuşdur.</p>

    <p class="Metin">Ve cümle beş kapusu vardır: Evvelâ bayır tarafına Şeyh Sinân kapusu garba nâzırdır, bir ağaç kanatlı kapudur. Ve Hergele kapusu, Kula tarafında şarka nâzırdır. Ve Tabahâne kapusu ve Kirmasti kapusu ve Alhadir kapusu.</p>

    <p class="Metin">Ve cümle şehri bu kal‘a içinde yigirmi dörd mahalle ve iki bin yetmiş toprak örtülü ma‘mûr ve mükellef tarz-ı kadîm evlerdir.</p>

    <p class="Metin">Ve cümle yigirmi dörd mihrâbdır ve (---) hutbe-i cum‘a edâ olunur câmi‘lerdir, ammâ cümleden cemâ‘at-i kesîreye mâlik câmi‘-i selâtîn-i selef Sultân Yıldırım Bâyezîd Hân câmi‘i, kâr-ı kadîmdir. Ve gerçi kiremitlidir, ammâ gâyet musanna‘ câmi‘dir. Ve hareminde bir âbdest havuzu vardır. Ve medrese dahi Yıldırım Hân'ındır. Ders-i âmmı ve talebeleri vardır. Beyne'l-ulemâ memdûh merâtib medreselerdendir. Bu câmi‘ tâ şehrin ayne'l-fi‘linde vâki‘ olup şehrin âb-ı rûyi olmuşdur.</p>

    <p class="Metin">Ve yine çârsû kurbundaki Süğlün Muslı Paşa câmi‘i, bu dahi kurşumsuzdur. Ve Şeyh <b class="calibre34">[Y 26b]</b> Sinân hazretleri câmi‘i şehrin bir mürtefi‘ bayır üzre altı aded kârgîr kubbeli ve kurşum örtülü câmi‘-i rûşendir. Ve bizzât Şeyh Sinân hazretleri evlâd-ı zevî'l-ihtirâmları ile câmi‘nin hareminde bir kubbe-i âlî içinde medfûnlardır. Cümle sâdât-ı kirâmdan ulu sultânlar ve ziyâretgâh-ı hâs u âmdır kim Bursa'da medfûn Emîr Sultân halîfelerindendir. Hâlâ tekyesinde azîm tevhîd [u] tezkîr olup Alaşehir'in halkı her leyle-i cum‘ada zikrullâha hâzır olurlar.</p>

    <p class="Metin">Ve Puslulu câmi‘i ve Kadı Şeyh câmi‘i. Bunlardan mâ‘adâ cevâmi‘lerdir .</p>

    <p class="Metin">Ve bir tekye ve bir medrese ve on altı mekteb vardır, ammâ Yıldırım Hân imârâtı harâb olmağile nimeti munkatı‘ olmuşdur.</p>

    <p class="Metin">Ve iki hammâmı var. Biri Yıldırım Hân'ndır. Ve çârsû içindeki Süğlün Muslı Paşa hammâmıdır. <b class="calibre34"><span class="calibre37">[Q 14b]</span></b> <b class="calibre34"><span class="calibre39">[P 14b]</span></b></p>

    <p class="Metin">Ve cümle tokuz hândır, ammâ Yıldırım Hân hânı kal‘a-misâl kurşumlu bir hândır. Bedesten-misâl cemî‘i zî-kıymet eşyâ anda mevcûddur. Bundan mâ‘adâ âyende vü revendegânlar için kârbânsarâylardır.</p>

    <p class="Metin">Cümle sekiz yüz dükkândır. Ba‘zısı mesdûd durur. Haftada bir azîm bâzâr oldukda kurâlardan cem‘ olan tüccârlar gelüp bu dükkânları açup bey‘ [u] şirâ‘ ederler. Ve yetmiş boyahâne dükkânları vardır. Neftî boyaları meşhûrdur.</p>

    <p class="Metin">Ve tabahânesi dahi gâyet meşhûrdur, zîrâ bu tabahâne içre cereyân eden ve Yıldırım Hân câmi‘ine ve hammâmına ve hânına cereyân eden âb-ı hayât uyûnlar cümle Bâyezîd Hân'ın hayrâtıdır kim üç değirmen yürüdür âb-ı hayâtdır. Cümle şehrin hânelerine sokak sokak cereyân eder bir âb-ı hoşgüvârdır.</p>

    <p class="Metin">Ve âb [u] hevâsı gâyet latîf şehirdir, ammâ hâkim zulmünden sehel harâba yüz dutmuşdur. Ve halkının reng-i rûyları humret üzre olup mahbûb u mahbûbesi Alaşehir'in elâ gözlü cüvânı deyü meşhûr-ı âfâkdır. Ve halkı gâyet ehl-i zevk ve garîb-dost sâlih âdemlerdir.</p>

    <p class="Metin">Ve şehrinin memdûhatından, ince Denizli boğasısı gibi nâzük pembe bezi olur. Ve hâs ve beyâz aseli ve üzümü ve emrûdu ve incîri çokdur. Ve ensesinde Bozdağ yaylasının kirazı kâmil altı ay rayegân bulunur ve,</p>

    <p class="Metin"><b class="calibre34">Mesîregâh-ı Alaşehir:</b> Bu şehrin cânib-i cenûbunda ılıcalar ile şehir mâbeyninde bir mesîre ve teferrücgâh yer vardır. Rub‘-ı meskûnda misli meğer Konya'da bâğ-ı Merâm yâhûd Malatıyye'de bâğ-ı Azpuzu ola. Ammâ bu anlardan gâlibdir kim midhatinde diller kâsırdır. Rûm ve Arab u Acem seyyâhânı içre Alaşehir'in Hüseyin Bınarı mesîregâhı deyü meşhûr-ı âfâkdır. Koyah-ı hıyâbân-ı Acem'den nişân verir bir cây-ı sürûr makâm-ı latîfdir kim gûnâ-gûn soffalar ve havz u şâzrevânlar <b class="calibre34">[Y 27a]</b> var kim selâtîn-i seleflerin nazargâhıdır. Niçe yerden âb-ı hayât uyûn-ı câriyeleri var kim herbiri şarâben tahûr-âsâ selsebîl gibi cereyân edüp ahâlî-i şehir bu cây-ı sürûrda zevk [u] safâ ederler.</p>

    <p class="Metin">Bu mahalde bir çınâr-ı azîm var kim her haşebesin üçer âdem dirâgûş edemez serâmed nihâllerdir kim kırkar ve ellişer zirâ‘ tavîldir. Ve cüsse-i şecere-i tayyibenin kalınlığı iki destâr ihâta eder cüssedâr ve sâyedâr ve sun‘-ı Perverdigâr evc-i semâya ser çekmiş şecere-i azîmdir. Sâyesinde ba‘zı gencer cem‘iyyetlerinde beş altı bin âdem cem‘ olup zıllindeki hıyâbân koyahında sâyelenüp ayş [u] işret edüp Hüseyin Bınarı'nda Hüseyin Baykara zevki gibi zevk [u] şevk edüp gûnâ-gûn fasıllar ederler. Böyle bir vâcibü's-seyr dıraht-ı azîm ve bir mesîregâh-ı kadîm yerdir.</p>

    <p class="Metin"><b class="calibre34">Zikr-i germâb-ı Alaşehir:</b> Eyâlet-i Anatolu'da meşhûr germâbın biri dahi budur. Cemî‘i selâtîn-i seleflerin nazargâhı bir ılıcadır. Şehre karîbdir.</p>

    <p class="Metin">Ve bu şehrin a‘yânından Yıldırım Hân imâmı ve mütevellî ve Şeyh Sinân vâ‘ızı ve gayri ahbâb ile cümle vedâlaşup Sart bâzârına gider yârânlar ile garb cânibine yine Bozdağ eteğince ma‘mûr kurâlar ubûr edüp niçe temâşâlar ederek dörd sâ‘atde,</p>

    <p class="Balk5">Evsâf-ı kal‘a-i Sart ya‘nî hasîn-i sarp</p>

    <p class="Metin"> Vilâdet-i hazret-i Resûl'den evvel sene 882 târîhinde İskender-i kübrâ hafvinden Kaydefâ nâm melike binti Yanive kralenin binâsıdır. Ba‘dehu Aydın Bay oğulları elinden sene (---) târîhinde Yıldırım Hân fethidir.</p>

    <p class="Metin">Aydın hâkinde (---) hükûmettir. Ve yüz elli akçe kazâdır. Ve nâhiyesi kırk pâre kurâdır. Ve kal‘ası yine Bozdağ'a muttasıl olan cebel-i Sart'ın dâmeninde bir mürtefi‘ mahalde şekl-i murabba‘ bir Şeddâdî binâ bir küçük kal‘adır, ammâ gâyet sarp binâ-yı kavîdir. İç el olmak ile dizdârı ve neferâtı olmadığından mâ‘adâ kal‘anın içi ol kadar ma‘mûr [u] âbâdân değildir. Lâkin aşağı varoşu sehel ma‘mûrdur. Üç mahalle ve yedi yüz toprak örtülü hânelerdir.</p>

    <p class="Metin">Ve (---) mihrâbdır. (---) câmi‘i (---) mâ‘adâ zâviyeleridir. Ve esvâk-ı muhtasarı ve hânları ve hammâmı vardır.</p>

    <p class="Metin">Ve bâğ u bâğçesi çokdur. Ve müşebbek besatînlerinde âbdâr ve cüssedâr kavunu ve karpuzu meşhûrdur. Ve sahrâlarında pembesi cihânı zeyn etmişdir.</p>

    <p class="Metin">Ve haftada bir azîm bâzâr olup niçe bin tüccâr-ı ehl-i bihâr cem‘ olup bey‘ u şirâ‘ ederler.</p>

    <p class="Metin">Andan yine cânib-i garba bir ulu sahrâ içre nehr-i Gedüz cereyân eder kim, tâ Alaşehir ile Sart şehri mâbeyninden berü gelir. Hakîr bu nehri atlar ile ubûr edüp ve Çomaklı yaylasında sehel teneffüs edüp anda Çomaklı Sultân'ı ziyâret edüp âb-ı hayâtlar nûş edüp ma‘mûr kurâları ubûr ederek <b class="calibre34">[Y 27b]</b> 9 sâ‘atde,</p>

    <p class="Balk5">Evsâf-ı kal‘a-i Gördüs <br class="calibre29"/>
    ya‘nî şehr-i Koritoz</p>

    <p class="Metin"> İskender-i kübrâ târîhinden sonra Yanko kralının veled-i nâ-pâklerinden Koritoz nâm kralın elinden Sarhan oğlu Ya‘kûb Hân fethidir, be-dest-i Ulubaş Beğ. Andan Âl-i Osmân'a Ya‘kûb Şâh bir duhter-i nev-ahter menkûhalığa verüp bu şehri dahi cihâz tarîkiyle verüp Yıldırım Hân eline girmişdir. Hâlâ kal‘ası Celâlî Karayazıcı mutahassın olmasın içün Zağanos Paşa bu Gördüslü olmağile fermân-ı şehriyârî getirüp kal‘ayı câ-be-câ münhedim etmişdir.</p>

    <p class="Metin">Dizdârı ve neferâtları yokdur. Ve hâlâ burc [u] bârûları zâhir u bâhirdir. Bu kal‘a şehrin şark tarafı ucunda bir killi kaya üzre vâki‘ olmuş. Zamân-ı kadîmde gâyet sa‘b u metîn kal‘a imiş.</p>

    <p class="Metin">Kütâhiyye eyâletinde Sarhan sancağında yüz elli akçe kazâdır. Ve nâhiyesi yetmiş sekiz pâre kurâdır. Ve hâkimi serbest ze‘âmet sâhibidir. Kethudâyeri ve serdârı vardır. Müftîsi ve nakîbi yokdur.</p>

    <p class="Metin">Ve şehri bir kûh-ı bâlânın zeylinde birbiri üzre Tokat şehrinin evleri gibi kat-ender-kat vâki‘ olmuş evlerdir. Ve sokakları <b class="calibre34"><span class="calibre37">[Q 15a]</span></b> <b class="calibre34"><span class="calibre39">[P 15a]</span></b> gâyet eniş ve yokuşdur. Ve cümle iki bin iki yüz toprak örtülü dîvârlarının temelinden nısfına dek taş, andan âlîsi kerpiç dîvârlı Türkistân evleridir.</p>

    <p class="Metin">Ve altı mahalle ve on bir mihrâbdır. Cümleden, aşağı çârsû içinde Ulu câmi‘ bir şîrîn ve musanna‘ minâre-i mevzûnu var. Toprak örtülü, tarz-ı kadîm câmi‘dir. Ve hareminde çınâr-ı müntehâlar ile müzeyyen olmuş mesîregâh haremdir. Ammâ kapusu üzre, târîhi yokdur.</p>

    <p class="Metin">Ve yukaru mahallede Hacı Ramazân câmi‘i kapusu üzre terkîm olunan târîhi budur:</p>

    <p class="Metin8"><i class="calibre35">"Sâhibü'l-hayrhat ve'l-hasenât el-hâc Ramazân bin Şa‘bân tamâmet câmi‘ü'ş-şerîf, sene ihdâ ve erba‘în ve elf." [1041]</i> yazılmışdır.</p>

    <p class="Metin">Ve cümle üç câmi‘dir, mâ‘adâ mesâcidlerdir. Ve dörd kârgîr minârelerdir. Ve cümle büyûtları kıble tarafına, sahrâya nâzırdır.</p>

    <p class="Metin">Ve şehrin altında cereyân eden nehr-i Çomaklı yine Çomaklı yaylasından nüzûl edüp nehr-i Gedüz'e mahlût olur.</p>

    <p class="Metin">Ve bu Çomaklı nehri üzre şehir kenârında bir göz cisir vardır. Çam direklerinden üstâd-ı kâmil iki tarafdan kırlankıc kanadı-misâl birbiri üzre galyon sütûnları gibi serâmed direkleri bir san‘at-ı acîbe etmiş kim zamânımızın üstâdları ana hayran olurlar, eyle bir vâcibü's-seyr cisr-i haşeb-i musanna‘dır. Bu cisr-i ibret-nümânın misli Rûmeli'nde Hersek vilâyetinde Foça şehrinde nehr-i Dirin üzre Sokollu Mehemmed Paşa'nın ağaç cisridir. Ammâ bu Gördüs cisri andan enlidir ve musanna‘dır. Bir başından bir başına kâmil beş yüz adımdır kim kavs-i kuzahdan nişân verir kantaradır.</p>

    <p class="Metin">Ve bu şehir içre cümle elli dükkân <b class="calibre34">[Y 28a]</b> ve bir hân ve bir hammâm cümle bu cisrin evkâfıdır kim îrâdı ta‘mîr-i cisre masrûf olur.</p>

    <p class="Metin">Ve bir hammâm dahi ve bir medrese ve iki tekye ve tokuz mekteb ve üç hân ve altı çeşme-i âb-ı hayvân vardır.</p>

    <p class="Metin">Ve cümle halkının kâr [u] kisbleri bâğ u bâğçesi cihânı zeyn etmişdir. Ve üzümü gâyet âbdar ve lezîz üzüm kurusu olup ekin ocağı olmamağile Kütâhiyye ve Karahisâr'dan ve etrâf nevâhîlerden niçe bin deve yükü hınta gelüp üzüm ile mübadele ederler. Ve bu şehrin bâzârı günü acâ’ib cem‘iyyet-i kübrâ olup niçe bin âdem cem‘ olur. Ve halkı cümle Etrâkdir. Kelimâtlarında lehce-i mahsûsaları beyân olunur:</p>

    <p class="Balk">Lisân-ı Etrâk-i nâ-kâbil-i nâ-pâk</p>

    <p class="Metin">Ba‘zı lügatleri bu elfâz-ı mühmelelerdir.</p>

    <p class="Metin">Evvelâ:</p>

    <table border="0" cellpadding="0" cellspacing="0" class="MsoNormalTable">
      <tbody class="calibre16">
        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">azık<br class="calibre20"/></i> ekmeğe derler</p>

            <p class="Metin10"> </p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">tahıl</i><br class="calibre20"/>
            buğday</p>
          </td>

          <td class="calibre48" valign="top" width="107">
            <p class="Metin10"><i class="calibre35">dehle</i><br class="calibre20"/>
            gözet</p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">zıbar</i><br class="calibre20"/>
            yat</p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">gan[g]lı</i><br class="calibre20"/>
            araba</p>

            <p class="Metin10"> </p>
          </td>

          <td class="calibre48" valign="top" width="107">
            <p class="Metin10"><i class="calibre35">ün</i><br class="calibre20"/>
            âvâz</p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">râhatlık</i><br class="calibre20"/>
            avret</p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">ketmec</i><br class="calibre20"/>
            kız</p>
          </td>

          <td class="calibre48" valign="top" width="107">
            <p class="Metin10"><i class="calibre35">kızan[g]</i><br class="calibre20"/>
            oğlan</p>

            <p class="Metin10"> </p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">cılız</i><br class="calibre20"/>
            küçük</p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">cıbar</i><br class="calibre20"/>
            arık</p>
          </td>

          <td class="calibre48" valign="top" width="107">
            <p class="Metin10"><i class="calibre35">göblez</i><br class="calibre20"/>
            köpek yarusu</p>

            <p class="Metin10"> </p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">taraş</i><br class="calibre20"/>
            zağar</p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">çomar</i><br class="calibre20"/>
            koyun köpeği</p>

            <p class="Metin10"> </p>
          </td>

          <td class="calibre48" valign="top" width="107">
            <p class="Metin10"><i class="calibre35">mastı</i><br class="calibre20"/>
            fino köpek</p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">yetegen</i><br class="calibre20"/>
            tazı</p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">cınak</i><br class="calibre20"/>
            arslan</p>

            <p class="Metin10"> </p>
          </td>

          <td class="calibre48" valign="top" width="107">
            <p class="Metin10"><i class="calibre35">saplıca kızıl</i><br class="calibre20"/>
            kiraz</p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">dik dük<br class="calibre20"/></i> kiraz kurusu</p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">kişne</i><br class="calibre20"/>
            vişne</p>

            <p class="Metin10"> </p>
          </td>

          <td class="calibre48" valign="top" width="107">
            <p class="Metin10"><i class="calibre35">ballıdarı</i><br class="calibre20"/>
            incîr</p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">kelem</i><br class="calibre20"/>
            lahana</p>

            <p class="Metin10"> </p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">kızılağaç</i><br class="calibre20"/>
            havuç</p>
          </td>

          <td class="calibre48" valign="top" width="107">
            <p class="Metin10"><i class="calibre35">hınza</i><br class="calibre20"/>
            kereviz</p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre48" valign="top" width="107">
            <p class="Metin10"><i class="calibre35">yelli saz</i><br class="calibre20"/>
            turp</p>
          </td>

          <td class="calibre48" colspan="2" valign="top" width="107">
            <p class="Metin10"><i class="calibre35">oğlan babucu</i><br class="calibre20"/>
            armud kurusu</p>

            <p class="Metin10"> </p>
          </td>

          <td class="calibre48" valign="top" width="107">
            <p class="Metin10"><i class="calibre35">tüglice donbak</i><br class="calibre20"/>
            dikenli kestâne</p>
          </td>

          <td class="calibre49" width="5">
            <p class="MsoNormal2"> </p>
          </td>
        </tr>

        <tr class="calibre17">
          <td class="calibre50" colspan="2" valign="top" width="155">
            <p class="Metin10"><i class="calibre35">tülüce yumru</i><br class="calibre20"/>
            şeftali</p>
          </td>

          <td class="calibre51" colspan="3" valign="top" width="171">
            <p class="Metin10"><i class="calibre35">kaplıca burka</i><br class="calibre20"/>
            yumurta</p>

            <p class="Metin10"> </p>
          </td>
        </tr>

        <tr class="calibre17">
          <td class="calibre50" colspan="2" valign="top" width="155">
            <p class="Metin10"><i class="calibre35">beğ aşı</i><br class="calibre20"/>
            yumurta</p>

            <p class="Metin10"> </p>
          </td>

          <td class="calibre51" colspan="3" valign="top" width="171">
            <p class="Metin10"><i class="calibre35">çoğaş</i><br class="calibre20"/>
            güneş</p>
          </td>
        </tr>

        <tr class="calibre52">
          <td class="calibre53" width="107"/>

          <td class="calibre54" width="48"/>

          <td class="calibre55" width="59"/>

          <td class="calibre53" width="107"/>

          <td class="calibre49" width="5"/>
        </tr>
      </tbody>
    </table>

    <p class="Metin"> </p>

    <p class="Metin">Niçe bin bu gûne elfâz-ı mâ-lâya‘nîleri var kim istimâ‘ edenlerin aklı perîşân olur. Gerçi âbâ ve ecdâdımızın lisânlarıdır, ammâ bizim cedlerimiz sâkin olduğu nefs-i Kütâhiyye ve Demirci şehrinde bu gûne kelâmlar yokdur.</p>

    <p class="Metin">Ammâ bu şehrin halkı garîb-doslardır ve ni‘metleri fukarâlara mebzûldür. Ve hânemiz sâhibi Elhâc Velî, hânedân sâhibi, merd-i Hudâ, mün‘im kimesnedir.</p>

    <p class="Metin">Andan cânib-i garba dağlar ve taşlar ve dere ve depeler üzre Tekneci beli nâm mahalli hamd-i Hudâ âsân vech ile ubûr edüp 4 sâ‘atde,</p>

    <p class="Balk3">Kasaba-i Kayacık Kal‘ası</p>

    <p class="Metin"> Kayacık kasabasından kal‘a nümâyândır, ammâ hayli ba‘îddir. Evce ser çekmiş bir vîrân kal‘a-i balâdır. Varup temâşâ etmeden kasabasında Bostâncı Mehemmed Ağa hânesinde meks etdik.</p>

    <p class="Metin">Sarhan sancağı paşasının hâssıdır. Subaşısı hâkimdir. Ve yüz elli akçe kazâ-yı âsümânîdir. Ve nâhiyesi yedi pâre kasaba-misâl kurâlardır. Kethudâyeri ve serdârı vardır. Müftîsi ve nakîbi yokdur.</p>

    <p class="Metin">Ve şehri cümle üç yüz toprak örtülü Etrâk evleridir, ammâ bâğ u bâğçesi gâyet çokdur. Ve bir mahalle ve bir câmi‘i var. Minâresi câmi‘in harem kapusu üzre vâki‘ olmuşdur. Bir alçacık tahta minâredir. Ve bu minâre dibinde bir âb-ı rakîk çeşmesârı vardır, buz-pâre suyu vardır. Ve iki mescidi ve evleri ol kadar müzeyyen değildir.</p>

    <p class="Metin">Ve bu kasabanın cânib-i erba‘ası ol kadar kurâ seng-i <b class="calibre34">[Y 28b]</b>hârâ kayalardır kim gûyâ seng-i Mâzenderân'dır. Atlarımız gücile ayak basardı.</p>

    <p class="Metin">Ve hân ve mekteb ve medrese ve imâret ve çârsû-yı bâzârdan bir şey yokdur. Ancak bir küçük hammâmı var. Ol dahi şiddet-i şitâda işler. Gayri zamânda mesdûd durur</p>

    <p class="Metin">Ve ba‘zı kimesneler evlerindende evlerinde tabbâklık işlerler. Gâyet latîf kırmızı sahtiyân olur. Anatolu'da Kayacık sahtiyânı deyü meşhûrdur. Hattâ Edirne ve Mısır İskenderiyyesi kırmızı sahtiyânına gâlibdir. Ba‘zı mücellidler kitâbullâhlara bundan isti‘mâl ederler.</p>

    <p class="Metin">Ve şehrin şimâl tarafında dereler ve bayırlar üzre etrâf kasaba ve kurâlar ahâlîlerinin bâğları cümle bu Kayacık'dadır, zîrâ ekin kân<span class="calibre38">;</span>ı değildir. Âb [u] hevâsı, bâğ u bâğçesi gâyet latîf olduğundan âbdâr ve dânedâr şîrîn <b class="calibre34"><span class="calibre37">[Q 15b]</span></b> <b class="calibre34"><span class="calibre39">[P 15b]</span></b> bey‘ [u] şirâsı olur. Ve bu bâğlarda hâsıl olan la‘lgûn kirazın her biri birer esedî riyâle berâber vezn etdik, ammâ niçe bin kirazdan intihâb edüp vezn etdik. Hattâ Anatolu'da kırmızıya müte‘allik bir şey medh olunsa "Kayacık sahtiyânı ve kirazı gibi kırmızıdır" derler. Ve dilberânların yanakları ve lebleri medh olunsa "Kayacık kirazı dudaklı bir serfirâz-ı cihân dilberdir" derler.</p>

    <p class="Metin">Ve bu şehir halkından refîkler alup Kayacık kal‘ası bir vâcibü's-seyrdir deyü sengistân yalçın ucbe-likâ mahûf u muhâtara dağları bir sâ‘atde aşup,</p>

    <p class="Balk">Evsâf-ı kal‘a-i Kayacık</p>

    <p class="Metin">El-azametü lillâh, eğer bu kal‘anın içinde düşmanı olsa âsumânda kerrûbiyândan gayri buna zafer bulur mahlûk kâdir olamaz. Cânib-i erba‘ası çâh-ı gayyâ-misâl dere-i Hümeze ve Lümeze derekeleridir. Kal‘a kendüsi zirve-i a‘lâya ser çekmiş bir serâmed kadd-i kıyâmet yalçın kara kaya üzre şâhin âşiyânlı bir küçük kal‘adır. Kâmil iki sâ‘atde urûc olunur bir yed-i kudret kal‘asıdır. Ve henüz üstâd mühendis elinden çıkmış bir binâ-yı üstüvârdır, ammâ Hudâ bilür ne zamân inşâ olunmuşdur. İçinde bir kenîse-i köhne ve bir zîr-i zemîn su sarnıcı var, âdem ve âdem-i zâtdan bir şey yokdur. Cümle Aydın sancağı sahrâları ve kurâları ve kasabâtları sahâyif-i kitâb gibi nümâyândır. Ve kapusu cânib-i şarka mekşûfdur, kanatları yokdur. El-hâsıl aceb tahassun edecek kal‘a-i bâlâdır.</p>

    <p class="Metin">Bunu dahi temâşâ edüp kal‘anın cenûbunda iki sâ‘at karîb bir yalçın kaya vardır. Üç konak Gedüs şehrinden ve Ulubor'dan ve Bozdağ'dan ve Aladağlardan ve Nif şehrinden görünür bir yalçın cebel-i kebûddur kim vakt-i zuhurda tâ zirve-i a‘lâsı ebrler içinden ancak nümâyân olur bir kayadır. Bi-emr-i Hudâ Tûfân-ı Nûh'da eyle bir kaya hâsıl olmuş. Naldöken kayası derler. Yolu dahi hakkâ kim atların na‘lın döker bir sengistân yoldur. Andan iki sâ‘at garba dağlar ve beller ve çamlı <b class="calibre34">[Y 29a]</b> yollar aşup,</p>

    <p class="Balk">Evsâf-ı kal‘a-i Şâhin Kayası</p>

    <p class="Metin">Ey imdi ihvân-ı vefâ, otuz iki senedir on sekiz pâdişâhlık yer seyâhat etdim, böyle bir sun‘-ı Girdigâr ve mehîb kûh-ı bâlâ görmedim. Tâ şems-i âteştâb zevâle varmayınca kal‘anın zirvesi üzre burc [u] bârûları âşikâre olmaz. Tâ bu mertebe bülend kûh-ı Elvend-misâl bir cebel-i acîbe ve garîbedir.</p>

    <p class="Metin">Bu kayanın cânib-i erba‘ası şâhin yuvası ile mâl-â-mâl olduğından Şâhin kayası derler, ammâ Yûnâniyândan Yanvan tevârîhinde bu kayaya Petromir derler. İzmirne nâm avret kralenin yaylağı imiş. Ve kal‘a anın binâsı olmağile taşdan bir perîçehre avret sûreti kapunun sağ tarafında ceseden kendü âyînesiyle timsâl olunmuşdur. Seyyâhân-ı Rûm ve Arab u Acem ve Hind ü Sind ve Dâdyân diyârların geşt [ü] güzâr eden mellâhân-ı bihâr ve tüccârân-ı berr ü kûhsâr-ı cihânbîn mabeynlerinde Şâhin kayası deyü meşhûrdur, ammâ ne şâhin niçe kerre yüz bin şâhin ve zağanos ve balaban ve miskî kartal ve gerges ve devlingeç âşiyânları ile zeyn olmuş bir kûh-ı Sübhân'dır. Misli meğer yine Van bahri sâhilinde Sübhân dağı ola.</p>

    <p class="Metin">Ve bu kayanın cânib-i erba‘ası eyle mücellâ kayadır kim rûy-i zemîn kemândârları zemînden zirve-i senge tîr perrân etseler nısfına ancak erişir. Ve bu kal‘anın tâ zirvesine urûc etmeğe seng-i hârâyı Ferhâdvâr kesüp yol etmişler. Kâmil üç bin elli kademe kesme kaya nerdübândır. Her kademesi nısf mi‘mâr zirâ‘ıdır. Bu râh üzre ba‘zı ârâmgâh yerler kesmişler. Kayanın etrâfına dolanarak ubûr olunur. Ammâ at ve katır ve hımâr çıkamaz.</p>

    <p class="Metin">Ammâ hakîr atları aşağıda bırağup bir kaç huddâmlar ile etek dermiyân ile var kuvveti bâzûya getirüp yüz bin renc [ü] anâ ile çıkup rûy-i zemîni serâser-vâr nakş-ı bûkalemûn temâşâ etdik. Sahîfe-i edîm-i arz gûyâ bir münakkaş ebrî hıtâyî varak gibi nümâyân idi. Ve yedi konak garba Akdeniz bir halîc-misâl zâhir idi. Tâ bu mertebe bir cebel-i bülenddir. Ana hâ’il ebr-i kebûddan gayri meğer pervâz uran murgân ola. Ammâ bunda dahi âdemî-zâtdan ferd-i âferîdeden kimesne yokdur. Kaydefâ ve İzmirne melikelerin sarâyları henüz üstâd elinden rehâ bulmuş nüzhet-âbâd binâlardır.</p>

    <p class="Metin">Ve bârân-ı rahmetin bir katresi zâyi‘ olmamak içün su sarnıçları vardır kim hâlâ âb-ı hayât âb-ı bâridler ile memlûdur. Ve püşte-i kûha üstâd Ferhâd tîşeler urup gâr-ı azîmler kazup ve cemî‘i nâzil olan matarlara yollar kazup kayaların yüzünden cereyân eden bârân-ı rahmetin bir katresi zâyi‘ olmayup gârlara cereyân eder. Bu tertîb üzre amâr olmuş püşte-i a‘lâdır. <b class="calibre34">[Y 29b]</b></p>

    <p class="Metin">Ve bu kayanın tâ zirvesinde üç aded azîm göyner ağaçları hâsıl olmuş. Subhân el-Hallâk el-Bâkî bu terkîm olunan eşyâlardan mâ‘adâ yılan ve çıyandan gayri bir şey yokdur. Andan yine nüzûl edüp atlarımıza süvâr olup bu kayanın dibinden geçüp dörd buçuk sâ‘atde garba teper aşağı enüp mezkûr Şâhin kayasının zirve-i a‘lâsı ebr-i kebûdlar içinde kaldı.</p>

    <p class="Metin">Ve aşağı sahrâsında nehr-i Banyas cereyân eder. Yine Banyas dağlarından tulû‘ edüp nehr-i Gedüz'e mahlût olur. Atlarımız ile hıyâbânlar içre yedi kerre ubûr edüp <b class="calibre34"><span class="calibre37">[Q 16a]</span></b> <b class="calibre34"><span class="calibre39">[P 16a]</span></b> üçüncü sâ‘atde,</p>

    <p class="Metin"><b class="calibre34">Karye-i Yaya Kızıldığı:</b> Kırk evli, bir câmi‘li müslim karyesidir ve ze‘âmetdir. Anı geçüp bir mahsûllü öz içre 3 sâ‘at dahi gidüp altıncı sâ‘atde,</p>

    <p class="Metin"><b class="calibre34">Menzil-i karye-i Bergele:</b> yigirmi hâneli ve bir câmi‘li ve bir âb-ı hayât kaynak sulu müselmân karyesidir. Ve Akhisâr kurâlarından ze‘âmetdir. Andan yine cânib-i garba 3 sâ‘atde,</p>
  </div>
</body>
</html>