<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="WordSection">
    <p class="Metin">Ve cemî‘i şâhrâhın iki cânibi kat-ender-kat âdem deryâsı olup cemî‘i hânedânların revzenlerinden ve sakf [u] sütûhları üzre şîb ü zerbefe müstağrak nisvân tâ’ifeleri paşayı görünce bir ağızdan zılkıt sadâsı evc-i âsumâna peyveste oldu.</p>

    <p class="Metin">Paşa dahi tuğ u bayrağı ve yedekleri ile güzer edüp semmûr kabaniçse üzre tîrkeş kuşanup ser-i sa‘âdetlerinde selîmî destâr ile ve şâtırları zer-ender-zere müstağrak olup incü düğme kantûralar ve serlerinde altun tâslar üzre otağalar ve mataracı ve tüfengciyânlar dahi sürh levn çukalar ile mülebbes olup zerdûs keçeler ve ellerinde mücevher tüfengler ve bellerinde murassa‘ şemşîrler ve mataracıbaşı destinde bir gûne mücevher ve murassa‘ matara var idi kim hakîr anı bir vüzerâda görmedim.</p>

    <p class="Metin">Ve yüz nefer iç ağaları küheylân arabî atlarla her biri biner guruş değer küheylân atlar altışar pâre müzehheb yancık ile ve bahrî hotaz ile her bir ağalar dahi gök demire müstağrak olup Bağdâdî sırıklar ile silâhdâr ve çukadâr çârkâb tîrkeş ve şalvar ve serlerinde zerdûz keçe-i sürhgûn ile paşaya kafâdârlık ederek ubûr ederek dahi ardı sıra sancak ve bayrağ ardında sekizer kat mehterhâneyi güm güm tabl-ı Muhammedî döğerek ravza-i Muhammedî cenbinde otağ-ı <b class="calibre34">[Y 277b]</b> âsaf-ı şehriyârîde karâr[dâ]de olup ehl-i Medîne âlem-i hayretde kaldılar. Zîrâ ehl-i Medîne ömr-i azîzlerinde böyle bir vezîr-i garrâ görmemişler idi.</p>

    <p class="Metin">Paşa hazretleri serâperdesinde karârdâde oldukda Medîne-i münevvere kal‘asının burc [u] bârûlarından yetmiş seksen pâre topa âteş edüp sahrâ-yı Medîne güm güm ötdü. Ve Hüseyin Paşa hazretleri bu alayı tertîb etdikleri mahalde kıble cânibinde Medîne-i münevvere nümâyân oldu. Ve cânib-i şimâlde cebel-i Uhud zâhir oldu. Bir ahmerü'l-levn bî-hâsıl kûh-ı bâlâdır. Mahallinde tavsîf olunur. Bu mahalden paşa alay ile Medîne'ye gidüp ba‘dehu hakîr alaydan bize efdal olan ziyâretgâhdır, deyü bir memlûk ve bir delîl alup dâbbelerimize süvâr olup,</p>

    <p class="Balk">Medîne-i münevvere hâricinde olan ziyâretleri beyânındadır</p>

    <p class="Metin">Evvelâ bu şâm yoluyla Medîne'ye giderken yolun sağ tarafında,</p>

    <p class="Metin"><b class="calibre34">Hadîka-i Hazret-i Osmân</b> <i class="calibre35">radiya'llâhu [anh]:</i> âb-ı hayât kuyuları ve eşcâr-ı müsmirâtları ve sâ’ir mahsûlâtı mütekâsir bir bâğdır. Bu mahal yine Medîne-i münevverenin bâğlarına müşâdır. Ve Hazret-i Osmân bâğı kurbunda,</p>

    <p class="Metin"><b class="calibre34">Câmi‘-i Kıbleteyn</b> bir câmi‘de iki mihrâbdır. Biri hâlâ kıblemiz olan Mekke-i mükerremeye nâzırdır. Biri garb cânibine Kudüs-i şerîfe nâzırdır. Zîrâ Kudüs-i şerîf hakkında âye[t]: <a class="calibre40" id="_ftnref209"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn209" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[205]</span></span></span></sup></span></a> nâzil olmuşdur.</p>

    <p class="Metin">Kıble-i kadîm oldur. Ammâ bu Kıbleteyn câmi‘inde Hazret-i Resûl-i Kibriyâ Muhammedü'l-Mustafâ hicretin on dördüncü senesinde ibâdet ederken bu câmi‘-i Kıbleteyn içre Hazret-i Cibrîl-i Emîn Cenâb-ı Kibriyâ tarafından nâzil olup bu âyet-i şerîfi getirdi. Âye[t]: <a class="calibre40" id="_ftnref210"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn210" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[206]</span></span></span></sup></span></a> âyet-i şerîfi nâzil olup bu câmi‘ içre kıble garb cânibine müteveccih Kudüs-i şerîfe iken Hazret-i Risâlet-penâh ol sâ‘at müceddeden bir kıble dahi binâ etdirüp kıble emr-i Hak ile Mekke-i mükerremeye velî olunup ilâ hâze'l-ân ve inkırâzu'd-devrân kıble-i Muhammedî Mekke-i mükerremeye olmağile Kıbleteyn câmi‘inde iki mihrâb olmağile Kıbleteyn derler. Hazret-i Risâlet-penâh Muhâcirîn [u] Ensârlarına dâ’imâ bunda imâmet ve va‘z u nasîhat ederdi.</p>

    <p class="Metin">Her kim bunda rek‘ateyn namâz kılarsa bilâ-hisâb ve lâ-azâb ehl-i cennet olacağına şübhe yokdur. Zîrâ Aşere-i Mübeşşere ibtidâ kıble velî olunup vakt-i zuhur edâ olanda cemâ‘at bulunduklarından Aşere-i Mübeşşere'ye ehl-i cennetlersiz, deyü tebşîr etdiler. Ey imdi Hudâ kâdirdir. Bunda dahi bir kerre ibâdet edeni mahrûm komayup, Cennet'ine koya. <i class="calibre35">Âmîn. Bi-hakkı Seyyidi'l-mürselîn.</i></p>

    <p class="Metin">Ve Hazret-i Risâlet-penâhın bizzât kendüleri yigirmi sekiz gazâ etmişlerdir. Tokuzunda küffâr ile kendüler şecî‘âne yaka yakaya ceng etdikleri gazânın üçüncüsü bu Kıbleteyn kurbunda gazâ-yı Handak'dır. Hâlâ münkirînin ihdâs edüp mahsûr oldukları handaklar zâhir ü bâhirdir.</p>

    <p class="Metin">Ve bu mahalde dörd mescid dahi vardır. Hazret-i Risâlet <b class="calibre34">[Y 278a]</b> Hicret etdikden sonra yetmiş bin Sahâbe-i kirâmın çoğu bu mahallerdeki hadîka-hânelerinde meks edüp mesâcidler inşâ etmişlerdir. Ol mescidlerin biri mescid-i Selmân-ı Fâris minâresiz ve mescid-i Hazret-i Osmân minâresizdir ve mescid-i Hazret-i Alî minâresiz, küçük mesâcidlerdir. Ammâ cemâ‘atleri azdır, zîrâ Medîne bâğlarının içinde kalmışlar, ol ecilden cemâ‘atleri azdır.</p>

    <p class="Metin">Ve bu mesâcidlerin cenûbunda bâğlar içinde bir münevver cebel-i sağîre vardır. Ana Cebel-i (---) derler. Hazret-i Risâlet ol kûh üzre çıkup dâ’imâ anda ibâdet edermiş.</p>

    <p class="Metin"><b class="calibre34">Makâm-ı Hazret-i Resûl:</b> Bir küçük mihrâbdır. Mübârek re’s-i şerîfleri (---) (---) te’sîr etmişdir. Ehl-i züvvâr ol mahalle yüz sürerler. Ve bu cebel içün Hazret-i <b class="calibre34"><span class="calibre39">[P 116b]</span></b> Risâlet-penâh,</p>

    <p class="Metin">"Ben bu cebele (---) (---) beni sever ben dahi anı severim" deyüp bu dağ içün du‘â etmişdir. Hakkâ ki nûr-ı mahz bir dağ-ı ibret-nümâdır. (---) (---) karîb,</p>

    <p class="Metin"><b class="calibre1">Cebel-i ‘Ayr:</b> Bir küçük kara kayalı dağdır. Cebelü'l-‘Ayr ya‘nî Cehennem dağı demekdir. şarkdan garba tûlânîce bir zift ve katrân elvân dağ-ı süflîdir. Zamân-ı cehâletde <b class="calibre1"><span class="calibre37">[Q 115b]</span></b> ibrîlerin meşâdları bunda imiş. Cânib-i erba‘asında bâğ u bâğçeler vardır ammâ bî-hâsıl zemîn-i şûre olmağile meyvesi firâvân olmaz. Hazret bu cebelden şikâyet edüp,</p>

    <p class="Metin">"Bu cebel bana söğüp beni sevmez. Ben dahi anı sevmem" buyurmuşlardır. Efvâh-ı ulemâda tevâtür ile meşhûrdur. Ammâ hakîr yerin görmedim. Belki bir hadîs-i sahîh ola, zîrâ bu rivâyât-ı sahîhayı Sükkerîzâde hazretinden istimâ‘ımız olmuşdur. Bu cebel anıniçün kara, nûrsuz bir muzlim dağdır.</p>

    <p class="Metin">Bu mahal bâğları içre niçe bâğ-ı iremler ve besâtîn ü hadîkalar ve âb-ı hayât bi’r-i azîmleri birer kulaç ve ikişer kulaç yakındır.</p>

    <p class="Metin">Ba‘zı zamân ol kadar leb-ber-leb olurmuş kim her kuyudan el ile su alınup habl ile çekmeğe ihtiyâc olmazmış. Limon ve turunc ve kebbât ve sâ’ir şükûfe ifrât üzredir. Râyiha-i tayyibelerinden âdemin demâğı mu‘attar olur.</p>

    <p class="Metin">Ve yine bir cebel dahi vardır. Medîne-i münevvereye havâle Cebel-i (---) derler, bir alçak kara kayalıca dağcuğazdır. şehrin cümle ehl-i ırz hurme havâtinleri huccâc-ı müslimîn ve asâkir-i muvahhidîn alayın bu cebelden temâşâ ederler. Râh-ı Medîne üzre olup bu cebel varoş evleri içinde vâki‘ olmuşdur.</p>

    <p class="Metin">Bu hakîr anı dahi seyr [ü] temâşâ edüp bu Medîne varoşunda doğru (---) hammâmına varup anda pâk kîse ve sâbûn sürünüp gusl edüp ba‘dehu haymeme gelüp cümle siyâb-ı râh çıkarup bism-i ilâh ile ihrâma girüp pâ-bürehne ve ser-bürehne olup dünyâ alâyıkından müberrâ bir gül-i ra‘nâ abdâl oldum.</p>

    <p class="Metin">Hemân ol ân haymeden taşra olup Medîne-i münevvere kal‘asının Bâb-ı Mısır'dan içeri girdikde bu âyet-i şerîfi okuya: <a id="_ftnref211"></a><a href="Evliya_Celebi_Seyahatnamesi_9._Kitap_split_023.htm#_ftn211" title=""><span class="MsoFootnoteReference"><sup class="calibre41"><span class="calibre11"><span class="calibre12"><span class="calibre11">[207]</span></span></span></sup></span></a> deyüp doğru âsitâne-i <b class="calibre1">[Y 278b]</b> Hazret-i Resûl-i Hudâ ve Muhammed Mustafâ ol rahmeten lil-âlemîn câmi‘-i şerîfinin Bâb-ı Selâm'dan bu hakîr duhûl etdükde sâ’ir uşşâkları gibi ayak üzre gitmeyüp balık gibi bu âsî yüzümü hâk-i izzetine süre süre bî-dest ü bî-pâ sürüne sürüne giderdim.</p>

    <p class="Metin">Hamd-i Hudâ yine benî âdemde merhamet var imiş. Darb-ı meseldir kim yerde yatan yüzü kimse basmaz, derler. Gerçek imiş, kırk elli bin huccâcın izdihâmı içre tâ şebeke-i Resûlullâh'da huzûr-ı müvâcehe-i Resûlullâh'a varup âsitâne-i hâssasın bûs edüp ba‘dehu ber-zânû olup andan ber-kıyâm durup âdâb-ı huşû‘ ile,</p>

    <p class="Metin">"Es-selâmü aleyke yâ Resûlallâh" deyüp şefâ‘atlerin ricâ eyleyüp mest [ü] medhûş ve vâlih bî-hûş olmuşum.</p>

    <p class="Metin">Ba‘de zamânın aklım başıma gelüp ihlâs-ı şerîfde kalmış bir hatm-i şerîfi tamâm edüp yine gerü gerü âdâb üzre gidüp inşâ’allâh ale't-tertîb ne gûne ziyâret olunur mahallinde beyân olunur.</p>

    <p class="Metin">Andan yine haymemize gelüp cüz’î ta‘âm tenâvül edüp alay çavuşları "iki gün iki gece oturakdır" deyü nidâ eylediler.</p>

    <p class="Metin">Ba‘dehu dîvân-ı vezîr-i âlî-şân olup sekiz kat mehterhâneler çalınup ba‘de'l-ferâğ cemî‘i a‘yân-ı vilâyet paşaya gelüp buluşduklarında kahve ve şerbet ve gülâb buhûrdan sonra yol üzre dutulan kuttâ‘u't-tarîkleri ve Urbân-ı rehzenleri cümlesin zencîr ile meydân-ı siyâsete getirüp,</p>

    <p class="Metin">"Âsitâne-i Resûlullâh'da katl-i nefs olmasın. Bunları dizdâra teslîm edelim. Tîz dizdârı çağırın" deyü fermân edüp dizdâra haber gitmede.</p>

    <p class="Metin">Ba‘dehu a‘yân-ı vilâyetden ulemâ ve sulehâ ve mücâvirînden niçe muhteşem âdemler gelüp bu mücrim âdemleri ricâ etdiler. Paşa dahi,</p>

    <p class="Metin">"Ben anlar nice afv olunacağın bilirim. Bire şu dizdâra kim gitdi?" deyince bu âdemlerin içinden bir muhteşem semmûr kürklü yeniçeri kıyâfetli bir âdem,</p>

    <p class="Metin">"Buyurun sultânım! Dizdâr ağa hazretleri biziz" dedi. Paşa dahi:</p>

    <p class="Metin">"Hay sultânım, siz misiz?" deyü ayağa kalkup ta‘zîm eyledi. Hemân ki gördüm paşanın yanakları kızardı ve rîş-i şevâribi diken diken oldu.</p>

    <p class="Metin">"Bire dizdâr, sen nesin?"</p>

    <p class="Metin">"Yeniçeriyim" dedi.</p>

    <p class="Metin">"Hele pâdişâh kulu musun?" Herîf,</p>

    <p class="Metin">"Belî" dedi.</p>

    <p class="Metin">"Ya bire mel‘ûn! Benim kapucular kethudâm ve bölükbaşılarım yok mudur ki anlara buluşup anlar dahi bana i‘lâm edeler? Sen pâdişâh kulu olasın, sâ’ir mücâvirîn gibi yârâncasına gelüp bî-pervâ oturasın. Ben dizdâr deyü feryâd ederim, sen bunda durasın. Bu sakalı kande ağardın? Kaldır şu kâfiri. Bu Arab kâfirleri ile kulleye urun" deyü dizdârı mataracıbaşıya teslîm edüp kulleye haps edüp kethudâsın dizdâr eyledi.</p>

    <p class="Metin">Hakîr bu temâşâyı edüp haymemden silâhım kemerime kuşanup ziyâretden ziyârete gidüp cümle şehri ve kal‘ayı seyr [ü] temâşâ edüp,</p>

    <p class="Balk">Evsâf-ı şehr-i Yesrib <i class="calibre2"><span class="calibre42">nevverahâ'llâhu ta‘âlâ bi-envârı rahmetih bi-hurmeti Muhammedin aleyhi's-selâm ve ıtretihi</span></i> ya‘nî Evsâf-ı menzil-i kal‘a-i Medîne-i münevvere <i class="calibre2"><span class="calibre42">Hafizakallâhu ta‘âlâ ilâ inkırâzı'd-devrân âmîn yâ Mu‘în</span></i> [Y 279a]</p>

    <p class="Metin">Zamân-ı cehâletde Yesrib nâmıyla bir belîdecik idi. Ba‘dehu Hazret-i Risâlet-penâh Mekke-i mükerremede iskender-i Kübrâ'nın vefâtı târîhinden sene 882'de mâh-ı Rebî‘ü'l-evvel'in on ikinci gece isneyn gecesi Emîne Hâtûn rahminden müştakk olup sa‘âdetle edîm-i arza kadem basup âlemi münevver kıldıkda mâh-ı Nisanın yigirmisi idi. Kırk yaşında kâmil olup nübüvvet geldi. Nübüvvetden sonra mi‘râcları Mekke'de vâki‘ olup sinn-i sâlleri elli bir yaşında ve tokuz aylık iken Mekke münkirleri ile bilâhire geçinmek mümkin olmayup emr-i Rabb-i Celâl ile Mekke'den Medîne'ye hicret etdi. Hâlâ cemî‘i <i class="calibre35">Tevârîh-i Âl-i Osmân</i> ve <i class="calibre35">Tevârîh-i Urbân</i> Hicret-i Nebeviyye'den tahrîr ederler. Ammâ Yûnâniyân iskender'den zabt ederler. Yahûdâ Âdem-i Sânî Nûh'dan tahrîr ederler. Kabâbıta Hazret-i idrîs'den terkîm eder. Hâlâ bu zikr olunan ecnâsın târîhleri böyle mazbût u merbûtdur.</p>

    <p class="Metin">Netîce-i kelâm Hazret-i Risâlet Medîne'ye hicret edüp Sahâbe-i kirâmın Muhâcirîn [ve] Ensâr ile Medîne-i münevvere ol kadar ma‘mûr [u] âbâdân oldu kim iki kerre yüz bin âdem var idi, derler.</p>

    <p class="Metin">Ba‘dehu sene (---) târîhinde Hazret-i Risâlet-penâh'ın kabr-i şerîflerine (---) kâfirleri vaz‘-ı yed edecek mahalde Nûreddîn eş-şehîd ibn Ak Sunkur el-Bersakî halîfe-i şâm iken şâm'dan ılgar ile tokuz günde yetişüp düşman elinden hazretin cesed-i şerîfin halâs etdüği mahallinde tahrîr olunur.</p>

    <p class="Metin">Andan Medîne-i münevverenin cânib-i erba‘asına ibtidâ Nûreddîn eş-şehîd müfîd ü muhtasar bir kal‘a binâ etdi. Mürûr-ı eyyâm ile harâbe yüz dutup Hazret-i Risâlet-penâh Sultân Süleymân'ın vâkı‘asına girüp,</p>

    <p class="Metin">"Yâ Süleymân! Belgrad'ı ve Rodos'u ve Budum'i feth edüp gazâ mâlıyla Kudüs-i şerîfe bir kal‘a ve Bağdâd'da benim ümmetime sirâc-ı ümmet olup muktedâ-yı nâs olan Nu‘mân ibn Sâbit imâm-ı A‘zam'a bir kal‘a ve benim Yesrib şehrime bir kal‘a binâ edüp Medîne'mi ma‘mûr edesin" deyü menâmında Süleymân Hân görünce bildi kim buyurdukları Belgrad ve Rodos ve Bağdâd feth olması tebşîr olundu.</p>

    <p class="Metin">Hamd edüp ba‘dehu ol kal‘alar bel (---) (---) (---) ve Medîne-i Münevvere'ye bir kal‘a binâ etmişdir kim gûyâ sedd-i Kahkahâ'dır.</p>

    <p class="Metin"><b class="calibre34">Evsâf-ı eşkâl-i</b> <b class="calibre34"><span class="calibre39">[P 117a]</span> kal‘a-i Medîne:</b> Sene 959 târîhinde kal‘a (---) (---) şerîf hükmündedir ve şerîf tarafından yine bir şerîf sancakbeği pâyesiyle hükûmet ederdi. (---) (---) Hân-ı Râbi‘den hatt-ı şerîfler varîd olup,</p>

    <p class="Metin">"Her kim şeyhü'l-harem ise Medîne'ye ol hâkim ola" deyü emr-i şerîfler gelüp "şerîf hazretlerinin tarafından olan hâkimi ref‘ olunup, yılda bir kerre şerîf hazretleri gelirse Medîne'den taşra konup Hazret-i Risâlet-penâh['ı] ziyâret ede, gayri şey’e karışmaya" <b class="calibre34"><span class="calibre37">[Q 116a]</span></b> deyü hatt-ı şerîfler geldi.</p>

    <p class="Metin">Ve Medîne mevleviyyeti kânûn-ı kadîm üzre beş yüz akçe mevleviyyet idi. Ammâ mesâfe ba‘îde olup bî-hâsıl olduğundan <b class="calibre34">[Y 279b]</b> bî-i‘tibâr mevleviyyet idi. Ammâ yine Sultân Mehemmed Hân hazretleri,</p>

    <p class="Metin">"Mekke ve Medîne mollâsı olmayınca islâmbol mollâsı olmaya" deyü kânûn etdi. Zîrâ bu Medîne bî-hâsıl fukarâ yeridir. Nizâ‘ ve cidâl ü cedel yokdur, cümle halîm [ü] selîm âdemlerdir. Sicille ve hüccete müte‘allık bir da‘vâ olsa maslahatları tamâm olup Fâtiha deyüp kapudan taşra olurlar. Ammâ hâlâ mollâlara ve şeyhü'l-haremlere surre-i pâdişâhîden biner altun ve Mısır'dan ikişer yüz erdeb gılâl ta‘yîn olundu.</p>

    <p class="Metin">Ve şeyhü'l-harem beş yüz mikdârı askerle hüküm hükûmet eder. Ve mollâsı dahi kırk elli âdem ile <i class="calibre35">"Hâzâ şer‘u Resûlillâh"</i> deyü kat‘-ı da‘vâ eder. Ve nevâhîsi (---) kurâ-yı ma‘mûrelerdir. Taht-ı hükûmetinde olan kazâları bunlardır:</p>

    <p class="Metin">Evvelâ kazâ-i Yenbû‘ü'l-ber ve nâhiye-i Yenbû‘ü'l-bahr ve nâhiye-i Cedîde ve nâhiye-i Safrâ ve nâhiye-i Dârü'l-kurâ ve nâhiye-i Fidik ve nâhiye-i Nısf-ı Hayber ve nâhiye-i Ulâ (---) (---) (---) (---) (---) (---) (---) bu nâhiyelerde dahi kadılara hüccet akçesi yerine bir Fâtiha ve üç hurmâ verirler.</p>

    <p class="Metin">Bu Medîne'de kethudâyeri ve yeniçeri serdârı yokdur. Ammâ dizdârı ve yüz merdüm-i hisârı ve topçubaşı ve cebecibaşı ve mehterbaşı ve seksen pâre kolomburna ve şâhî darbzen şâhâne mahbûb topları var.</p>

    <p class="Metin">Ve kal‘ası çöl ü çölistânda kara kayalı ve kara ufak taşlı kayalar mâbeyninde şekl-i muhammes bir metîn ü müstahkem kara taş ile mebnî bir kal‘a-i kâvîdir. Ammâ bu binâ üzre beyâz kireç badana urup gûyâ bir dürr-i yektâ gibi mücellâ kal‘a-i rûşen binâ-yı şîrîndir ve cümle (---) kapudur. Âheste reviş ile elde devât ve kalem,</p>

    <p class="Metin"><b class="calibre34">Dâ’iren-mâdâr cirmin beyân eder:</b> Evvelâ cenûba nâzır Bâb-ı Mısır Mekke-i mükerremeye bu bâbdan gider bir azîm vâsi‘ âlî kapudur. Ve iki kanatları gâyet musanna‘ demir kanatlardır, gûyâ kâr-ı Dâvûd Nebî âhengerdir. Bu kapunun iki cânibinde azîm kulle-i âlîler vardır. Kapu kemerleri ve kulle taşları cümle kırmızı ve siyâh ve beyâz alaca münakkaş taşlardır.</p>

    <p class="Metin">Ve kapunun atebe-i âlîsi bir kitâbe içinde âye[t]: <a class="calibre40" id="_ftnref212"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn212" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[208]</span></span></span></sup></span></a> tahrîr olunmuşdur.</p>

    <p class="Metin">Ve bu kapudan şimâl tarafına kal‘a dîvârı dibinden üç yüz adım gidüp,</p>

    <p class="Metin">Bâb-ı Hac ya‘nî Kıble Kapusu. Hakîkatü'l-hâl yine kıbleye nâzır ulu demir kapudur. Andan yine kal‘a dîvârı dibinden şimâl cânibine tâ Emîrü'l-hac kullesine varınca iki yüz adım yokuş yukaru gider. Andan yine yokuşa meyyâl iç kal‘a kullesine dek yüz adımdır. Ve bu mahal gâyet metîn ü üstüvâr binâ-yı hemvârdır, zîrâ havâlesi vardır. Anıniçün iki kat iç kal‘a dîvârıdır. Ve her katı beşer arşın enli sedd-i metîn dîvârlardır.</p>

    <p class="Metin">Ve bu iç kal‘a burnundan cânib-i şarka yalçın kaya üzre yokuş aşağı iki yüz adım yürüyüp Bâb-ı şâm. Yıldız cânibine nâzır bir metîn demir kapudur. Andan cânib-i şarka köşe köşe dolaşup tâ şerîf kullesine varınca kâmil bin adımdır. Bu cânibleri sâfî hurmâ bâğlarıdır.</p>

    <p class="Metin">Ve bu kulle kal‘anın şarka nâzır bir rüknüdür. Bu köşeden <b class="calibre34">[Y 280a]</b> kıble cânibine yine kal‘a dîvârı dibinden Bakî‘a nâzır Bâb-ı Bakî‘ kâmil üç yüz adımdır. Ve şarka nâzırdır ve büyük demir kapudur. Ve bu kapudan cenûba dek yüz adımda gidüp kal‘anın cenûb rüknü tamâm olup andan cânib-i garba teveccüh olunur.</p>

    <p class="Metin">Yine kal‘a dîvârı dibinden eğri ve büğrü köşe köşe ve dirsek dirsek ceng tedârüki içün her dirsekde birer metîn kulleler inşâ olunmuş. Anları ubûr edüp seyr [ü] temâşâ ederek tâ yine Bâb-ı Mısır'a gelince bin yüz adımdır. Bu mahalde adım hisâbı tamâm olup bu hisâb üzre kal‘a-i Medîne dâ’iren-mâdâr üç bin üç yüz elli adımdır.</p>

    <p class="Metin">Ve bu cirmde kal‘a dîvârının kalınlığı altışar arşın esâsı dörder arşın binâsı vardır. Ve dâ’iren-mâdâr yigirmişer arşın âlîdir ve elli arşında bir kulle vâki‘ olup (---) kulledir. Ve cümle (---) bedendir. Ammâ bu kal‘anın dâ’iren-mâdâr handakı yokdur ve lâzım değildir, zîrâ cümle esâsı sa‘b kayalar üzre vâki‘ olmuşdur. Ve gâyet şîrîn ü müzeyyen ü metîn ve ma‘mûr [u] âbâdân kal‘a-i mahbûbdur.</p>

    <p class="Metin">Ve bu cirmde olan kal‘a içre sağîr ü kebîr dörder beşer kat ma‘mûr u müzeyyen hâne-i âlîler vardır. Serâpâ sütûhları kireç ile pûşîde cümle iki bin âbâdân beyt-i musanna‘lardır. imâretinin çoğu hân ve câmi‘ ve medrese ve sebîl ve imâret tekye ve mekteb ve dârü'l-hadîs ve dârü'l-kurrâdır. Ammâ mescid ve gayri câmi‘ yokdur. Ammâ kal‘adan taşra mesâcid ve cevâmi‘ vardır. Ve kal‘a içre sûk-ı sultânî çokdur. Ve hammâmât dahi vardır</p>

    <p class="Metin">Ve cümle evlerde bâğ u bâğçeli ve meydânlı hâneler yokdur. Ancak yedi hânede havlı vardır. Bunlardan mâ‘adâsı kat-ender-kat evlerdir.</p>

    <p class="Metin">Ve bu kal‘a içinde olan hâneler cümle beş mahalledir. Ve (---) mihrâbdır. Ve iç kal‘ada dahi mescid vardır. Cümle kal‘a neferâtları anda edâ-yı salât ederler, zîrâ Arab aşkıyâsından kal‘ayı hâlî komazlar. Zîrâ Medîne-i münevverenin bu iç kal‘a rûhudur. Cemî‘i mâl-ı hazâyin ve defâyin bu iç kal‘adadır. şehir içinde şarka nâzır bir demir kapusu vardır. Ve kapunun iç yüzünde bir dîvânhâne-i azîmi vardır. Cümle mustahfızân anda âmâdedir.</p>

    <p class="Metin">Ve bu kal‘anın cümle der-i dîvârları âlât-ı silâhlar ile ârâste ve pîrâste. Ve bu mahalde bir kubbe-i âlî vardır. Anın bir mermer-i hâm döşeli bir vâsi‘ meydândır, tâ vasatında bir havz-ı latîfde bir şâzrevânı var. Suyu dollâblar ile çekilir. Cümle nigehbânlar ve pîr [ü] cüvânlar andan tecdîd-i vuzû‘ edüp etrâfında meks ederler. Dâ’imâ dizdâr ağanın ve sâ’ir a‘yânın cem‘iyyet yeri bu mahaldir ve bunda dîvân olur.</p>

    <p class="Metin">Ve bu kal‘a içine bir âdem komazlar. Meğer huccâc-ı müslimîn ola, koyarlar. Yohsa Arab tâ'ifesinden bir âdem girmeğe kâdir değildir, gâyet mazbûtdur.</p>

    <p class="Metin">Ve bu iç kal‘a içre çârsû-yı bâzâr ve hân u hammâm yokdur. Ancak bir kaç anbâr ve cebehâne-i âmire ve yetmiş seksen hâne-i sağîre <b class="calibre34">[Y 280b]</b> vardır. Gâyet sa‘b u metîn iç kal‘adır.</p>

    <p class="Metin">Ve mescidi dahi gâyet musanna‘dır, Sultân Süleymân Hân binâsıdır.</p>

    <p class="Metin">Bundan gayri taşra kal‘a içinde mesâcidler ol kadar vâsi‘ ve mükellef değildir. Ve hutbe tilâvet olunur ancak Câmi‘-i Kebîr'dir.</p>

    <p class="Balk">Evsâf-ı câmi‘-i Ravza-i Mutahhara</p>

    <p class="Metin">Cümle ümmet-i Muhammed'in maksûd ve matlûbu olan Hazret-i Risâlet-penâh'ın ravza-i mehbat-ı pür-envârı olan kabr-i şerîfi bu câmi‘ içindedir. Ve bu Medîne kal‘ası içre bundan gayri yerde cum‘a kılınmamak ile cemâ‘at-i kesîreye mâlikdir. Husûsan huccâc vaktinde secde edecek yer bulunmaz bir ulu câmi‘dir kim ekâlîm-i seb‘adaki islâm diyârı ola böyle bir câmi‘-i ruhânî yokdur. Cemî‘i mülûk-i selef Hazret-i Risâlet- <b class="calibre1"><span class="calibre39">[P 117b]</span></b> penâh hâtırıyçün nev-beste ederek eyle musanna‘ ve münakkaş ve mücevher eylemişler kim gûyâ cennetdir.</p>

    <p class="Metin">Hakkâ ki yine cennetdir. Zîrâ bu câmi‘ hakkında <span class="calibre39">hadîs-i sahîhi var olmuş(?)</span> <span class="calibre37">hadîs-i sahîh ola</span> <a class="calibre40" id="_ftnref213"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn213" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[209]</span></span></span></sup></span></a> buyurmuşlardır.</p>

    <p class="Metin">Ve Hazret-i Muhammedüzzâd Mekke-i mükerremede iken bu câmi‘ yeri Hazret-i Ebâ Eyyûb-ı Ensârî hazretlerinin beyt-i şerîfleri idi. Hazret-i Resûl Mekke'den hicret edüp Medîne-i münevvereye geldikde,</p>

    <p class="Metin">"Âyâ kankı hâneye varup mihmân olsak?" derken Cenâb-ı Hak kıbelinden Hazret-i Cibrîl nâzil <b class="calibre34"><span class="calibre37">[Q 116b]</span></b> olup,</p>

    <p class="Metin">"Yâ Muhammed Rabb'in sana selâm etdi. ‘Var habîbim Muhammed'imin şütürbânı olup benim dostum Eyyûb-ı Ensarî'nin beytine habîbimi götür’ dedi" deyüp nâkanın licâmın Cibrîl-i Emîn deveci gibi çeküp götürürken Eyyûb-ı Ensârî ilhâm-ı Rabbânî ile Medîne'den taşra câmi‘-i Kubâ'ya dek seğirdüp hâkipây-i Resûlullâh'a düşüp,</p>

    <p class="Metin">"Hayr mukaddem yâ Resûlallâh" diyerek Muhammed-i Arabî'nin cemeline pîşvâ-yı râh olup Hazret-i Resûl'ü beyt-i şerîfine getirüp Hazret-i Cibrîl-i Emîn,</p>

    <p class="Metin">"Mübârek-bâd yâ Muhammed! işte makâmın budur" deyü işâret buyurup gâyib oldu. Andan cemî‘i Sahâbe-i kirâmın Muhâcirînleri ki hazret ile bile göçenlerdir, anların cümlesine birer süknâ verüp ehl-i Medîne'den her kimin sünnet üzre dörder menkûhası var ise ikişerin üçerin mutallaka edüp birer ehl-i beytleri ile kalup Hazret-i Resûl ile gelen Muhâcirîn'e birer avretlerin vermişler idi. Zîrâ Hazret-i Risâlet-penâh hicret edince niçe bin Sahâbe-i kirâmın avretleri</p>

    <p class="Metin">"Siz Muhammedîsiniz. Biz sizinle bile gitmeziz" deyü talâk-ı selâse ile mutallaka olup Sahâbe-i kirâm Hazret-i Habîbullâh ile Medîne'ye geldiklerinde Ebâ Eyyûb-ı Ensarî böyle nusret edüp her birisin birer hâtûn ile ehl-i beyt etdi, zîrâ Hazret-i Eyyûb Medîne şehrinin kübbârından idi.</p>

    <p class="Metin">Bu hâl üzre Medîne eyle ma‘mûr oldu kim gûyâ ürd-i behişt olup bu şehirden ne cânibine teveccüh etdilerse mansûr u muzaffer olup sâlimîn ve gânimîn Medîne'ye vâsıl olurlar idi. Bu ahvalât mufassalan cemî‘i siyerlerde mastûrdur. Ammâ bizim murâdımız câmi‘-i şerîfin evsâfıdır.</p>

    <p class="Metin">Ba‘dehu Hazret-i Ebâ Eyyûb-i Ensârî Hazret-i Risâlet-penâh'a beyt-i şerîfin <b class="calibre34">[Y 281a]</b> ihsân edüp hazrete hüccet-i şer‘iyyelerin teslîm edüp gitdiler. Gayri hânelerinde sâkin oldular. Ba‘dehu Hazret-i Risâlet bu beyt-i şerîfin cenbinde bir latîf mescid-i şerîf inşâ edüp cümle Sahâbe-i kirâm ile anda ibâdet ederdi kim hâlâ ol mescid Ravza-i Mutahhara olan câmi‘dir. Ve bizzât dâr-ı fânîden dâr-ı bâkîye hicret edecek mahalde cümle Sahâbe-i güzîni cem‘ edüp gûnâ-gûn vasiyyetler edüp,</p>

    <p class="Metin">"Evvelâ beni Hazret-i Alî gasl etsin. Ve Hazret-i Abbâs ammim iki evlâdı Fazl ve Kaysüm ile su sab edüp kamîsım tenşûy üzre döşeyüp beni üzerinde gasl edeler. Ve iki kefen edeler. Ve Hazret-i (---) namâzım kılup beni bu beyt-i şerîfe defn edün" deyü tenbîh buyururlar.</p>

    <p class="Metin">Ba‘dehu rûh-ı şerîfleri Yed-i Kudret ile kabz olunup civâr-ı rahmetde Adn-i Illiyyîn'de karâr edüp cümle Sahâbe-i kirâm ve Çâryâr-ı Güzîn cem‘ olup vâveylâ vü vâveledâ yâ Hâteme'l-enbiyâ Mustafâ diyerek bükâ-i feza‘ ederek Hazret-i Alî-i Kerrâr gasl edüp ol beyt-i şerîf içre defn etdiler.</p>

    <p class="Metin">Ba‘dehu Hazret-i Ebâ Bekrü's-Sıddîk halîfe-i Resûlullâh olup cümle Sahâbe-i kirâm ve Muhâcirîn [ü] Ensâr ve Erbâb-ı Soffa bî‘at edüp mustakillen halîfe olup cümle kibâr-ı kümmelîn ve Sahâbe-i güzîni cem‘ edüp âsitâne-i Resûlullâh'ı zer-ender-zere müstağrak edüp cennet-misâl bir köşe etmeğe emr eder. Hazret-i Alî ve Fâtımatü'z-Zehrâ ve sâ'ir sahâbe-i ağniyâ,</p>

    <p class="Metin">"Cümle mâl [u] mâ-melekimiz hazret uğuruna fedâ olsun. Bir kerpiçin altun ve bir kerpiçin zer-i hâlisden ve kubbesin yekpâre altundan edelim" deyüp Fâtiha tilâvet edüp herkes hânesine gidüp var makdûrun meydâna koyup Hazret-i Resûl rûhiyçün masrûf etmeğe mâlların hâzır ederler.</p>

    <p class="Metin">Hikmet-i Hudâ ol gece cümle ehl-i beytin ve cemî‘i Sahâbe-i kirâmın vâkı‘asına Hazret-i Risâlet görünüp,</p>

    <p class="Metin">"Yâ ümmetlerim! Benim hâtırım dilersiz bana cevâhir ve altun ve gümüş kubbe lâzım değildir. Biz Cenâb-ı Bârî'den dünyâ devleti ricâ etmedik. Rahm-i mâderden beri ümmetim der idim. Eğer benim rızâm isterseniz beni münkirîn ü müşrikînden hıfz içün şeş cihetime şebeke edüp mescidimi vüs‘at üzre edüp sünnetim üzre gidüp gazâ-yı ekberler edüp Sahâbe-i kirâmlarım gazâ mâlıyla bir hoş gözedesiz" buyururlar.</p>

    <p class="Metin">Ale's-sabâh cümle Sahâbe-i kirâm bu vâkı‘ayı birbirlerine nakl edüp âsitâne-i Resûlullâh'ı mücevher etmeden ferâgat edüp emr-i Resûlullâh üzre ibtidâ Hazret-i Osmân mescid-i şerîfi câmi‘ edüp tevsî‘ edüp azîm binâlar edüp ibtidâ kıble dîvârın inşâ etdi. Ba‘dehu Hazret-i Alî binâ etdi.</p>

    <p class="Metin"> Ba‘dehu Emeviyyûn'dan Velîd bin Abdülmelik andan Mısır sultânlarından Sultân Kaytbay ve Sultân Gavrî ve Âl-i Osmân'dan Sultân Süleymân Hân ve Sultân Murâd-ı Sâlis ve Sultân Ahmed. Bu mezkûrûnun cümlesi Hazret-i Risâlet-penâh'ın şefâ‘atlerin ricâ edüp her biri birer âsâr-ı azîme inşâ ederek <b class="calibre34">[Y 281b]</b> bu câmi‘-i şerîf cennet-misâl olmuşdur.</p>

    <p class="Balk3">Ne kıt‘ada ve ne cirmde ve ne eşkâlde olduğun manzûrumuz olduğu üzre beyân eder</p>

    <p class="Metin">Evvelâ harem ile câmi‘ dâ’iren-mâdâr taşradan sekiz yüz adımdır. Ammâ mihrâb tarafı dîvârı önü bâğçe ve mahalle içi olmak ile Bâb-ı Selâm'dan içeri girip tâ müvâcehe-i Resûl önünden mü’eddebâne ubûr edüp câmi‘in Ömerü'l-Fârûk köşesine dek iki yüz adımdır. Bu hisâb üzre câmi‘in devr-i müdevveri bin adımdır.</p>

    <p class="Metin">Andan yine câmi‘ içinden adımlayup Hazret-i Risâlet'in pây-i şerîfleri ucundan ve Bâb-ı Cibrîl'den ve şeyhü'l-haremler soffasından ve Bâb-ı şifâ'yı ubûr edüp yine haremin iç yüzünden tâ yağ mahzenleri önüne varınca yüz yetmiş adımdır.</p>

    <p class="Metin">Ve yağ mahzeni köşesinden yine haremin iç yüzünden imâret küpleri durduğu bucağa varınca yüz elli adımdır. Ve bu mahalden yine iç yüzünden Bâb-ı Rahmet'e varınca anı ubûr edüp Bâb-ı Selâm'a gelince yüz yetmiş adımdır. Bu hisâb üzre bu câmi‘-i şerîf iç yüzünden altı yüz toksan adımdır, taşradan bin adımdır.</p>

    <p class="Metin">Ve harem-i şerîfi serâpâ hurde çakıl taşı döşelidir. Dâ’iren-mâdâr altı yüz adım bir haremdir. Ve bu haremin tâ ortasında bir kubbe-i âlî vardır. Cümle kanâdîllerin diyâr-ı Mağrib Sûse'sinden gelen zeyt yağı Mısır'a gelüp andan Yenbû‘a andan Medîne-i münevvereye gelüp bu kubbede mahfûzdur.</p>

    <p class="Metin">Ve bu yağ kubbesi önünde çâr-kûşe bir soffacık vardır. Cânib-i erba‘ası parmaklıkdır. içinde bir serâmed nahl-i hurmâ vardır. Bizzât Hazret-i Risâlet-penâh mübârek dest-i şerîfleri ile dikmişlerdir. Ve hâlâ yanında bi-emrillâh bir hurmâ fidanı dahi hâsıl oluyor. Bu hurmâ mahalli Hazret-i Eyyûb'un hânesi havlısı idi. şimdi harem-i şerîf olmuşdur.</p>

    <p class="Metin">Bu harem-i şerîfin cânib-i erba‘ası soffalardır. Ve ale't-tertîb gûnâ-gûn zî-kıymet beyâz mermer ve sommâkî ve zenbûrî elli iki aded amûd-ı müntehâlardır kim misilleri Sahratullâh'dadır.</p>

    <p class="Metin">Ve etrâf-ı harem elli iki tâk-ı musanna‘lardır. Ve kemerinin mâbeyne-hümâlarında Karahisârî<b class="calibre34"> </b><b class="calibre34"><span class="calibre39">[P 118a]</span></b> hattı tarzı celî hat ile lafza-i celâller mersûmdur.</p>

    <p class="Metin">Ve bu harem-i şerîfin cânib-i erba‘asında üç minâre-i müntehâlardır kim her biri eflâke ser çekmiş üçer tabaka musanna‘ ve mevzûn minâre-i kanaralardır. Bir minâre Hazret-i Ömer köşesinde gâyet binâ-yı mühendis bir serâmed minâre-i mîldir. Ve biri Bâb-ı Rahmet hâricinde Sultân Kaytbay medresesi kapusu üzre bu dahi ibret-nümâ bir makâm-ı Bilâl minâre-i icrâ-yı makâm-ı uzzâldır. Ve biri dahi harem-i şerîfin şimâlî tarafı rüknünde tarz-ı kadîm bir minâre-i azîmdir. Ammâ anlar kadar musanna‘ değildir.</p>

    <p class="Metin">Ve bu câmi‘-i şerîfin serâpâ (---) (---) pûşîde. Ve bu câmi‘in içinde haremiyle cümle sağîr ü kebîr üç yüz amelî müdevver sütûnlardır. Cümlesi yigirmişer (---) (---) (---) sütûnlar üzre yine üç yüz aded kemerlerdir kim her biri kavs-i kuzahdan nişân verir.</p>

    <p class="Metin">Ve bu tâklar üzre nakş-ı bûkalemûn tavanlardır <b class="calibre34"><span class="calibre37">[Q 117a]</span></b> kim Mânî <b class="calibre34">[Y 282a]</b> ve Bihzâd [ve] Erjenk kalem mûyin çekmede kemeri mûmiyân olurlar. Böyle bir sihr-i mübîn ve sihr-i i‘câz kalemdir kim bu kadar yüz yıldan berü henüz altun ve levha ve lâciverd silu'su nîlgûn-vâr şa‘şa‘a urur bir ibret-nümûn nakş-ı bûkalemûn tavandır. Ammâ muvâce[he]-i Resûl-i Mübîn önü üzre kârgîr binâ altı kubbe-i hurdedir. Ammâ bunların dahi içleri eyle nakş olunmuşdur kim gûyâ nigârhâne-i nakş-ı Çîn'dir. Bu kubâbların cânib-i erba‘asındaki câm-ı gülgûnlara şems-i âteştâb fer urdukça Hazret-i Risâlet-penâh'ın kubbesi içi nûrun âlâ-nûr olur.</p>

    <p class="Metin">Ve bu Hazret-i Resûl'ün ibtidâ inşâ etdüği câmi‘in dâhili ve Hazret-i Osmân'ın ana ilhâk etdüği câmi‘in cümle içindeki sütûnları tâ Bâb-ı Selâm'a varınca ol sütûnlar birer âdem kaddi kadar sebz-gûn kâşî-i Çîn kaplıdır. Ammâ harem etrâfında olan soffa sütûnları cümle sâde amûd-ı mücellâlardır. Ve Hazret-i Osmân zamm eyledüğü binâ ile Hazret-i Risâlet'in câmi‘-i kadîmi mâbeyni tâ Bâb-ı Selâm'a varınca amûdlar mâbeyni gûnâ-gûn musanna‘ şebekelerdir. Kimi servi ve kimi ceviz ve kimi santa ahşâbâtlarından münakkaş kafeslerdir.</p>

    <p class="Metin">Hazret-i Osmân binâ etdüği dîvârda bir mihrâb-ı musanna‘ vardır. Kimesne ol mihrâbda ibâdet etmez, zîrâ câmi‘-i kadîm gerüde Hazret-i Risâlet'indir ve minber dahi andadır. Ancak Hazret-i Osmân'ın binâsı Hazret-i Risâlet'in câmi‘ine harem olmuşdur. Ve ba‘zılar teberrüken rek‘ateyn namâz kılarlar, du‘â müstecâbdır.</p>

    <p class="Metin">Ve aslâ hasîr döşeli değildir. Gûyâ Bâb-ı Selâm'dan bir şâhrâh haremdir ammâ üstâd-ı kâmil bu hareme eyle hurde zî-kıymet musanna‘ taşlar döşemişlerdir kim gûyâ Hind püsûs-kârîsidir kim serâpâ mermer-i hâm ve yeşim arakânî ve asfer yerekânî ve balgamî ve sommâkî seng-i gûnâ-gûn ruhâm ile eyle tezyîn etmiş kim âdem hayrân olur.</p>

    <p class="Metin">Ammâ Hazret-i Risâlet câmi‘i zer-ender-zer her biri birer pâdişâh ve vezîr [ü] vüzerânın hayrâtı hâlîçe-i münakkaş ile ârâste ve pîrâste olmuş câmi‘i nûr-ı Hudâ'dır. Hudâ-yı Lem-yezel hakkı eğer kim alâyık-ı dünyâ ile âlûde olup seyâhate mâyil olmasam bu câmi‘ içinden bir kadem hebâya gitmezdim.</p>

    <p class="Metin">Ve niçe bin âdem bu câmi‘ içre müvâce[he]-i Resûlullâh'da tâ‘at [u] ibâdât edüp mücâvir olmuşlar alâyık-ı dünyâdan münzevî olmuşlardır.</p>

    <p class="Metin">Ve dahi mü’ezzinân mahfili beyâz mermer-i hâm hurde sekiz aded sütûn-ı nahîf üzre cânib-i erba‘ası yine mermer-bür san‘atı ile münakkaş ibret-nümâ bir maksûredir.</p>

    <p class="Metin">Ve Hazret-i Risâlet ravzasına karîb imâm-ı Hanefî mihrâbı bir alçacık mihrâbdır. Ammâ bu dahi kuş gözü hurde taş ile eyle münakkaşdır kim temâşâ etdiğimiz mihrâbların memdûhlarından biri dahi bu mihrâbdır. Ammâ bu mihrâbın iki cânibinde âdem kaddi bâlâ altun şem‘dânlar üzre sekizer arşın bâlâ beyâz şem‘-i asel kâfûrîler var kim her biri amûd-vârdır. Ve her birin birer âdem kucaklar cüssedâr mûmlardır. şu‘leleri gûyâ nûr-ı ilâhîdir. Mısır'dan gelir.</p>

    <p class="Metin">Ve bu mihrâbın sağ tarafında Sultân Murâd-ı Sâlis bir mimber-i peygamber binâ etdirmiş kim <b class="calibre34">[Y 282b]</b> Hudâ hakkıyçün cemî‘i memâlik-i islâmın ibâdetgâhlarında böyle bir mermer-i musanna‘ minber-i serâmed görmedim. Gûyâ bu câmi‘in rûh cüz’idir. Rûh-ı a‘zamı Ravza-i Mutahhara'dır.</p>

    <p class="Metin">Ve bu minberin bâb-ı nazîfi üzre bu ebyât tahrîr olunmuşdur. Beyt:</p>

    <p class="Beyit"> Erşedü's-sultân Murâd ibnü Selîm,</p>

    <p class="Beyit1"> Hayru minber zâdehu beyne'l-mi‘âd</p>

    <p class="Beyit"> Kâle Sa‘d emme'l-hisâb târîhuhu,</p>

    <p class="Beyit1"> Minberün ammerehu Sultân Murâd<span class="calibre43">;</span>.</p>

    <p class="Beyit1"> Sene 1002</p>

    <p class="Metin">Ve bu mihrâbın sağında mihrâb-ı imâm-ı şâfi‘î vardır. Ve mihrâb-ı imâm-ı Mâlikî ve mihrâb-ı imâm-ı Hanbelî vardır. Bunlar dahi musanna‘ mihrâblardır.</p>

    <p class="Metin">ibtidâ salât-ı hamse edâ olunan evvel mezheb-i şâfi‘î ba‘dehu Hanefî ba‘dehu Mâlikî ve ba‘dehu Hanbelî kılarlar. Ammâ mü’ezzinler mahfilinden kalkmayup edâ-yı salât etdiklerinden sonra mezâhib-i selâse ku‘ûd üzre mü’ezzinlik ederler.</p>

    <p class="Metin">Ve Bâb-ı Selâm'ın iç yüzündeki kemer altında târîh:</p>

    <p class="Metin6"><i class="calibre35">"Emera bi-inşâi hâze'l-binâi'l-mübâreketi Mevlânâ es-Sultân Kaytbây azze nasruhu sene fî (---) (---) (---) (---) (---) (---)"</i> tahrîr olunmuşdur.</p>

    <p class="Metin">Gâyet musanna‘ şuğl-ı zergerî pirinç mücellâ kapudur. Anı gören altun zann ederler.</p>

    <p class="Metin">Ve Bâb-ı Rahme ve Bâb-ı şifâ ve Bâb-ı Cebrâ’îl bu câmi‘in cümle dörd kapusu serâpâ musanna‘ pirinç kehrübâ-vâr musaykal ve mücellâ bâblardır. Ammâ Bâb-ı Selâm'dan içeriye girdikde kapunun içeri sol tarafı köşesinde bir âdem kaddi bâlâda bir mâvî kâğıdlı levha üzre bu ebyâtları celî ta‘lîk hattile tahrîr olunmuş bir kitâbedir. Kıt‘a:</p>

    <p class="Beyit14"> Budur âyîn-i Arab bir kavmin olsa seyyidi</p>

    <p class="Beyitara"> Az olur kim kabri üzre bende âzâd olmaya</p>

    <p class="Beyitara"> Sen ki Fahrü'l-âlemîn ü Seyyidü'l-kevneynsin</p>

    <p class="Beyit1"> Haşelillâh kabrine yüz süren âzâd olmaya</p>

    <p class="Metin5">deyü tektîb olunmuş. Ammâ mahalle münâsib kemâl-i Hassânîsin ızhâr eylemiş. <i class="calibre35">Sad-lek bârekellâh.</i></p>

    <p class="Metin">Ve yine bu Bâb-ı Selâm'dan içeri girdikde sağ köşede bir âdem kaddi bâlâda âye[t]:</p>

    <p class="Metin"><i class="calibre2">E‘ûzü billâhi mine'ş-şeytâni'r-racîm,</i> <a id="_ftnref214"></a><a href="Evliya_Celebi_Seyahatnamesi_9._Kitap_split_023.htm#_ftn214" title=""><span class="MsoFootnoteReference"><sup class="calibre41"><span class="calibre11"><span class="calibre12"><span class="calibre11">[210]</span></span></span></sup></span></a> <a id="_ftnref215"></a><a href="Evliya_Celebi_Seyahatnamesi_9._Kitap_split_023.htm#_ftn215" title=""><span class="MsoFootnoteReference"><sup class="calibre41"><span class="calibre11"><span class="calibre12"><span class="calibre11">[211]</span></span></span></sup></span></a> âyeti mastûrdur. Yine o sıra ile, âye[t]: <a id="_ftnref216"></a><a href="Evliya_Celebi_Seyahatnamesi_9._Kitap_split_023.htm#_ftn216" title=""><span class="MsoFootnoteReference"><sup class="calibre41"><span class="calibre11"><span class="calibre12"><span class="calibre11">[212]</span></span></span></sup></span></a> âyetleri ilâ-âhirihi tâ Hazret-i Osmân mihrâbına varınca bu âyet-i şerîfeler celî hatt-ı müzehheb ile tahrîr olunmuşdur.</p>

    <p class="Metin">Bu hatlardan aşağı kâr-ı ferşe varınca Hazret-i Osmân binâ etdüği dîvâr cümle gûnâ-gûn mevvâc sommâkî ve yeşim ve yerekânî ebrî seng-i ibret-nümûnlar kaplıdır. Ve bu seng-i musanna‘lar üzre bir kat dahi celî hatt-ı müzehheb ile tâ Bâb-ı Selâm'dan Bâb-ı Cibrîl'e gelince sûre-i Feth-i şerîf tahrîr olunmuşdur. Ammâ Allâhu a‘lem hatt-ı Yâkût-ı Musta‘sımî'dir, zîrâ hatt-ı kadîmdir. Ve kâ‘idesi dahi ana yakındır.</p>

    <p class="Metin">Ve bu Hazret-i Osmân dîvârının ta‘mîr ü termîmine şâfi‘î köşesinde çâr-kûşe bir mermer-i beyâz üzre böyle mektûbdur, târîh:</p>

    <p class="Beyit">şâfi‘î dîvân haşr ü mehbıt-ı rûhu'l-emîn</p>

    <p class="Beyit1">Sadr-ı cem‘-i enbiyâ tâc-ı rü’ûsü'l-ârifîn</p>

    <p class="Beyit">Feyz-i Hak'dan düşdü târîhi du‘â-i hayr ile</p>

    <p class="Beyit29">Dî n [ü] dünyâsın mu‘ammer ede Rabbü'l-âlemîn.</p>

    <p class="Beyit1"> Sene 1042 <span class="calibre39">10543</span> <span class="calibre37">104..</span></p>

    <p class="Metin">Ve bu Hazret-i <b class="calibre34">[Y 283a]</b> Osmân binâ etdüği dîvârda aslâ pençere yokdur, illâ Hazret-i Risâlet-penâh'ın müvâce[he]sinde nîm âdem kaddi bir pirinç kafesli pençere vardır. Taşrası gül [ü] gülistân ve sünbül [ü] reyhânlı bir bâğ-ı irem hadîka-i iremdir.</p>

    <p class="Metin">Ve bir pençere dahi Hazret-i Risâlet'in pây-i şerîfleri şebekesi önünde <b class="calibre34"><span class="calibre39">[P 118b]</span></b> bir pençere dahi vardır. Tarîk-ı âma nâzırdır. Bu dahi pirinç kafesli revzendir. Bu câmi‘de bu iki pençereden gayri yokdur. Gûyâ cânib-i erba‘ası bir mahfûz kal‘adır. Hakkâ ki kal‘a içinde kal‘adan metîn bir kal‘a-i gevher-nigîndir.</p>

    <p class="Metin">Ve yine bu câmi‘ içre şeyhü'l-haremler kasrı önünde Erbâb-ı Soffalar soffası dahi başka bir ibâdetgâhdır ki şebeke-i Resûlullâh içinde Hazret-i Fâtımatü'z-Zehrâ'ya nâzır bir soffadır. Bu tarafdaki demir şebekeler üzre niçe bin erbâb-ı ma‘ârifin levha üzre birer hüsn-i hat âsârları var. Hamd-i Hudâ Hakîr Evliyâ-i bî-riyânın dahi bir levha üzre celî hat ile:</p>

    <p class="Beyit5"> Seyyâh-ı âlem Evliyâ rûhiyçün el-Fâtiha.</p>

    <p class="Metin5">deyü tahrîr edüp âsârımız vardır.</p>

    <p class="Metin">Bir âsârımız dahi müvâce[he]-i Resûlullâh'ın mukâbelesindeki mezkûr şükûfezâra (---) (---) (---) <span class="calibre37">şebeke</span> celî kalem ile rûy-i dîvârda,</p>

    <p class="Beyit30"> şefâ‘at yâ Muhammed Evliyâ'ya</p>

    <p class="Beyit1"> Sene 1082</p>

    <p class="Metin5">deyü tahrîr eylemişimdir. (---) (---) (---) âdem destârı kadar billûr kanâdîller içinde birer kandîller dahi vardır.</p>

    <p class="Metin">Mısır'a ve (---) (---) (---) Mısır'da inşâ olunur. Cümle yedi bin kanâdîldir. Her şeb huddâmları yakup sabâha dek rûz-ı rûşen olup cemî‘i mücâvirîn ü müsâfirîn kırâ’at-i Kur’ân<b class="calibre34"> </b><b class="calibre34"><span class="calibre37">[Q 117b]</span></b> ve mübâhase-i edyân ederler. Eğer bu câmi‘-i şerîfin evsâfın ma‘lûmumuz olduğu mertebe tahrîr etsek bir mücelled kitâb olur.</p>

    <p class="Metin">Ve ibtidâ kal‘a evsâfın tahrîr etmeden murâd oldur ki bu câmi‘-i Resûlullâh kal‘anın tâ vasatında olduğu ma‘lûm oluna. Ve Hazret-i Resâlet dahi bu câmi‘in ne cânibinde idüği ma‘lûm-ı sa‘âdet ola.</p>

    <p class="Balk">Evsâf-ı Ravza-i Mutahhara ve kubbe-i mehbıt-ı nûr-ı münevvere, ya‘nî kabr-i şerîf-i Hazret-i Muhammed Emîn <i class="calibre2"><span class="calibre42">âye[t]: </span></i><a id="_ftnref217"></a><a href="Evliya_Celebi_Seyahatnamesi_9._Kitap_split_023.htm#_ftn217" title=""><span class="MsoFootnoteReference"><sup class="calibre63"><span class="calibre11"><span class="calibre12"><span class="calibre11">[213]</span></span></span></sup></span></a><i class="calibre2"><span class="calibre42"> sallallâhu ta‘âlâ aleyhi ve sellem ilâ yevmi'd-dîn Nevverahâllâhu Ta‘âlâ bi-envârı rahmetihi Bi-hurmeti Muhammedin aleyhi's-selâm ve ıtretihi</span></i></p>

    <p class="Metin">Evvelâ bu âsitâne-i mahzen-i esrâr-ı Hudâ dergâhının sebeb-i binâsın alâ kadri'l-imkân beyân edelim. ibtidâ Hicret-i Nebeviyye'nin sene 14 târîhinde Çâryâr-ı Güzîn <i class="calibre35">rıdvânullâhi ta‘lâ aleyhim ecma‘în</i> ve Ehl-i beyt-i tâhirîn anlardır kim Hazret-i Alî ve imâm-ı hümâm Hasan ve imâm Hüseyn ve Fâtımatü'z-Zehrâ. Bunlar Ehl-i Beytdirler kim şân-ı şerîflerinde âye[t]: <a class="calibre40" id="_ftnref218"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn218" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[214]</span></span></span></sup></span></a> âyet-i şerîfi zât-ı şerîfleri içün nâzil olmuşdur. Bu sultânlar cümle bir yere cem‘ olup meşveret edüp Hazret-i Risâlet'in cesed-i şerîfin bir hâl ile hıfz etmeğe bezl-i himmet edüp buyurdular kim:</p>

    <p class="Metin">"ihtimâldir mürûr-ı eyyâm ile devlet bir hâlden bir hâle varup münkirînler cesed-i Resûlullâh'a bir fürce bulalar. Gelin bir hâl edelim" deyü <b class="calibre34">[Y 283b]</b> ale'l-ittifâk cesed-i şerîfinin cânib-i erba‘asına handaklar kazup kârgîr binâlar üzre tarz-ı kadîm bir kubbe-i azîm inşâ etdiler.</p>

    <p class="Metin">Ba‘dehu Âl-i Abbasiyyân'dan Hârûnü'r-Reşîd ve oğlu Me’mûn Halîfe ve niçe mülûkler dahi binâ-yı zamîme ederek bir âsitâne-i azîm olmuşdur. Mürûr-ı eyyâm ile târîh-i Hicret-i Nebeviyye'nin (---) senesinde Âl-i Atabegân-ı Ekrâd Nûreddîn eş-şehîd şâm halîfesi iken düşmen-i dîn olan işpanya'da Papa nâm la‘în-i bî-dîn cümle kıssîs ve bıtrîk ve ruhbânlar ile meşveret-i fâside edüp eytdiler kim,</p>

    <p class="Metin">"Gelin sizinle Muhammed'in dîn [ü] devletine rahne verelim. Ceng [ü] cidâl ile anlara mukâvemet etmek olmaz. Berren ve bahren anlar mansûr [u] muzaffer olup bu kadar seneden berü millet-i Mesîhiyye Hıristiyanlarını pâymâl eylediler. imdi tedârük oldur kim bunarı başından alalım. Bir kaç yarar âdemlerimize mâl-ı firâvân va‘de edelim. Ve bunda evlâd [u] iyâllerine bî-hisâb şeyler verelim ve cemî‘i levâzımâtların görelim, Medîne-i münevvereye gönderelim. Anda varup harem etrâfında bir hücrede mihmân olup halkdan münzevî olup hücrelerinden lağım ile Muhammed'i kabrinden serîka edüp bizim işpanya şehirlerinden Roma'ya getirsinler. Olmaya illâ hayr" deyü şehrinde cân u başın Papa nâm mel‘ûnun uğuruna fedâ edenlerden yigirmi aded âdem bulup bunlara hayli mâl u mâmelek ve bu kadar kitâb verirler ki bu mel‘ûnların her biri akl-ı Arasto veled-i zinâ mel‘ûnlar kim cemî‘i elsine-i muhtelifeyi fesâhat u belâgat üzre tekellüm eder mel‘ûnlar idi. Papa mel‘ûn bunlara murâdı üzre ta‘lîm edüp</p>

    <p class="Metin">"Eğer şu <span class="calibre38">.</span> Muhammed<span class="calibre38">;</span>'in meyyitin bu şehre getirirseniz kılıcınız arşa asılup Hazret-i Îsâ ile haşr olursuz ve cümle Hıristiyanlar içre tevârîhlere yazılırsız" deyü bunları Medîne cânibine gönderir.</p>

    <p class="Metin">Bu mel‘ûnlar Mısır'a gelüp murâd [u] maksûdları üzre tedârüklerin görüp birer çemenderlere süvâr olup kat‘-ı menâzil ve tayy-ı merâhil ederek huccâc ile Medîne-i münevvereye gelüp on dânesi ulemâ kıyâfeti ile şeyhü'l-hareme buluşup hedâyâların verirler.</p>

    <p class="Metin">Hemân şeyhü'l-harem "Safâ geldiniz" deyüp Harem-i şerîfin bir köşesinde bunlara bir hücre gösterirler. Anlar dahi ilme meşgûl olup evkât-ı hamselerin müvâce[he]-i Resûlullâh'da edâ edüp kimesne ile ihtilât etmeyüp hücrelerine giderler.</p>

    <p class="Metin">Bu mel‘ûnların on neferi dahi şehir içre ikişer üçer sepişüp bir kaçı hımârları ile zebbâlci olurlar ya‘nî şehrin hâr [u] hâşâklerin süpürüp hammâmlara yakarlar. Ve ba‘zısı hacer ve şecer makûlesin dahi taşıyup şehrin ba‘zı çukurların düz edüp ba‘zı muzahrafâtları şehir hâricine taşımağı mu‘tâd edinüp sûret-i Hak'dan görünürler.</p>

    <p class="Metin">Beri tarafda mel‘ûnlar kâmil üç yıl hücrelerinde sâkin olup tedrîc ile lağım yollarından hâk-i amber-pâki mezkûr hımârları ile ve gâhîce kendüler tobralar ile türâb taşıyarak ol mahalle varırlar kim kabr-i Resûlullâh <b class="calibre34">[Y 284a]</b> altı zirâ‘ kalmış. Ammâ ol Hazret-i Sabûr [u] gayûr Allâh'ın hikmeti var. Anlar bu işe mübâşeret etdikleri gibi helâk etse, olur, ammâ hikmeti var. ihmâl etmez, imhâl eder. Me’âl-i kelâm hemân ol mahalde bir gece bizzât Hazret-i Risâlet-penâh şâm-ı şerîfde Nûreddîn eş-şehîd pâdişâh iken Nûreddîn'in vâkı‘asına girüp eydir:</p>

    <p class="Metin">"Yâ Nûreddîn! Bu mel‘ûnlar benim kabrim kazup beni serîka edüp cesedimi kâfiristâna götürmeğe kasd edüp kabrime yakın gelmişlerdir. işte şu mel‘ûnlardır" deyü eşkâlleri ile birer birer bunları gösterüp,</p>

    <p class="Metin">"Yetiş yâ Nûreddîn! Senin gelmene tevfîz olunmuşdur. Bu hidmet-i celîle sana müyesser olmuşdur. Ve benim şeş cihetim hadîd ve tuçlar ve Horasânî kârgîr binâlar ile mazrûf ve niçe mâl-ı hazîne masrûf eyle. Senin gelmende sırrullâh vardır. Hidmetin mukâbelesinde sana şehâdet müyesser olup benim alemim dibinde haşr olup, sana şefâ‘at ederim" dedikde hemân Nûreddîn hazretleri hâbdan bîdâr olup görse kim hâne-i Nûreddîn nûr-ender-nûr ve kendü dahi pür nûr olmuş. Tîz pâk tecdîd-i vuzû‘ edüp nısfu'l-leylden tâ vakt-i sabâha dek on iki bin heccân ve küheylân hussân cem‘ edüp altı bin âdem ile heccânlara zâd-ı râhilelerin tahmîl edüp, "Tevekkülen alellâh" deyüp şâm'dan kıble cânibine müteveccih olup âlem ağyârdan bî-haber kat‘-ı menâzil ve tayy-ı merâhil ederek Aneze nâm mahalde nüzûl edüp sehel istirâhat mahallinde Nûreddîn fikr edüp</p>

    <p class="Metin">"Âyâ bu cânibe müteveccih olduk. Ammâ Sayda ve Berût kal‘aları <b class="calibre34"><span class="calibre39">[P 119a]</span></b> cânibinden küffâr şâm-ı şerîfe istîlâ eylemeye" efkârıyla hâb-âlûd oldukda derhâl Hazret-i Risâlet-penâh:</p>

    <p class="Metin">"Yâ Nûreddîn! Elem çekme Mekke ve Medîne ve şâm benim himâyetimdedir. Inkırâzü'd-devrân anlara bir zarar-ı azîm isâbet etmez. Ammâ böyle ba‘zı ihtilâl vâki‘ olursa da kâr-ı dünyâ böyledir. Andan zarar yokdur. Gam yeme" buyururlar. Hemân yine Nûreddîn kalkup gece gündüz berk-i hâtif gibi giderek şâm'dan Medîne'ye yigirmi beş konak yeri atlı ayağıyla yüz sâ‘at yeri üç gün üç gecede alup Medîne-i münevereye dâhil olup bir ziyâfet-i azîm tertîb eyleyüp hâs u âm ve bay [u] gedâ gelüp sadakât [u] nezerâtları cümle ehl-i Medîne'ye ihsân edüp ta‘âm tenâvül olunmağa başlandı. Bir kaç remmâ âdemler ta‘âm yiyüp kalkup gitdiler. Ammâ vâkı‘asında Hazret-i Risâlet'in gösterdiği mel‘ûnlardan kimesne zâhir olmadı. Hemân Nûreddîn eyitdi:</p>

    <p class="Metin">"Yâ ehl-i Medîne! Elhamdülillâh, ta‘âm kesîr ve hayr [u] berekât kesîr. Dahi fukarâdan kimesne yok mudur ki ol garîbü'd-diyârlar dahi gelüp ni‘metimizle muğtenim olalar" dedi. Ehl-i Medîne eyitdiler:</p>

    <p class="Metin">"Vallâhi Sultânım! şu Bâb-ı şifâ'nın medresesi hücresinde on aded kimesne vardır, (---) (---) (---) münzevî âdemlerdir. Gündüz sâ’im ve gece kâ’im evkât-ı <b class="calibre34">[Y 284b]</b> hamselerin câmi‘-i şerîfde kılarlar. Ehl-i sünnet ve'l-cemâ‘at sâhib-i sülûk âdemlerdir. (---) (---) (---) Ve kimesnenin ta‘âmın yemezler. Bir perhizkâr ve dîndâr âdemlerdir. Üç senedir bunda (---) (---) (---) ve <span class="calibre37">sâkin olup</span> sâhib-i firâş olup hâlet-i nez‘e varmışlardır. Ancak bir kaç hidmetkârları (---) (---) (---) eylediler". Hemân Nûreddîn:</p>

    <p class="Metin">"Tîz anları huzûruma hâlet-i nez‘de ise getirin. Sadaka ve ihsânlarımız alsınlar ve ta‘âmlarımız <b class="calibre34"><span class="calibre37">[Q 118a]</span></b> yesinler ve hil‘atlerimiz geysinler" deyü üç kerre âdem vardı, gelmediler.</p>

    <p class="Metin">Derhâl Nûreddîn huddâmlarına işâret edüp ibrâm [ü] ilhâh ile üçün dahi kilim ile hâlet-i nez‘de ise getirdiler. Mâ‘adâsı kendi kadem-i nâ-mübârekleri ile huzûr-ı Nûreddîn'e gelince Nûreddîn-i şehîd,</p>

    <p class="Metin">"Sadakta yâ Resûlallâh" deyüp Hazret-i Risâlet'in vâkı‘asında gösterdiği gibi görüp secde-i şükr etdiler.</p>

    <p class="Metin">Der-akab hücrelerin basdırup bu kadar mühimmât-ı şeytanat ve bu kadar levâzımât-ı mel‘anet ile bu kadar mâl dahi getirüp ve bu kadar kazma ve kürek çapa ve külünk ve küskü ve tîzâb misilli zehirli sular kim seng-i hârâ geldükde bu tîzâbları seng üzre ilkâ edüp pâre pâre ede.</p>

    <p class="Metin">Bu hâli ahâlî-i Medîne görünce "Ne‘ûzübillâh" deyüp bu mel‘ûnların hüsn-i hâllerine şehâdet etdiklerinden hicâb-âlûd olup gitdiler. Nûreddîn,</p>

    <p class="Metin">"Eyle olur. Hicâb etmesinler. <i class="calibre35">Hamlü'l-mü’min ale's-salâh'</i>dır. Anlar zâhirlerine şehâdet eylediler" deyüp yine cümle a‘yân-ı kibâr-ı kümmelîni huzûruna kığırup bu mel‘ûnlara cezâ tertîbine şürû‘ edince sâhib-i firâş olan mel‘ûnun biri ukkâb gibi yerinden sıçrayup Nûreddîn üzre dal meç olup hücûm eyledi.</p>

    <p class="Metin">Biri dahi yerinden sıçrayup Nûreddîn üzre bir tüfeng atdı. Hamd-i Hudâ biri de isâbet etmeyüp bunları cellâd-ı felek ele alup vücûdlarını elek elek edüp bir bir söyledirler:</p>

    <p class="Metin">"Vallâhi bizim taşrada on aded refîklerimiz vardır. Bu şehir içre zebbâl sûretinde hımârlar ile hidmet eder şeklinde haftada bir iki kerre bize gelüp toprak taşırlardı. Ve ba‘zı mahalde tobralar ile biz de taşırdık" deyince tîz ol on aded zebbâli dahi hımârları ile getirüp anlara dahi işkence edüp bülbül-i gûyâ gibi bir bir mâhiyyât-i hâl-i pürmelâllerin söylediler. Ammâ hücreleri içre lağım yolların bulamadılar.</p>

    <p class="Metin">Âhir mel‘ûnın biri "Âteş yakup ta‘âm bişirdiğimiz taşın altındadır. Ol taş tuç tekerlekler üzredir. Ol taşı beri çekin, lağım yolu zâhir olur" deyü ta‘lîm edince hakîkatü'l-hâl ocakda âteşleri yanup tancereler üzre ta‘âmları tabh olunmada.</p>

    <p class="Metin">Derhâl cümle ehl-i Medîne huzûrunda ocak taşın meydân-ı mahabbete çekince azamet-i Hudâ bir gâr yolu gibi bir lağım râhı zâhir olup şem‘ler yakup, bizzât Nûreddîn-i şehîd bükâ ederek bu lağıma girüp <b class="calibre34">[Y 285a]</b> <i class="calibre35">"Eş hâl yâ Resûlallâh"</i> diyerek kâmil yüz adım kabr-i şerîfe doğru giderler. Vücûd-ı Resûlullâh'a ancak bir adım yer kalmış. Bu hâl üzre keşfidüp cümle taşra çıkarlar ve mel‘ûnları be-dürüstî işkenceye çeküp söyledirler. Ser-i kârlarında olan mel‘ûn eydir:</p>

    <p class="Metin">"Vallâhi biz işpanya râhiblerindeniz. Cümlemiz dîn-i Muhammed zuhûr edeli huzûrumuz gidüp millet-i Mesîhiyye pâymâl oldu. Husûsâ bu Emeviyyûn'dan Velîd bin Abdülmelik asrında cemî‘i cezîrelerimiz ve berren ve bahren vilâyet-i azîmelerimiz husûsâ ma‘bed-i kadîmimiz olan Kudüs-i şerîf ve Mısır ve islâmbol ve Mağrib-zemîn ve Tunus ve Tarabulus ve Fes ve Merânkûş ve Tilimsân ve Endelüs cümle Urbân elinde kaldı. Bunlardan nice intikâm alsak, deyü meşveret edüp âhir dînimiz ulusu Papa mel‘ûnun re’y-i nâ-tedbîri ile,</p>

    <p class="Metin">‘Gelün Arab kavmi bir ahmak kavimdir. Medîne'den Muhammedlerini uğurlayalım. işpanya'ya götürüp eski papalarımız yanında defn edelim. Ba‘dehu ellerinde olan Mısır'ı ve şâm'ı, Irâk'ı ve'l-hâsıl mâ-tekaddemden berü milk-i mevrûsumuz olan bilâd-ı azîmelerimiz ve sevâd-ı mu‘azzamlarımız ve sevâhil-i deryâda olan bender iskelelerimiz taleb edelim. Husûsâ hasretü'l-mülûkümüz olan Kudüs-i şerîfi alalım, cânib-i erba‘asına sâfî tuc ve demirden bir hisâr edelim. Ba‘dehu cümle hıristiyan anda göçelim. Arab yine çölde kalsın. işte tedârük budur, yohsa biz Arab ile başa çıkamazız. Hemân Muhammedlerin uğurladalım’ dediler.</p>

    <p class="Metin">Mâbeynimizden bir kaç ruhbân, ‘Muhammed ol Muhammed'dir kim anadan doğunca cümle kıblelerimiz yıkıldı ve âteşgedeler söndü ve Tâk-ı Kisrâ ve Ayasofya ve bu işpanya deyri yıkıldı. işte başınız ucundadır. Bin kerre yapdık. Mümkin olup binâ tutmadı. Ve selef ruhbânlarımızdan tevârîhimizde mastûr olan Papa Mîkâ’îl ve Papa Angeli ve Papa Mîhâ'il ve Papa Aya Yorgi cümle on iki ruhbân Dobra Venedik'in Latin ruhbânlarından on iki dahi Mekke'ye varup Muhammed'e buluşdular ve elin öpüp görüşdüler ve harâc-ı ruhbân afv olunması içün ahidnâmeler alup barışdılar. Ol zamân Muhammed'in âlem-i sabâveti imiş vücûdunun gölgesi yere düşmezmiş ve ne cânibe gitse vücûdu üzre bir pâre bulut bile gezermiş, deyü eski papalarımız Muhammed'i görüp böyle yazmışlar. Ey imdi bu evsâf ile muttasıf olan <span class="calibre38">.</span> Muhammed'in kabri<span class="calibre38">;</span> hâfızı Allâh'dır. Ve Arabın kitâbında yazar kim Dürüst Muhammedî olan çürümez, meyyiti tâze durur, derler. Ey imdi ümmeti çürümeyen Muhammed'in kendi vücûdu çürür mü’ deyü bir kaç papaslarımız bu bizim bu Medîne'ye gelmemizi men‘ etmek istediklerinden cümle papaslarımız bu men‘ edem diyen on iki papasa hitâb etdiler kim</p>

    <p class="Metin">‘Besbelli siz Muhammedîlersiz ve sizin bu sözlerinizden anlanan oldur kim mezhebinizde Arab râyihası vardır' deyü on ikisin <b class="calibre34">[Y 285b]</b> dahi katl etdiler. Ve ol <b class="calibre34"><span class="calibre39">[P 119b]</span></b> gece anların üzerlerine nûr yağdı. Cümle işpanya kavmi bu nûrullâhı alâ-mele’i'n-nâs gördüler ammâ bu re’y-i bâtıllarına musırr olup, bize bu kadar mâl-ı hazîne verüp Papa mel‘ûnun beddu‘âsıyla başımız tobraya koyup üç yıldır bu işgâle mukayyed iken bir ay vardır Papanın bir mektûbları geldi.</p>

    <p class="Metin">‘Gâfil olman. Üzerinize bir asker varır. Ammâ zarar etmeyüp işinize mukayyed olasız. Ne vechile olursa olsun eğer Muhammed'in nâşesin işpanya'ya getirirseniz defn edüp işpanyayı Ka‘be ederiz ve her sene yetmiş seksen bin Arab ve Etrâk gelirse yüzer altun harâc alup ziyâret etdiririz. Ve sizleri türbedâr edüp Arab başına onar altun alıveririz’ deyü bu mektûblar geldi" deyü kâğıdları Nûreddîn eş-şehîd huzûrunda ibrâz etdiler.</p>

    <p class="Metin">"Ve andan sonra biz dahi ziyâde takayyüd etmeğe var makdûrumuz sarf edüp koynumuzda cüzdânlarla türâb taşımağa başladık. Ba‘dehu Papanın mektûblarında ol cânibe bir asker varır, deyü tahrîrlerinden bir nakş alup bir remil etdik. Bize havf u hatar menzili göründü ve bizi vakt-i sabâh kayd-bend etdiniz. Merrîh hükmüdür. Merrîhin hükmü kandır. Bu mahalleri def‘ etmeğiyçün sâhib-i firâş olduk. Bilâhire huzûruna câmehâb ile gelüp anda dahi halâs olamayup cenâbınıza kasd etdik, yine halâs olmadık. Eğer dîn-i Muhammed'e girirsem beni âzâd edin" deyü ricâ eyleyüp cemî‘i sergüzeşt [ü] serencâmların min-evvelihi ve âhirihi nakl ederler. Hemân koca Nûreddîn eydir:</p>

    <p class="Metin">"Hazret-i Allâh senin dîne gelmene mi muhtâcdır? Ancak sizi ne eşedd-i ukûbet ile katl edem kim ibret-i âlem ola?" Ba‘zılar,</p>

    <p class="Metin">"Sultânım! Bu mel‘ûnları ihrâk bi'n-nâr edin" derler. Nûreddîn eydir:</p>

    <p class="Metin">"Yok. Âteş ile azâb Cenâb-ı Bârî'ye mahsûsdur." (---) (---) (---)</p>

    <p class="Metin">Eşedd-i azab-ı elîm ile her gün birin katl edüp ibret-i âlem eder. Lâşe-i murdârların zikri sebkat eden (---) (---) (---) Cebelü'l-‘Ayr ya‘nî Cehennem dağıdır. Ba‘de Hicreti'n-nebeviyye bu Medîne-i münevvereye küffâr kademi basmamışdır. Ammâ (---) (---) (---) Hamd-i Hudâ mu‘cize-i Resûlullâh ile girîbânların ele verüp katl olundular. ilâ-hâze'l-ân Mekke ve Medîne<span class="calibre37">-i münevvereye</span>'ye (---) (---) (---)millet-i Mesîhiyye ve Mûseviyyeden milel-i muhtelifesi yokdur. Hattâ hakîr şâm-ı <b class="calibre34"><span class="calibre37">[Q 118b]</span></b> şerîfde iken bir yârânımız islâmbol'dan bir mûğpîçe huddâm ile şâm'a gelüp hacca gitdi. Medîne-i münevvereye vardığı sâ‘at gulâmı bilüp pâre pâre etdiler. Ol kimesneyi dahi gâyib etdiler. Bu dahi mu‘cize-i Resûlullâh<span class="calibre38">'</span>dır kim karîbü'l-ahd olmağile ma‘lûmumuzdur.</p>

    <p class="Metin">Ve hâlâ ehl-i Mekke destinde la‘net-nâme-i Nûreddîn vardır kim "Cemî‘i tüccârın metâ‘ın açup bakalar. Ve birbirine mütekeffil âdemler koyalar" deyü ellerinde cemî‘i bevvâbların la‘net-nâme ve tenbîh-nâmeleri vardır.</p>

    <p class="Balk">Der beyân-ı mübaşeret-i binâ-yı Ravza-i Mutahhara-i Fahr-i dü-[Y 286a] -âlem Seyyid-i kâ’inât ve Mefhar-i mevcûdât be-dest-i imârât-i Nûreddîn Sultân eş-şehîd</p>

    <p class="Metin">Ba‘dehu Hazret-i Nûreddîn-i şehîd şâm'dan getürdüğü üstâd bennâları Mekke-i mükerremeden cümle ehl-i fennâları cem‘ edüp Mekke ve Medîne'den ve şâm u Haleb'den niçe bin kantâr nühâs ve kalây ve rusâs getirüp ve niçe bin kantâr ve katar hadîd ve gayri mühimmât-ı cedîd getirdüp mukaddemâ Çâryâr-ı Güzîn'in inşâ etdüği kubbe-i Resûl'ü münhedim edüp bir musattah zemîn kaldıkda bizzât Hazret-i Risâlet-penâh'ın defn olunduğu hâk-i amber pâkin tûlen ve arzen yigirmişer zirâ‘-ı mekkî alıkoyup cânib-i erba‘asından handaklar kazmağa başlar. Zîrâ bu yigirmi zirâ‘ kalın pâk türâb içinde Hazret-i Ebâ Bekir ve Hazret-i Ömer ve Hazret-i Fâtıma dahi medfûndur.</p>

    <p class="Metin">Andan mâ‘adâsına üstâd fa‘‘âller şeb [u] rûz bir handak kazdılar kim tâ ka‘r-ı zemîne nüzûl edüp mâ-i zülâl zâhir olup yalçın kayalar dahi nümâyân oldu.</p>

    <p class="Metin">Hâsıl-ı kelâm yigirmi zirâ‘-ı mekkî amîk ve on zirâ‘ arîz bir hafr-i azîm oldu. Andan cemî‘i üstâd mühendisler ile meşveret edüp,</p>

    <p class="Metin">"ihtimâldir, düşmen bu hâk-i amber-âsânın ka‘rından nakb edüp penâhımızın ka‘rından gireler, ana bir ilâc" deyüp bu hafr içre hazretin defn olunduğu çâr-kûşe kalın türâbı üskündürelere ve pâyendelere alup cânib-i erba‘asın ıskaralara alup bu türâb-ı mübârekenin tâ suya berâberinden kazup cümle tîn [ü] türâbların taşra atup altına desdekler koya koya lağım yerin tathîr edüp Hazret-i Peygamber'in defn olunduğu ol hâk-i müşk-i amber-i hâm sandûka-vâr bir mu‘allak şey oldu.</p>

    <p class="Metin">Ba‘dehu cemî‘i üstâdlar cem‘ olup ibtidâ su içre rıhtım ıskaralar edüp Horasân kireç ile mebnî bir havz-ı azîm etdiler. Ba‘dehu ol havz içre niçe bin kantâr nühâs ve kalay ve rusâsı âteş-i azîm ile kal edüp bu havz içre tucu akıdup cümle rûy-i arza çıkınca ol havuz, yekpâre tuc ile leb-ber-leb olup Hazret-i Risâlet-penâh refîkleri ile gûyâ bir tuc kal‘a içinde kaldı. Anıniçün hâlâ Urbân-ı fassâh mâbeyninde Hazret-i Risâlet'e yâ sâhibe'n-nühâs ve ba‘zılar yâ molla'n-nühâs derler. Hâlâ bu yekpâre pûlâd-ı Nahcivânî içre Hazret-i Habîb-i Hudâ âsûdedirler. Üzerlerin dahi pâre pâre kilim cirminde tuçlar ile pûşîde edüp dahi üstüne kurşum akıtdı.</p>

    <p class="Metin">Netîce-i kelâm Hazret-i Risâlet'in şeş ciheti tuc olup rûyden bir sandûka içinde âsûdedirler.</p>

    <p class="Metin">Bundan mâ‘adâ tâ Hazret-i Osmân binâ etdüği dîvâr dibinden tâ Erbâb-ı Soffa soffasına andan Bâb-ı Cibrîl'den taşra, andan câmi‘ içre, bu zikr olunan mahallerden ihtiyâten birer kat handak dahi kazup niçe kerre yüz bin kantâr âdem beli kalınlığı demir kafesler ve kârgîr metîn binâlar <b class="calibre34">[Y 286b]</b> ile inşâ edüp kat-ender-kat sedd-i iskender olup kabr-i şerîfleri üzre dahi tekrâr demir kafesler inşâ olunup kubbe-i âlîlerin binâ etmişlerdir kim mahall-i münâsebetiyle evsâfın tahrîr ederiz. Ve Nûreddîn-i şehîd Sultân bu binâ-yı azîme himmet edüp şehr-i Medîne<span class="calibre38">'</span>yi ibtidâ kal‘a içine anlar alduğun Arab tevârîhlerinde tafsîl üzre tahrîr etmişlerdir. Ammâ bizim murâd [u] maksûd [u] merâmımız olan,</p>

    <p class="Balk2">Hazret-i Risâlet-penâhın Ravza-i Mutahharası ne eşkâlde ve ne cirmde ve ne hey’etde ve ne ziynetdedir ve nice âdâb üzre ziyâret olunur anı beyân eder</p>

    <p class="Metin">Evvelâ Nûreddîn-i şehîd asrında Hazret-i Risâlet-penâh'ın vücûd-ı şerîfine kasd edenler içün ba‘zı tevârîhde Râfızîlere isnâd ederler. Ammâ hilâfdır, işpanya keferesi fi‘lidir, zîrâ dîn düşmanlarıdır. Hattâ bu hakîr şâm-ı şerîfde iken emr-i pâdişâhî ile Nûreddîn eş-şehîd evkâfının mütevellîsi oldukda yedi aded mücelled evkâf-name-i Nûreddîn'de aslı ile mastûrdur. Ve ne kadar binâ ve ne kadar mühimmât gidüp kal‘a ve bu kubbe-i âlî kâmil yedi senede itmâm bulduğu mastûrdur.</p>

    <p class="Metin">Evvelâ kubbe-i pür-envâr-ı Hazret-i Risâlet-penâh'ın câmi‘-i şerîfinin cânib-i şarkîsinde Bâb-ı Cibrîl dîvârı ile kabr-i pür-envârı şebekesi mâbeyni ancak iki âdem eni bir yoldur. Ammâ yine câmi‘ içidir, <i class="calibre35">ve's-selâm.</i></p>

    <p class="Metin"><b class="calibre34">Sitâyiş-i kubbe-i kabr-i Hazret-i Seyyidü'l-kevneyn ve's-sakaleyn:</b> Bu kubbe-i pür-envârın enderûn [u] bîrûnu etrâfında on tokuz amelî pâye-i azîmeler üzre evc-i âsumâna ser çekmiş kubbe-i <b class="calibre34"><span class="calibre39">[P 120a]</span></b> nîlgûndur kim kaddi elli arşın âlîdir. Ve gâyet musanna‘ kurşum örtülüdür. Ve iki âdem kaddi altun alemi Sultân Süleymân Hân'ın hayrâtıdır kim bir fersah yerden nümâyândır. şa‘şa‘asından merdümek-i çeşm merdüm-i dîdeleri hîrelenir, zîrâ nûrun alâ-nûrdur.</p>

    <p class="Metin">Ve bu kubbe-i şerîfin cânib-i erba‘asındaki on tokuz tâkların mâbeynleri dâ’iren-mâdâr âdem parmağı sığmaz musanna‘ demir kafes şebekeleridir kim üstâd-ı âhenkâr-ı hurdekâr eyle san‘at sarf etmişdir kim gûyâ kâr-ı Hazret-i Dâvûd'dur. Her tarafında hurde hadîdden lâle ve sünbül ü reyhân ve gül [ü] erguvân tasvîr etmişdir. Ancak râyihasın edememiş. Ammâ bunda olan râyiha-i tayyibe râyiha-i Resûlullâh'dır kim şemm eden uşşâkın demâğı mu‘attar olur.</p>

    <p class="Metin">Ve Hazret-i Risâlet-penâh'ın ser-i sa‘âdetleri tarafındaki şebekede gümüş kilidli yine şebeke kapu üzre hurde hadîd ile üstâd-ı âhen bir Karahisârî hattı tarzı bir celî hatt ile,</p>

    <p class="Metin"><i class="calibre35">"Lâ ilâhe illallâh Muhammedün Resûlullâh"</i> tahrîr etmişdir, gûyâ hatt-ı Hazret-i Osmân'dır. Ve,</p>

    <p class="Metin"><i class="calibre35">"Ammera hâze'l-şebeke eyyâmı Mevlânâ es-Sultân Kaytbay"</i> tahrîr olunmuşdur. Bu dahi yine hurde hadîd ile muharrerdir.</p>

    <p class="Metin">Ve bu şebekeler beş âdem kaddi bâlâdır. Andan yukaru hûş [u] tuyûr serâperde-i Resûlullâh'a duhûl etmesinler deyü tâ tâk-ı müntehâlara çıkınca kalın tel kafesdir.</p>

    <p class="Metin">Ve Hazret-i <b class="calibre34">[Y 287a]</b> Fâtıma âsitânesi dahi Hazret-i Peygamber kafeslerinin şimâline muttasıl yine böyle şebekelerdir. Ammâ yine Hazret-i Risâlet'in kubbesi saçağı altındadır.</p>

    <p class="Metin">Ve bu şebekelerin ferşi hâlîçeler ile döşeli değildir. Cümle kuş gözü hurde taş-ı zî-kıymet ile Hind püsûs-kârîsi gibi döşelidir, <i class="calibre35">ve's-selâm.</i></p>

    <p class="Balk2">Bu mahalde kubbe-i pür-envârın evsâfı dahi tamâm olup şurût [u] kuyûtuyla ne gûne ziyâret olunmasın beyân eder</p>

    <p class="Metin"><b class="calibre34">Evsâf-ı ziyâret-i Ravza-i Mutahhara</b> ya‘nî <i class="calibre35">Seyyidü'l-kevneyn ve Resûlü's-sakaleyn ve Nebiyyü'l-Haremeyn ve imâmü'l-Kıbleteyn ve Ceddü's-Sıbteyn ve şefî‘u men fi'd-dâreyn:</i> Ol zât-ı pâkin na‘t-ı şerîfidir kim şânında Cenâb-ı Bârî hadîs-i kudsî ile <a class="calibre40" id="_ftnref219"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn219" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[215]</span></span></span></sup></span></a> nâzil olmuşdur kim bir tâlibân-ı tarîk-ı îkân ve şâribân-ı rahîk-ı irfân ye‘ûbü'l-vâsılîn ve matlûbü'l-kâmilîn hurşîd-i sipihr-i imâmet, Süleymân-ı serîr-i kerâmet, vâkıf-ı mi‘râc-ı lâhût, ârif-i bedayi‘-i nâsût, menbı‘-ı uyûn-ı şâhide, mecma‘-ı fünûn-ı mücâhede, mazhar-ı envâr-ı fütüvvet, masdar-ı âsâr-ı mürüvvet, Fâtiha-i kitâb-ı velâyet, hâtime-i mushaf-ı vesâyet, unvân-ı sahîfe-i inâyet, dibâce-i risâle-i hidâyet, merkez-i dâ’ire-i siyâset, kutb-ı felek (---) (---) ve çemen-i sabâhat, nemek-hân-ı melâhat, kamer-i âsumân-ı semâhat, kâdî-i mahkeme-i kazâ ve kader, sâhib-i (---) (---) (---) esmâ ve sıfât-ı ilâhî, lâyık-ı mertebe-i hilâfet ü şâhî, mansûsu bi-nassı <a class="calibre40" id="_ftnref220"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn220" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[216]</span></span></span></sup></span></a> (---) (---) (---) inticâh, âhiru enbiyâ, hâtemu asfiyâ, sâhib-i aksâm-ı menâkıb, <b class="calibre34"><span class="calibre37">[Q 119a]</span></b> nâsıb-ı a‘lâm-ı menâsıb, makbûl-i bülegâ-yı (---) (---) (---) Maşrık ve Magrib ki bu evsâf-ı zât [u] sıfât ile muttasıf olan ol Resûl-i Mekkî, Medenî, Hâşimî, Kureyşî'dir ki ism-i şerîfleri Muhammed nâm-ı mahmûdu kendülere alem olmuşdur. ism-i Muhammed anlardan evvel istimâ‘ olunmamışdı. Zamân-ı cehâletde lakab-ı şerîfleri Emîn idi. Sâ’ir sıbyânlar ile lu‘b ü lehve meşgûl değiller idi. Kabâyil-i Kureyş'in a‘yân-ı kibârı i‘timâd edüp emîn derlerdi. Ba‘zılar Muhammed Emîn derlerdi.</p>

    <p class="Metin">Ba‘dehu kırka bâliğ kâmil ve mükemmel oldukda Rabbü'l-izzet nübüvvet hil‘ati teşrîfine anları ıstıfâ eyleyicek lakab-ı şerîfleri Mustafâ oldu. Zamân-ı risâletlerinde velvele-ârâ ve cihan-ârâ oldukda Muhammede el-Mustafâ dediler. (---) Ahmed'dir ve (---) Mahmûd (---) bu dörd ism-i şerîf kendülere mahsûsdur ki hâssu's-hâss Muhammed bin Abdullâh bin Abdülmuttalib bin Hâşim bin Abdi Menâf bin Kusay bin Külâb bin Murre bin Ka‘b bin Lü’ey bin Gâlib bin Fihr bin Mâlik bin en-Nadr'dır. Bu cümle kabâyil-i Kureyş'dir kim yigirmi sekizinci atada Hazret-i ismâ‘îl'e çıkar. Yigirmi tokuzuncu atada Hazret-i ibrâhîm ibn Âzer'e müntehîdir.</p>

    <p class="Metin">Hazret-i Risâlet'in pederi Abdullâh'dır. Ceddi <b class="calibre34">[Y 287b]</b> Abdülmuttalib'dir. Ve Abdülmuttalib'in beş oğlu var idi. Biri Hazret-i Hamza biri Hazret-i Abbâs biri Ebî Tâlib hazretsizdir, derler. Biri Hazret-i Hâşim biri Hazret-i Abdullâh'dır ki Hazret-i Risâlet'in pederidir. Hamza ve Abbâs ve Ebî Tâlib ve Hâşim Hazret'in ammileri olmuş olur. Hazret-i Alî ammizâde-i Resûl olmuş olur.</p>

    <p class="Metin">Muhammed bin ishâk kavlince Hazret-i Risâlet'in vilâdeti ve bâ-sa‘âdeti Hazret-i Îsâ zamânına dek sene 600, iskender zamânından vilâdete gelince sene 882 olmuşdur. Ve Mekke-i mükerremede vücûde gelmişlerdir kim mâh-ı Rebî‘ü'l-evvel'in on ikinci gece isneyn gecesi rahm-i mâderden müştakk olduğu mâh-ı Nîsân'ın yigirmisi idi ki âlem münevver oldu. Ammâ cemî‘i kâfiristânda kıyâmet kopup Tâk-ı Kisrâları ve cümle âteşgedeleri sönüp cümle esnâmları sernigûn olup zîr [ü] zeber oldu.</p>

    <p class="Metin">Ba‘zı müverrihîn eyle yazmışlar kim Hazret-i Habîb-i Hudâ vücûda geldükde babası Abdullâh merhûm olmuşdu. Anıniçün efvâh-ı nâsda Muhammed-i Yetîm derlerdi. Ammâ dedesi Abdülmuttalib hayâtda idi. ism-i şerîflerin ol Muhammed kodu ki <i class="calibre35">"El-esmâu tenzilü mine's-semâ"</i>dır. Ve dedesi gâyet mahabbet edüp kundağıyla kucağına alup gezdirirken,</p>

    <p class="Metin">"Oğlumun oğlu sa‘âdet-i dâreyn sâhibi Muhammed'im" deyü bağrına basup bir ân ansız olmazmış. Hamza ve Abbâs ve Tâlib ve Hâşim'den ziyâde severmiş. Bu dörd evlâdına,</p>

    <p class="Metin">"Siz dahi Muhammed'i sevin" deyü birbirlerine öpüşdürüp kucuşdurup Muhammed'e,</p>

    <p class="Metin">"i‘ânet edün. ihânet etmen" buyururlar imiş. Tâ ki Hazret-i Risâlet kırka bâlig olup nübüvvet geldüğü mahalde Abdülmuttalib intikâl edüp Mekke münkiri fürce bulup Resûl-i Kibriyâ ile mu‘ârazaya başladılar.</p>

    <p class="Metin">Ve hazretin vâlidesi Vehb kızı Emîne Hâtûn'dur. Dâyesi Benî Sa‘d kabîlesinden Halîme Hâtûn'dur. Ve kendiler vücûde geldikde Bağdâd halîfesi Enûşirvân âteş-perest idi, ammâ adâleti cihân-ârâ idi.</p>

    <p class="Metin">Hil‘at-i nübüvvet ile on üç sene Mekke kavmin dîne da‘vet edüp mi‘râcı Mekke'de vâki‘ oldukda elli bir yaşında ve tokuz aylık idi. Andan Mekke münkirleri ile geçinmek mümkin olmayup emr-i Rabbü'l-âlemîn ile Mekke'den Medîneye yetmiş bin Sahâbe-i kirâm ile hicret edüp on yıl mutavattın oldukda ikinci senede sıyâm farz olup Kudüs'den Mekke'ye âye[t]: <a id="_ftnref221"></a><a href="Evliya_Celebi_Seyahatnamesi_9._Kitap_split_023.htm#_ftn221" title=""><span class="MsoFootnoteReference"><sup class="calibre41"><span class="calibre11"><span class="calibre12"><span class="calibre11">[217]</span></span></span></sup></span></a> âyeti ile kıble Mekke'ye tahvîl olundu.</p>

    <p class="Metin">Ve Hâtem-i nübüvvete mâlik oldu. Cenâb-ı izzet zahrına mühr-i nübüvvet dest-i kudret ile yazmışdır kim gazâ-yı fî-sebîlullâh ile me’mûr olup enbiyâ askerinin mansûr u muzaffer şâhı ve risâlet memleket-i ma‘mûrunun pâdişâhı efdal-i enbiyâ ve ekmel-i asfiyâdır. Gerçi cümle enbiyâdan âhirde geldi, ammâ min-indillâh cümleden evvel geldi. Hadîs <a class="calibre40" id="_ftnref222"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn222" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[218]</span></span></span></sup></span></a> buyururlar.</p>

    <p class="Metin">Bin bin dürûd-ı bî-tü‘ad salavât u selâm anın âl ve evlâdı ve ezvâcı <b class="calibre34">[Y 288a]</b> ve ashâbı üzerine olsun <i class="calibre35">rıdvânullâhi ta‘âlâ aleyhim</i> <b class="calibre34"><span class="calibre39">[P 120b]</span></b> <i class="calibre35">ecma‘în</i> ki anın zât-ı şerîfi edîm-i arza rahmet gelüp dîn-i Muhammedî âşikâre olup şarkan ve garb ümmeti cihângîr oldu. inkırâzü'd-devrân mü’ebbed ola.</p>

    <p class="Metin">Ve zamân-ı sa‘âdetlerinde dörd erkek evlâdları oldu, Kâsım ve ibrâhîm ve Tayyib ve Tâhir'dir. Ve dörd kızı oldu, Fâtımatü'z-Zehrâ ve Ümmü Külsûm ve Rukıyye ve Zeyneb.</p>

    <p class="Metin">Ve sülâle-i pâk-zülâllerin cümlesi hazretden evvel vefât etdiler, illâ Hazret-i Fâtıma Hazret-i Alî'nin taht-ı nikâhında kaldı kim menba‘-ı Âl-i Muhammedî'dir kim inkırâzü'd-devrân Âl-i Hâşimiyân münkariz olmaya kim ecdâd-ı izâmları şefî‘ü'l-müznibîn ve Resûl-i Rabbü'l-âlemîn Muhammed Arabî'dir ve Dürr-i Yetîmi'dir ve Emîn-i Ümmî'dir. Lâkin cümle ilimde mükemmeldir.</p>

    <p class="Metin">Evsâf-ı şerîfleri böyledir kim Hâşimiyyen, Kureyşiyyen, Ebtahıyyen, Kerrûbiyyen, Rûhiyyen, Rûhâniyyen, Takıyyen, Nakıyyen, Nebiyyen, Kevkeben dürriyyen, şemsen mudî’en, Kameriyyen nûriyyen nûrâniyyen, Beşîren, Nezîren, Sirâcen kameren bedren, Nezîren müzîren, Münziren evsâfları ol hâtemü'n-nebiyyîn hakkındadır.</p>

    <p class="Metin">Ve dahi Cenâb-ı Bârî hakkında âyet[t]: <a class="calibre40" id="_ftnref223"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn223" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[219]</span></span></span></sup></span></a> deyü âyet[-i şerîf] nâzil olmuşdur. Herkes ile hüsn-i ülfet ederlerdi.</p>

    <p class="Metin">Ve Cenâb-ı izzet her Peygambere niçe bin mu‘cize ile kifâf-ı nefsleriyçün birer sanâyi‘ emir eylemişlerdi.</p>

    <p class="Metin">Evvelâ Hazret-i Âdem Safî <i class="calibre35">aleyhi's-selâm</i> ekinci idi.</p>

    <p class="Metin">Ve Hazret-i idrîs yazıcı idi.</p>

    <p class="Metin">Ve Hazret-i Nûh neccâr idi.</p>

    <p class="Metin">Hazret-i Hûd tüccâr idi.</p>

    <p class="Metin">Hazret-i Sâlih dahi tüccâr idi.</p>

    <p class="Metin">Hazret-i ibrâhîm dahi ekinci idi.</p>

    <p class="Metin">Hazret-i ismâ‘îl kannâs idi ya‘nî avcı idi.</p>

    <p class="Metin">Hazret-i ishâk a‘mâ olmazdan evvel çoban idi.</p>

    <p class="Metin">Hazret-i Yûsuf mâlik [idi].</p>

    <p class="Metin">Hazret-i Eyyûb tüccâr idi.</p>

    <p class="Metin">Hazret-i şu‘ayb umyâ âbid idi.</p>

    <p class="Metin">Hazret-i Mûsâ dahi râ‘î idi.</p>

    <p class="Metin">Hazret-i Hârûn vezîr idi.</p>

    <p class="Metin">Hazret-i ilyâs nessâc ya‘nî cüllâh idi.</p>

    <p class="Metin">Hazret-i Dâvûd zerrâh ya‘nî ceng âleti içün cebe yapardı.</p>

    <p class="Metin">Hazret-i Süleymân zenbîlbâf idi.</p>

    <p class="Metin">Hazret-i Zekeriyyâ zâhid idi.</p>

    <p class="Metin">Hazret-i Yahyâ meşâyih idi.</p>

    <p class="Metin">Hazret-i Dânyâl remmâl idi.</p>

    <p class="Metin">Hazret-i Îsâ seyyâh-ı âlem idi.</p>

    <p class="Metin">Hatemü'l-enbiyâ Muhammedü'l-Mustafâ mücâhidü fî-sebîlullâh idi. Âye[t]: <a class="calibre40" id="_ftnref224"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn224" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[220]</span></span></span></sup></span></a> emrine imtisâlen gazâ ederdi. Müddet-i risâletleri 23 sene olmuşdur. Bu müddet içre,</p>

    <p class="Metin"><b class="calibre34">Hazretin cemî‘i gazâların beyân edelim:</b> Bizzât kendüleri yigirmi sekiz gazâya gitmişlerdir. Tokuzunda bi-nefsihi kendüler cenge girmişlerdir. Bu tokuz gazâya "Gâzâ" derlerdi. Evvelâ gazâ-yı Bedir gazâ-yı Uhud ve gazâ-yı Handak ve gazâ-yı Benû Kureyz[a] ve gazâ-yı Beniyü'l-Mustalık ve gazâ-yı Hayber ve gazâ-yı Feth-i Mekke ve gazâ-yı Bedr-i Huneyn ve gazâ-yı Tâ’if. Bu zikr olunan tokuz gazâda Mefhar-i Âlem bile idiler. Ammâ Ashâb-ı kübbârdan birini serdâr eyleseler ana sefer-i seriyye derlerdi. Ba‘zılar ceng ü cidâl ve harb [ü] kıtâl olmadan bâ-sulh itâ‘at etdiler.</p>

    <p class="Metin">Cümle (---) sefer-i seriyyedir. Evvelâ gazâ-yı Veddân ve gazâ-yı (---)<span class="calibre38"> </span>(---) (---) ve gazâyu's-Sevîk ve gazâ-yı <b class="calibre34">[Y 288b]</b> Atfân ve gazâ-yı Bahrân ve gazâ-yı Benî Kaynukâ‘ ve gazâ-yı (---) (---) (---) er-Rukâ‘ ve gazâ-yı Bedrü'l-âhir ve gazâ-yı Cevka'l-hanzal ve gazâ-yı Benî Lihyân. (---) (---) (---) Bu gazâlar seriyye gazâlardır. Ba‘zı siyerde bu gazâlar otuz tokuz kerre vâki‘ olmuşdur. (---) (---) (---) <b class="calibre34"><span class="calibre37">[Q 119b]</span></b></p>

    <p class="Metin">Eyyâm-ı nübüvvetlerinde otuz bin mu‘cizât-ı bâhireleri var der. Ve Hazret-i Cibrîl-i Emîn izn-i Hak ile berzemîn otuz bin kerre nâzil olmuşdur. Üç bin kerre sâ’ir enbiyâya nüzûl edüp yigirmi yedi bin kerre Hazret-i Risâlet'e enmişdir. <i class="calibre35">Va'llâhu a‘lem.</i></p>

    <p class="Metin">Be-kavl-i ehl-i siyer müddet-i nübüvetleri 23 sene ve müddet-i ömr-i azîzleri 63 sene olup mâh-ı Rebî‘u'l-evvel'in on ikinci gece isneyn gecesi vâki‘ olup bilâ-vâsıta Cenâb-ı Bârî'ye rûh-ı pürfütûhun teslîm edüp dâr-ı fânîden dâr-ı bâkîye hicret-i sahîh eyleyüp rûh-ı şerîfi firdevs-i illiyyînde huzûr-ı Rabbü'l-âlemînde karâr etdi. Zîrâ bu dünyâ dâr-ı fânîdir, dâr-ı bâkî değildir. Âye[t]: <a class="calibre40" id="_ftnref225"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn225" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[221]</span></span></span></sup></span></a> Âye[t]: <a class="calibre40" id="_ftnref226"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn226" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[222]</span></span></span></sup></span></a> </p>

    <p class="Metin9">Beyt:</p>

    <p class="Beyit">Eger dünyâ bekâ bûdî Muhammed Mustafâ bûdî</p>

    <p class="Beyit1">Eger hüsneş bekâ bûdî ne-mürdî Yûsuf-ı Ken‘ân <a id="_ftnref227"></a><a href="Evliya_Celebi_Seyahatnamesi_9._Kitap_split_023.htm#_ftn227" title=""><span class="MsoFootnoteReference"><b class="calibre1"><sup class="calibre41"><span class="calibre11"><span class="calibre12"><span class="calibre11">[223]</span></span></span></sup></b></span></a></p>

    <p class="Metin">Hakîkatü'l-hâl dâr-ı dünyâ bir kârbânsarâydır. Elbette konan göçer. Hazret-i Risâlet'e dahi bâkî kalmayup vücûd-ı şerîfin bu zikr olunan kubbe-i nûr-ı Hudâ'da defn etdiler. imdi ihvân-ı bâ-safâya şöyle ma‘lûm-ı sa‘âdet ola kim,</p>

    <p class="Balk2"><span class="calibre43">i.</span>Hazret-i Server-i Kâ’inât<span class="calibre43">;</span>'ı ziyâret etmenin şurût [u] kuyûdun beyân eder</p>

    <p class="Metin"><b class="calibre34">Âdâb-ı ziyâret-i Hazret-i Risâlet-penâh:</b> Evvelâ hammâma varup pâk ü pâkîze gusl edüp mümkin olduğu mertebe pâk esvâblar geyüp râyiha-i tayyibeli ıtriyyât makûlesi şeyler sürünüp ve ûd(u) ve amber ve gayri buhûrlar yakup âdâb üzre hüzn-i kalb ile derûn-ı dilden niyâzmend olarak vara. Ammâ bî-edeplik etmeye. Dünyâda pâdişâhlar huzûruna nice varırsan, buna yüz bin kat ziyâde mü’eddebâne varmak gerek, zîrâ anlar ölmemişlerdir, ancak dünyâlar değişdirmişlerdir. Niçe bin kerre kabr-i şerîflerinden sadâ zâhir olmuşdur. Hattâ Bursa'da Emîr Sultân'a "yâ veledî" sadâsı zâhir olmuşdur kim menkıblarında mastûrdur. Ey imdi anları dahi hayâtda bilüp Bâb-ı Selâm'a varup câmi‘-i Resûlullâh içre kadem basdıkda şebeke-i Resûlullâh nümâyân oldukda,</p>

    <p class="Metin30"><i class="calibre35">"Bismillâhirrahmânirrahîm, Rabb, üdhulnî medhale sıdk, ve uhrucnî mahrece sıdk, ve ec‘alnî min ledünke sultânen nasîrâ"</i> deyüp âheste âheste delîl ile gitmek gerek, zîrâ delîlsiz olmaz. Mısra‘:</p>

    <p class="Beyit"> Cânını terk etmeyen cânâna olmaz âşinâ</p>

    <p class="Beyit1"> Bî-vesîle her kişi sultâna olmaz âşinâ</p>

    <p class="Metin5">mazmûnunca delîl lâzımdır.</p>

    <p class="Metin">Anda delîl kırâ’at ederse kırâ’at ederek âdâb-ı hulû‘ [u] huşû‘ ile iki ellerin göğsüne koyup vara. Zîrâ Sened-i âlem ve Mefhar-i benî âdem huzûruna varırsın kim şefâ‘at ricâ etsen gerek. Hemân ki şebekeye yakın vardıkda âye[t]: <a class="calibre40" id="_ftnref228"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn228" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[224]</span></span></span></sup></span></a> <b class="calibre34">[Y 289a]</b></p>

    <p class="Metin5">deyüp muvâce[he]-i Resûlullâh'a vardıkda,</p>

    <p class="Metin"><i class="calibre35">"Es-selâmü aleyke yâ Resûlallâh"</i> deyüp boynun bükerek gözlerinden yaşlar dökerek adım adım ileri vararak muvâce[he]-i Resûlullâh'a varup şebekeye yapışup feryâd etmeye. Ol mahalde okunacak du‘â bunlardır:</p>

    <p class="Metin8"><b class="calibre34">Du‘â-yı ziyâret-i Resûl-i Kibriyâ: <i class="calibre35">"</i></b><i class="calibre35">Es-selâmü aleyke yâ Resûlallâh. Es-selâmü aleyke yâ Nebiyyallâh, Es-selâmü aleyke yâ hayra halkıllâh, Es-selâmü aleyke yâ Habîballâh, Es-selâmü aleyke yâ Safvetallâh, ve yâ seyyide'l-enbiyâi ve'l-mürselîn</i> <i class="calibre35">ve yâ hâteme'n-nebiyyîn ve yâ hayra'l-halâyıkı râhimîn ve yâ kâ’ide'l-gurri'l-muhaccelîn ve yâ imâme'l-müttakîn ve alâ ehli beytike't-tâhirîn ve alâ ezvâcike't-tâhirâtı ümmehâti'l-mü'minîn ve alâ âlike ve ashâbike'l-ecma‘în ve alâ sâ'iri'l-enbiyâi ve'l-mürselîn ve alâ sâ'iri-ibâdillâhi's-sâlihîn. Es-selâmü aleyke yâ eyyühe'n-nebiyyü ve rahmetüllâhi ve berekâtuhu, cezâkallâhu annâ yâ Resûlallâh, efdalu mâ cezâe seyyi'en an kavmihi ve resûlen an ümmetihi , sallallâhu aleyke küllemâ zekereke'z-zâkirûn ve küllemâ gafele an zikrike'l-gâfilûn. Ve sallallâhu aleyke fi'l-evvelîne ve'l-âhırîn, efdalü ve ekmelü ve atyabu mâ salle alâ ahadin min halkihi ecma‘în. Kemâ istenkadenâ bike mine'd-dalâleti ve bassarnâ bike mine'l-amâyeti ve hedânâ bike mine'l-cehâleti ve eşhedü en lâ ilâhe illallâh vahdehu lâ şerîke leh ve eşhedü enneke abduhu ve resûlüh ve emînnüh ve hayretüh</i> <b class="calibre34"><span class="calibre39">[P 121a]</span></b> <i class="calibre35">min halkihi ve eşhedü yâ Resûlallâh enneke bellağte'r-risâlete ve eddeyte'l-emânete ve nasahte'l-ümmete ve keşefte'l-gammete. Ve kad ci'nâ bike yâ Resûlallâh zâlimîne bi-enfüsinâ, müstağfirîne li-zünûbinâ ve eşfa‘ lenâ yâ Resûlallâh. Ülâike refîkan yâ Resûlallâh, eş-şefâ‘atü'ş-şâfi‘atü yâ Resûlallâh"</i>deyüp el yüze süre.</p>

    <p class="Metin">Andan Hazret-i Resûl'ün muvâce[he]sinden şark cânibine yine bu şebeke sırası ile iki adım gidüp,</p>

    <p class="Metin"><b class="calibre34">Ziyâret-i Hazret-i Ebâ Bekri's-Sıddîk:</b> Bunlar dahi Hazret-i Risâlet-penâh ile bir kubbede medfûndurlar. Muvâce[he]-i şerîfine vardıkda yine âdâb üzre,</p>

    <p class="Metin6"><i class="calibre35">"Es-selâmü aleyke yâ seyyidinâ Ebâ Bekri's-Sıddîk ve yâ evvele gârı'r-refîk Es-selâmü aleyke yâ halîfe-i Resulullâh, ve safvetehu ve sâniye fi'l-gâr, cezâkallâhu ta‘âlâ an ümmeti Muhammedin hayran vi lekâke fi'l-kıyâmeti berren ve emnen ve emânen"</i> deyüp şefâ‘atlerin ricâ edüp rûh-ı şerîflerine bir Fâtiha-i şerîf tilâvet edüp savâbın rûh-ı şerîflerine hibe eyleye.</p>

    <p class="Metin"><b class="calibre34">Beyân-ı menâkıb-ı Hazret-i Ebâ Bekrü's-Sıddîk:</b> Bunlar Hazret-i Risâlet-penâh'ın vasıyyet-i şerîfleriyle halîfe-i Resûlullâh olup adl ile bilâd-ı islâm emn [ü] emân oldu ve dîn-i Muhammedî nizâm [u] intizâm buldu. Beyt:</p>

    <p class="Beyit"> şerî‘at râ nühüstîn kurretü'l-‘ayn</p>

    <p class="Beyit1"> Refîk-ı Mustafâ sâniye'l-isneyn <a id="_ftnref229"></a><a href="Evliya_Celebi_Seyahatnamesi_9._Kitap_split_023.htm#_ftn229" title=""><span class="MsoFootnoteReference"><b class="calibre1"><sup class="calibre41"><span class="calibre11"><span class="calibre12"><span class="calibre11">[225]</span></span></span></sup></b></span></a> </p>

    <p class="Metin">Mukaddemâ isimleri Abdü'l-Ka‘b<span class="calibre38">. Ebûbekir);</span> idi. Ba‘dehu Hazret-i Resûl Abdullâh<span class="calibre38">. Ebûbekir);</span> buyurdular. Anlar ibn Ebî Kuhâfe, Amr bin Âmir ve hüve Temîm bin Murre bin Ka‘bdır. Yine Hazret-i Risâlet-penâh neslinden Ka‘b'a müntehîlerdir. Bunlar ibtidâ Hazret-i Resûle nübüvvet geldikde tasdîk etdikleriyçün Sıddîk <span class="calibre38">. Ebûbekir);</span> <b class="calibre34">[Y 289b]</b> buyurdular.</p>

    <p class="Metin">Ve Atîk<span class="calibre38">. Ebûbekir);</span> dediler, zîrâ bunlar hakkında Nebiyy-i Mükerrem buyururlar <i class="calibre35">"Ente atîkun mine'n-nârı" <a class="calibre40" id="_ftnref230"></a></i><a class="calibre40" href="Evliya_Celebi_Seyahatnamesi_9._Kitap_split_023.htm#_ftn230" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[226]</span></span></span></sup></span></a> deyü müjde etmişlerdir. Ve künyeleri Ebâ Bekir deyü iştihâr bulmuşlardır. Beyit:</p>

    <p class="Beyit"> Sadâkatde odur Sıddîk-ı ekber</p>

    <p class="Beyit1"> Velî-ahd eyledi anı Peygamber</p>

    <p class="Metin">ibtidâ bunlar mâh-ı Rebî‘ü'l-evvel'in sene 11 halîfe oldular. Müddet-i hilâfetleri 2 sene şehr 3 yevm 9. Maskat-ı re’sleri Abbâs bâğ-ı ireminde vücûda gelmişlerdir. Rıhletleri sene 13 leyle-i Cum‘ada vâki‘ oldukda ol leyle-i mübârekede Ravza-i Mutahhara'da tâ sabâha dek Hazret-i Risâlet-penâh,</p>

    <p class="Metin"><i class="calibre35">"Ta‘al indî yâ evvele'r-refîk ta‘al" <a class="calibre40" id="_ftnref231"></a></i><a class="calibre40" href="Evliya_Celebi_Seyahatnamesi_9._Kitap_split_023.htm#_ftn231" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[227]</span></span></span></sup></span></a> sadâsı gelüp cümle ehl-i Medîne bu sadâyı istimâ‘ edüp ale's-sabâh hâzır edüp Hazret-i Ömer lahde nüzûl etdirirken hazretin dest-i mübâreki nûr-ı münevver gibi merkad-i pür-envârından çıkup cenb-i şerîflerinde yer ederler. Ve Hazret-i Ömer'in dahi mübârek kâ’bından çeker, işâretin eder. Hazret-i Ömer andan fehm ederler kim kendüler dahi anda defn oluna.</p>

    <p class="Metin">Bu mahalde ehl-i siyer eyle tahrîr etmişler kim Hazret-i Risâlet'in Kabr-i şerîfi Arabistân tarzı bir küçük kemer fıskıyye ola. Hâsıl-ı kelâm Hazret-i Ebâ Bekir'i anda defn ederler. Sebeb-i mevtin ba‘zı müverrihîn böyle tahrîr ederler kim Hazret-i Ebâ Bekir Hayberistân'a gidüp anda bir Hayber Yahûdîsinin zehirli <span class="calibre37">(---) (---) (---) (---) (---) (---)</span> ta‘âmından tenâvül edüp bir seneden sonra semm-i helâhil vücûd-ı şerîflerine te'sîr edüp [[(---) (---) (---)]] Hazret-i Risâlet ile dünyâ gârında refîk iken gâr-ı gûrda dahi refîk oldu.</p>

    <p class="Metin">[[(---) (---) (---)]] sânî isneyn. <a class="calibre40" id="_ftnref232"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn232" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[228]</span></span></span></sup></span></a></p>

    <p class="Metin">Bu âhir mısra‘ nass-ı kâtı‘dan (dan). Bundan gayri Hazret-i [[(---) (---) (---)]] [rahmet]ullâhı aleyh. Bunların muvâcehesinden yine cânib-i şarka iki adım gidüp, [[(---) (---) (---)]] anlar dahi Resûl-i Ekrem ile bir yerde âsûdelerdir. Bunların dahi müvâce[he]-i şerîflerine <b class="calibre34"><span class="calibre37">[Q 120a]</span></b> varıldıkda yine âdâb üzre,</p>

    <p class="Metin6"><i class="calibre35">"Es-selâmü aleyke yâ Ömere'l-Fârûk, Es-selâmü aleyke yâ halîfe-i Resulullâh, yâ Ömer bin el-Hattâb ellezî e‘azzallâhu bike'l-islâm fe-cezâkallâhu ta‘âlâ ani'l-islâm ve an ümmeti Muhammedin sallallâhu aleyhi ve sellem hayri's-selâm aleykümâ yâ dacî‘â ve yâ vezîr resûlillâh el-mu‘âvineyn lehu fi'd-dîn, ve nahnu netevesselü bikümâ ilâ resûlillâh li-yeşfa‘a lenâ, yâ halîfe-i Resûlullâh"</i> deyüp rûh-ı şerîfleriyçün Fâtiha-i şerîf kırâ’at oluna.</p>

    <p class="Metin">Ba‘dehu Hazret-i Risâlet'in şebekesi köşesinden şimâle yedi adım gidüp Hazret-i Risâlet'in pâ-yi şerîfleri ucunda,</p>

    <p class="Metin"><b class="calibre34">Makâm-ı Hazret-i Cibrîl:</b> Bu dahi Hazret-i Habîb'in şebekesi içindedir. Bunda dahi âdâb üzre bu du‘âyı okuya:</p>

    <p class="Metin6"><i class="calibre35">"Es-selâmü aleyke yâ Cibrîle emînallâh, Es-selâmü aleyke yâ mûnise Resûlillâh li-yeşfa‘a lenâ, yâ kerrûballâh"</i> deyüp dünyevî ve uhrevî hayır murâdatın ricâ ede.</p>

    <p class="Metin">Andan yine ol şebeke-i Resûl sırası ile yedi adım şimâle gidüp,</p>

    <p class="Metin"><b class="calibre34">Ziyâret-i Hazret-i Fâtımatü'z-Zehrâ binti Hazret-i Risâlet-penâh:</b> Bunlar dahi Hazret-i Risâlet-penâhın kubbesi sâhası dâhilinde <b class="calibre34">[Y 290a]</b> başka şebeke içindedir. Ammâ şebekelerinin kıble cânibi Resûl-i Hudâ'nın şebekesine muttasıldır. Ammâ kendüleri Hazret-i Resûl gibi cibinlik içinde değildir. Zer-ender-zere müstağrak sandûkaları ile âşikâredir. Bu mahalle dahi âdâb ile gelüp bu du‘âyı okuya,</p>

    <p class="Metin6"><i class="calibre35">"Es-selâmü aleyki yâ Fâtımate'z-Zehrâ, Es-selâmü aleyki yâ binte Resûlillâh, Es-selâmü aleyki yâ zevcete Aliyyi'r-Rızâ, Es-selâmü aleyki yâ ümme Hasan ve'l-Hüseyn, istevda‘tüki'ş-şehâdeteyn, yâ binte Resûlillâh"</i> deyüp şefâ‘atlerin ricâ edüp rûh-ı şerîfleriyçün Fâtiha-i şerîf tilâvet olunur.</p>

    <p class="Metin">Bu Medîne şehri içre bir kız vücûda gelse bu merkad-i Fâtıma'ya getirüp bir sâ‘at mikdârı dururlar ve Hazret-i Fâtıma'nın mevlûd-ı şerîfleri sene (---) nübüvve Mekke'de vücûda gelmişlerdir. Müddet-i ömr-i azîzeleri (---) sene. Cümle sâdât-ı kirâmın silsileleri bunlara müntehî olur.</p>

    <p class="Metin"><b class="calibre34">Menâkıb-ı Hazret-i Ömer</b><i class="calibre35"> radıyallâhu anh</i><b class="calibre34">:</b> Bunlar Hazret-i Ebâ Bekir'den sonra <span class="calibre38">i.</span>halîfe<span class="calibre38">;</span> oldular. Hicret-i Nebeviyye'nin sene 23 vâki‘ oldu. Beyit:</p>

    <p class="Beyit"> Emîr-i hıtta şer‘ -i ibn-i Hattâb,</p>

    <p class="Beyit1"> Çerâğ-behişt-i huld-i şem‘-i ashâb.</p>

    <p class="Metin">Hazret-i Ömer'in nesebleri bunlar kim beyân olunur: Hazret-i Ömer ibni'l-Hattâb bin Lefîde bin Abdül‘uzzâ ibn Reyyâh bin Abdülfart bin Zerrâh bin Adî bin Kâ'b bin Lü’ey bin Hûced bin Gâlib'<span class="calibre38">;</span>dir.</p>

    <p class="Metin">Vâlidelerinin ismi Cesîme bint el-Hâşim bin el-Mugîre'dir kim Ebû Cehil la’înin kız karındaşıdır. Ebû Cehl Hazret-i Ömer'in dayısı olur ve Ebû Cehil'in ismi dahi Ömer'dir. Lakabı Ebû Cehil'dir. Hazret-i Ömer'e Hazret-i Resûl Ömerü'l-Fârûk dediler. Hakkı bâtıldan fark etdikleriyçün bunlara Fârûk buyurdular. Müddet-i hilâfetleri 10 sene şehr 2 yevm 4. Hazret-i Resûl cümle Sahâbe-i kirâmlarına bir künye ya‘nî lakab korlar idi. Bunlara Hafz<span class="calibre38">. Ömer'in künyesi);</span> künye kodular. Ve duhter-i pâkîze-ahterleri Hafza<span class="calibre38">. Ömer'in k›z›);</span>'dır. Gâyetü'l-gâye zekî hâfıza-i Kur’ân idi. Hattâ Hazret-i Osmân-ı câmi‘ü'l-Kur’ân Kur’ân-ı azîmi cem‘ ederken bu bint Ömer Hafza'dan istimâ‘ edüp cem‘ ederdi. Anıniçün hâlâ cemî‘i kurrâ meşâyihleri mâbeyninde kırâ’at-i Hafz i‘tibâr etdikleri Hazret-i Ömer kızı Hafza'dan kalmışdır. Ve hayli mu‘ammere olmuşdur. Ammâ Hazret-i Ömer'in müddet-i ömürleri sene 23 Hicret'den sonra vefât etmişlerdir.</p>

    <p class="Metin"><b class="calibre34">Sebeb-i mevtlerin beyân eder:</b> Muğîre bin şu‘be'nin Ebâ Lu'lû-yı Fîrûz nâm bir gulâmı şehîd etdi. <i class="calibre35">Rahmetullâhi aleyh.</i> Ammâ bunların zamân-ı hilâfetlerinde olan feth-i fütûh, Hazret zamânında olmamışdır. ibtidâ Haleb ve şâm ve Kudüs-i şerîf ve Mısır ve Bağdâd ve Basra ve Lahsa ve Yemen ve Aden ve Acem'de Nihâvend cümle revâfızları Acem'de dendân-ı tîgdan geçirdiler. Anıniçün tâ’ife-i revâfız Hazret-i Ömer'i sevmezler, ammâ se yâr-ı Resûl'e dinmezler, <i class="calibre35">ve's-selâm.</i></p>

    <p class="Metin"><i class="calibre35"> </i>Bunların dahi menâkıbı ve ziyâreti evsâfı tamâm olup beyt:</p>

    <p class="Beyit"> Ömer Fârûk olupdur yâr-ı sânî <b class="calibre1">[Y 290b]</b></p>

    <p class="Beyitara"> {Cihâna doldu adl ile emânı</p>

    <p class="Beyit1"> Olupdur sâniyen Mekke'de vâlî}</p>

    <p class="Metin">Hazret-i Fâtıma'nın şebekesi köşesin üç adımda dolaşup,</p>

    <p class="Metin"><b class="calibre34">Makâm-ı Erbâb-ı Soffa:</b> <b class="calibre34"><span class="calibre39">[P 121b]</span></b> Soffasına varup kıble cânibine müteveccih olup anda iki rek‘at namâz kılup hukûk-ı vâlideyni yâd edüp dünyevî ve uhrevî hayr murâdâtları husûliyçün hayr du‘â edüp cümle Erbâb-ı soffa rûhlariyçün Fâtiha-i şerîfe tilâvet edüp bu mahalde sâkin olan fukarâlara pinhânîce tasadduk oluna. Ammâ sadakayı âşikâre vermeye. Eğer âşikâre kîse çıkarup nukra-i sîm ü zer göstersen yüz kîse mâl kifâyet etmez. Âdemin esvâbın pâre pâre ederler. Ve ırza müte‘allik nâ-hemvâr evzâ‘ edüp müvâce[he]-i Resûlullâh'da vâveylâ ve vâveledâ kopar. Hemân nezâket oldur kim bu âsitâne içre bir şey vermeyüp taşrada erbâbın gözedüp pes-i perdeden tasadduk etmek gerek ve savâb dahi andadır. Ba‘zı müstahıkkîn fukarâlar vardır, anlara birer ikişer altun verüp hatm-i şerîfler tilâvet etdirile.</p>

    <p class="Metin">Hulâsa-i kelâm her ne ihsân etsen nihânîce gerekdir. Zîrâ Hazret-i Risâlet-penâh'ın yedi yüz tavâşî siyâh çerde huddâmları herbiri muhteşem semmûr kürklere müstağrak mülebbes ankâ lalalar vardır. Cümleye hâkim şeyhü'l-haremdir, bu dahi tavâşî'dir. Hazret-i Risâlet-penâh'ın üç yüz altun ve gümüş miftâhları bunların destindedir. Bunlardan mâ‘adâ câmi‘ huddâmlarından bin âdem dahi bu mahalde hâzırdır. Hemân ki nezerâtdan alâ mele’i'n-nâs bir şey versen mâlı değil âdemi bile pâre pâre ederler. Zîrâ fukarâ ve ağniyâsı yılda bir kerre huccâc-ı müslimînin gelmesine muntazırlardır. Ne kadar ihsân olunsa vechi vardır. Ammâ hufyeten vermek gerek.</p>

    <p class="Balk24">Evsâf-ı derûn-ı kubbe-i Ravza-i Mutahhara; Velî-ni‘amımız Vezîr Hüseyin Paşa hazretleri ile kubbe-i Resûlullâh içine girdiğimiz beyân eder</p>

    <p class="Metin">Evvelâ pâk helâl libâslar geyüp girmek gerek ve dâ’imâ salavât-ı şerîfe müdâvemet etmek gerek. Ve şeyhü'l-harem hazretleri on iki siyâh çerde tavâşî halîfeleri ile kemerlerine beyâz pembe fûtalar kuşanırlar. Bu halîfelerin her biri birer kutb-ı aktâb mertebesinde ulu kimesnelerdir kim Hazret-i Resûl'ün yoluna bezl-i cân ve ifnâ-yı vücûd edüp kırkar ellişer yıl hidmeti sebkat etmiş lala-yı siyâh zülâlelerdir. Her birinin destinde micmer-i amberdân ve gülâbdân buhurdân-ı mücevher ile şebeke-i Resûlullâh'ın bâb-ı şerîfi önüne gelüp ibtidâ şeyhü'l-harem paşa hazretlerinin kemerine bir beyâz fûta kuşadup paşanın destine bir cârûb ya‘nî süpürge verir.</p>

    <p class="Metin">Netîce-i kelâm hakîr ile yedi âdem olup âsitâne tarafında ve vüzerâ ve vükelâ ve ulemâ ve sulehâ ve a‘yân-ı kibârın ferrâşları vardır. Anların kâ’immakâmları bu Medîne-i mutahharada hâzırlardır. Bizzât Âl-i Osmân pâdişâhının ferâşeti vekîli şeyhü'l-haremdir. Ol dahi destine bir minşefe <b class="calibre34">[Y 291a]</b> ya‘nî süpürge alup du‘â ve senâ ile Hazret-i Fâtıma tarafından şebeke-i Resûlullâh'ın bâb-ı şerîfin küşâde kılup cümle on iki tavâşîler ve bâlâda zikr olunan kâ’immakâm ferrâşlar içeri girüp ba‘dehu bâb-ı sa‘âdeti sedd edüp bir âdem bu Ravza-i Mutahhara içine komak ihtimâlleri yokdur.</p>

    <p class="Metin">Ve cümle ferrâşlar mu‘temedün-aleyh âdemlerdir. Anları dahi kara ağalar yılda bir kerre Ravza-i Mutahhara'ya korlar. Gayri zamân taşra câmi‘i süpürürler. (---) (---) (---) Ka‘be örtüsün bûs ederler. şefâ‘atlerin ricâ edüp rûhlariyçün Fâtiha-i şerîf tilâvet edüp "Yâ binte Resûlillâh" diyerek dahi içeri giderler, zîrâ Hazret-i Fâtıma Hazret-i Risâlet'den (---) (---) (---) (---) girilir.</p>

    <p class="Metin">Ve cemî‘i micmerede ûd u amber ve kâfûru ve sünbül-i hıtâyı ve ûd-i mülebbesi ihrâk ederler (---) (---) (---) Allâh deyü bükâ ederek ser-i sa‘âdetleri berâberine varıldıkda şemâme şemâme amber-i hâmlar ihrâk ederler. (---) (---) (---)</p>

    <p class="Metin">Hicret-i Nebeviyye'nin ikinci sâlinde izdivâc-ı Hazret-i Alî bâ Hazret-i Fâtımatü'z-Zehrâ. Ol mahalde Fâtımatü'z-Zehrâ on sekize bâliğe idi. Hazret-i Alîyy-i <b class="calibre34"><span class="calibre37">[Q 120b]</span></b> velî yigirmi seneye bâliğ fetâ-yı şecî‘ idi kim ba‘de'z-zifâf ertesi ale's-sabâh bâ-ceng-i pehlivân Ebû Cehil-i lâ’in yetmiş aded feceresi ile maktûl olup ammi-i Hazret-i Resûl Abbâs ve ammizâde-i Resûl Ukayl ibn Ebî Tâlib ile yetmiş aded münkîrin dest-i Alî ile esîr olup niçesi [islâm] ile müşerref olup Sahâbe-i kirâm oldular.</p>

    <p class="Metin">Ba‘dehu vefât-ı Fâtımatü'z-Zehrâ-i ümmü'l-Haseneyn için kabr-i şerîfi, bu kafesler içinde Resûl-i Fahr-i Kâ'inât'ın mübârek pây-ı şerîfleri cânibinde vâkı‘ olmuşdur. Ve Ravza-i Mutahharadan taşra cemî‘i züvvârın demâğları mu‘attar olup "şefâ‘at yâ Resûlallâh" deyü feryâd ederler.</p>

    <p class="Metin">Paşa hazretleri ve hakîr zemîn bûs edüp şefâ‘atlerin ricâ eyleyüp ferş-i şerîfin süpürmeğe mübâşeret etdik. Sâ’ir kara ağalar ile sâhib-i devlet yedi kandîl yakup hidmet etdi. Sâ’ir kâ’immakâm ferrâşlar birer ikişer kerre süpürüp taşra çıkardılar. Biz on beş âdem ile Ravza-i Mutahhara içinde kaldık. Ammâ hakîrde kalmağa cân kalmadı. Aşkımdan mest [ü] medhûş oldum. Ba‘dehu rûh-ı şerîflerinden istimdâd taleb edüp aklım başıma gelüp hakîr dahi üç kandîl ihrâk eyledim.</p>

    <p class="Metin">Bu kubbe-i âlînin tâ ortasında mu‘allak bir cibinlik vardır. Niçe Mısır hazînesi girân-bahâ zerdûz murassa‘ bir çetr-i mülemmâ‘dır kim cihân pâdişâhları ana mâlik olmamışlardır. Bu cibinlikden içeri bir ferd-i âferîde giremez. Zîrâ bizzât Mahbûb-ı Hudâ bunda yeşil dokuma Ka‘be örtüsü sandûka içre âsûdedirler.</p>

    <p class="Metin">Bu serâperde-i Resûlullâh içinde ol kadar zî-kıymet mücevher şem‘dân ve kandîldân ve buhûrdân ve gülâbdân vardır kim intikâl-i Resûlullâh'dan bu bin seksen iki <b class="calibre34">[Y 291b]</b> târîhine gelince niçe selef pâdişâhları ve vüzerâ ve vükelâları ve a‘yân-ı kibârları Hazrete mahabbeten gönderdikleri nüzûrât-ı cevâhirât cümle bu serâperde içinde biri biri üzre yığın yığın hâzırdır. Ammâ maslûb değildir. Hisâbın Cenâb-ı Bârî bilür. Anıniçün bu perdeden içeri bir ferd komazlar. Hazrete mahsûs mahaldir. Ammâ yılda bir kerre hâdım huddâmların sulehâ-yı ümmetlerinden girüp zerre-i gubârdan tathîr edüp taşra çıkarlar.</p>

    <p class="Metin">Ve Hazret-i Ebâ Bekir dahi ol cibinliğin içinde hazretin mübârek uylukları sağında ol berâberlikde siyâh Ka‘be örtüsü ile pûşîde sandûkada âsûdeler imiş. Ve yine bu cibinlik içinde Hazret'in mübârek pây-i sa‘âdetleri sağında bir yeşil Ka‘be örtüsü ile pûşîde sandûka içinde Hazret-i Ömer ibnü'l-Hattâb âsûdedirler. Bu kubbe-i âlîde bunlardan gayri kimesne medfûn değildir. Hazret-i Fâtıma bu kubbeden hâric sâhasında medfûndur.</p>

    <p class="Metin">Ve bu cibinlik ile taşra demir şebeke mâbeyni üç adım vâsi‘ bir yerdir, serâperdenin cânib-i erba‘ası devr olunur bir yerdir. Ferşi serâpâ akîk ve yemenî ve pîrûze ve zeberced ve billûr ve necef ve moran ayn-ı semek ve aynü'l-hir ve aynü'l-mâr ve Seylân ve Sebîl-i allâm ve sadef ve Kıbrıs elmâsı ve Alman elmâsı makûlesi, bu zikr olunan zî-kıymet hacerler ile ferşi eyle döşenmişdir kim görenin aklı perîşân olur. Anıniçün bu mahal hâlîçeler ile mefrûş değildir.</p>

    <p class="Metin">Ve bu mahalde râyegân kubbe-i âlî içinde maslûbâtdan âvîzeler vardır kim her biri birer pâdişâhın yâdigârıdır kim her birinin kıymetin Hudâ bilür. Niçe bin murassa‘ kanâdîl ve müşebbek altun toplar ve mühr-i Süleymânlar ve surâhî mücevher kanâdîller ile tezyîn olunmuşdur kim gören âdemler dembeste olur. Bu kubbe-i âlî içre bu <b class="calibre34"><span class="calibre39">[P 122a]</span></b> âvîzelere yer kalmayup yetmiş seksen yerde bu müzeyyenâtları yetmiş seksen yere yine cevâhir zencîrleri ile kubbe-i nühtâkın ba‘zı köşelerine küme küme âvîze eylemişler. Andan sonra gelen musanna‘âtlar ile tezyîn etmişler.</p>

    <p class="Metin">Ve yine bu mahalde âdem kaddi altun şem‘dânlar var kim her biri Rûm harâcı değer. Her şeb huddâmları gelüp yedişer sekizer zirâ‘ şem‘-i asel kâfûrîlerin yakup çerâğân ederler.</p>

    <p class="Metin">Ve bu şem‘dânlar cenbinde âdem kaddi musanna‘ ve mücevher çerâğdânlar ve buhûrdân ve gülâbdânlar şa‘şa‘asından merdüm-i çeşm hîrelenir. Ve yedi yerde yedi kıt‘a âdem kaddi çerâğdânlar var kim her biri birer âdem kaddi serâpâ murassa‘ çerâğdânlardır. Biri Nûreddîn-i şehîd'indir, biri Sultân Kayıtbay'ındır, biri dahi Sultân Gavrî'nindir, biri fâtih-i Mısır Selîm şâh'ındır, biri Süleymân Hân'ındır, biri Hind pâdişâhı Celâleddîn-i Ekber'indir, biri Sultân Ahmed'indir. Bu cümleden müzeyyen ve musanna‘ ve mücevher çerâğdândır kim her biri onar Mısır hazînesi değer derler.</p>

    <p class="Metin">Ve müvâce[he]-i Resûlullâh'da serâperde üzre dikili iki pâre elmâs vardır. Biri yetmiş kıratdır. Biri ma‘sûm eli ayası kadar vardır.</p>

    <p class="Metin">Hudâ hakkı <b class="calibre34">[Y 292a]</b> gece ile im‘ân-ı nazarla nazar etdim, şu‘lesinden kubbe nûr iken nûrun alâ-nûr olurdu. Âşikâre elmâslardır. Hakkâ ki şeb-çerâğ deseler sezâdır. Ba‘zı tâlib-i ilimler bu elmâsların şu‘lesinde ders tilâvet ederler. Bu şeb-çerâğ elmâsı olan perde tâ kubbe-i âlînin ortasında kol kalınlığı ibrîşim tınâblar ile maslûbdur.</p>

    <p class="Metin">Bu serâperdenin cânib-i erba‘asının tınâbları dahi kubbe-i âlînin etrâfında olan amûdlara ve şebekelere makyûddur. Gûyâ bu kubbe-i âlî içinde bir çetr-i mülemmâ‘ Hazret-i Risâlet üzre mazrûfdur. Hazret-i Resûl içinde hâzırdır. Ammâ dâmenleri zemîne berâberdir ve aslâ kapusu ve bacası yokdur. Ve bu kubbe elli arşın bâlâdır. içi zer-ender-zer müzehheb mînâdır. Ve silu ve lâjüvert ile münakkaş ra‘nâdır.</p>

    <p class="Metin">Ve bu kubbe-i pür-envârın etrâfında âye[t]: <a class="calibre40" id="_ftnref233"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn233" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[229]</span></span></span></sup></span></a> âyet-i nûrı, nûrun alâ-nûr tahrîr olunmuşdur.</p>

    <p class="Metin">Hamd-i Hudâ bu tertîb üzre ziyâret edüp âdâb üzre avdet edüp hakîr taşraya çıkup yine müvâce[he]-i Resûlullâh'a geldim. Bu mahalde şebeke-i Resûl üzre altun ile tahrîr olunmuş celî hüsn-i hatlar var kim ta‘bîr olunmaz. Evvelâ:</p>

    <p class="Metin15"><i class="calibre2"><sup class="calibre41"><span class="calibre4">"</span></sup>Bismillâhirrahmânirrahîm,</i></p>

    <p class="Beyit"> Yâ seyyidî yâ Rasûlallâhi huz bi-yedî</p>

    <p class="Beyit1"> Mâlî sivâke velâ elvî ilâ ehadî</p>

    <p class="Beyit"> Ente nûru['l-]hüdâ [li-]külli kâ’inetî</p>

    <p class="Beyit1"> Ve ente sırru'n-nidâ yâ hayra mu‘temedî</p>

    <p class="Metin">Ve bu levhanın altında yine bir altunlu levha üzre âye[t]: <a class="calibre40" id="_ftnref234"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn234" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[230]</span></span></span></sup></span></a> âyeti mastûrdur.</p>

    <p class="Metin">Ve yine bu mahalde levha üzre müzehheb celî hatt ile âye[t]: <a class="calibre40" id="_ftnref235"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn235" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[231]</span></span></span></sup></span></a> âyeti merkûmdur.</p>

    <p class="Metin">Ve bu hatların ortasında bir büyük gümüş tahta üzre Karahisârî tarzı celî hatt ile: <a class="calibre40" id="_ftnref236"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn236" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[232]</span></span></span></sup></span></a> <a class="calibre40" id="_ftnref237"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn237" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[233]</span></span></span></sup></span></a> âyetleri altında min nesl-i Âl-i Osmân Sultân Ahmed ibn Mehemmed Hân ilâ-âhiri Âl-i Osmân'a varınca tahrîr olunmuş bir kâr-ı kalemkârdır kim bu kârı şimdiki üstâdlar etmeğe kâdir değillerdir.</p>

    <p class="Metin">Ve bu mahalde Hazret-i Ebâ Bekir ve Hazret-i Ömer muvâce[he]sinde kitâbeler içre anların evsâf-ı şerîfleri tahrîr olunmuşdur. <i class="calibre35">Radiyallâhü anhümâ.</i></p>

    <p class="Metin">Ve Hazret-i Risâlet'in ser-i sa‘âdetleri tarafı şebekesi köşesindeki pâyende üzre bu hadîs-i şerîf bir beyâz mermer üzre celî hatt ile tahrîr olunmuşdur: <a class="calibre40" id="_ftnref238"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn238" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[234]</span></span></span></sup></span></a> <i class="calibre35">radiyallâhu te‘âla aleyhim ecma‘în"</i> tahrîr olunmuşdur.</p>

    <p class="Metin">Ve bu hadîsin (---) (---) (---) sürh ile münakkaş olmuş. Hadîs-i şerîf: <i class="calibre35">Kâle'n-Nebiyyü sallallâhu aleyhi ve sellem:</i> (---) (---) (---) (---) merkûm olunmuşdur.</p>

    <p class="Metin">Hulâsa-i kelâm kemâl-i mahabbet-i aşkımdan ilmimiz lâhik olduğu mertebe tahrîr olundu. (---) (---) (---) (---) olup ziyâret-i Resûl-i Hudâ'ya <b class="calibre34">[Y 292b]</b> mâni‘ olur, ammâ bu kesîrü't-taksîr ve kalîlü'l-bizâ‘a (---) (---) (---) müsevvedâta kâdir olup ve yine bu mâbeynde kırk kerre bu ravzatun min-riyâzı'l-cenne (---) (---) (---) Resûlullâh'da bulunup şefâ‘atların ricâ eyledim.</p>

    <p class="Metin">Hattâ elli senesinde âlem-i sabâvetimizde (---) (---) (---) edüp hakîr mü’ezzinlik edüp ba‘de's-salât dest-i şerîflerin bûs edüp, <b class="calibre34"><span class="calibre37">[Q 121a]</span></b></p>

    <p class="Metin">"şefâ‘at yâ Resûlallâh" dedim.</p>

    <p class="Metin">Hemân nutk-ı dürer-bârlarıyla buyurdular kim,</p>

    <p class="Metin">"şefâ‘atî ve ziyâretî ve seyâhatî, el-fâtiha" dediler.</p>

    <p class="Metin">Hamd-i Hudâ nutk-ı şerîfleri bu sene-i mübârekde vücûd bulup bu tertîb üzre ziyâret etdik. Ve şâm-ı şerîfden Müzeyrib kal‘asına gelüp şiddet-i şitâdan haymemizden taşra çıkamayup on yedi günde yedi hatm-i şerîf tilâvet edüp birin sûre-i Ve'd-duhâ'da ve birin sûre-i Yâsîn'de ve bir kaçın sûre-i ihlâs'da alıkoyup hamd-i Hudâ hazrete lâyık bu hatm-i şerîfleri hedâyâ getirüp hâkipây-i sa‘âdetlerine rûmâlîde eyleyüp şefâ‘atlerin ricâ edüp dünyâda seyâhat ile emn [ü] emân âhir nefesde îmân temennâ eyledik. Hak kabûl eyleye.</p>

    <p class="Metin">Hattâ ihlâs-ı şerîfde kalmış hatm-i şerîfin birin salât-ı zuhur edâ olunup ba‘dehu hakîr mü’ezzinler mahfilinde bir hatm-i şerîfi tamâm edüp bahr-i tavîl-vâr bir du‘â etdim ki cümle huccâc vâlih [ü] hayrân oldular. Hamd-i Hudâ ol du‘â hürmetinde niçe a‘izze-i kirâmdan hayır du‘âlar aldık. Hak kabûl eyleye, <i class="calibre35">vesselâm.</i></p>

    <p class="Metin">Bu mahalde cümle ziyâretlerimiz tamâm olup,</p>

    <p class="Balk11">Medîne-i münevvere kal‘ası içindeki ma‘mûr [u] âbâdân olan hânedân ve imâretleri bildirir</p>

    <p class="Metin"><b class="calibre34">Evsâf-ı enderûn-ı imâret-i kal‘a-i Medîne-i münevvere:</b> Evvelâ</p>

    <p class="Metin"><b class="calibre34">Der fasl-ı medâris-i tahsîl-i dâr-ı ulûm:</b> Bâb-ı Rahmet'in taşrasında Seyfeddîn Sultân medresesinin kapusu üzre olan şükûfe ve bahâriyyesi içinde celî hatt ile âye[t]: <a class="calibre40" id="_ftnref239"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn239" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[235]</span></span></span></sup></span></a> âyeti merkûmdur.</p>

    <p class="Metin">Bu hattın alt yanında:</p>

    <p class="Metin6"><i class="calibre2">"Emera bi-imâreti hâze'l-medreseti'l-mübâreketi el-emîrü'l-kebîr el-muhtâc ilâ afüvvi'r-Rahmân mâlikü'l-ümerâ Seyfeddîn Hûbân ve'l-hâtûn el-mu‘azzama. Sene erba‘ ve ışrîne ve seb‘i mie" [724]</i> mektûb olunmuşdur.</p>

    <p class="Metin">Ve bu medreseye muttasıl Mısır halîfelerinden Sultân Kayıtbay medresesinin cümle hücrelerinin pençereleri Hazret-i Risâlet'e nâzırlardır.</p>

    <p class="Metin">Ve Bâb-ı Cibrîl'den taşra Sokollu Mehemmed Paşa medresesi ve Bâb-ı Selâm kurbunda imâret-i Sultân Mehemmed-i Sâlis binâ edüp Hazret-i Risâlet'e hibe etdüğiyçün imâret-i Mehemmediyye derler. Evkâf-ı azîmdir. Ve'l-hâsıl kal‘anın enderûn [u] birûnunda cümle yüz on sekiz medresedir. Ba‘zısın ulemâ ve mücâvirîne meşrûta hâne etmişlerdir.</p>

    <p class="Metin">{Ve bu kal‘ada iki hammâm var. Biri Sokollu Mehemmed Paşa'nındır. Âb [u] hevâsı ve binâsı gâyet latîf hammâmdır. (---) (---) (---) (---) gâyet musanna‘ <b class="calibre34"><span class="calibre39">[P 122b]</span></b> hammâm-ı rûşinâdır. <b class="calibre34">[Y 293a]</b></p>

    <p class="Metin">Ve kal‘a içindeki hânların a‘lâ mükellefi Mısır kapusunun iç yüzünde kal‘aya girirken sağ cânibde (---) hânı, yüz yigirmi ocak hân-ı musanna‘dır. Ve mukâbelesinde (---) hânı elli hücredir. (---) (---) (---) (---) (---) (---) (---). Ve mescidler. Meşhûr hânlar bunlardır.}</p>

    <p class="Metin">Ve bu kal‘anın içi serâpâ çârsû-yı bâzârının tarîk-ı âmları beyâz kaldırım döşelidir ve gâyet pâkdir. Dâ’imâ sakkâlar bu tarîk-ı âmma su nisâr ederler.</p>

    <p class="Metin">Ve cümle yigirmi aded mekteb-i sıbyân-ı ebcedhândır. Ve yedi yerde dâr-ı kurrâdır kim her birinde kırâ’at-i Hafz ve ibn Kesîr ve Seb‘a ve Aşere ve Takrîb kırâ’atleri tilâvet olunur. Ve yedi yerde dârü'l-hadîs vardır.</p>

    <p class="Metin">Ve cümle yetmiş sebîlhânedir. Ba‘zı sebîllerin evkâfı metîn olmağile huccâc-ı müslimîn geldikde asel şerbeti ve sükker şerbeti ile ehl-i atşânı saky ederler.</p>

    <p class="Metin">Ve bu kal‘a içre üç yerde yigirmişer otuzar kademe taş nerdübânlar ile enilir ikişer lüleli çeşme-i âb-ı hayât-ı cân-bahşı vardır. Hazret-i Risâlet'in mu‘cize-i bâhiresiyle bu şehre gelen Ayn-ı Zerka'dandır. Ve Sultân Süleymân hayrâtıdır. Bu Ayn-ı Zerka gâyet amîkden gelir, ammâ yine gâyet ıssıdır. Lâkin cüz’î kûzede durup kesb-i hevâ etse buz pâresi olur. Gâyet âb-ı hayât ve serî‘u'l-hazm ve mu‘tedil âb-ı tahûrdur.</p>

    <p class="Metin">Ba‘zı sebîller üzre âye[t]: <a class="calibre40" id="_ftnref240"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn240" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[236]</span></span></span></sup></span></a> ve ba‘zısında <a class="calibre40" id="_ftnref241"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn241" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[237]</span></span></span></sup></span></a> ve ba‘zısında <a class="calibre40" id="_ftnref242"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn242" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[238]</span></span></span></sup></span></a> ve <a class="calibre40" id="_ftnref243"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn243" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[239]</span></span></span></sup></span></a> ve <a class="calibre40" id="_ftnref244"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn244" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[240]</span></span></span></sup></span></a> <a class="calibre40" id="_ftnref245"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn245" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[241]</span></span></span></sup></span></a> âyet-i şerîfleri celî hatt ile tahrîr olunmuşdur.</p>

    <p class="Metin">Hakkâ ki bu Medîne-i münevverede sudan azîz hayrât yokdur. Ammâ câmi‘-i Resûlullâh'a dahi bir sâhibü'l-hayrât dollâblar ile su getirüp havz-ı şâfi‘î Hanefîler inşâ eylese bin haccü'l-ekber savâbı bulurdu. Bu kadar mülûkler gelüp birine bu hayrât müyesser olmamışdır. Gâyet muhtâcdır. Hattâ huccâc-ı müslimîn vardıkda garîbü'd-diyâr âdemler</p>

    <p class="Metin">"Bire meded tecdîd-i vuzû‘ edüp Hazret-i Resûl'ü ziyâret edem" deyü sa‘y eder. Âhir ba‘zı fukarâlardan birer ibrîk suyu birer ikişer pâreye alup âbdest alır, hayli sıklet çekilir.</p>

    <p class="Metin">Ve bu şehir içre cümle yedi yüz esvâk-ı müzeyyenedir. Gerçi kârgîr binâ bezzâzistânı yokdur, ammâ Hind ü Sind ve Arab u Acem ve Belh [u] Buhârâ ve Çîn ü Mâçîn Hıtâ vu Hoten müşk-i tâtârîsi ve Habeş zebâdı hâsıl-ı kelâm ekâlîm-i seb‘anın bunda zî-kıymet eşyâları bulunup yetmiş bin huccâc ve tüccâr ehl-i berr ü bihâr metâ‘ların getirüp bunda çözüp yük bağlayup giderler, bender şehr-i münevveredir. Ve halkının ekseri, <a class="calibre40" id="_ftnref246"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn246" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[242]</span></span></span></sup></span></a> deyüp ticâret ederler. Gâyet pâk ve nazîf ü zarîf garîb-dost halkı vardır.</p>

    <p class="Metin">Ve bu Medîne şehri <b class="calibre34">[Y 293b]</b> Receb ve şa‘bân ve Ramazân'da şeb [u] rûz küşâde olup niçe yüz bin kanâdîller ile çerâğân olup Medîne iken Münevver olur. Ammâ huccâc-ı müslimîn geldikde ıyd-ı şerîfleri ol gündür. Zîrâ ol günde surre ve atıyyeleri vâsıl olup şâdımân olurlar. Ve pâk libâsların geyüp huccâc-ı müslimîni hânelerine da‘vet edüp ziyâfet ederler. Ve ihsân ü in‘âm alup mesrûr olup geceleri Kadir rûz-ı rûşenleri ıyd-ı Adhâ olur. Ve cümlesi huccâc ile hüsn-i ülfet edüp ziyâret-be-ziyâret delâlet edüp kâr ederler, <i class="calibre35">ve's-selâm</i>.</p>

    <p class="Metin"><b class="calibre34">Evsâf-ı varoş-ı Medîne-i Münevvere:</b> Bu kal‘anın kıble tarafı ve cenûb cânibi ve garb cânibi ve şimâl cânibi serâpâ bâğ u bâğçeli ma‘mûr u âbâdân sarây-ı hânedânlardır kim yedi mahalle ve iki bin kârgîr binâ ikişer kat vâsi‘ evlerdir. Kal‘a hâneleri gibi teng hâneler değildir. Ve cümlesi beyâz kireç ile pûşîde müzeyyen ü musanna‘ evlerdir ve keraste ve ahşâbları hurmâ ağacındandır. Câ-be-câ Rûm ahşâbâtları da Mısır'dan Süveys'e andan gemi ile Yenbû‘a andan develer ile Medîne'ye gelüp hâneler binâ ederler.</p>

    <p class="Metin">Bu varoş-ı müzeyyen sûr içinde değildir. Ammâ Hikmet-i Hudâ bu şehrin cânib-i erba‘ası handak-misâl bir kuru kara deredir. Ve cânib-i şarkîsi bir vâsi‘ fezâdır. Tâ kal‘a dîvârında nihâyet bulur. Bu mâbeynde huccâc-ı müslimîn [[(---) (---) (---) (---)]] kal‘a dîvârına kakarlar.</p>

    <p class="Metin">Bu varoş da cümle (---) mihrâbdır. Evvelâ câmi‘-i Kebîr [[(---) (---) (---) (---)]] câmi‘-i şerîfdir. Bu Medîne-i münevverede bundan gayri ve kal‘a içinde Ravza-i Mutahhara [[(---) (---) (---) (---)]] bu câmi‘in kıble kapusundan mihrâba varınca seksen ayakdır. Cânibeyni yüz ayakdır. [[(---) (---) (---) (---)]] âli değildir. Ammâ gâyet musanna‘ tarz-ı kadîm dürr-i yektâ-misâl beyâz münevver câmi‘dir ve haremi (---) (---) (---) (---). Ve muktedâ-yı nâs oldukları mihrâb dahi sâdedir. Ve mihrâb<b class="calibre34"> </b><b class="calibre34"><span class="calibre37">[Q 121b]</span></b> üzre âye[t]: <a class="calibre40" id="_ftnref247"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn247" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[243]</span></span></span></sup></span></a> mersûmdur.</p>

    <p class="Metin">Ve minâresi alçakdır. Ve haremi yokdur, ancak taşra soffası vardır. Ve câmi‘ içi mermer ve gayri hacer ile döşeli değildir, hemân Ravza-i şerîf haremi gibi hurde kara çakıl taşı ile döşelidir. Âdem pâ-bürehne üzerine bassa huzûr ile basamaz. şöyle dökülüp yapılmışdır. Ve gayri câmi‘ler gibi müzeyyen değildir, sâde güzelidir. Bir kez ibâdet edenin du‘âsı müstecâbdır. Zîrâ Hazret-i Risâlet eyle du‘â eylemişdir.</p>

    <p class="Metin">Bu câmi‘in garb tarafı mukâbelesinde mescid-i Hazret-i Ebâ Bekir <i class="calibre35">radıyallâhu anh</i> bir küçük kubbeli ve alçak minâreli mesâcid-i şerîfidir. Ve Hazret-i Resûl câmi‘inin cânib-i kıblesine yüz adım karîb bir musattah yerde,</p>

    <p class="Metin"><b class="calibre34">Mescid-i Hazret-i</b> (---) (---) <i class="calibre35">radıyallâhu anh</i> Bu dahi mükellef binâlı bir küçük kubbeli ve bir alçak minâreli mesâcid-i şerîfdir. Bu varoş içre ibâdet <b class="calibre34">[Y 294a]</b> etdiğimiz mesâcidler bunlardır.</p>

    <p class="Metin">Kırk altı medresenin ba‘zıları hâneler olmuşdur. Ve altı dâr-ı kurrâ ve on bir dârü'l-hadîs ve yigirmi mekteb-i sıbyân nâ-resîde-i tıflân-ı ebcedhân vardır. Cümlesinin senevî surre ve atıyyeleri ve kisveleri müte‘ayyindir. Bu Medîne-i münevverede olan hayrât [u] hasenât bir diyârda yokdur.</p>

    <p class="Metin">Ve bu varoşda bir hammâmdır. Biri Hazret-i Risâlet câmi‘inin kurbu mukâbelesinde yol aşırı Dâvûd Paşa hammâmı, gâyet latîf pâk hammâmdır. Ve âb [u] hevâsı hûb ve huddâmları mahbûb hammâm-ı musanna‘dır. Ve (---) (---) ammâ her bâr küşâde değildir.</p>

    <p class="Metin">Ve bu hammâm kurbunda Hâsekiyye medresesi kârgîr binâ-yı metîn kal‘a-misâldir. Hücrelerine huccâc-ı müslimîn meks ederler.</p>

    <p class="Metin">Ve Hazret-i Alî'nin kuyusu âb-ı zülâldir. Bu varoşdadır. Huccâc andan nûş ederler.</p>

    <p class="Metin">Ve bu varoşda dörd imâret-i azîm vardır. Cümleden Süleymân Hân'ın ve Murâd Hân-ı Sâlis'in, hammâm kurbundadır. Ve Hâsekî Sultân'ın üçer kazgan çorbaları şeb [u] rûz tabh olunup merreteyn huccâca ve garîb gurebâya ve sâ’ir mesâkînlere sofra-yı bî-imtinânları ile birer nân ve birer tâs buğday çorbaları mebzûldür kim âye[t]: <a class="calibre40" id="_ftnref248"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn248" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[244]</span></span></span></sup></span></a> Ammâ leyle-i mübâreke <b class="calibre34"><span class="calibre39">[P 123a]</span></b> ve leyle-i cum‘ada yine bu matbah-ı Keykâvus'da lahm-ı ganem ve pilâv zerde ve âşûrâ bişüp ağniyâ ve fukarâya kifâyet mikdârı bezl olunur. Bu imâretler kal‘a içinde imâretlerden meşhûrdur. Anlar huddâm ve mürtezikalara ve mücâvirîne bezl ederler. Ammâ bu imâretlerde hâss [u] âmma ve bay u gedâya mebzûldür kim aceb hayrât-ı azîmdir.</p>

    <p class="Metin">Ve bu varoşda kırk sebîlhâne vardır. Cümleden mükellef Emîr-i haclar soffası üzre Teftîşçi Mehemmed Paşa sebîli meydân-ı mahabbetde başka bir kubbe-i âlîli sebîl-i âlîdir. Ve kapusu üzre târîhi var, ammâ aceleden tahrîr olunmadı. Gümüş yaldızlı bakır üzre kalaylı sakâlar ile âb-ı hayâtın nûş ederler.</p>

    <p class="Metin">Ve Mısır kapusu hâricinde Ağa sebîli, bu dahi hayrât-ı azîmdir. Pençeresi üzre <a class="calibre40" id="_ftnref249"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn249" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[245]</span></span></span></sup></span></a> tesbît olunmuşdur.</p>

    <p class="Metin">Ve Hâsekî Sultân cisri başında Dârü's-sa‘âde Ağası sebîli ve cümle hân ve câmi‘ ve medrese ve ba‘zı hâneler altında birer sebîl mukarrerdir. Cümlesin Ayn-ı Zerka'dan taşırlar.</p>

    <p class="Metin">Ve bu varoşda cümle yedi birkedir. Cümlesi Ayn-ı Zerka'dandır. Ve câ-be-câ Ayn-ı Zerka ubûr etdüği yerlerde kuyular vardır.</p>

    <p class="Metin">Ve bu varoşda Hazret-i Peygamber câmi‘inden tâ Mısır kapusuna varınca altı yüz adımdır. iki cânibi iki yüz dükkân külbe-i ahzândır, kârgîr binâ değildir. Çoğu kahvehâne ve mahâfeci ve kassâb ve aşbâz allâf ve şa‘‘âr ve tebbân ve sarrâf-ı guruş dükkânlarıdır kim omuz omuzu sökmez, eyle izdihâmdır. Husûsâ huccâc geldikde âdem deryâsı olup gâyet ganîmet olur. Ammâ huccâc olmadığı mahalde sağîr ü kebîr, ganî vü fakîr <b class="calibre34">[Y 294b]</b> mahkeme defteri ile cümle on dörd bin âdem tahrîr olunmuşdur.</p>

    <p class="Metin">Bu kavmin cümle me’kûlât [u] meşrûbâtları Fâtih-i Mısır Selîm ve Süleymân Hân ve Murâd-ı Sâlis ve Sultân Ahmed hayrâtlarından Mısır'da Deşîşe-i Kübrâ ve Deşîşe-i Suğrâ ve Murâdiyye ve Mehemmediyye ve Hâsekiyye i‘tibâr etdükleri evkâflardan on dörd bin kerre yüz bin erdep gılâl tahsîl olup Mısır'dan Süveys'e andan gemiler ile Yenbû‘ü'l-bahr'e andan develer ile Medîne-i münevvereye gelüp her kes elinde olan berât-ı pâdişâhîleri üzre cerâyelerin alup pâdişâha hayır du‘â ederler.</p>

    <p class="Metin">Ve şâm huccâcı ile surre emîni geldükde Mısır'dan ta‘yîn olunan altmış iki bin mümessek şerîfîleri surre emîni getirüp ve Haremeyn'den ve niçe bin evkâfdan ve feth olunan memâlik-i mahrûselerin Mekke ve Medîne evkâfları tahsîlinden iki Mısır hazînesi dahi bu Medîne ahâlîsine gelüp surre emîni gece ve gündüz meş‘aller ile emîr-i hac ve Medîne mollâsı şeyhü'l-harem huzûrunda defter-i pâdişâhîyle herkese surresin ihsân edüp mahlûlâtın Âsitâne'ye arz ederler. Ve surresin alanlar pâdişâha du‘â ederler. Ve'l-hâsıl ehl-i huzûr bir kavimdir. Zîrâ civâr-ı Resûlullâh'da sâkinlerdir.</p>

    <p class="Metin">Ve bu şehir gerçi sengistân ve çölistân yere vâki‘ olmağile gâyet şiddet-i hâr üzredir. Ammâ benî âdeme ve gayri hayvânâta mü’essir olmadığından mâ‘adâ âb [u] hevâsı gâyetü'l-gâye hoş-hevâ olup mahbûb u mahbûbesi gâyet hüsn-i cemâlde ve lûtf-i i‘tidâlde olup kelimâtları bedî‘ü'l-beyân ve fasîhü'-lisândır kim beyt:</p>

    <p class="Beyit"> Reftâra gelse rûh-ı musavver revân olur</p>

    <p class="Beyit1"> Güftâra gelse mu‘cize Îsâ beyân olur</p>

    <p class="Metin">Bu beyt-i ra‘nâ bu Ravza-i Mutahhara'nın nûr-ı musavverleri hakkındadır kim her biri merâlî ve gazâlî âhû gözlü ve şîrîn sözlü ve münevver yüzlü cân pareleri vardır. Hattâ cümle zenânesi âsumânî iç edik ve âsumânî pâypûş geyüp siyâh izâr örtünürler. Ve başlarına sarı ve kırmızı ve yeşil dârâyî harîr dutuk nikâb ederler. Bu nikâbdan mükehhal gözlerinden gayri endâmları mestûr gâyet mü’eddebe havâtînleri vardır</p>

    <p class="Metin">Ve cümle a‘yânı elvân helâlî mevvâc soflar ve gûnâ-gûn boğası ve hıtâyî ve hümâşâhî ve zâğî ve mollâyî ve mirzâyî ve Ahmed-âbâdî ve Mahmûd-âbâdî misilli makbûl bezler ile pâk libâslar geyerler. Ve serlerine gûnâ-gûn şâm alacası arakıyye ve kavuklar üzre keşmîrî şâllar ve köse destârlar ile imâmeler sarınup taylesân-ı Muhammedîlerin sarkıdup sünnet-i Resûlullâh üzre çeşm-i nergislerin mükehhal edüp bir sınıfı âbid ve bir sınıfı zâhid ve sınıfı <span class="calibre38">i.</span>tüccâr<span class="calibre38">;</span> ve sınıfı ehl-i dükkân ve tüccârdır.</p>

    <p class="Metin">Ekseriyyâ halkı kavm-i Evrâm'dır. Urbân-ı uryân sâkin olamaz. Ve halkı gâyet {halûk âdemlerdir. Herkes ile hüsn-i ülfet ederler ve çârsû-yı bâzârlarda} olan ıtriyyât misk ü amber-i hâm ve zebât râyihasından âdemin demâğı mu‘attar olur. Bu şehrin binde birin terkîm etmek muhâldir. <b class="calibre34">[Y 295a]</b> Hemân Cenâb-ı Bârî inkırâzü'd-devrân ma‘mûr [u] âbâdân eyleye. (---) (---) (---) (---) bâğ u bâğçedir. Cümleden müzeyyen Sokollu Mehemmed Paşa bâğı ve şeyhü'l-harem bâğçesi ve şerîf Had (---) (---) (---) (---)</p>

    <p class="Metin"><b class="calibre34">Müsmirâtının âbdâr meyvelerin beyân eder:</b> Evvelâ yedi nev‘a hurmâsı olur. Evvelâ gûnâ-gûn tüffâhları vardır kim <i class="calibre35">"Ve râhin rah-râhın misle tüffâhin" <a class="calibre40" id="_ftnref250"></a></i><a class="calibre40" href="Evliya_Celebi_Seyahatnamesi_9._Kitap_split_023.htm#_ftn250" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[246]</span></span></span></sup></span></a> bu Medîne elması hakkındadır. Ve âbdâr engûr-i gûnâ-gûnu olur. Ve şeftâlûsu dilber yanağı-misâl et şeftâlûsu olur. Ve kaysı ve zerdâlûsu ve gayri âlûsu firâvândır. Ve âdem kellesi kadar limonu ve turuncu ve kebbâtı ve ağaç <b class="calibre34"><span class="calibre37">[Q 122a]</span></b> kavunu olur. Zeytûnu ve incîr ve rummânı dahi bisyârdır. Ancak Rûm diyârında hâsıl olan meyvelerden muşmula ve üvez ve vişne ve kiraz ve kızılcığ ve kestâne olmaz. Gayri müsmirât-ı cânhayât bî-idâddır. Ammâ sengistân yer olmak ile mezâri‘âtı kalîldir. Cümle tahıllâtı Mısır'dan Tâ’if ve Abbâs-ı Hicâz'dan gelir.</p>

    <p class="Metin">Ve bâğ u bâğçesinde yedi gûne arak-ı Resûlullâh'dan hâsıl olmuş verd-i handânı var kim gûyâ rengi silu lâ‘l-i bedahşânî hamrâdır. Ve gülâbının yanında ıtr-ı şâhî ve mâ-i kâdî gûyâ mâ-i kâzibîdir.</p>

    <p class="Metin">Ve zanbak ve karanfîl ve fûl ve yâsemen ve nergis ve zerrîn ve müşk-i rûmî ve benefşe ve sâ’ir şükûfesi firâvân olup âdemin demâğın mu‘attar eder. Husûsâ limon turunc bahârı mevsiminde anın şükûfesi râyihası âdeme hayât verir.</p>

    <p class="Metin">Hâsıl-ı kelâm bu Medîne'nin cânib-i erba‘ası nahlistân ve gül [ü] gülistân ve mezâri‘ ve bâğ u bostân olmak ile hurmâsı kemâl-i halâvetde ve gayri müsmirât-ı âbdârı nihâyet-i letâfetde olup sâ’ir diyârın hurmâsından bu Medîne hurmâsı a‘lâ ve ahlâdır. Kesret-i hurmâ ile ârâste ve hadîka-i dilküşâ ile pîrâste cennet-âsâ bir cây-ı fezâdır. <i class="calibre35">Ammerahu'llâh.</i> Bu mahalde dahi Medîne-i münevvere evsâfı tamâm oldu.</p>

    <p class="Balk2">Medîne-i münevverenin hâricinde olan ibâdetgâh ve ziyâretgâhları beyân eder</p>

    <p class="Metin">Evvelâ Medîne kal‘asının cânib-i şarkîsinde <b class="calibre34">ziyâretgâh-ı Bakî‘</b>dir. Âdâb oldur kim ibtidâ pâk âbdest alup kal‘anın Bakî‘ kapusundan taşra çıkınca bu du‘âyı tilâvet ede. Du‘â-i Bâkî‘:</p>

    <p class="Metin20"><i class="calibre35">"Es-selâmü aleyküm yâ dâra kavmi mü'minîn, ve innâ inşâallâhu biküm lâhikûn, Allâhümme ağfir li-ehli'l-Bakî‘i'l-garafeti, Allâhümme ağfir lenâ ve leküm ecma‘în."</i> deyüp <b class="calibre34"><span class="calibre39">[P 123b]</span></b> sûre-i <i class="calibre35">Elhâkümü't-tekâsür </i>tilâvet ederek cânib-i şarka bu garâfe-i kübrâ içre iki yüz adım gidüp ke'l-evvel âdâb üzre ibtidâ,</p>

    <p class="Metin6"><b class="calibre1">Ziyâret-i Hazret-i Osmân </b><i class="calibre2">radıyallâhu anh</i>: <i class="calibre2">"Es-selâmü aleyke yâ halîfe-i Resulallâh, Es-selâmü aleyke yâ seyyidenâ yâ Osmânı zi'n-nûreyn, Es-selâmü aleyke yâ Osmân ibn el-Affân, cezâkallâhu ta‘âlâ an ümmeti Muhammedin hayran ve lekâke fi'l-kıyâmeti birren ve emânen, li-yeşfa‘ lenâ yâ sâhibe'l-hayâi ve'l-îmân, eş-şehîdü fî hâleti tilâveti'l-Kur’ân ve fî</i> <b class="calibre1">[Y 295b]</b> <i class="calibre2">şehri Ramazân, yâ câmi‘a'l-Kur’ân, Es-selâmü aleyküm yâ vezîren yâ Resûlallâh."</i> deyüp şefâ‘atlerin ricâ ederek rûh-ı şerîfleriyçün Fâtiha-i şerîf tilâvet ede.</p>

    <p class="Metin"><b class="calibre34">Menâkıb-ı Hazret-i Osmân:</b> Hicret-i Nebeviyye'nin sene 24 Muharrem'inde emîrü'l-mü’minîn oldu. Beyt:</p>

    <p class="Beyit"> Üçüncü yâr Osmân ibn Affân</p>

    <p class="Beyit1"> Ki oldur menba‘-ı fazl ile irfân</p>

    <p class="Metin">Neseb-i şerîfleri bunlardır ki zikr olunur: Hazret-i Osmân ibn Affân ibn Ebü'l-Âs bin Ümeyye bin Abdi şems bin Abdi Menâf bin Kusay bin Kilâb bin Murre bin Ka‘b'dır. Tâ cedd-i Resûlullâh'a müntehîdir. Künyeleri Ebû Ömer'dir. Ve bir kavlde Ebû Abdullâh'dır. Ol silsile ecdâd-ı Resûl'dendir. Vilâdetleri Mekke'de vefâtları Medîne'de vâkı‘a-ı azîme olmuşdur. Bunlara Hazret-i Peygamber iki duhter-i pâkîze-ahterlerin menkûhalığa vermek ile Zi'n-nûreyn derler. Beyt:</p>

    <p class="Beyit"> Zıll-ı Rahmân sâhibü'n-nûreyn</p>

    <p class="Beyit1"> ilm [ü] hilmiyle mecma‘ü'l-bahreyn</p>

    <p class="Beyit"> Mecma‘-ı fazl-ı câmi‘-i Kur’ân</p>

    <p class="Beyit1"> Sadef-i dürr-i ma‘rifet Osmân</p>

    <p class="Metin">Müddet-i hilâfetleri 11 sene oldu. Hazret-i Ömer vefâtından üç gün sonra bî‘at etdiler. Hîn-i cülûsda 69 yaşında idiler. 11 sene hilâfetden sonra mâh-ı Ramazân'da tilâvet-i Kur’ân ederken sene 35 târîhinde şehîd edüp civâr-ı rahmete erdi. Hattâ hîn-i şehâdetde Sûre-i Bakara'da <a class="calibre40" id="_ftnref251"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn251" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[247]</span></span></span></sup></span></a> âyet-i şerîfin tilâvet ederken hûn-ı Osmân bu âyet-i şerîfe üzre dökülmüşdür. Ol Kelâm-ı izzet hâlâ Hıms'da iç kal‘a câmi‘indedir. Müddet-i ömürleri 82 sene .</p>

    <p class="Metin">Zamân-ı hilâfetlerinde Horasân ve Âzerbâycân ve Taberistân ve Kirmân ve Semerkand ve Afrika ve bunun emsâli niçe vilâyetler dahi feth olmuşdur. <i class="calibre35">Rahmetullâhi aleyh.</i></p>

    <p class="Metin">Kabr-i şerîfleri Bakî‘in cânib-i şarkîsi nihâyetinde bir hurmâ nahlistânı kenârında bir kubbe-i âlîde medfûnlardır. Hattâ hâlet-i nez‘de,</p>

    <p class="Metin">"Yâ emîre'l-mü’minîn! Sizi Hazret-i Resûl'ün cenbinde defn edelim" deyü izin taleb ederler.</p>

    <p class="Metin">"Hayır hayır da‘vet olunmadık. Haddimiz değildir" deyü rızâ vermemişler.</p>

    <p class="Metin"><b class="calibre1">Sebeb-i şehâdet-i Hazret-i Osmân eş-şehîd:</b> Sene (---) târîhinde Hazret-i Osmân Mısır'ı Hazret-i Ebâ Bekr'in evlâdı Muhammed Ekber'e ihsân etdi. Ammâ Hazret-i Osmân'ın kâtibi olan Mervân'ın murâdı Mısır'ı gayriye ricâ etmişdi. Ricâsı kabûl olmayup Muhammed Ekber Mısır'a karîb vardıkda Hazret-i Osmân tarafından Mısır'a bir yarlığ-ı belîğ iktizâ etmeğile Mervân-ı kâtib hîle edüp bu gûne bir emir inşâ eder kim <i class="calibre2">"izâ câ’e'l-emîr fakbilûhü"</i> lâfzın bî-nukat tahrîr edüp Hazret-i Osmân'a mühürledüp ba‘dehu <i class="calibre2">"Fakbilûhü"</i> lâfzının bâ-i muvahhidesine iki nokta ile tâ’i müsennâ kılup <i class="calibre2">"Faktülûhü"</i> eyleyüp bir neccâb ile bu sahte emri Mısır'a gönderir.</p>

    <p class="Metin">Hikmet-i Hudâ ol emir Mısır'da Muhammed Ekber hazretlerinin eline girüp aklı başından gidüp bu emri Medîne-i münevverede cümle Sahâbe-i kirâma gönderir. Anlar dahi gulû-yi âm ile Hazret-i Osmân'a bu sahte yarlığ-ı belîği gösterdiklerinde,</p>

    <p class="Metin">"Hâşâ bu emirden benim haberim yokdur" deyince cümle Sahâbe,</p>

    <p class="Metin">"Yâ emîre'l-mü’minîn! Bu hîle ve şeytanat Hakem ibn <b class="calibre34">[Y 296a]</b> Mervân hîlesidir. Bize anı ver, katl ederiz" dediler.</p>

    <p class="Metin">Hazret-i Osmân rızâ vermeyüp kırk gün Hazret-i Osmân'ın sarâyın Medîne'de muhâsara etdiler. Hazret-i Alî bu fesâdı def‘ içün oğlu Hazret-i Hasân'ı ve huddâmı Kamber'i gönderüp asker hücûm edüp Kamber'in başın yardılar. Hazret-i Hasân'ın libâsın çâk çâk etdiler. Âhir bâlâda tahrîr olunduğu üzre Kinâne bin Bişrinecî <a class="calibre40" id="_ftnref252"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn252" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[248]</span></span></span></sup></span></a> nâm mel‘ûn Hazret-i Osmân'ı Kur’ân-ı Âzim tilâvet ederken şehîd etdi. Namâzın Hakîm bin Harâm hazretleri kılup bu âsitânede defn olundu. Sebeb-i şehâdetleri böyledir.</p>

    <p class="Metin">Ve bir rivâyetde sebeb-i şehâdetleri zamân-ı hilâfetlerinde Mu‘âviye şâm vâlîsi idi. Ahâlîsi şâm'a zulm-i sarîh eder şeklinde olup niçe bin âdem şâm'dan Medîne'ye gelüp Hazret-i Osmân'a tazallüm edüp Mu‘âviye'nin azlin istediler. Ricâları kabûl olmayup gulû-yi âm etdiler. Def‘-i cem‘iyyet içün halka bir mahabbet-nâme içinde "Fakbilûhüm" lâfzın yazarlar, ya‘nî yine hâkiminiz Mu‘âviye'yi kabûl edün, deyü ricâ eder.</p>

    <p class="Metin">Bu kâğız Mu‘âviye tarafından gelen şâkî sûretli âdemlerin ellerine girince "Fakbilûhüm"ün noktaların hakk edüp "Faktülûhüm" ederler.</p>

    <p class="Metin">"Hay Bizim Mu‘âviye hazretlerine kasdı var imiş" diyü eşedd-i tuğyân edüp kırk gün ceng-i azîm olup âhir bâlâda tahrîr olunduğu üzre Hazret-i Osmân'ı şehîd etdiler. Beyt:</p>

    <p class="Beyit"> Ol hayâ kânı Hazret-i Osmân</p>

    <p class="Beyit1"> Ana da kalmadı bu dâr-ı cihân</p>

    <p class="Metin">Ve ehl-i beyt-i Hazret-i Osmân Hazret-i Rukıyye ve Hazret-i Ümmü Külsûm. Bunlar Hazret-i Risâlet'in benâtlarıdır. Hadîce-i Kübrâ'dan mütevellidelerdir. Sene 2 ba‘de'n-nübüvve Bedir gazâsı gününde ehl-i beyt-i Hazret-i Osmân ki Hazret-i <span class="calibre37">Sitti Rukkıye</span> <span class="calibre39">Râhayâye</span> binti Resûl'dür, vefât etdi. Andan nübüvvetin evvel senesinde Hazret-i Resûl Ümmü Külsûme'i Hazret-i Osmân'a tezevvüc kıldı. Anıniçün Hazret-i Osmân'a Zi'n-nûreyn dediler.</p>

    <p class="Metin">Ve bu sûrda Hazretin kelâm-ı dürer-bârlarından <a class="calibre40" id="_ftnref253"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn253" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[249]</span></span></span></sup></span></a> hadîs-i şerîfi buyurduklarından cilcilesiz dâ’ire dakk olundu. Ve azîm vezni üzre sürûr [u] şâdmânlar oldu.</p>

    <p class="Metin9">(---) (---) (---) (---) Rebî‘ bin Abdül‘uzzâ'ya verildi. (---) (---) sene (---) <span class="calibre37">10</span> gazâ-yı Huneyn gününde Sitti Zeyneb merhûme oldu. Bu üç benât-ı Resûlullâh'ları Bakî‘de (---) (---) (---) âsitânesinin bâbı bunların kubbesine nâzırdır. Bu Bakî‘de Hazret-i Osmân kubbesinde (---) (---) (---) kızıl kanlı yeşil atlas ile pûşîdedir. Her bâr bu atlas tecdîd olduğu vakitde (---) (---) (---) (---) <span class="calibre37">oldu</span> <span class="calibre39">oldu.</span></p>

    <p class="Metin">Hamd-i Hudâ <b class="calibre34"><span class="calibre37">[Q 122b]</span></b> ziyâret edüp rûh-ı şerîfleriyçün bir Yâsîn-i şerîf tilâvet edüp şefâ‘atlerin ricâ eyledim (---) (---) (---) tamâm oldu.</p>

    <p class="Metin">Andan ve yine bu mahalde Ümmü Seleme binti Ebî Ümeyye. Ashâb-ı kirâmdan Ümmü Seleme Abdullâhü'l-Mahzûmî'nin hâtûnu idi. Ebû Seleme vefât edüp Ümmü Seleme'yi Hazret tezevvüc kılup 44 yaşında iken <b class="calibre34">[Y 296b]</b> nikâh olup ümmü'l-mü’minîn oldu. Sene 62 merhûme olup bu Bakî‘de medfûndur.</p>

    <p class="Metin">Hakem ibnü'l-Âs Mekke fethinde Ebû Süfyân ile islâm'a gelmişlerdi. ifşâ-yı esrâr-ı seyyidü'l-ebrâr idi. Ashâb-ı kirâm beyninde bunlara Tarîd-i Resûl denilirdi. Sene 33 merhûm olup Hazret-i Osmân civârında medfûndur.</p>

    <p class="Metin">Ebû Sa‘îdü'l-Hudrî. Lakabı Sa‘d bin Mâlik Sinân'dır. Ehl-i Medîne ve kavm-i Ensâr'dandır. Müddet-i ömür 94 sene. Abdülmelik bin Mervân asrında sene 74 merhûm olup Hazret-i Abbâs cenbinde medfûndur.</p>

    <p class="Metin">Ve Câbir bin Abdillâh kavm-i Ensâr'dandır. Hazret ile on tokuz gazâda bile idi. Gâyet <b class="calibre34"><span class="calibre39">[P 124a]</span></b> fakîh ü âlim ü fâzıl idi. Ömreş 94 sene ve sene 71 Hazret-i Âyişe cenbinde medfûndur.</p>

    <p class="Metin">Ve Abdullâh bin Ca‘fer bin Ebî Tâlib <i class="calibre2">radıyallâhu anhümâ</i>, Hazret-i Alî'nin birâderzâdesidir. Bedir gazâsında Hazret ile ma‘an idi. Müddet-i ömür 85 sene. Ahd-i Abdülmelik bin Mervân'da Bakî‘de kabri sâ’ir akrabâları kurbunda âsûdedirler. <i class="calibre2">Rahmetullâhi aleyh.</i></p>

    <p class="Metin">Ve Hazret-i imâm Zeynelâbidîn (bin) Alî bin Hüseyin bin Alî. On iki imâmın dördüncüsüdür. Müddet-i ömür 44 sene. Ahd-i Velîd bin Abdülmelik'de sene 94 vefât edüp amm-i büzürg-vârları imâm Hasan kubbesinde medfûndur.</p>

    <p class="Metin">Ve Hazret-i imâm Hasan ibn Hazret-i Alî <i class="calibre35">radıyallâhu anhümâ</i>. Hazret-i sıbt-ı a‘zam Seyyid-i mu‘cem<span class="calibre38">;</span> zi'l-izzü'l-celî Hazret-i imâm Hasan ibn Alî. Vilâdet-i bâ-sa‘âdetleri hicretden evvel Mekke'de doğdular. Sene 3. Hilâfetleri ancak altı ay olup Hasân hüsn-i rızâları ile ferâğat etdiler. Ömr-i azîzleri 46 sene. Kendü hâtûnları zehir verüp târîh-i şahâdetleri fî sene 43. Medîne'den yigirmi def‘a piyâde Mekke-i mükerremeye varup hacc etmişdir. Beyt:</p>

    <p class="Beyit"> Hasan ile Hüseyn'dir iki hümâ</p>

    <p class="Beyit1"> Radıyallâhü ta‘âlâ anhümâ</p>

    <p class="Metin">Yine bu kubbe içinde Hazret-i Abbâs ibn Abdülmuttalib, ammi-i Resûlullâh'dır. Zamân-ı cehâletde Bedir gazâsında bu Abbâs ve Ukayl bin Ebî Tâlib yetmiş nefer kimesneler ile Ka‘b bin Amru'l-ensârî destinde esîr olup huzûr-ı Hazret-i Resûl'e geldiklerinde Hazret-i Abbâs ve Hazret-i Ukayl islâm ile müşerref oldular. Müddet-i ömr-i Abbâs 87 sene. Hilâfet-i Osmân'da merhûm oldu. Bunlar Hazret-i Risâlet'in vasıyyeti üzre hazret intikâl edince Hazret-i Alî gasl edüp bu Hazret-i Abbâs'ın iki evlâdları ki biri Fazl<span class="calibre38">. Abbâs'›n o€lu);</span> biri Kusem<span class="calibre38">. Abbâs'›n o€lu);</span> ile hidmet edüp Hazret-i Resûl üzre mâ-i tâhir sabb ederlerdi. Ammâ mübârek kamîslerin çıkarmadan gasl edüp ba‘dehu iki kat kefen dahi sarup defn etdiler. Bunlar ol Abbâs-ı ammi-i Resûlullâh'dır.</p>

    <p class="Metin">Ve yine bu kubbe dâhilinde Hazret-i imâm Muhammed el-Bâkır bin imâm Zeynelâbidîn, müddet-i ömür 52 sene. {Zamân-ı Hişâm.} Ve yine bu kubbe içinde Hazret-i imâm Ca‘fer-i Sâdık ibn imâm Muhammed-i Bâkır'dır. Müddet-i ömür 65 sene. {imâm-ı sâdisdir. Hilâfet-i Ca‘fer-i Mansûr'da merhûm oldu.}</p>

    <p class="Metin">Bu kubbe <b class="calibre34">[Y 297a]</b> içre Hazret-i Abbâs ve imâm Hasân ve imâm Muhammed-i Bâkır ve imâm Ca‘fer-i Sâdık bu dördü Bakî‘ içre sekiz köşe bir kubbe-i âlî içinde âsûdelerdir ve sandûkları yeşil münakkaş atlas-ı zer-ender-zer ile pûşîde bir müzeyyen kubbedir. Ve ism-i şerîfleri sandûkları üzre mestûr atlaslarda mastûrdur. Ve gâyet münever kubbe-i nûrdur. Dörd ayak taş nerdübân ile nüzûl olunur bir kubbe-i âlîdir. Cümlesinin rûh-ı şerîfleriyçün bir Yâsîn-i şerîf tilâvet edüp şefâ‘atlerin ricâ eyledik. <i class="calibre35">Radıyallâhu Ta‘âlâ anhumâ.</i></p>

    <p class="Metin">Ve bu âsitânenin mukâbelesinde mescid-i Hazret-i Alî minâresiz bir küçük buk‘adır. Ve Bâb-ı Bakî‘in hâricinde ammet-i Resûlullâh hazret-i (---) bir küçük kubbede âsûdedir.</p>

    <p class="Metin">Ve yine bu mahalde bir kubbe-i sağîr içre Hazret-i Ukayl ibn Ebî Tâlib Hazret-i Alî'nin karındaşıdır. Ve bu mahalde imâm Mâlik kubbesi içinde Kırâ’at sâhibi imâm Nâfi‘ medfûndur.</p>

    <p class="Metin">Ve buna karîb bir kubbe-i sağîrede Hazret-i Alî'nin vâlide-i müşfikası Fâtıma bint Âsiye.</p>

    <p class="Metin">Ve bunlara karîb sâhibü'l-mezheb Hazret-i imâm Mâlik bin Enes bin Âmir-i Himyerî'dir. Kibâr-ı Tâbi‘îndendir. Müddet-i ömürleri 84 sene ve sene 179 ahd-i Hârûnü'r-Reşîd'de merhûm olup bir kubbecikde âsûdedirler. Ba‘zı Mâlikî fukarâları türbedârları vardır.</p>

    <p class="Metin">Ve buna karîb Âl-i Abbâsiyân'dan el-Vâsıkbillâh Hârûn ibn Mu‘tasımbillâh Muhammed kuvvet-i bâzûya mâlik zor-âver âdem imiş ve gâyet sâhib-i kerem merd-i Hudâ imiş. Müddet-i hilâfetleri 5 sene ve sene 232 Zilhicce'sinde otuz iki yaşında merhûm olup Ümmü Safiyye cenbinde medfûndur.</p>

    <p class="Metin">Bu Ümmü Safiyye Medîne kal‘asının Bakî‘ kapusunun önünde sokak aşırı bir kubbe-i âlî içinde Hazret-i Safiyye binti Hayke ve Sitti Âtike. Bunlar ümmü'l-mü’minîn zevce-i Resûlullâh'dır. Bunlardan gayri Hazret-i Habîb-i Hudâ on üç hâtûn tezevvüc etmişlerdir ve kendülerden sonra kalmışlardır.</p>

    <p class="Metin">Evvelâ ba‘de'n-nübüvve sene 10'da Hazret-i Âyişe-i Sıddîka binti Hazret-i Ebâ Bekri's-Sıddîkı Hazret-i Resûl tezevvüc kıldıklarında ba‘s-i nebeviyyenin beşinci senesi idi. Ve Âyişe, Rûmâne nâm hâtûndan müştakka idi. Hazret-i (---) (---) ömür 67 sene. Hicretin sene 58 Mu‘âviye hilâfetinde merhûme oldu <i class="calibre35">radıyallâhu ta‘âlâ anhâ</i>.</p>

    <p class="Metin">Ve Sûde binti Zem‘a'yı nikâh etdiler. Ve Hafza binti Hazret-i Ömer<i class="calibre35"> </i>ve Sitti Zeyneb binti Cahş ki Yezîd bin Hâris'den mahlûle iken almışlardır. Ve Cüveyre binti el-Hâris ve dahi Ümmü Habîbe binti Ebi Süfyân ve Ümmü Seleme binti Ümeyye'yi kırk dörd yaşında iken nikâh etdiler. Ve câriye-i Mâriye dahi hazretden sonra bu mezkûrûnlar hayâtda kaldılar. <i class="calibre35">Radıyallâhu anhünne.</i></p>

    <p class="Metin">Bu ehl-i beyt-i Resûlullâh cümle Bakî‘de bir kubbe-i âlîde medfûnlardır. Cümlesinin <b class="calibre34">[Y 297b]</b> sandûkaları yeşil münakkaş atlas ile pûşîdedirler. Ammâ kubbe-i ezvâc-ı Nebî Hazret-i Âyişe-i Sıddîka ve dahi Ümmü Habîbe ömreş 44 sene Mu‘âviye hemşîresidir. Ve ba‘zı cevârî-i Resûl Âyişe-i Sıddîka'nın cenbinde âsûdedirler. Zer-ender-zer nakş-ı bûkalemûn atlas-ı ahdar ile pûşîdedir. Türbedârlar ûd-i mâverdî ile ihrâk ederler kim cemî‘i züvvârın demâğı mu‘attar olur. Hakîr rûh-ı şerîfleriyçün bir Yâsîn-i şerîf tilâvet edüp vâlidemize ve ümmehâtlarımıza şefâ‘atlerin ricâ eyledik.</p>

    <p class="Metin">Ve bu Âyişe-i Sıddîka'nın bâbı üzre bu târîh terkîm olunmuşdur.</p>

    <p class="Metin6"><i class="calibre35">"Emera bi-tecdîdi hâze'l-merkadi'l-mübâreketi Hazret-i Âyişe-i Sıddîka radıyallâhu ta‘âlâ anhâ es-Sultân Süleymân Hân ibn Selîm şâh ibn Bâyezîd Hân bin Mehemmed Hân halledallâhu mülkehu, sene hamsîne ve tis‘i mie." [950]</i> tahrîrdir.</p>

    <p class="Metin">Ve buna karîb yine bir küçük kubbede benât-ı Resûlullâh'dan Hazret-i Ümmü Külsûme ve Sitti Rukıyye. <span class="calibre37">Bu iki</span> ki duhter-i pâkîze-ahterleri Hazret-i Osmân'a verdi. Ammâ Sitti Rukıyye sene 2 Bedir gazâsı günü merhûme oldular.</p>

    <p class="Metin">Ve yine bu kubbe içre (---) (---) <span class="calibre37">Sitti Zeyneb binti</span> Resûl<span class="calibre38">;</span>'dür. Nikâh ile Ebü'l-Âs bin Rebî‘ bin Abdül‘uzzâ hıbâlesinde idi. Ammâ Hazret-i Fâtımatü'z-Zehrâ'yı Hicretin ikinci senesinde Hazret-i Alî'ye verdikde Hazret-i Fâtıma on sekiz yaşında idi. Hazret-i Alî yigirmiye bâliğ idi. Ammâ Hazret-i Fâtıma Hazretden (---) (---) (---)lerine ermemişlerdi. Bu dörd duhter-i Resûlullâh cümle Hadîce-i Kübrâ'dan müştakkalardır. (---) (---) (---) Huzeyme'yi gazâ-yı Uhud avdetinde Hazret-i Resûl izdivâclarında indirâc edüp firâş-ı Resûlullâh ile müşerrefe oldular. (---) (---) (---)</p>

    <p class="Metin">Ve bu kubbede yine Ehl-i Beyt-i Resûlullâh'dan Ümmüveled ibrâhîm câriye-i Mâriye (---) (---) (---) Mukavkıs-ı Kıbtî Mısır hâkimi iken Hazret-i Risâlet'e ta‘aşşukundan hedâyâları ile Medîne'ye geldikde bu (---) (---) (---) ve Düldül nâm <span class="calibre37">bu</span> <span class="calibre39">ol</span> bir katır getirdi. Hazret-i Alî, <i class="calibre35">"El-hedâyâ tüşterek" <a class="calibre40" id="_ftnref254"></a></i><a class="calibre40" href="Evliya_Celebi_Seyahatnamesi_9._Kitap_split_023.htm#_ftn254" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[250]</span></span></span></sup></span></a> deyüp katırı aldı. <b class="calibre34"><span class="calibre37">[Q 123a]</span></b> Ve düldül-i Alî dedikleri ol bagldir. Ve Yağfûr nâm bir hımâr-ı sa‘îdî ve gayri <b class="calibre34"><span class="calibre39">[P 124b]</span></b> tuhef-i yâdigârîler getirüp Mukavkıs islâm ile müşerref olup yine Mısır'a gitdi.</p>

    <p class="Metin">Bir rivâyetde Mukavkıs tarafından hedâyâlarla elçi gelen hakîm Zannûn-ı Mısrî'dir. Hazretin cemâl-i bâ-kemâlin görüp islâm ile müşerref olup Hazret-i Ömer hilâfetinde Amr ibnü'l-Âs ile Mısır gazâsına geldikde Zannûn ol savaşda şehîd olup şeyh Ukbe-i Cüheynî civârında medfûndur.</p>

    <p class="Metin">Hazret-i Amr ibnü'l-Âs Mısır'ı feth etdükde bu Mukavkıs asâkir-i islâma çok zahâyir ve imdâd etmişdi. Zîrâ yine Mısır'da boybeği mesâbesinde hâkim idi. Ammâ hükûmet-i kübrâ Kudüs ve Antakiye kralı Hırkîl'in idi. Bu Rûm küffârına rağmen Mukavkıs imdâd edüp Mısır'ı Hazret-i Amr'a verdi. Mâriye nâm câriyeyi Hazret'e bunlar <b class="calibre34">[Y 298a]</b> verdi. Bu Mâriye ümmü'l-mü’minîn Sitti Zeyneb binti Cahş ile bir beytde sâkin idi.</p>

    <p class="Metin">Ve bu Sitti Zeyneb mukaddemâ Zeyd bin Hâris'in hâtûnu idi. Hâris fevt olup Hicret'in beşinci sâlinde âye[t]: <a class="calibre40" id="_ftnref255"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn255" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[251]</span></span></span></sup></span></a> âyeti nâzil olup Sitti Zeyneb'i Hazret-i Resûl tezevvüc eyledi. Müşârün-ileyhâ,</p>

    <p class="Metin">"Hakkımda benim böyle âyet-i şerîf nâzil olup firâş-ı Resûlullâh'a lâyık oldum" deyü Hazret-i ibrâhîm'i elden bırakmayup tefâhür kesb ederdi. Ammâ Hazret-i Resûl'den sonra kalan on beş havâtînlerden evvel bu merhûme oldu. Kubbeleri mezkûrdur.</p>

    <p class="Metin">Ve bu mahalde kubbe-i Ümmü'l-mü‘minîn Hazret-i Ümmühânî. ism-i şerîfi Fâhite binti Ebî Tâlib'dir ki Hazret-i Alî'nin büyük hemşîresidir. Hazret-i Resûl'ün menkûhası idi. Hattâ leyle-i Mi‘râc'da Hazret bunların hânesinde iken Mi‘râc-ı berîn vâki‘ olmuşdur. Cenbinde cevârî-i Resûl'den üç câriye dahi zer-ender-zere müstağrak medfûnlardır.</p>

    <p class="Metin">Ve bunların kurbunda bir küçük kubbede Sitti Halîme binti Ebî Züveybi's-Sa‘diyye. Hazret-i Risâlet'in süd analarıdır. Benî Sa‘d kabîlesinden mün‘ime bir hâtûn-ı mu‘azzama idi. Hazret-i Risâlet ile Hazret-i Hamza ve Hazret-i Ebû Seleme bin Abdullâhi'l-Mahzûmî ve Abdullâh bin Cahş el-Esedî henüz vücûda gelmişlerdi. Bunları dahi Halîme Hâtûn emzirüp hazret ile bunlar süd karındaş olmuşlardır. Ammâ razâ‘an hâherleri Selmâ nâm ferişte Selmâ kız ile hemşîre olmuşlardır.</p>

    <p class="Metin">Ve bu Halîme süd ana kubbesi içre Hazret'in razâ‘an süd kız karındaşı Selmâ Hâtûn ve hazretin pederinden intikâl eden câriye-i Bereke Hazretin beşiği ve mehdi hidmetinde idi. Nâmına Ümmü Eymen derler. Halîme Hâtûn cenbinde bir kubbe içre medfûnlardır. Her sabâh ziyâret edüp Hazret anlara du‘â edermiş. Bu husûsda sikât-ı ehl-i Sükker <i class="calibre35">rahimehullâh</i> eyle tahrîr etmişler kim Hazret-i Resûl'ün pederi ticâret ile şâm-ı şerîfe gidüp ba‘de't-ticâre şâm'dan rücû‘ edüp âlâm [u] şedâyid-i râhdan haste-hâl olup Medîne'ye (---) merhale yer kaldıkda Dâru't-tâbığa nâm mahalde merhûm olup anda defn etdiler. Müddet-i ömrü 25 sene.</p>

    <p class="Metin">Üç kerre Hazret Busrâ şehrine giderken ziyâret edüp islâm telkîn eylemişlerdir, zîrâ zamân-ı cehâletde merhûm olmuşlardır ki ol zamân Hazret henüz altı yaşında nâ-bâlig idi. Ba‘dehu vilâdet-i Resûl'ün 6 senesinde Hazret'in vâlideleri Emîne Hâtûn binti (---) hazretin pederi Abdullâh'ın Medîne'de kalan mîrâsın taleb içün hazreti bile alup Medîne'ye gidüp kalan muhallefâtların alup bir ay Medîne'de sâkin oldu.</p>

    <p class="Metin">Hikmet-i Hudâ hazretin vâlidesi Emîne Hâtûn haste-hâl alup "Meded Mekke'ye gidem" deyü Medîne'den iki menzil ba‘îd Ebû Enâm nâm bir karyede merhûme olup kabâyil-i Kureyş'den kim var ise anda <b class="calibre34">[Y 298b]</b> Emîne Hâtûn'u defn etdiler. Hazret ol esnâda altı yaşında idi. Hazreti alup Mekke'de ammisi Ebû Tâlib'e götürdüler.</p>

    <p class="Metin">Ba‘zı müverrihîn vâlide-i Resûl'ün na‘şın mahâfe ile deve üzre Mekke'ye götürdüler, derler. Ammâ sika ehl-i siyer Hicret'in 6 senesinde Hazret-i Resûl cesed-i vâlideyi Ebû Enâm nâm karyeden çıkarup ter ü tâze buldular. Medîne-i münevvereye getirüp bu süd vâlidesi kubbesinde defn etdiler. Anıniçün ehl-i Medîne bu kubbeye Kubbe-i Ümmeyn derler. Bu kavl-i sahîhdir.</p>

    <p class="Metin">Bu kavl üzre vâlide-i Resûl Emîne Hâtûn Halîme Hâtûn ile yeşil atlas ile pûşîde bir çâr-kûşe sandûka içre âsûdelerdir. Rûh-ı şerîfleriyçün sûre-i Nisâ'yı tilâvet edüp şefâ‘atlerin ricâ etdik.</p>

    <p class="Metin">Ve yine bu mahalde bir kubbe-i beyâz içre evlâd-ı zevi'l-ihtirâm-ı sülâle-i Hazret-i Risâletpenâh var. Evvelâ Hazret-i ibrâhîm {ömreş şehr 4.}. Hicretin sene 9 ibrâhîm ibn Resûl merhûm oldu. {Sene 25} Ümmü Mâriye ve Hazret-i Kâsım ve Hazret-i Tayyib ve Hazret-i Tâhir. Bunlar Hadîce-i Kübrâ'dandır. Kâsım ba‘de'n-nübüvve sene (---) de Mekke'de vücûda geldi. Ve Hazret-i ismâ‘îl <span class="calibre38"> </span>(---) (---).</p>

    <p class="Metin">Bu tahrîr olunan on nefer evlâd-ı kirâmın tokuzu Hazret-i Risâlet'in intikâlinden evvel, cümle âhirete intikâl eylediler. illâ Fâtımatü'z-Zehrâ Hazret-i Alî'nin taht-ı nikâhında kalup anlar dahi altı aydan sonra dâr-ı fânîden dâr-ı bâkîye Hazret-i Ebâ Bekir hilâfetinde intikâl etdiler. Mezkûr şehzâdeler dahi tertîb üzre âsûde olup sandûkaları yeşil atlas ile pûşîdedirler. <i class="calibre35">Rahmetullâhi aleyhim ecma‘în.</i> Beyt:</p>

    <p class="Beyit"> Ana âline çok selâm olsun</p>

    <p class="Beyit1"> Yerleri ravza-i cinân olsun</p>

    <p class="Metin">Ezvâc ve evlâd-ı Resûlullâh bu mahalde tamâm olup,</p>

    <p class="Balk28">Sahâbe-i kirâmları beyân eder</p>

    <p class="Metin">Yine Bakî‘ içre bir kubbe-i sağîrede <b class="calibre34">Hazret-i Sa‘îdü'l-Hudrî:</b> Sahâbe-i kirâmdan râvî-i hadîsdir.</p>

    <p class="Metin">Ve bu kubbe içre <b class="calibre34">Hazret-i Ömer bin Amr Berîberî,</b> Sahâbe-i kirâmdandır. Hazret-i Alî huzûrunda Hazret-i Selmân-ı Pâk belin bağladı ve destûr verdi. Ekmekçilerin silsilesi ana müntehîdir. Seksen yedi sene ömür sürdü. Hazretin her gazâsında hâzır olup guzât-ı müslimîne etmek bişirirdi.</p>

    <p class="Metin">Ve kubbe-i <b class="calibre34">Sitti Rûmân zevce-i Hazret-i Ebâ Bekir'</b>dir ve Hazret-i Âyişe-i Sıddîka'nın vâlidesidir. Hicretin 9 senesinde merhûme oldu. Ve bu günde zevce-i Hazret-i Osmân Sitti Rukıyye binti Resûl-i Ekrem dahi merhûme olup câmi‘-i Resûl'de Hazret cenâzeleri namâzın edâ edüp Bakî‘a bile gitdiler. Ve sene 10 Hazret-i ibrâhîm ibn Resûl-i Rahîm bir sene dörd aylık iken merhûm olup bunların dahi namâzın Hazret-i Resûl kıldı.</p>

    <p class="Metin">Ve <b class="calibre34">Hazret-i Suheyb-i Rûmî.</b> Sahâbe-i kirâm'ın ulularındandır. Hazret-i Risâlet'in izni ile Hazret-i Alî on yedi kimesnenin belin bağladı ve pîr etdi. Altıncısı bu Suheyb-i Rûmî'nin belin bağladı <b class="calibre34">[Y 299a]</b> ve icâzet verdi ki Hazret-i Resûl'ün meddâhıdır. Hazret-i Resûl bu Suheyb hakkında buyurur <i class="calibre35">Firdevsü'l-Ahbâr</i>'da mastûrdur. Hadîs: <i class="calibre35">"innehu kâle evvelü men yuskâ havzî Suheybü'r-Rûmî"</i> ya‘nî "Kıyâmet gününde benim âb-ı Kevser havuzumdan evvel Suheybü'r-Rûmî içer" buyurmuşlardır. Ahilerin silsilesi ana müntehîdir. Yüz on yaşında vefât etdi. Hicretin sene 38 idi. Ammâ Hazret-i Ömer <i class="calibre35">radıyallâhu anh</i> mecrûh oldukda ol ma‘reke esnâsında bu Suheyb-i Rûmî Hazret-i Ömer vasıyyeti ile üç gün imâmet etmişdir. Ulu sultândır. Ammâ (---) (---) bir cebel-i âlî üzre bir Suheyb-i Rûmî ziyâret etdim. Azîm âsitânesi var ve fukarâsı (---) (---) (---).</p>

    <p class="Metin">Ve yine Bakî‘de <b class="calibre34"><span class="calibre39">[P 125a]</span> Hazret-i Hadîka bin Câbir-i Yemenî</b>. Kavm-i Ensâr'dandır. Ve alemdâr-ı Resûl-i Rabbi'l-âlemîndir. (---) (---) (---) Hazret-i Osmân'dan kırk gün sonra merhûm olup yine civâr-ı Osmân'da medfûndur.</p>

    <p class="Metin">Ve Hazret-i (---) (---) (---) geldiler. Sahâbe-i kirâmın ulularındandır. Ve Aşere-i Mübeşşere'dendir, ya‘nî bunlara Cennet tebşîr olunmuşdur.</p>

    <p class="Metin">Ve ana <b class="calibre34"><span class="calibre37">[Q 123b]</span></b> karîb <b class="calibre34">Hazret-i Sa‘d bin Ebî Vakkâs.</b> Mevlûd-ı Nebî'nin sene 22 Mekke'de tevellüd eyleyüp (---) (---) (---) (---) ve Hazret-i Osmân vak‘asın görüp tîr [ü] kemânın ele alup hayli savaş eyledi. Gördü kim cümle Sahâbe-i kirâm kime tîr [ü] kemânın çeksin. Bilâhire sehm [ü] kavsıyla Medîne'den çıkup terk-i diyâr edüp gazâdan gazâya mücâhidün fî-sebîlillâh olup Hicret'in sene 55 Medîne kurbunda Akîk nâm mahalde hasta olup seksen yaşında anda merhûm olup na‘şın bu mahalle getirdiler. Bunlar dahi Aşere-i Mübeşşere'dendirler. Râvî-i hadîsdir ve ehl-i Cennet olduklarına hadîs-i sahîh vardır.</p>

    <p class="Metin">Ve bunların hakîr bir âsitânesin dahi ziyâret etdim. şâm ile Kudüs mâbeyninde Cisr-i Ya‘kûb kurbunda bir ziyâretgâh-ı hâss [u] âmmdır. Tekyesi ve şeyhi ve fukarâları vardır. Ve bilâ-had ve lâ-gâyet tîr ü kemân-ı bî-gümân mâl-â-mâldir. Înân kabrinde, sandûkaları var. Ammâ Allâhu a‘lem seyâhatde iken makâmları ola.</p>

    <p class="Metin">Ve bir makâmı dahi Mısır iskenderiyyesi kal‘asının leb-i deryâdaki Bâb-ı Ahdar'ı içeri girdikde sağ tarafda bir kulle-i azîm içre <b class="calibre34">ziyâretgâh-ı Sa‘d Vakkâs</b>'dır. Anda dahi niçe pehlivânların gürzleri ve niçe kemânkeşlerin darbları ve ibret-nümâ işleri vardır. Ziyâretgâh-ı ehl-i züvvârdır. Zâhirâ bu dahı makâmları ola.</p>

    <p class="Metin">Ve yine Medîne'de Sa‘d-ı Vakkâs'ın kubbesi içre <b class="calibre34">Hazret-i Sa‘d bin Zeyd bin Ömer</b><i class="calibre35"> </i>Hicret-i Nebeviyye'nin 51 senesinde merhûm oldu. Bunlar dahi Aşere-i Mübeşşere'dendir.</p>

    <p class="Metin">Hulâsa-i kelâm Çâryâr-ı Güzîn'den gayri Aşere-i Mübeşşere'nin ekseri bu Sa‘d-ı Vakkâs kubbesinde medfûn olduklarıyçün Kubbe-i Aşere derler. Ashâb-ı Aşere bunlardır. Evvelâ Çâryâr-ı Sıbteyn ve Talha bin Abdullâh ve Hazret-i Zübeyr bin Avvâm ve Hazret-i Abdurrahmân ibn Avf ve Hazret-i <b class="calibre34">[Y 299b]</b> Sa‘d ibn Ebî Vakkâs ve Hazret-i Sa‘d bin Zeyd bin Ömer ve Hazret-i Ubeyde bin Cerrâh şâm'da halîfe idi, yine şâm kurbunda Erzen karyesinde medfûndur. Çâryâr ile bu on kişiye Cennet müjdelenmişdir. Bunlardan mâ‘adâ ashâb-ı Cenâb-i Nübüvvet-me‘âbın haddi ve hasrı bî-nihâyedir. Lâkin inde ehli'l-hadîs mutemedün-anh muktezâsınca yüz on dörd bin nefer ashâb-ı güzîndir, demişler. Beyt:</p>

    <p class="Beyit"> Dânem ez Hakk selâm-ı rıdvâneş</p>

    <p class="Beyit1"> Bi-eser ehl-i beyt-i yârâneş</p>

    <p class="Metin">Ve yine Bakî‘de <b class="calibre34">Hazret-i Zeyd bin Sâbitü'l-Ensarî.</b> Benî Seleme kabîlesindendir. Mu‘âviye hilâfetinde Hicretin sene 45'de merhûm oldu.</p>

    <p class="Metin">Ve bunlara karîb <b class="calibre34">Hazret-i Abdullâh bin Selâmü'l-Ensârî</b>. Benî isrâ’îlî'den Hazret-i Yûsuf neslinden idi. Hicretin sene 43 merhûm oldu. Sahâbe-i kirâmın ulularından idi.</p>

    <p class="Metin">Ve bunlara karîb <b class="calibre34">Hazret-i Ka‘b bin Amru'l-ensârî.</b> Bedr gazâsında Abbâs bin Abdülmuttalib'i ve oğullarını bunlar ile Hazret-i Alî-i velî esîr edüp Abbâs'ı kayd-bend ile huzûr-ı Resûl'e getirüp Abbâs islâm ile müşerref oldu. Hazret-i Abbâs oldur ki ammi-i Resûlullâh'dır. Ve hazret intikâl etdükde Hazret-i Alî gasl edüp bu Abbâs su komuşladır. Ba‘dehu mezkûr Ka‘b bin Ömer Hicretin sene 55 Mu‘âviye hilâfetinde merhûm oldu.</p>

    <p class="Metin">Ve yine bu mahalde <b class="calibre34">Hazret-i Übeyy bin Ka‘b.</b> kavm-i Ensâr'dandır. Sahâbe-i güzînin kibârındandır. <i class="calibre35">Rahmetullâhi aleyh.</i> Vahiy kâtibi olmuşdur. Sene 19 ba‘de'l-hicre vefât etdiler.</p>

    <p class="Metin">Ve yine Bakî‘de <b class="calibre34">Kubbe-i şürefâ</b><i class="calibre35"> </i>Medîne hâkimleri olan cümle şürefâ-yı evlâd-ı kirâmlar bu kubbede medfûnlardır.</p>

    <p class="Metin">Ve Medîne kal‘asının Bâb-ı Mısır dâhilinde kubbe-i Hazret-i (---) (---) alemdâr-ı Resûlullâh'dır</p>

    <p class="Metin">Ve yine Bakî‘de karâfe-i Ervâm-ı ulemâ başka bir köşede, cemî‘i ulemâ-yı Rûm anda medfûndur.</p>

    <p class="Metin">Evvelâ, <b class="calibre34">Celeb Muslihüddîn Efendi</b><i class="calibre35"> </i>ism-i şerîfleri Mustafâ'dır. Kânûn-ı Osmânî'de beş on senede bir Rûmeli'nden devşirme ta‘bîr ederler niçe bin sıbyânı cem‘ edüp Âsitâne'ye geldiklerinde her birin birer a‘yâna ve birer ocağa koyup terbiye ederler. Mezkûr Muslihüddîn ol sıbyânlardan olup Harem-i Hâssa düşüp anda neşv [ü] nemâ bularak halîfe olup Hâsoda'ya andan şeyhü'l-harem olup sene 1025 târîhinde merhûm olup Bakî‘de karâfe-i Ervâm'da medfûndur. Bu hakîrin pederine, peder derler idi. Bir kaç kerre ihsânlarıyla behremend olduk. ilim [ve] salâh ile meşhûr pâk i‘tikâd ve hüsn-i hulk ile mevsûf dervîş-nihâd kimesne idi. Ve âsâr-ı ilmiyyesinden ilm-i fıkıhda <i class="calibre35">Eşbâh ve Nazâ'ir'</i>i anlar şerh etmişlerdir.</p>

    <p class="Metin">Ve <b class="calibre34">Hazret-i şeyh ibrâhîm-i Medenî</b> belde-i Kastamonu'dandır. Medîne-i münevverede ömr-i nâzenîni mücâveret ile geçdüğünden Medenî derlerdi. Sene 1011 târîhinde vefât edüp Hazret-i Abbâs civârında medfûndur.</p>

    <p class="Metin">Ve dahi mollâ-yı <b class="calibre34">[Y 300a]</b> Rûm <b class="calibre34">Münşî Mehemmed Efendi</b> Anatolu'da Akhisâr hâk-i pâkdendir. Medîne mollâsı iken gencîne-i vücûd-ı pâki bu hâk-i pâk-i Bakî‘de hâk-âlûd olup Bakî‘de na‘î‘ edinmişdir. Fârisî ve Arabî ve Türkî'de fesâhat u belâgat u melâhat üzre te’lîfâtları vardır. Ve pâkîze eş‘âr-ı memdûhu âlem-ârâdır.</p>

    <p class="Metin">Andan kabr-i Na‘şu'l-vusûl derler bir tarz-ı Rûm kabirdir. içinde <b class="calibre34">el-Mevlâ Sinân-ı Nehcî</b> hazretleri medfûndur. Bunlar[ı] Medîne-i münevvere monlâsı etmişler. Ma‘zûlen gemi ile Mısır kurbunda Süveys'e karîb olduklarında buyururlar kim,</p>

    <p class="Metin">"Hazret-i Risâlet bize yine Medîne mansıbın ihsân buyurdular. inşâ’allâh yine biz Medîne'ye müteveccih oluruz. Lüft eylen, eğer intikâl edersek bizi yine Medîne-i münevvereye götüresiz" deyü vasıyyet ederler. Hikmet-i Hudâ ol gece gemide intikâl edüp bir gayri gemi ile vücûdunu vasıyyeti üzre Medîne-i münevvereye götürüp Bakî‘de medfûndur. Rûm tarzı seng-i mezârı ma‘lûm-ı ünâs. Anıniçün kabr-i Na‘şu'l-vusûl derler. <i class="calibre35">Rahmetullâhi aleyh.</i></p>

    <p class="Metin">Ve yine bu mahalde bir soffa üzre fuzalâ-yı ulemâ el-Mevlâ <b class="calibre34">Mustafâ bin Kara Dâvûd</b> Mekke-i mükerreme mollâsı iken rehzen-i ecel yolun kesüp hâk-i Bakî‘-i amber-pâkde medfûndur.</p>

    <p class="Metin">Ve yine bu mahalle karîb bir kârgîr binâ mastaba üzre <b class="calibre34">eş-şeyh Hayreddîn Hızır ibn el-imâm Ahmed el-Amâsî eş-şehîr be-Îcâdî Efendi.</b> Müfessirîn ve muhaddisînden ve fuzelâyi'd-dehirden büyük kimesne idi. Hazret-i Abbâs civârında ziyâretgâh-ı enâmdır.</p>

    <p class="Metin"><b class="calibre34">El-Mevlâ Mehemmed eş-şehîr be-Arab Hoca.</b> Diyâr-ı Rûm'dan gelüp Harem-i Hâs'da neşv [ü] nemâ bulup niçe medâris ve menâsıb-ı âlîlere mutasarrıf olup Medîne mollâsı iken karâfe-i Bakî‘ monlâsı olup hükm-i hükûmâtdan munkatı‘ oldu. Mukaddemâ hayâtda iken dahi dağdağa-i halkdan âsûde-hâl kûşe-nişîn fâriğü'l-bâl bir recül-i afîf ehl-i hâl kimesne idi.</p>

    <p class="Metin">Ve Hazret-i Abbâs kurbunda <b class="calibre34">şeyh Mehemmed ibn Arrâf.</b> Pederi Mısır beğlerinden idi. Kendüleri dahi bir mîr-i kebîr idi. Cîfe-i dünyâyı terk edüp (---) (---) (---) sulehâ-yı ümmetden idi <span class="calibre37">ve (...) etdi</span> <span class="calibre39">ve (...) etdi.</span> Ba‘dehu Medîne'ye gidüp merhûm oldu. Arabistân'ın şiddet-i hârında ayda bir kerre su içerdi. Riyâ (?) <b class="calibre34"><span class="calibre37">[Q 124a]</span></b></p>

    <p class="Metin">Bu mahalde <b class="calibre34"><span class="calibre39">[P 125b]</span></b> Bakî‘in ziyâretleri tamâm olup Medîne-i münevverenin taşrasındaki ziyâretlerdir ki,</p>

    <p class="Metin"><b class="calibre34">Evsâf-ı ziyâretgâh-ı hâric-i Medîne-i Münevvere:</b> Medîne-i münevverenin cânib-i kıblesinde üç bin adım ba‘îd bâğ u bâğçeler içre ubûr ederek iki cânibi nahlistân ve gül [ü] gülistân ve bâğ u bostân içre gidüp bülbül-i destân u hoş-elhân sadâsın istimâ‘ ederek,</p>

    <p class="Metin"><b class="calibre34">Karye-i Kubbetü'l-islâm'da Mescid-i Kubâ:</b> iki yüz hâne-i ma‘mûreli bâğ-ı irem-misâl bir karye-i ferah-fezâdır. Cümle ehl-i Medîne'nin teferrücgâhı ve mesîregâhı bir dilküşâ karyedir. Anda câmi‘-i Kubâ Hazret-i Resûl'ündür. Gazâ mâliyle binâ olunmuşdur, beyâz incü-misâl <b class="calibre34">[Y 300b]</b>bir câmi‘-i münevveredir. Hakkâ ki nûr-ı mahzdır. Cânib-i garba mekşûf bir bâbı var, yedi kademe taş nerdübân ile urûc olunup hareme dâhil olunur, ancak bir kapudur.</p>

    <p class="Metin">Ve harem içre Hazret-i Risâlet'in mübârek dest-i şerîfleri ile dikdikleri hurmâ nahilleri ve bir nabıka dırahtı var, gâyet büyükdür. Ve bu dıraht-ı nabıka dibinde bir âb-ı hayât kuyu vardır. Âb-ı Zemzemden nişân verir, gâyet lezîzdir. Hazret-i Risâlet-penâh cümle Sahâbe-i kirâmlara kazdırmışlardır. Bu haremden câmi‘e girüp Hazret-i Resûl mihrâbında iki rek‘at hâcet namâzı kılup du‘â ede, cemî‘i hayr murâdâtı hâsıl olur. Böyle bir du‘â müstecâb olacak câmi‘-i atîkadır.</p>

    <p class="Metin">Mukaddemâ Hazret-i Risâlet-penâh Mekke'den Medîne'ye hicret etdükde ibtidâ bu câmi‘ mahalline gelüp üç gün bunda sâkin olup bir mescid-i muhtasar binâ etdiler. Ba‘dehu Tebük ve Uhud ve Huneyn gazâsının mâl-ı ganâyiminden câmi‘-i kebîr inşâ etmişlerdir. şarkdan garba tûlü yüz yigirmi ayakdır, kâmil ve arzı mihrâba dek altmış ayakdır. Ve harem dahi tûlen ve arzan yüzer ayakdır.</p>

    <p class="Metin">Ve bu câmi‘ içre cümle kırk sütûn pâyende üzre toloz kubbe binâ-yı kavîdir. Aslâ ağaç binâ yokdur. Mihrâbı tarz-ı kadîm bir musanna‘ binâdır. Üstünde bu âyet-i şerîf tahrîr olunmuşdur. <a class="calibre40" id="_ftnref256"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn256" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[252]</span></span></span></sup></span></a> âyeti mastûrdur.</p>

    <p class="Metin">Ve sünnet-i Resûl üzre bir alçak minberi üzre: <a class="calibre40" id="_ftnref257"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn257" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[253]</span></span></span></sup></span></a> âyeti yazılmışdır.</p>

    <p class="Metin">Ve bu mihrâb üzre yine, <i class="calibre35">"Kâlallâhu Ta‘âlâ: Men tetahhera fî beytihi sümme etâ mescide Kubâ ve sallâ fîhi sâlaten kâne tace ömrihi" <a class="calibre40" id="_ftnref258"></a></i><a class="calibre40" href="Evliya_Celebi_Seyahatnamesi_9._Kitap_split_023.htm#_ftn258" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[254]</span></span></span></sup></span></a></p>

    <p class="Metin">Ve yine bu mihrâb üzre âye[t]: <a class="calibre40" id="_ftnref259"></a><a class="calibre40" href="Evliya_Celebi_Seyahatnamesi_9._Kitap_split_023.htm#_ftn259" title=""><span class="MsoFootnoteReference1"><sup class="calibre41"><span class="calibre11"><span class="calibre12"><span class="calibre11">[255]</span></span></span></sup></span></a> âyeti merkûm olunmuşdur.</p>

    <p class="Metin">Ve bu hatlar tahrîr olunan iki mihrâblar alçak mihrâblardır, ancak birer âdem kaddidir.</p>

    <p class="Metin">Ve bu câmi‘in sol tarafı köşesinde bir küçük mihrâb vardır. Anda Hazret-i Resûl dâ’imâ ibâdet edüp tilâvet-i Kur’ân ederlermiş. Ana Mihrâb-ı Mekşûf derler. Bu mihrâbda bir küçük pençere-misâl bir delik vardır, Mekke cânibine nâzırdır. Hazret bu delikden dâ’ima Mekke tarafına nazar edüp vatan-ı aslîsi olan Mekke ârzûsun def‘ edermiş. Bu mihrâbda iki rek‘at namâz kılan elbette ve elbette sâlimen ve gânimen vatanına vâsıl olur. Ve bu câmi‘in kıblesi tarafına kırk adım karîb yol kenârında,</p>

    <p class="Metin"><b class="calibre34">Mescid-i Hazret-i Alî</b><i class="calibre35"> kerremallâhu vecheh</i><b class="calibre34">:</b> Haremi ve minâresi yokdur. Bir müfîd [ü] muhtasar elli âdem alur bir mesciddir. Ve bu mescidden elli adım cânib-i kıbleye ol râh ile gidüp,</p>

    <p class="Metin"><b class="calibre34">Mescid-i Hazret-i Âyişe:</b> Bu dahi haremsiz ve minâresiz bir mescid-i sağîredir. Ammâ bâğ-ı irem içindedir. Bu karyede câmi‘-i Kubâ'dan gayri câmi‘ yokdur. Ve minâre dahi yokdur. Cümle halk salât-ı cum‘ayı bunda edâ ederler.</p>

    <p class="Metin">Ve Âyişe mescidi mukâbelesinde <b class="calibre34">[Y 301a]</b>sokak aşırı bir hadîka-i irem içre,</p>

    <p class="Metin"><b class="calibre34">Bi’r-i Erîş:</b> Bizzât Hazret-i Risâlet-penâh dest-i şerîfleri ile hafrine mübâşeret edüp cümle Sahâbe-i kirâmların i‘âneti ile bir çâh-ı mâ olmuşdur kim gûyâ âb-ı Zemzemdir. Ve her kimin bir emrâz-ı muhtelifesi olsa bu bi’r-i zülâlden kırk gün nûş eylese bi-emrillâh dürr-i beyz-âsâ olup ol zahmetden halâs olur. Hamd-i Hudâ girmek müyesser olup Erdel gazâsında küffâr bizi münhezim edüp piyâde firâr ederek arak-âlûd iken sovuk su içüp hafakân derdine mübtelâ olmuş idim. Hamd-i Hudâ bir kaç gün bu mâdan nûş edüp ve bir kaç kerre gusl edüp ol derdden halâs oldum.</p>

    <p class="Metin">Ve bu kuyunun vakıf sığırları vardır. şeb [u] rûz bu amîk kuyudan su çeküp tulumlarla havz-ı azîmlere döküp andan bâğ-ı iremlere taksîm olup cümle bâğçeleri rey olur. Ve cümle huccâc bu havz-ı kebîrelerde şinâverlik edüp gusl ederler. Ve her bâğda gûy gûy sohbet edüp ibâdet ederler. Limon turunc şükûfesi râyihasından âdemin demâğı mu‘attar olur.</p>

    <p class="Metin">Ve bu kuyuya Hazret-i Osmân halîfe iken teferrüce gelüp tecdîd-i vuzû‘ ederken Hazret-i Resâlet-penâh'ın mühr-i nübüvvetini bu kuyu içine düşürüp niçe bin cidd [ü] cehd edüp âhirü'l-emir bulunmayup ferâğat etdiklerinde efvâh-ı nâsda şâyi‘ oldu kim,</p>

    <p class="Metin">"Hazret-i Osmân'ın bahtı döndü. Mühr-i Nebî elinden gitdi. Hayır değildir" deyü tefe’’ül etdiler. Kırkıncı gün Hazret-i Osmân'ı şehîd etdiler. Bâlâda tahrîr olunmuşdur. Ba‘dehu Hazret-i Alî halîfe-i Nebî oldukda niçe yüz âdeme ihsânlar edüp bu çâh içre cidd [ü] cehd ile ol mührü aradılar, bulmayup ferâğat etdiler.</p>

    <p class="Metin"><b class="calibre34">Bâğçe-i Sokollu:</b> Vâcibü's-seyr bir ürd-i behişt-misâl heşt maksûre-i münakkaş sihr-i helâl kâhlar var kim teferrüc eden dilşâd olur. Cümle suyu mezkûr hazretin çâh-ı mâsındandır. Bunda dahi aşren fe-aşr şâfi‘î havuzları var. Cânib-i erba‘asında fûl ve nesrîn verd-i ahmer ile müzeyyen kasr-ı Havernak'lardır. Ve bu mahalde niçe ziyâretler ve niçe ibret-nümâ âsârlar var. Ammâ bu kadar ile iktifâ etdik. Andan,</p>

    <p class="Metin"><b class="calibre34">Ziyâret-i Nahleteyn</b>: Hazret mübârek dest-i şerîfleri ile dikdiği hurmâ ağaçlarıdır. ikisi de evc-i âsumâna ser çekmiş nahl-i serâmedlerdir. Tahtında iki rek‘at namâz kılup du‘â etmek gerek. Ve yine bu Medîne bâğları içre,</p>

    <p class="Metin"><b class="calibre34">Bi’r-i Urve bin Zübeyr</b><i class="calibre35"> </i>derler, bir çâh-ı mâ vardır. Lezzetde âb-ı Zemzem gibidir. Hâsıyyeti gâyet çokdur. içen âdemi semîn eder. Ammâ her bâr içse semizliğinden hareket etmeğe mecâli kalmaz. Ve yine buna karîb,</p>

    <p class="Metin"><b class="calibre34">Bi’r-i Kazâ‘a:</b> Hazret-i ibrâhîm kazmış derler bir âb-ı hayât kuyudur. Hazret-i Mefhar-i Mevcûdât bu bi’r suyu ile âbdest alup bâkî olan mâ-i zülâli yine kuyuya dökmüşlerdir. Ve bu bi’r içre "niyyetü'ş-şifâ" deyüp mübârek ağzı yarların bu çâh içre ilkâ eylemişlerdir. Hâlâ <b class="calibre34">[Y 301b]</b>âb-ı nâb-ı rakîk uyûn-ı ibret-nümûn (---) (---) (---) hâtır olan nûş etse bi-emrillâh şifâ bulur. Ve her diyâra kumkumalar ile hedâyâ götürürler.</p>

    <p class="Metin">(---) (---) (---) zamân-ı cehâletden kalmış bir çâh-ı atîkdir. Lebîd bin el-A‘zam el-Yahûdî nâm mel‘ûn (---) (---) (---) günden güne nâ-hoş olup ilâc mümkün olmadı. Âhirü'l-emr melâ’ikelerin i‘lâmıyla <span class="calibre39">i‘lâmına</span> <span class="calibre37">i‘lâmına</span> (---) (---) (---) bulup bu mahalde Cenâb-ı Bârî kıbelinden sûre-i Mu‘avvazeteyn nâzil olup Hazret (---) (---) (---) hâlâ bu kuyudan ehl-i Medîne su içmezler ve nef‘i dahi yokdur. Ancak besâtînleri, rey ederler. (---) (---) (---) hazretin hurmâ bâğı içinde bir mâ-i hayât-ı safâ-bahşdır. Hazret-i Risâlet-penâh (---) (---) (---) havâtîn tâ’ifesi <b class="calibre34"><span class="calibre37">[Q 124b]</span></b> varup âb-ı nâbından nûş ederler, yetmiş hâssası vardır. Cümle nisvâna müte‘allık hâsıyyetlerdir. Cümleden biri bir hâtûn vaz‘-ı haml mahallinde usret çekse bu çâh-ı mâdan nûş etse bi-emrillâh bilâ-meşakka mahall-i masdarı şakk olup ma‘sûm müştak olur.</p>

    <p class="Metin">Ve hayzı hâlinde nûş etse munkatı‘ olup nifâsdan <b class="calibre34"><span class="calibre39">[P 126a]</span></b> pâk olup vatıy helâl olur. Ve duhter-i nâ-şüküfteleri ve cümle havâtînler bu bâğ-ı iremin havuzunda gusl ederler. Anıniçün hazretin bu bâğına bâğ-ı Nisvân derler. Havâtînlere mâ'il olduklarından cümle ehl-i beyte bu bâğı vakf eylemişdir. Ricâl makûlesi bu mahalle gelmezler. Eğer züvvâr-ı huccâcdan gelirse mahfî bulup bâğbânlardan izin olursa girüp ziyâret edüp ibâdet ederler.</p>

    <p class="Metin">Andan yüz adım câmi‘-i Kıbleteyn'dir. Bâlâda zikri sebkat etmişdir. Hazret-i Risâlet'in üçüncü binâ etdüği mesciddir. Harem ve minâresiz bir mesciddir. Bundan yüz elli adım ba‘îd taş nerdübân ile çıkılır,</p>

    <p class="Metin"><b class="calibre34">Mescid-i Selmân-ı Fâris:</b> Bu dahi haremsiz ve minâresiz bir kasr-ı âlî-misâl bir küçük mesciddir. Ve buna yüz adım karîb,</p>

    <p class="Metin"><b class="calibre34">Mescid-i Hazret-i Osmân:</b> Bu dahi taş nerdübân ile urûc olunur haremsiz ve minâresiz bir müfîd [ü] muhtasar mesciddir. Ve yine buna karîb,</p>

    <p class="Metin"><b class="calibre34">Mescid-i Hazret-i Alî:</b> Bu dahi eyle sâde bir haremsiz ve minâresiz mesciddir. Huccâc-ı müslimîn geldikde cemâ‘atleri çok olur. Bu mesâcidlere iki kerre gelüp ibâdet edüp Medîne-i münevverenin şimâl cânibinde,</p>

    <p class="Metin"><b class="calibre34">Hazret-i Hamza ziyâretlerin beyân eder:</b> Evvelâ haymelerimizde kâmil yüz elli atlı ile pür-silâh olup ziyâret-i Hazret-i Hamza'ya müteveccih olduk. Zîrâ hayli mesâfe-i ba‘îdedir ve az âdem ile gitmek muhâlifdir, zîrâ Uhud gazâsı olan yerdir. şimâl cânibi sengistân ve çengelistân ve Hayberistân dağlarıdır. Hayber Yahûdîleri kemîngâhlardan fırsat bulursa çıkup âdemi helâk eder. Dâ’imâ fursat gözedir. Hakîr pür-silâh askerle Medîne bâğları içre seyr [ü] temâşâ ederek sun‘-ı acîb ü garîbeler var kim ta‘bîr olunmaz. Cümleden biri bu bâğlar içre olan hurmâların kaddi âdem kaddi kadar ancak var. Cümle hurmâ tûşeleri yerde rimâl üzre <b class="calibre34">[Y 302a]</b>salkım salkım olup akîk-i Yemenî-vâr yerde yatır. Âdetullâh bunun üstüne cârîdir kim nahl-i hurmâ evc-i âsumâna ser çekmiş ola. Ammâ bu mu‘cize-i Resûlullâh'dır kim Antâb bâğı gibi üzüm teyekleri gibi yerde yatır. Bunları temâşâ ederek ibtidâ bin adım gidüp,</p>

    <p class="Metin"><b class="calibre34">Mastaba-i Hazret-i Resûl:</b> Hazret bunda gelüp Uhud gazâsına giderken bunda mubârek tenine zırh-ı Dâvûdî geyüp mübârek miyânına seyf-i meslûlün bend kılup bizzât kendüleri Çâryâr-ı Güzîn'e kılıç kuşatdı ve gülbâng-ı Muhammedî çekildi. Hazret-i Hamza'yı kılıç kuşatmağa arayup bulmadılar. Bu mahalden kâdir olan tâ Hazret-i Hamza'ya varınca piyâde giderse savâb-ı cihâd eder. Hakîr etek dermiyân edüp atımı gulâmıma verüp ol şiddet-i hârda piyâde olup sûre-i Elhâkümü't-tekâsür'ü tilâvet ederek bir sâ‘atde,</p>

    <p class="Metin"><b class="calibre34">Vâdî-i hayyâme-i Resûl:</b> ya‘nî Ordu-yı Resûlullâh yeri bu mahalde bir küçük soffa vardır. Hazretin ihrâmdan haymesi bu soffa üzre imiş. Bunda dahi iki rek‘at namâz kılmak gerek, sünnetdir. Bu mahalde Hazret-i Risâlet-penâh guzât-ı müslimîni cenge âmâde edüp saf saf asker tertîb eyledi. ibtidâ yedi bin bahâdır-ı nâmdâr Ashâb-ı kibâr ile Hazret-i Hamza'yı talî‘a-i asker edüp çarhaya me’mûr etdi. Ve Hâlid ibn Velîd yemînde yedi bin askerle âmâde oldu. Ve Hazret-i Ömer ve Amr ibni'l-Âs piyâde Arab askerine serdâr olup bu sahrâ-yı azîme içre yürüdüler. Hakîr dahi cümle refîklerimize tenbîh edüp bu soffada ikişer rek‘at namâz kılup "niyyetü'l-gazâ" deyüp kılıçlarımız kemerlerimize bend kılup yine şimâl cânibine beş yüz adım gidüp,</p>

    <p class="Metin"><b class="calibre34">Soffa-i Âşûrâ:</b> şâm huccâcı ba‘de'l-hac bu mahalde mâh-ı Muharrem'de âşûrâ bişirüp fukarâya bezl ederler. Ve bir soffa dahi Surre emîni soffası ve bir soffa dahi Mollâ soffası ve bir soffa dahi şeyhü'l-harem soffası. Bu mezkûr dörd soffa Çâryâr-ı Güzîn'indir. Her sene Hazret-i Risâlet ile bu mahalle gelüp Hazret-i Hamza'yı ziyâret edüp âşûrâ tabh ederlermiş. Hâlâ sünnetdir. Huccâc-ı şâm geldikde kırk elli bin âdem cem‘ olup bin kazgan âşûrâ bişüp Medîne kavmi kendileri bile aşır aşına dönerler. Bu sahrâda niçe bin ocak yerleri ve çadır soffaları ve kırk elli yerde kahvehâne soffaları ve su kuyuları vardır. Ve bu mahalden yine şimâl cânibine yüz adım gidüp,</p>

    <p class="Metin"><b class="calibre34">Ziyâret-i Kubbe-i Hazret-i Hamza:</b> <i class="calibre35">Radıyallâhu anh.</i> Medîne'den bu mahalle bir sâ‘at yerdir. Bir câmi‘-i kebîr-misâl bir kubbe-i âlîdir. Kıbleye nâzır bir kapusu var. Altı kademe taş nerdübân ile çıkılır. Andan bu âsitânenin haremine duhûl olunur. Bir beyâz seng-i mücellâ ile mefrûş bir harem-i menkûşdur. Bu haremin kıblesi tarafı kubbesi altında tâ mihrâb önünde kubbe-i âlînin ortasında çâr-kûşe bir parmaklık içinde bir yeşil sof ile mestûr bir çâr-kûşe sandûka içinde âsûdedirler. Bunda bir Yâsîn-i şerîf tilâvet edüp savâbın <b class="calibre34">[Y 302b]</b>rûh-ı şerîflerine hibe eyledik. Ve her kim kılıç taşırsa teberrüken kılıçın Hazret-i Hamza'nın sandûkası içre koyup bir zamândan sonra çıkarup türbedârlar tekbîr ederek kemerine kuşanalar, gazâ savâbın bulur.</p>

    <p class="Metin">Ve Hazret-i Hamza'nın ser-i sa‘âdeti ucunda yine zürriyetlerinden şerîf Sâlih <i class="calibre35">kuddise sırruh</i> ulu sultândır. Çok kerâmâtları zâhir ü bâhir olmuşdur. Bunlarla bir sandûka içre asûdedirler.</p>

    <p class="Metin">Hazret-i Hamza'nın neseb-i şerîfleri ammi-i Resûlullâh'dır kim hazretin pederi Abdullâh'ın li-ebin ve ümmin birâderleridir. Hamza ibn Abdülmuttatib'dir, Âl-i Hâşimî'dir. Ve Hazret-i Resûl ile süd karındaşlardır. Nübüvvetin iki senesinde Hazret-i Ömer'le berâber islâm ile müşerref oldular. Mücâhidün fî-sebîlillâh zor-âver tüvânâ ve şeyh-i muzaffer min-indillâh idi. Niçe gazâlara serdâr olmuşdur. Âhir bu Uhud gazâsında hazretin mübârek dendân-ı şerîfi şehîd olduğu mahalde Hazret-i Hamza da küffâr-ı Hayber içinde kalup ceng ede ede niçe yüz küffârı dendân-ı tîgden geçirüp kendüyi dahi pâre pâre edüp şehîd etdiler.</p>

    <p class="Metin">Ve askeri münhezim edüp Medîne'ye bir sâ‘atlik yerde bi-emrillâh yine guzât-ı müslimîn ile Hazret-i Alî ve Fuzayl bin Ebû Tâlib yetişüp küffârın yüzün döndürdüler. El-azametullâh (---) (---) (---) varup bu kadar mâl-ı ganâ’im ve niçe bin küffâr katl olunup Hazret-i Hamza'nın cesed-i şerîfin alup bu mahalde defn etdiler. (---) (---) (---) müddet-i ömür (---) sene. <i class="calibre2">Rahmetullâhi aleyh.</i> Hazret-i Hamza'nın hareminde bir âb-ı hayât kuyu vardır. (---) (---) (---) Ve bu âsitânenin taşrasında sokak aşırı,</p>

    <p class="Metin"><b class="calibre34">Mescid-i şeyhü'l-harem:</b> Bir küçük (---) (---) (---) olmasıyçün bir müsâfirhâne ve ba‘zı maksûrecikler vardır. Ve bir birke-i azîmi vardır. (---) (---) (---) bâğ u bâğçeli çiftlikler var. Andan şimâle üç yüz adım gidüp,</p>

    <p class="Metin"><b class="calibre34">Uhud gazâsı cengi:</b> (---) (---) (---) taş nerdübân ile çıkılır bir soffadır. Hazret-i Risâlet-penâh'ın sinn-i şerîfini defn etmişlerdir. (---) (---) (---) <span class="calibre39">ne</span> <span class="calibre37">ne</span> sin derler namâzgâh-misâl bir küçük mihrâbı vardır. Bunda dahi iki rek‘at <b class="calibre34"><span class="calibre37">[Q 125a]</span></b> namâz kılup âfât-ı semâvîden ve âfât-ı arazîden masûn [u] mahfûz olmak içün du‘â etmek gerek.</p>

    <p class="Metin">Hikmet-i Hudâ bu sahrânın hâki beyâzdır. Bu mahallin hâki Hazret-i Risâlet'in mübârek dişi kanı döküldüğünden humret üzredir. Bu hâkden bir âdem parmağıyla dişine sürse veca‘-ı sinden ve nâzilden emîn ola. Mücerrebdir. Bu soffadan yine şimâl cânibine beş yüz adım gidüp,</p>

    <p class="Metin"><b class="calibre34">Cebel-i Uhud</b>: Evc-i semâya ser çekmiş kara kızıl kayalı çıplak evc-i semâya ser çekmiş mehîb dağlardır ve azîm gârlar vardır. Bu mahalde bir dere vardır, ana <b class="calibre34"><span class="calibre39">[P 126b]</span></b> Maktel-i Hamza derler bir muzlim ü mahûf yerdir. Bu mahaldeki gâr-ı kemîngâhlardan küffâr hurûc edüp Hazret-i Hamza'yı bunda şehîd eylemişlerdir. Hâlâ ol mahallin kayaları kırmızı kan gibidir. Gayri yerleri beyâz <b class="calibre34">[Y 303a]</b>ve kara kayalardır. Bu mahalde dahi iki rek‘at namâz kılup acele ile avdet etdik, zîrâ bî-emân yerdir.</p>

    <p class="Metin">Bu mahalde at binüp kılıç kuşanan fârisü'l-hayl ve piyâde olan fetâ-yi şecî‘ sâhibü'l-hayl bism-i ilâh ile eline kılıçın alup niyyetü'l-gazâ deyüp Allâh Allâh diyerek at bırağup yâhûd piyâdece cengde hareket eder gibi dilâverâne cevelân etmek bu arsagâhda sünnet-i Resûlullâh'dır kim gazâ savâbıdır. Andan cenûb cânibine gerü gidüp iki yüz adımda,</p>

    <p class="Metin"><b class="calibre1">Ziyâret-i hırmen-i şühedâ:</b> Bu mahalde binden mütecâviz Sahâbe-i kirâm şehîd olup ale't-tertîb defn olunmuşlardır. Ammâ üzerlerinde kubbeleri yokdur. Ammâ ba‘zı müte‘ayyin kibâr-ı ashâbın ve Muhâcirîn [ü] Ensâr'ın ve sikadan olan râvî-i hadîs kibâr-ı güzînlerin merkadleri seng-i mezârları ve birer soffa ile ma‘lûmlardır. Bunlardan mâ‘adâsı bir sahrâ içre kubûr-ı Ashâb-ı kirâm zeyn olmuşdur.</p>

    <p class="Metin">Hikmet-i Hudâ karîbü'l-ahd vâki‘ olmuş. Bir kerre bir azîm bârân-ı rahmet nüzûl edüp bir seyl-i azîm olur kim bu şühedâlardan yetmiş kabr-i şerîfin hâklerin seyl götürüp cesed-i şerîfleri ter ü tâze kimi hâb-âlûd-misâl yatır, kimi oturur, kiminin kanı cereyân eder, kimi bî-dest, kimi bî-pây, kimi mecrûh, kimi bî-kelle, kimi hâb-ı râhatde yatırlar.</p>

    <p class="Metin">Bu hâl-i pür-melâl haberi ahâlî-i Medîne'ye varup cümle ulemâ ve sulehâ ve meşâyih sâdât hâs [u] âm kazma ve kürekleri ile bu mahalle gelüp görseler kim cümle şühedâların vücûd-ı şerîfleri ter ü tâze dururlar, cân ü dilden dîn-i mübîn uğuruna şehîd olmanın fâ'idesin müşâhede edüp cümle halk mücâhidün fî-sebîlillâh olmağa arzû ederler.</p>
  </div>
</body>
</html>