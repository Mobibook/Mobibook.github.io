<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 12 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="Section">
    <div class="calibre1">
      <p class="evliyasatr"><b class="calibre2">Menzil-i kal‘a-i şecerü'd-dür:</b> Haleb eyâletinde olup bânîsiyle ve cemî‘i evsâfıyle bâlâda mevsûfdur.</p>

      <p class="evliyasatr">Andan yine cânib-i şimâle sarp yollar ile gidüp 10 sâ‘atde,</p>

      <p class="balkorta1">Evsâf-ı şehr-i kadîm ve binâ-yı azîm kal‘a-i Ma‘arretü'n-Nu‘mân </p>

      <p class="evliyasatr">(---) (---) binâsıdır. Niçe mülûk destine girüp âhir sene (---) târîhinde Selîm Hân-ı Evvel'e itâ‘at etdiler. Haleb eyâletinde başka paşa sancağı tahtıdır. Hezârpâre Ahmed Paşa'nın karındâşı Defterdâr İbrâhîm Paşa üç tuğlu vezîr iken ber-vech-i arpalık ihsân olunmuş kırk bin guruş hâsıl olur livâ-yı ma‘mûrdur. Kânûn-ı pâdişâhî üzre paşasının hâssı 230.000 akçedir. Erbâb-ı ze‘âmeti 7, erbâb-ı timarı 870, alaybeğisi ve çeribaşısı ve yüzbaşısı vardır. Kânûn üzre cebelüleri ve paşa askeriyle cümle bin beş yüz altmış aded müsellah asker olur. Ve şehr-i kadîm olmağıla üç yüz pâyesiyle şerîf kazâdır. <b class="calibre2"><i class="calibre3"><span class="calibre13">[51a]</span></i></b> Nâhiyesi cümle (---) aded ma‘mûr kurâdır. Bir müddeti kadıya altı kîse hâsıl olur. Mezâhib-i erba‘adan şeyhülislâmı ve nakîbü'l-eşrâfı var ammâ a‘yân-ı eşrâfı ve kal‘a dizdârı ve sipâh kethüdâyeri ve yeniçeri serdârı yokdur. Zîrâ ahâlîsi fukarâlardır. Muhtesibi ve şehir nâ’ibi ve gayri hâkimleri yokdur ve kal‘ası harâbdır. (---) (---) (---)</p>

      <p class="balkorta1">Sitâyiş-i şehr-i Ma‘arra</p>

      <p class="evliyasatr">Bir sengistân yerde cümle sekiz yüz aded kârgîr binâ-yı köhne müfîd ü muhtasar hânelerdir. Cümle yigirmi altı mihrâbdır. Evvelâ (---) câmi‘i,</p>

      <p class="evliyasatr">................(3.5 satır boş) ................</p>

      <p class="evliya9">Mâ‘ada mesâcidlerdir. Mâ-i cârîsi olmamağile cümle uyûnlardan ahâlîsi def‘-i atşân ederler. Ammâ mâh-ı temmûzda cümle suları buz pâresi-misâl lezîz âb-ı hayâtdır. Râyiha-i tayyibeli halk olunan suyun biri dahi bu Ma‘arra suyudur kim cemî‘i tevârîhlerde mastûr olduğundan mâ‘ada efvâh-ı seyyâhân-ı berr [u] bihârda meşhûr mâ-i zülâl, bi’r-i âb-ı hayâtları vardır. Hatta,</p>

      <p class="evliyasatr"><b class="calibre2">Hikâye:</b> Bir kerre eş-şeyh Hazret-i ibnü'l-Alâ-yı Ma‘arrevî hazretleri mâder-zâd a‘mâ idi, seyâhat ile Bağdâd'a Hârûnu'r-Reşîd'e varup şattü'l-Arab nehrinden nûş edüp Ma‘arra'nın âb [u] hevâsın medh eder. Ta ol mertebe Ma‘arra suyun medh eder kim "Rub‘-ı meskûn'da andan lezîz ve hoş-bû su yokdur" der. Halîfe der-akab Ma‘arra şehrine ılgar ile kâsıdlar gönderüp Ma‘arra suyundan kumkumalar ile su getirdüp ta‘âm tenâvül olunurken eş-şeyh ibnü'l-Alâ-yı Ma‘arravî su istedikde halîfe işâret edüp bir kûze ile Ma‘arra suyundan verirler. Hemân şeyh bardağı eline alınca "Allah, ne hafîf su olur. Hemân bizim Ma‘arra suyu hiffetine müşâbihdir" deyüp nûş ederken "Allah Allah! Tayy-ı mekân ile ya ben Ma‘arra'ya vardım, ya Ma‘arra suyu Bağdâd'a geldi" deyü nûş edüp "Sübhânallah! Hâzâ mâü'l-Ma‘arra. Eyne hevâ’ühâ" derler. Hakîkatü'l-hâl Ma‘arra'nın âb [u] hevâsı ve Haleb'in âb [u] hevâsı ve binâsı ekâlim-i seb‘ada aslâ yokdur. Bu Ma‘arra'nın bir hânı ve bir hammâmı ve kırk elli aded dükkânları vardır. Ammâ dud bâğçeleri ve zeytûnu cihânı dutmıuşdur.</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Ziyâretgâh-ı Ma‘arra:</b> Evvelâ şehrin eski zemîninde Hazret-i Yûşa‘ b. Nûn <i class="calibre3">aleyhi's-selâm</i> medfûndur. Yüz yigirmi yıl mu‘ammer olup Tîh sahrâsında Semûd şehrinde sâkin idi. Hazret-i Mûsâ ile ba‘zı zamân mülâkât olup koyun güderlerdi. Mûsâ Nebî vefâtından sonra yedi sene mu‘ammer olup vefât etdi. şâm Tarablusu'nda ve bu Ma‘arra'da dahi ziyâret etdim. Allahu a‘lem biri kabri ve biri makâmı ola. Bu Yûşa‘ Nebî'nin avreti Mûsâ Nebî'nin kız karındâşı Meryem Hâtûn'dur kim Tûr-ı Sînâ'da medfûndur. {Ammâ Hazret-i Yûşa'ın pederi Hazret-i Nûn, Hazret-i Yûsuf'un oğlu Efrâyim hazretleri oğlu Hazret-i Nûn'dur. Bunun oğlu Yûşa‘ Nebî'dir. Ammâ Mısır halkı zu‘mı üzre Hazret-i Nûn râvî-i hadîs olan şeyh Atabe-i Güveynî kurbunda medfûndurlar.</p>

      <p class="evliyasatr">Ba‘zılar bu Ma‘arra'da oğlu Yûşa‘ Nebî ile bir kabrde medfûndurlar ammâ kavl-i sahîh bu ola. Niçe tevârîh-i mu‘teberelerde Mısır'daki Nûn, Zünnûn-ı Mısrî'dir kim Kabâbıta Melîki Mukavkıs'dan bu Zünnûn, Hazret'e elçilik ile hedâyalar getürdükde Hazret-i Resûl'ün amâl-i bâ-kemâlin müşâhede edince îmâna gelüp sahâbe-i güzîn oldu. İlm-i tıbda ve ilm-i şi‘rde yegâne-i asr idi. Mısır'da şeyh Atebe-i Cüheynî cenbinde medfûn olan bu Zünnûn-ı Mısrî'dir. Yohsa Hazret-i Yûşa‘ pederi Hazret-i Nûn değildir.</p>

      <p class="evliyasatr">Ve yine Ma‘arra'da,</p>

      <p class="evliyasatr"><b class="calibre2">Ziyâretgâh-ı eş-şeyh Ebü'l-Alâ-yı Ma‘arravî:</b> Kibâr-ı evliyâullahdan bir darîr, ya‘nî anadan doğma a‘mâ idi. Bâlâda Hârûnu'r-Reşîd ile hikâyesi geçen Ebü'l-Alâ'dır. Niçe bin menâkıbları vardır.}</p>

      <p class="evliyasatr">Andan (---) sâ‘atde,</p>

      <p class="balkorta2">Evsâf-ı şehr-i kadîm Sermîn </p>

      <p class="evliyasatr">İbtidâ bânîsi (---) (---) Haleb eyâletinde paşanın hâsı subaşılığıdır. Hâkimi paşaya on kîse, kendüye beş kîse hâsıl eder, yüz elli akçe kazâdır. Zamân-ı kadîmde şehr-i azîm imiş. Karayazıcı Sa‘id Arab ve Kalenderoğlu nâmân Celâlîlerin zulmünden harâb olup hâlâ bin hâneli zeytûn ve dud ve incir bâğlı ma‘mûr kasaba-i şîrîndir. On sekiz mihrâbdır. Cümle evsâfı hacc-ı şerîfe giderken cild-i (---) mizde ale't-tafsîl terkîm {olunmuşdur}. Ammâ bu kasaba-i Sermîn'in cânib-i şarkîsinde (---) merhalede,</p>

      <p class="evliyasatr"><b class="calibre2">şehr-i Serme-i azîm:</b> şâm ve Haleb hudûdunda, Haleb hâkinde çöl ile Bağdâd yolunda vâkı‘ şehr-i kebîr imiş. Kal‘ası ve şehir harâb olup ancak üç yüz Urbân hânesi vardır. İbtidâ bânîsi Âl-i Abbâsiyân'dan Abdullah b. Sâlih b. Alî b. Abdullah b. Abbâs b. Abdülmuttâlib binâsıdır. Bir harâbe câmi‘i atebe-i âlîsi üzre târîhi böyle mastûrdur. Harâb [u] yebâb, vîrân olmuş arz-ı hâliyedir kim imâr olsa Mısr-ı azîm olurdu. Nehr-i Murâd'ın bu mahalle çarklar ve arklar ve tur‘alar kesüp nehr-i Murâd'ı cereyân etdirüp imâr etmişler kim âdem gördükde vâlih [ü] hayrân olur. Hâlâ ahâlîsi cümle Âl-i Hâşimiyân'dır. şecerelerinde ve evkâf huccetlerinde cümle ecdâdları masturdır. Andan yine (---),</p>

      <p class="evliyasatr"><b class="calibre2">Kasaba-i Sermîn:</b> Paşa bunda tashîh-i mizâc edince meks edüp cânib-i erba‘asında niçe kurâ ve kasabâtlar seyr etdik. Ammâ hacc-ı şerîfe giderken bu kasaba-i Sermîn etrâfında meşhûr-ı âfâk ve ma‘mûr [u] âbâdân olan <b class="calibre2"><i class="calibre3"><span class="calibre13">[51b]</span></i></b> kasabâtlardan <b class="calibre2">kasaba-i Rîha</b> ve <b class="calibre2">kasaba-i Bekeflon</b> ve <b class="calibre2">kasaba-i İdlib</b> ve <b class="calibre2">kasaba-i (---)</b> ve <b class="calibre2">kasaba-i şuğur</b>'u cümle seyr [u] temâşâ edüp evsâfları cild-i (---) tastîr olunmuşdur.</p>

      <p class="evliyasatr">Ba‘dehû Sermîn kasabasından kalkup yine cânib-i şimâle (---) sâ‘atde,</p>

      <p class="evliyasatr"><b class="calibre2">Menzil-i kal‘a-i Hân-ı Timân:</b> Efvâh-ı nâsda Hantıman derler. Sene (---) târîhinde (---) binâsı olup eşkâl-i kal‘ası ve neferâtları ve Haleb eyâletinde olduğu hacc-ı şerîf seyâhati cildinde mufassal tahrîr olunmuşdur. Andan (---) sâ‘atde yine taraf-ı şimâle,</p>

      <p class="balkorta1">Evsâf-ı nazargâh-ı enbiyâ, taht-ı hulefâ, şehr-i azîm ve belde-i kadîm kal‘a-i Halebü'ş-şehbâ </p>

      <p class="evliyasatr">Bu şehre dâhil olurken cemî‘i ahâlî-i Haleb deryâ-misâl olup paşanın alay-ı istikbâline çıkup niçe şâhrâhlar üzre pâyendâzlar edüp paşa Haleb kal‘ası hâricinde Hünkâr Sarâyı'nda meks edüp "On gün tekâ‘üddür" deyü alay çavuşları tenbîh eylediler. Bu şehr-i azîmin dahi evsâfın ale't-tafsîl hacca gitdiğimiz sene cild-i (---) de cemî‘i imâratı ve bânîsi ve vâlîsi ve kal‘a-i âlîsi ve a‘yân [u] eşrâf-ı ahâlîsi bir kerrâs hat ile ta‘rîf ve tavsîf olunmuşdur. Ammâ bu gelişimizde Kevâkibîzâde Efendi'den Halebü'ş-şehbâ hakkında bu eş‘âr-ı pâkîze-güftârı istimâ‘ edüp bu mahalle tahrîr olundu kim ol şi‘r-i belîğ budur:</p>

      <p class="evliyasatr">şehr-engîz-i Haleb güfte-i Küşâcim: <a class="pcalibre pcalibre1" id="_ftnref44"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn44" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[44]</span></span></sup></span></span></a></p>

      <p class="evliyasatr">Bu şehr-i Haleb'i niçe yüz mücelled kütüb-i mu‘teberelerde ve niçe yüz tevârîhlerde ta‘rîf ü tavsîf etmişlerdir. Ammâ,</p>

      <p class="balkorta1">Bu şehr içre istimâ‘ etdiğimiz mine'l-garâ’ib kelâm-ı hoş-âmed-i udhikeyi {beyân eder}</p>

      <p class="evliyasatr">Bu hakîr Evliyâ-yı pür-taksîr sene 1051 târîhinden berü dokuz pâdişâh ve yetmiş vüzerâ-yı âlîşânlar ile müşerref olup kamusunun ahvâllerine vâkıf olup görürdük ki cemî‘i vüzerâ vü vükelâ ve cümle a‘yân-ı kibâr hoş-âmed kelâma ve rîş-handa ve bedele-gûya ve kizb ü bühtân ü iftirâya ve gammâza ve fassâl âdemlere mâyillerdir. Hattâ bu Haleb'de Murtezâ Paşa efendimizle Hünkâr Bâğçesi havzı kenarında hem-celîs idim. Ve ba‘zı safâ-âver nüdemâlar ile hem-sohbet ü hem-enîs idim. İttifâk bir kaç kerre esnâ-yı kelâmda mübâlağadan kinâye ifrât-ı kelâm üzre kizb-i sarîhi irtikâb edinüp hezârân dürûğ-gûyluk ederlerdi. Söyledikleri kizblerin sıhhati ve dürûğu hakîrin mazbûtu ve ma‘lûmu olduğu mâddelerdir kim ekseriyyâ ol seferlerde bile idim. Hakîr anlara mu‘âraza etdikçe paşa anların kizbini tasdîk edüp irtibât ve âb [u] tâb verirdi. Hatta bir gün merhûm ve mağfûrunleh Tabanıyassı Mehemmed Paşa imâmı Yahyâ Efendi şâm'dan ma‘zûl şehr-i Haleb'de bulunup Murtezâ Paşa'nın kapu yoldaşı olması takrîbiyle paşanın musâhibi ve nedîm-i hâsı bir molla-yı muhteşem, âlim ü fâzıl kimesne idi. Ammâ bedele-gûy, hezele-gûy, dürûğ-gû idi. Paşa huzûrunda anların sergüzeşt [ü] serencâmı kelimâtlarıdır kim bu mahalle tahrîr olundu.</p>

      <p class="evliyasatr"><b class="calibre2">Hikâye-i udhiketü'l-acîbe, güfte-i Molla Yahyâ-yı şâmî:</b> Sene 1045 târîhinde Revân kal‘asında mahsûr olan Murtezâ Paşa'yı muhâfaza içün Tabanıyassı Mehemmed Paşa efendimizle kal‘a-i Erzurûm'da kırk bin asker ile meştâda iken kal‘a-i Revân'ı şâh muhâsara etdüğü haberi gelince Erzurûm'dan elli bin asker ile Revân'da Murtezâ Paşa'nın istihlâsına gitdikde bir mızrak boyu karı sökerek yüz bin renc-i anâ çekerek Erzurûm'dan iki merhale olan Deveboynu nâm mahalle yedi günde gücile varup kar üzre hayme ü hargâhlarımız kurup ol gice anda dipi ve boran ve kızıl kıyâmet çekerek andan yatup ale's-sabâh cümle çadırları kar bürümüş ve cemî‘i ümmet-i Muhammed üşümüş ve üç bin gurebânın elleri ve pâları donmuş, çürümüş ve niçe yüz at ve deve donmuş. Çadırları bozmağa ve ne atları kardan taşra çıkarmağa imkân olmayup Tabanıyassı ba‘zı piyâde ağaların Hasankal‘ası'na ve gayri kurâ ve kasabâtlara âdemler gönderüp on binden mütecâviz eli kürekli ve çapalı ve kazmalı re‘âyâ vü berâyâlar Deveboynu mahallinde yol açdılar. Ol gice yine azîm vezni üzre berf-i rahmet hazînesi yağup dere ve depe beyâz şepe ile leb-ber-leb olmuş. Ale's-sabâh yine cemî‘i yolları re‘âyâ vü berâyâlar tathîr etdükçe dipi ve borandan yine "Ne reh ne râh pür-peydâ. mazmûnunca on iki gün bu mihnet-i şedâ’idi çekmeden cümle ibâdullah ve sâ’ir mahlûk-ı Hudâ bîzâr olup cümle asâkir-i mihnet-zede Tabanıyassı Mehemmed Paşa üzre guluvv-i âm edüp "Behey Paşa bizi kırır mısın? Revân kal‘asın şâh alırsa bahâr eyyâmında <b class="calibre2"><i class="calibre3"><span class="calibre13">[52a]</span></i></b> yine hâh nâ-hâh şâh-ı bî-penâh-ı gümrâhdan alırız. Hemân kalk Erzurûm'a gidelim" dediklerinde âkıbet-endîş paşa eydür: "Yâ pâdişâha sonra ne cevâb verelim?" dedikde cümle asker: "Biz cümlemiz pâdişâha arz ederiz. Siz dahi telhîs edüp azîz başın içün bu ibâdullahı Erzurûm'un bu sovuk cehenneminden halâs eylen, hemân dönelim!" deyü cümle asker vâveylâ vü feryâd etdiler. Âhiru'l-emr Deveboynun aşamayup Revân imdâdına gidemeyüp cümle asker-i İslâma avdet fermân olunup bu kadar mâl-ı hazâ’in ve cebehâne ve hayme vü hargâh ve bâr-ı bengâh Deveboynu nâm mahalde kar içinde kalup Tabanıyassılı Yavaşça Mehemmed Ağa nâmında bir ağamız cânından bîzâr olup kemerinden iki bin sikke-i hasene altunu ol beyâbânı kar bürümüş çadırı mahallinde gökyüzüne nazar edüp bir gök bulut pâresin nişân edüp zemîni hançer ile kazup ol hafircik içre mezkûr kemeri iki bin altun ile zemîne defn edüp "İşte bu semâdaki bulut, altındaki altunuma nişândır" deyüp cümle deve ve katarın çeküp düşe kalka Erzurûm'a gelüp yedi ay meştâda iken Avnik kal‘ası ve Ziyâeddîn kal‘ası câniblerinden Ekrâd beğleri ayağı likanlı ve pâları paçılalı birkaç Kürd âdemleri gelüp "Revân kal‘asın Murâd Hân yedi günde aldı. Hâlâ şâh yedi ayda döğe döğe alalı yedi gündür ve Revân kal‘asında olan ümmet-i Muhammedi kılıçdan geçirdi ve kal‘a milk-i mevrûsumdur, deyü Revân'da karâr edüp derûn-ı Revân'a yetmiş bin asker muhâfazacı kodu" deyü bu gûne muvahhaş haberi getirdikde Tabanıyassı efendimiz eydür "Kal‘a-i Revân gitdiyse cehenneme ammâ ol serdar kara dînli Kara Murtezâ niçe oldu?" dedi. Haber getiren Kürd eydür "Murtezâ Paşa gördü kim kal‘a içindeki asker amân ile kal‘ayı şâha verdiler. Ol dahi haste-hâl idi. Hemân parmağındaki elmas mührini yudup ciğeri pâre pâre olup merhûm oldu" deyince Tabanıyassı eydür: "Bre mürd oldu ve hortladı desene" deyü Kürde hitâb edüp yanında olan nedîmlerine eydür: "Efendiler! Revân kal‘asının elden gitmesi bir Kara Murtezâ dünyâdan gitmesine değmez mi?" deyüp safâ ve sürûr edüp Kürde bî-hisâb mâl ihsân edüp şâh-ı Acem'in Revân'a istîlâ etdüğün Murâd Hân'a telhîs edüp ulaklar ile gönderdi.</p>

      <p class="evliyasatr"><b class="calibre2">Hikâye-i Murtezâ Paşa :</b> Molla Yahyâ'dan istimâ‘ edüp "Belî ol sene Deveboynu'nda azîm derd [u] belâlar çeküp Revân imdâdına yetişemediğimizden kızılbaş-ı evbâş-ı bed-mâ‘aş kallâş-ı rîş-tırâş Revân'ı aldı. Ammâ efendi! Yavaşça Mehemmed Ağa'nın Deveboynu'nda kar altına gömdüğü kemer ile iki bin altun niçe oldu?" deyince Yahyâ Efendi eydür: "Sultânım, Erzurûm'ın on aydan sonra karı kalmayup Yavaşça Mehemmed Ağa bir hayli hayâlli tevâbi‘leriyle iki günde Deveboynu'nda ol kış ve kıyâmetde zemîne altunu defn etdüğü yiri tecessüs ederek gökdeki buludu nişân koduğu ebr-i kebûdu görünce defn etdüğü yire varup görse on ay mukaddem duran bulut yine ber-karâr durup zemîni kazup eliyle kemeri on ay mukaddem zemîne niçe koduysa bî-küsûr altunları kemeriyle ile bulup Erzurûm'a geldi" deyü bu gûne bir yalan söyledi kim aklım gitdi. A‘yân-ı Haleb'den bir niçe âkıl u dânâ kelâm-ı örfiyye sâhibi kimesneler var idi. Anlar dahi tebessüm edüp rîş-hand etdiler.</p>

      <p class="evliyasatr">Yine paşa nüdemâlarından niçe kimesneler eydür: "Yavaşça Mehemmed Ağa'yı biz biliriz. Bir Oğuz ve sâhib-i sülûk âdem idi. Ol altun anın helâl mâlı olmağıla buldu" dediler. Hemân paşa dahi bu altun kıssasına "şâhidim" deyü nâfile şehâdet edüp Yahyâ Efendi-yi kezzâbı tasdîke çıkardı. Hâlâ ki Murtezâ Paşa ol asırda Revân seferine giderken ol sefer-i berzahda dünyâ ve âhireti bilmez bir karakaşlı sekiz yaşında sarıkçı şâkirdi idi. Sefere gitmeğe iktidârı olmayup anlar Haleb'de kalmışlar idi. Yahyâ-yı Kizbî Efendi'nin bu Revân hikâyeti sahîh olduğuna hakîr dahi vâkıf-ı esrârım. Ammâ Yavaşça Mehemmed Ağa ol zemistânda karı eşüp yine altun defn edüp âsumândaki ebr-i kebûdu nişân etdüğü kelâm-ı dürûğu istimâ‘ edince hakîr güftâra gelüp eyitdim: "Bre cânım, o seferde niçe bin tüvânâ yiğitler hayme vü hargâhların ve bâr-ı bengâhların bozup ester-i üştürlerine tahmîl edüp niçe bin âdemler bellerinde tîrkeş ve kılıçların ve altun ve guruş kemerlerin bellerinden çıkarmadan selâmete çıkdılar. Ya Yavaşça Mehemmed Ağa ol seferde iki katar, katır ile vara gele <b class="calibre2"><i class="calibre3"><span class="calibre13">[52b]</span></i></b> belindeki kemerinden âciz oldu ise hüddâmlarının heybesine ve katarları üstüne kodu yâhûd bir tevâbi‘ine verdi, selâmete çıkarup geldi. İş temâm oldu, bitdi. Altun dedikleri mâl cândandır, cânın âdem katarı üzre kosa ne olur. Beyâbânda kar içine niçe akıl ile {altununu} gömer dedim. Ya ol zemistânda el dutmaz ayak dutmaz, zemîn polâd-ı Nahşivânî gibi olmuş. Hançer ile değil ferhâdî külünkler ile bir kırat kopmayan zemîni hançer ile niçe kazup altun kemerin defn eder ve on aydan sonra varup nişân etdüğü âsumândaki buludu ber-karâr bulup bulut altındaki zemînden altunu çıkara. Bu ne kizbdir kim ilâ mâşâallah cemî‘i ebr-i kebûdlar vech-i âsumânda deverân ve seyerân etmek üzre halk olunmuşdur. Niçe ber-karâr bulut ola" dedim. Hemân nedîmin birisi "Ol sene eyle şiddet-i şitâ oldu kim bir kaç ay âfitâb-ı âlemtâbın ziyâsı müncemid olup rûy-ı zemîne pertev vermez olup ol şitâda bulutlar dahi ber-hevâ donup ber-karâr kaldığından Yavaşça Mehemmed Ağa nişân koduğu buludu bulup nişânıyla zemînde altunu bulmasının sebebi oldur" deyü bu gûne hüsn-i teveccüh etdiklerinde hemân Murtezâ Paşa-yı sâde-dil "Belî ol sene eyle kış olup gökde bulutlar birkaç ay yürümeyüp yerinde kaldı" deyü Molla Yahyâ Efendi'nin kelâm-ı dürûğun tasdîk etdi.</p>

      <p class="evliyasatr">Mu‘âraza-i hakîr, eyitdim: "Bre cânım, bir âdem Erzurûm'un şiddet-i şitâsında merhûm olsa ibtîdâ ol merhûmu defn edecekleri yire onbeş yigirmi yük odun yığup âteş-i Nemrûdlar yakup rûy-ı zemîn mülâyim oldukdan sonra lahdi güç ile Ferhâdî külünkler ile kazup bu minvâl üzre beş altı sâ‘atde bir mezâr gücile kazılır ve ba‘dehû meyyiti tâbutiyle getirüp defn ederken lahde lütfile korlar kim meyyitin aslâ bir uzvu hareket etmeye. Zîrâ meyyitin bir a‘zâsı hareket ederse pâre pâre olur. Zîrâ cümle vücûdu buz olup donmuşdur. Ol ecilden meyyiti belinden ve boynundan ve uyluklarından ve kollarından pâre pâre olmasın deyü pek sarup vârisleri mürde-şûylara ve kabr-kenlere mâllar verüp bir hoşça defn edin, deyü ricâ ederler. Böyle şiddet-i kavî olunca hançer ile zemîni kazup kemer ile altunu yire gömmek niçe olur ve buludu nişân etmeğile niçe mâl bulınur. Âdetullah bunun üstüne eyle cârîdir kim cemî‘i kevâkibler ve seb‘a-i seyyâreler ve şems ü kemer ve bulutlar deverân u seyerân etmek üzre halk olunmuşdur. On ay bulut niçe bir yerde ber-karâr olur. Bir ân durmaz, gâ’ib olur" dedim.</p>

      <p class="evliyasatr"><b class="calibre2">Güfte-i Murtezâ Paşa:</b> Yahyâ Efendi'nin kizbini oranlamak içün eydür: "Ya bilmez misiz kim bu vech-i arz üzre demirkazık yıldızı niçe sâbitedir. Yıldız rûzgârı cânibleri gâyet şiddet-i şitâ olduğundan o demirkazık yıldızı ber-karârdır. Eyle olunca Erzurûm vilâyeti dahi gâyet sovuk yerdir. Anınçün ol asırda Erzurûm üzre bulutlar ber-karâr olup Yavaşça Mehemmed Ağa âsumândaki ebr-i kebûdu nişân koyup kemeriyle altunu buldu" deyü gûnâ-gûn mu‘arazalar etdi. Hemân hakîr gördüm, olmaz, musâhebete bir vesîle olsun içün Elibat suyu gibi ve Basra ve Mısır Süveysi'nin medd [ü] cezri gibi iki cânibe akup paşayı ve Yahyâ Efendi'yi tasdîk etmek içün hakîr eyitdim:</p>

      <p class="evliyasatr">"Hakkâ ki efendim, Yahyâ Efendi hazretleri dâ‘inizin hikâyet-i garîbesin aceb hüsn-i tevcîh edüp necm-i hadîd ile ebr-i sâbiteyi eyi isbât etdiniz" deyü ana nazîre hikâyet-i sergüzeşt [u] serencâmımızı bast-ı hikâye etdik.</p>

      <p class="evliyasatr"><b class="calibre2">Hikâye-i hakîr:</b> "Benim efendim! Sene (---) târîhinde Kırım hânlarından İslâm Girây Hân ile cezîre-i Kırım'dan diyâr-ı Moskov'a gidüp bilâ-hisâb mâl-ı ganâyim alup avdet mahalline kalınca erba‘în ve zemherîr oldu. Bu kadar mâl-ı hazâyin ile geldiğimiz yoldan dönmeğe havf edüp bi'z-zarûrî Heyhât sahrâsına ol şiddet-i şitâda on yedi gün ve on yedi gice aşup yortup hikmet-i Hudâ bir gice bir berd-i cahîm oldu kim yedi yüz esîr dondu ve bin mikdârı Tatarın eli ayağı düşdü. Ol sabah hakîre dahi felek, sovuk cehennemi rûzgâr-ı zorkârın gösterüp gûyâ ki elîm-i A‘râf'ı gördük. Yedi sâ‘at kâmil taban-keşlik edüp bî-tâb u bî-me‘âl kaldıkda esb-i sabâ-sür‘atime süvâr <b class="calibre2"><i class="calibre3"><span class="calibre13">[53a]</span></i></b> oldum. Hikmet-i Hudâ dördüncü sâ‘atde altı yerden şems-i âteş-tâb zâhir oldu. Cümle Tatar kartları âlem-i hayretde kaldılar. Ammâ âdetullah oldur kim güneş cânib-i şarkdan tulû‘ eder. Kâmil dörd sâ‘at olunca ol tarafdan tulû‘ etmeyüp altı aded güneşin biri Heyhât'ın kıble cânibi, Çerâkise vilâyetidir, andan nümâyûn oldu. Bir güneş Heyhât'ın cenûb tarafıdır kim cezîre-i Kırım'da Kefe kal‘asıdır, ol cânibden tulû‘ etdi. Biri garb cânibidir ki Alaman vilâyetidir ki ondan hurûc etdi. Biri Leh cânibinden hurûc etdi. Beşincisi şimâl tarafında Kırako vilâyeti tarafından tulû‘ etdi. Altıncısı yine Heyhât'ın yıldız tarafında Moskov'un Görlef kal‘ası câniblerinden zuhûr edüp bu altı güneşin her biri asıl güneşin pertevinden ziyâde nümâyân idi ve altısı da semâdan zemîne balık ağzı gibi yâhûd Tûbâ şeceri gibi baş aşağı zemîne nüzûl etmişdi. Zîrâ asıl güneşin cânib-i şarkı gâyetü'l-gâye şiddet-i şitâ olmağıla pertevi donup ba‘zı sevâhil olan ekâlîm-i seb‘alardan pertev urup nümâyân olurdu" deyü bu hikâyeyi nakl etdiğimizde cümlesi <a class="pcalibre pcalibre1" id="_ftnref45"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn45" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[45]</span></span></sup></span></span></a><i class="calibre3"> bi-kudretihi ve yahkümü mâ yürîdü bi-izzetihi,</i> deyü cümle tahkîkdır, dediler. Ve cümle müdâhaneciler ve orancıların hâtırları mütesellî oldu. Ammâ Hudâ âlimdir, böyle olmuşdur. Müdâhaneciler bu hikâyeden fürce bulup "İşte ol sene Erzurûm'da eyle bulutlar dahi on ay dutulup vech-i semâda müncemid-vâr ber-karâr idi" deyü hâmuş-bâş oldular. Ol zamân bildim ki cemî‘i vüzerâ vü vükelâ ve erbâb-ı devlet huzûrında müdâhane ve hoş-âmed kelâm lâzım imiş. Ammâ bizim efendimiz Melek Ahmed Paşa huzûrunda bir kimesnenin cânı yok idi kim zemm u nemm u gıybet ve mesâvî ve sû’-i zan ve müdâhane ve hoş-âmed söyleyeler idi. Anı meclisinden reddederdi ve derhâl "Çık taşra bre hannâs!" deyü ana hannâs lakab kordu. Ve bir kimesne anın yanıda bir kizb kelâm söylese ol âdemden gayri nefret ederdi. Ammâ ne kadar latîfe-âmiz kelimâtlar söylense şakadan hazz ederdi. Ammâ hâlâ zamânımızın a‘yân [u] kibârı ve vüzerâ ve mülûkları böyle hoş-âmede ve müdâhaneye mâyil olup bî-garaz ve ehl-i ırz kimesnelere taşra umûrların sormadıkları ecilden Devlet-i Âl-i Osmân'a taraf taraf rahneler gelmededir. Hudâ Devlet-i Âl-i Osmân'ı ilâ inkırâzı'd-devrân mü’ebbed ede, âmîn, yâ Mu‘în. Ammâ devlet [ü] dîn-i mübîni sıyânet eden kimesnelerden ba‘zı şu‘arâlar Sultân Ahmed Hân'a verdikleri kasîde-i belîğu'l-beyândır kim bu mahalle tahrîr olundu. Güfte-i şeyhî Efendi:</p>

      <p class="evliyasatr"> Dinle ey pâdişâhım nâfi‘ olan sözlerimi</p>

      <p class="evliyasatr"> Habl-i Kur‘ân ile sâbit-kadem ol bi'l-ikrâm</p>

      <p class="evliyasatr"> Kutb-ı ervâh-ı mukaddes sana mâyil olalar</p>

      <p class="evliyasatr"> Bulalar cümle ta‘alluk edeler hubb-ı kirâm</p>

      <p class="evliyasatr"> Bî-garaz kimselere sormayıcak taşra işin</p>

      <p class="evliyasatr"> Maslahat bitmez ebed olsa ne denlü ikdâm</p>

      <p class="evliyasatr"> Bed-du‘a-yı fukarâdan seni az var sakın</p>

      <p class="evliyasatr"> Sakınan yol bulamaz kim ede hâli i‘lâm</p>

      <p class="evliyasatr"> <span class="calibre13">şahsa mansıb mı gerek, masıba âdem mi gerek</span></p>

      <p class="evliyasatr"> Budurur sâfa-i dîni bozan ey fahr-i ızâm</p>

      <p class="evliyasatr">Bu gûne nasîhat-âmîz kırk elli beyt kasîde-i mu‘teberdir, ve's-selâm. şehr-i Haleb'de bu gûne elfâz-ı hikâyât-ı acîbe ve garîbeler istimâ‘ ederek zevk u safâ ederken Murtezâ Paşa efendimiz bizi mektûb-ı muhabbet-uslûblarıyla Urfa'da Halîlü'r-rahmân şeyhi (---) Efendi hazretlerine hedâyâ ile gönderüp hakîre bir at ve bir Gürcî gulâmı ve yüz altun ihsân edüp on üç aded refîklarımız ile,</p>

      <p class="balkorta1">şehr-i Haleb'den eyâlet-i Rıkka ve Ruhâ'ya gidüp eyâlet-i Haleb'de olan kılâ‘ları ve kasabâtları beyân eder</p>

      <p class="evliyasatr">Evvelâ şehr-i Haleb'den cânib-i (---) sâ‘atde,</p>

      <p class="evliyasatr"><b class="calibre2">Menzil-i kasaba-i Bâb-ı Vizâ‘a:</b> Sebeb-i tesmiyyesi (---) (---) Haleb eyâletinde paşanın hâssı, subaşısı hâkimdir. Üç yüz âdem ile hükûmet eder. Senevî yedi bin guruş hâsıl eder. Türkmân eşirrâsı {mekânı} ve Urbân aşkıyâsı kânı bir vâsi‘ fezâda ma‘mûr, cümle hâk-i pâk ile mestûr bin altmış hâne, kadısı yüz elli akçe pâyesiyle şerîf kazâdır. Nâhiyesi yetmiş altı pâre kurâdan beş kîse hâsıl olur. Cümle on bir mihrâbdır. Câmi‘i ve mesâcidi ve hânı ve hammâmı ve esvâk-ı muhtasarı vardır. Bâğları yokdur ammâ müşebbek bostânı çokdur.</p>

      <p class="evliyasatr"><b class="calibre2">Ziyâret-i meşhed-i Hazret-i Ukayl ibn Ebî Tâlib:</b> Hazret-i Ali'nin birâderidir. Nübüvvetin ikinci senesinde Ebû Cehil katl olup Hazret'in ammîleri Abbâs ve ammîzâdesi <b class="calibre2"><i class="calibre3"><span class="calibre13">[53b]</span></i></b> bu Ukayl ol cengde esîr olup Abbâs ile İslâm'a gelüp ba‘dehû (---) (---) olup Hazret-i Ukayl merhûm olup bu Bâb'da medfûndur. Ziyâretgâh-ı hâs [u] âmdır. Ve,</p>

      <p class="evliyasatr"><b class="calibre2">Ziyâret-i eş-şeyh Hâmid-i Dımışkî:</b> Ahmed-i Rufâ‘î tarîkında ulu sultândır. Andan</p>

      <p class="evliyasatr"><b class="calibre2">eş-şeyh Zâhirüddîn ibn eş-şeyh Sühreverdî:</b> Bu dahi ulu sultândır. Âl-i Emeviyyûn ve Âl-i Abbâsiyân'da bu Bâb-ı Vizâ‘â şehr-i azîm olmağıla niçe kibâr evliyâ-yı kümmelîn medfûnlardır, ammâ devlet-i Âl-i Osmân'da Urbân zulmünden şehr-i Bâb-ı Vizâ‘â harâb [u] yebâb olup niçe bininin ziyâretleri nâ-ma‘lûm olmuşdur.</p>

      <p class="evliyasatr">Andan <b class="calibre2">karye-i Karaköprü</b> sol tarafımızda kalup,</p>

      <p class="evliyasatr"><b class="calibre2">Menzil-i Kızılhisâr</b>: Haleb hâkinde kal‘ası harâb, ma‘mûr câmi‘li ve hânlı karyedir. Andan cânib-i şarkî şimâle (---) sâ‘atde,</p>

      <p class="balkorta1">Evsâf-ı şehr-i Nizib</p>

      <p class="evliyasatr">(---) hâkinde nehr-i Murâd'ın cânib-i garbında çölistân içre bir kûh-ı bülendin zeylinde (---) (---) hâneli bâğsız ve bâğçesiz câmi‘ ve hân u hammâmlı ve esvâk-ı muhtasarlı ma‘mûr kasabadır. Ve yüz elli akçe kazâdır. Dâ’imâ Birecik'e ilhâk olup nâhiye olur. Hârûnu'r-Reşîd asrında bu dahi şehr-i ma‘mûr imiş. Âsâr-ı binâları ve nehr-i Furât'dan tur‘aları hâk-i rimâl-i pâk ile memlû olmuş, müfîd ü muhtasar bir kasabadır kim hâlâ Ayntâb'a bir konakdır ve Ayntâb'ın cânib-i kıblesindedir. Piyâde âdem bir günde varır ve gelir. Andan yine cânibi şarka 6 sâ‘atde,</p>

      <p class="balkorta1">Evsâf-ı kal‘a-i Birecik<span class="calibre33">-i i.</span> Furât<span class="calibre33">;</span>-ı Hakka ke-ennehâ sûr-ı metîn-i şâhika</p>

      <p class="evliyasatr"><span class="calibre33">.</span> (---) (---) binâsıdır. Âl-i Abbâsiyân'dan Hârûnu'r-Reşîd dahi Bağdâd'a fâ’ideli iskele-i bender olmak ile gâyet imâr etti. Ba‘dehû niçe mülûkden mülûke intikâl edüp âhir Mısır halîfelerinden Sultân Gavrî vezîri Hayra Beğ destinde iken Birecik'i ve Haleb'i sene 922 târîhinde Selîm şâh-ı Evvel'e teslim edüp Urfa eyâletinde sancakbeği tahtı tahrîr olundu. Beğinin hâssı 295.220 akçedir. Erbâb-ı timarı 109 ve erbâb-ı zu‘amâsı 15 var. Alaybeğisi ve çeribaşısı ve yüzbaşısı vardır. Hîn-i gazâda beğinin livâsı altında bin iki yüz aded pâk [u] müsellah asker olur. Yüz elli akçe şerîf kazâdır. Ve cümle yetmiş pâre kurâdır. Bu nâhiye kurâlarından kadıya senevî altı kîse hâsıl olur. şeyhülislâmı ve nakîbü'l-eşrâf vekîli ve şehir nâ’ibi ve muhtesibi ve iskele başında gümrük emîni ve bâcdârı ve iskele emîni, Kars kulı ağalarından bir muhteşem ağa cemî‘i kelekleri ve ma‘diye gemileri anın hükmündedir. Senevî Sürüced'den gayrı benderlerden yetmiş yük akçe hâsıl olup kal‘a-i Kars kulına ulûfe verilir yahşı emânetdir.</p>

      <p class="evliyasatr"><b class="calibre2">Eşkâl-i kal‘a-i Birecik</b>: Nehr-i azîm-i Furât'ın cânib-i şarkı ve şimâline meyyâl bir yalçın kaya üzre eflâke ser-çekmiş seng-binâ bir küçük kal‘a-i ra‘nâ-yı şekl-i müseddesdir. Burc-ı bârûları gâyet metânet üzre metîndir kim her kullesi birbirine nâzırdır. Handakı yokdur. Zîrâ cânib-i müseddesi çâh-ı gayyâdan nişân verir kayalardır kim şâhin ve karakuş ve devlengeçler murgına âşiyân olmuşdur. Ve dâ’iren-mâdâr cirmi ma‘lûmum değildir. Ve cânib-i kıblede iç kal‘aya nâzır bir kavî ve metîn demir kapusu var. Cümle üç kat kapudur, ammâ iç kal‘ası kadar sa‘b hisâr meğer kal‘a-i Mardin ola.</p>

      <p class="evliyasatr"><b class="calibre2">İmâret-i Aşağı Varoş</b>: Cümle dokuz yüz aded turâb ile mestûr kayalar üzre vecihleri nehr-i Furât'a nâzır fevkânî ve tahtânî hâneleri var. Cümleden alaybeği sarâyı ve beğ sarâyı ve emîn sarâyı ve kadı sarâyı ve Melek Ahmed Paşalı Hacı Kapucı sarâyı ma‘mûrdur. Ve ma‘zûl Dizdâr Halîl Ağa aşağıda olur, ammâ cümle kal‘a dizdârları yukarı kal‘ada sâkin olurlar. Kal‘adan taşra çıkarsa dizdârı ma‘zûl ederler. Zîrâ hasretü'l-mülûk bir kal‘adır. Cümle (---) aded neferâtları vardır. Ve cümle sagîr ü kebîr yetmiş pâre topları vardır. Nehr-i Furât'a nâzır kullelerden Furât'a nâzır latîf topları vardır. Ve kal‘adan kayalar içre suya nüzûl eder yolları vardır. Ve cebehânesi ve buğday anbârları ve azîm mağâraları vardır. Ve iç hisârda Selîm Hân câmi‘i var. Gayri âsâr-ı binâ bu Aşağı Varoş'dadır.</p>

      <p class="evliyasatr">Cümle on bir mihrâbdır. Cümleden cemâ‘at-ı kesîreye mâlik (---) (---) câmi‘i.</p>

      <p class="evliyasatr">................(1.5 satır boş) ................</p>

      <p class="evliyasatr">mâ‘adâ mesâcidlerdir.</p>

      <p class="evliyasatr">Tekyesi ve mekteb-i sıbyânı ve iskele başında hânı ve hammâmı ve müfîd ü muhtasar çârsû-yı bâzârı vardır, ammâ Haleb ve Bağdâd iskelesi olmağıla cümle zî-kıymet eşyâlar mevcûddur. Ve Birecik sahrâsına Vâdiyü'z-Zeytûn derler.</p>

      <p class="evliyasatr">................(1 satır boş) ................</p>

      <p class="balkorta1">Evsâf-ı nehr-i Furât-ı azîm</p>

      <p class="evliyasatr">Bâlâda Erzurûm cânibine seyâhat etdiğimiz mahalde bu nehr-i Furât'ın tulû‘ı olan kaya ki Erzurûm'un iki menzil cânib-i şimâlinde Gürcîstân Boğazı'nda Dumlu Sultân Âsitânesi kayasında bir mağârâdan <b class="calibre2"><i class="calibre3"><span class="calibre13">[54a]</span></i></b> hurûc etdüğü ve Erzurûm sahrâsından ubûr edüp kal‘a-i Kemah'a ve Ekrâd-ı İzoli'ye ve niçe kılâ‘ u nevâhîlere uğrayup Malâtiyye kurbuna geldikde Bingöl yaylasından nehr-i Murâd tulû‘ edüp Muş sahrâsında Çanlı Kilisa kurbunda ve eski Muş'dan geçüp Palu önünden ve (---) (---) (---) (---) (---) Malâtiyye geçidinden geçüp bu kal‘a-i Birecik'e gelince kâmil yetmiş bir aded geçit vermez nehr-i azîmler mahlût olduğu inşâallah mahalliyle cümle tahrîr olunur. Âb-ı zülâlden nişân verir nehr-i azîmdir kim Kur'ân-ı azîmde sûre-i Mürselât'da <a class="pcalibre pcalibre1" id="_ftnref46"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn46" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[46]</span></span></sup></span></span></a><b class="calibre2"> </b>âyeti bu âb-ı hayvânın hakkında nâzil olmuşdur, deyü cemî‘i müfessirîn bu nehirdir, derler. Ve Ebû Hüreyre'den Müslim rivâyet eder: <a class="pcalibre pcalibre1" id="_ftnref47"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn47" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[47]</span></span></sup></span></span></a> buyurmuşlardır.</p>

      <p class="evliyasatr">Zirâ Arz-ı Mukaddese içre cereyân eden bu nehr-i Furât ve nehr-i Âsî'den gayri nehr-i azîm yokdur. Mâ‘adâsı Bikâ‘ Ovası içre uyûn-ı câriyeciklerdir ve Ayn-i Zerka ve Berka ve nehr-i Ceyhân ve nehr-i Seyhân ve nehrü'l-Kelb (---) (---) (---) (---) (---) (---) Arz-ı Mukaddes içre anlar dahi enhâr-ı sağîrelerdir, ammâ cümleden bu deryâ-misâl olup Birecik'den beher sene niçe bin tulumdan kelek ta‘bîr etdikleri gemiler ile cemî‘i memâlik-i mahrûse tüccârları mâl-â-mâl kelekleri zî-kıymet metâ‘ları ve atları ve sâ’ir havâ’icleriyle yükledüp Erzurûm kal‘asına, Ca‘ber'e Rakka'ya ve Derûğına ve cümle yük boşadup ba‘de 3 günde Bağdâd taşrasına Kuşlar kal‘asına ve kal‘a-i (---) (---) dibinde Bağdâd'a karîb olmağıla bender-i iskele andan metâ‘ların çıkarup Bağdâd'a gelir. Kaçan kim şatt-ı Dicle ve bu nehr-i Furât tuğyân ile cereyân etse iki nehr-i azîm fezâ-yı Bağdâd'da birbirine mahlût olur, ammâ nâdir vâki‘ olur. Eğer eyle olsa bu iki nehir Bağdâd'ı gark ederdi, ammâ ba‘zı sene şattü'l-Arab taşup Bağdâd'ın cisr kapusundan içeri gelir. Melek Ahmed Paşa efendimiz Bağdâd valisi iken şatt tuğyân edüp Murâd Hân asrında lağım ve meterîs yerlerinden girüp kal‘anın niçe yerlerin harâb eder, ammâ Hazret-i Abdülkâdir el-Cîlânî bu nehreyn-i mübârekeyne "Yâ mübârekler birer birer çûş ederek gelin!" deyü nutk-ı dürer-bârları olandan berü bir sene şatt ve bir sâl nehr-i Furât tuğyân üzre cereyân edüp deşt-i Kerbelâ'yı reyy ederek ve Düceylân hafrini saky-i leb-ber-leb edüp (---) (---) (---) (---) (---) (---) inüp Kurna kal‘ası köşesinde şatt ve nehr-i Furât birbirine Kurna dibinde munsab olup üç konak aşağı Basra'da şattü'l-Arab derler, deryâ-misâl olup Hindistân'dan Basra'ya niçe gemiler ve niçe gurâb-ı Hindistân gelür. Ve Basra önünde medd [u] cezir derler, bahr-i Muhît vakt-ı seherde şattü'l-Arab'ı gerü reddedüp Basra önünde su acı olur. Ba‘de'z-zuhr bahr-i Ummân gerüye gidüp şattü'l-Arab gâlib olup Basra önünde su âb-ı hayât olur. İlâ mâşâallah Basra önünde bu şattü'l-Arab'ın hâli budur, <i class="calibre3">ve's-selâm</i>.</p>

      <p class="evliyasatr">Ba‘dehû Birecik ziyâreti.(---) (---) (---) (---) (---) (---) Andan yine cânib-i garba 9 sâ‘atde,</p>

      <p class="balkorta1">Evsâf-ı kal‘a-i Erzenü'r-Rûm Rıkka<span class="calibre33">,</span> rıbât-ı kavî şâhika</p>

      <p class="evliyasatr">Esmâ-i büldân mâbeyninde dörd Erzen vilâyeti vardır. Evvelâ biri Erzene'r-Rûm ya‘nî Erzurûm'dur. İkincisi Erzen-i Ahlât'dır. Üçüncüsü Erzincân'dır. Dördüncüsü bu Rûm Kal‘a'dır.</p>

      <p class="evliyasatr">Hazret-i Ömer hilâfetinde kayser-i Rûm binâsı olduğundan elsine-i nâsda Rûm Kal‘a derler. Urfa ve Birecik mâbeyninde birer merhale yerdir. Urfa paşası eyâleti hâkinde emânetdir. Hükûmet nâhiye kazâdır.</p>

      <p class="evliyasatr"><b class="calibre2">Eşkâl-i kal‘a-i Rûm</b>: Furât'dan ber cânibine, cenûbe vâki‘dir ve Birecik'den cihet-i garba vâki‘ olup mabeynehümâsı bir menzildir. Kal‘ası bir püşte üzre gâyet metîn ve müstahkem kal‘adır. Âl-i Abbâsiyân inkirâzı mâbeyninde Ermen küffârları istîlâ edüp niçe müddet mutasarrıf olmuşlar iken Mısır pâdişâhlarından el-Melikü'l-Eşref ibn Sultân Melik Mansûr Kalavân sene (---) târîhinde ceyş-i azîm ile bu kal‘ayı muhâsara edüp dest-i Ermenî'den dest-i kahrile cebren ve kahren feth edüp ba‘dehû sene 922 târîhinde yine Mısır Sultânı Melik Gavrî elinden Selîm-i Evvel feth edüp imâr etdi. Lâkin hâlâ ol kadar ma‘mûr değildir. Kal‘ası şekl-i muhammes şeddâdî ve sengîn-binâdır. Derûn-ı kal‘ada cümle beşyüz turâb ile mestûr hânelerdir. Bir câmi‘i ve taşrada câmi‘i ve hânı ve hammâmı ve esvâk-ı muhtasarı vardır.</p>

      <p class="evliyasatr">................(2 satır boş) ................<b class="calibre2"><i class="calibre3">[54b]</i></b></p>

      <p class="evliyasatr">................(1.5 satır boş) ................</p>

      <p class="evliyasatr">Ve nehr-i Merzubân bu kal‘a kurbunda nehr-i Furât'a munsab olur. (---) (---) (---) (---) (---) (---) (---) (---)</p>

      <p class="evliyasatr">Andan cânib-i kıbleye meyyâlce 10 sâ‘atde,</p>

      <p class="balkorta1">Evsâf-ı şehr-i kadîm, hâlâ ülke-i azîm, vâdî-i Surûc </p>

      <p class="evliyasatr">İbtidâ bânîsi Âl-i Emeviyyûn'dan Hişâm ibn Abdülmelik'dir. Anların zamânında bu Suruc sahrâlarında altı kerre yüz bin Türkmân ve Urbân tâ’ifesi sâkin olup dud bâğları hıyâbânından geçilmeyüp beş bin yük harîr öşr-i sultânî hâsıl olurmuş. Ve bir çîmden mebnî bir kal‘a-i azîmi var imiş. Rûm keferesi Âl-i Selçukıyân'a galebe edüp yer götürmez kefere-i fecereler ile Kudüs'e azîmet edüp bu Suruc sahrâlarında cem‘iyet ederken çîmden mebnî toprak kal‘asıyla şehrin harâb edüp hâlâ âsâr-ı binâları zâhirdir ammâ kal‘adan nâm [u] nişân yokdur. Hâlâ Haleb eyâletinde sancakbeği tahtı kasaba-yı Suruc'dur. Beğinin hâssı 27.790 akçedir. Timarı 291 ve ze‘âmeti 9 ve alaybeğisi ve çeribaşısı vardır. Lâkin {cümle eyâleti sancaklarında kılıç ze‘âmet 37 ve kılıç timar 262 aded ze‘âmet ve timardır}. nevâhîlerinin ekseriyyâ mahsûlât ebvâbları bu Suruc'un ve nahiye-i Mercâbâd'ın cümle Erzurûm Karsı kulunun aklâmlarıdır kim Kars ağalarından beş yüz atlı ile bir ağa gelüp beher sene kırk bin guruş tahsîl edüp Kars kuluna mevâcib verilir, azîm hizmetdir. Bu mahsûlât cümle bu Suruç sahrâsında göçer evli Türkmân ve Ekrâd kavminden hâsıl olur. Bu vâdîler içre meks eden ecnâs-ı haşerâtın ekseri Dînayi ve Berazi ve Kûh-Binik ve Cürm Kürdü kabîleleri sâkin olup ekseriyyâ dud bâğları içinde harîr hâsıl edüp öşr-i harîr ve sâ‘ir ve alef hakkı verirler ve Türkmân'dan</p>

      <p class="evliyasatr">................(1 satır boş) ................</p>

      <p class="evliyasatr">oğlu nâmân eblehânlar konup göçüp mahsûlünün öşrün verirler. Bu sahrâ-yı Suruc'un ol kadar âb [u] hevâsı latîfdir kim şeb [u] rûz âdem hâyâtı câvidân bulur. Ekseriyyâ halkı gâyet tendürüstdür. Ve niçe bin yerde âb-ı hayât turna gözü uyûn-ı câriyeler var kim misli meğer Bingöl yaylağında ola. Ve hevâsı gâyetü'l-gâye i‘tidâl üzre olduğundan niçe kabâ’il [ü] aşâ’ir sevâhile göçmeyüp sahrâ-yı Suruç'da sâkin olur. Zirâ bu vâdî-i Suruç, Dicle ve Furât mâbeyninde olan cezîre-i azîmde vâki olmuşdur. Hudâyî meyvesi hıyâbânı içre cihânı dutmuşdur. Bu Suruç, Birecik'in şarkî cânibine meyyâldir. Birecik ile mabeyni ancak bir menzildir, ammâ Urfa kadısı hükmünde yüz elli akçe şerîf kazâdır. Yine âbâdân nâhiye kurâları vardır. Ve bu Suruç sancağı olan zemîn ki Dicle ve nehr-i Furât mâbeyninde bunda gördüğümüz ma‘mûr ve gayr-i ma‘mûr kılâ‘ları ve harâb belde-i azîmeleri mecrûf tur‘aları bir bir tahrîr eylesek tatvîl-i kelâm olur. Ammâ meşhûr ve ma‘mûr olan kılâ‘ ve büleydeler bunlardır: Evvelâ kal‘a-i Musul ve Sincâr ve Harrân ve Ruhâ ve Re’s-i Ayn ve Âmid ve Meyyâfârikîn ve niçe yüz kılâ‘lar bu cezîre içredir kim tûlu yigirmi menzildir ve arzı altı ve yedi sekiz on merhale yerleri vardır. Hulefâ-yı Abbâsiyân'da dört yüz kal‘a ve altı yüz kasaba ve şehir olduğu tevârîhlerde mastûrdur ve alâmetler ma‘lûmdur. Bu Suruç'dan cânib-i garba 2 sâ‘atde</p>

      <p class="balkorta1">Evsâf-ı kal‘a-i şehr-i kadîm Çâr-Melik</p>

      <p class="evliyasatr">Ya‘nî dört pâdişâh kal‘ası derler. Hakîkatü'l-hâl müverrihlerin tahrîrleri üzre ekâsirelerden üç birâder binâ etdiklerin hâlâ efvâh-ı nâsda Çâr-Melik kal‘ası derler. Bir püşte üzre Murâd-ı Ba‘îd kurbunda şekl-i murabba‘ bir küçük kal‘adır, ammâ ol kadar imâr değildir. Dizdârı ve neferâtı ve Urfa nâhiyesi ve subaşısı hâkimdir. Urfa paşası hâkinde (---) yüz hâneli kasabası var. Câmi‘i ve mesâcidi ve hammâmı ve birkaç dükkânları vardır. Birkaç kerre harâb olup yine imâr olmuşdur. Bir kârgîr binâ hânı vardır. İçinde Türkmân sâkin olur. Ve menzil-i bârgîrleri mütevellîsi hükmündedir. Âb u hevâsı latîfdir, ammâ bâğ u bâğçesi yokdur. Andan cânib-i şarka 5 sâ‘atde,</p>

      <p class="balkorta1">Evsâf-ı dâr-ı âteş-gede-i Nemrûd, binâ-yı Ruhâ-i veled-i Semûd, ya‘nî şehr-i kadîm kal‘a-i Ruhâ </p>

      <p class="evliyasatr">Tûfân-ı Nûh'dan sonra binâ olunan şehr-i kadîmin biri dahi budur kim Semûd kavminden Ruhây nâm bir melik binâ edüp ba‘dehû Nemrûd-ı la‘in bu Ruhâ'nın âb [u] hevâsından hazz edüp mu‘ammer oldukça ulûhiyyet da‘vâsında olup iki yüz sene bu şehirde sâkin olup Hazret-i İbrâhîm aleyhi's-selâmı bu şehirde âteş-i Nemrûd'a atdığı mancınıkları zâhir ü bâhirdir kim Cenâb-ı Rabbü'l-izze Habîb'ine sûre-i (---) , <a class="pcalibre pcalibre1" id="_ftnref48"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn48" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[48]</span></span></sup></span></span></a> âyetin alâ tarîkı'l-kısas nâzil etdügü <b class="calibre2"><i class="calibre3"><span class="calibre13">[55a]</span></i></b> âyetdir. Niçe bin mülûkdan mülûke müyesser olup Hazret-i İsâ asrında Urfa'ya kayser mâlik iken seyâhat ile Hazret-i Mesîh bu şehre gelüp ibâdet etdüğü deyr-i Mesîh hâlâ ma‘mûrdur. İncîl'i bu deyrde Havâriyyûnlar savt-i hazîn ile rehâvîde tilâvet etdiklerinden makâm-ı ruhâvî derler. Zirâ {kal‘a-i Urfa'nın} bânî-i evveli dahi Ruhâ'dır. Hâlâ bu şehrin ismi elsine-i nâsda galat-ı meşhûru Urfa'dır, ammâ sahîh ismi Ruhâ'dır.</p>

      <p class="evliyasatr">Ba‘dehû hicret-i nebeviyyenin sene (---) mürûrunda Âl-i Emeviyyûn'dan emîru'l-mü’minîn Hazret-i Mu‘âviye şâm ve Haleb halîfesiyken dest-i kahr ile Rûm elinden feth edüp memâlik-i İslâm'a zamm eyleyüp ibâdetgâh-ı Müslimîn oldukda âsitâne-i Hazret-i İbrâhîm Halîl olmağıla Âl-i Abbâsiyân'dan Me’mûn Halîfe Mısır'da ehrâm dağlarında dahme-küşâlık etdüğü mâl ile bu Ruhâ'ya gelüp ibtidâ âsitâne-i İbrâhîm Halîl'i imâr etdi. Niçe mülûklar dahi mâlik olup âhir sene 922 târîhinde Selîm şâh-ı Evvel Mısır'a giderken feth etdi. Be-dest-i Tavâşî Sinân Paşa.</p>

      <p class="evliyasatr">Ba‘dehû Sultân Süleymân tahrîr edüp Rakka kal‘ası Âmid hâkimi destinden feth olup bu Urfa'yı Rakka eyâletinde mîr-i mîrânlık etdiler.</p>

      <p class="evliyasatr"> </p>

      <p class="balkorta18">Der-beyân-ı taht-ı eyâlet-i Rakka kal‘ası </p>

      <p class="evliya2">İsmi Urfa'dır, ammâ kurbunda Rakka kal‘ası olmağıla anın eyâleti olup hâlâ defterhâne-i pâdişâhîden gelen evâmîr-i şerîfelerde "Rakka eyâletine mutasarrıf vezîrim fulân paşa", deyü tahrîr olunur. Kerrât ile ber-vech-i arpalık üç tuğlu vezîre ihsân olunmuş mansıb-ı âlîdir. Paşasının hâss-ı hümâyûnu altı yük, yetmiş altı bin akçedir. Ber-vech-i adâlet senevî kırk bin guruş hâsıl olur. Bin mikdârı asker ile paşası hükm-i hükûmât eder. Eyâletinde erbab-ı zu‘amâsı 3 ve erbâbı timarı 132, alaybeğisi ve çeribaşısı ve yüzbaşısı vardır. Kânûn üzre cebelüleri ile cümle bin dört yüz asâkir-i müsellah olup alaybeği bayrağı altında sefer eşerler. Paşası da hâssına göre bin iki yüz askerle gazâya gider.</p>

      <p class="evliyasatr"><b class="calibre2">Eyâlet-i Urfa</b>: Cümle altı sancakdır. Evvelâ</p>

      <p class="evliyasatr"><b class="calibre2">Sancağ-ı Cemmâse</b>: Urfa'nın cânib-i (---) (---) (---) (---) (---) (---) (---) (---) (---) (---) Ve</p>

      <p class="evliyasatr"><b class="calibre2">Sancağ-ı Hâbûr</b>: Taraf-ı kıblede üç konak çölden Hâbûr'a varır. Nehr-i Hâbûr'dan kükürd çıkar ve Hâbûr Murâd'a karışır. Ve,</p>

      <p class="evliyasatr"><b class="calibre2">Sancağ-ı Deyr-i Rahbe</b>: Semt-i kıbleye düşer beş konak çölde Murâd kenarındadır. Ve,</p>

      <p class="evliyasatr"><b class="calibre2">Sancağ-ı Beni Rabî‘a</b>: Cânib-i kıblede Rakka çölünde beş menzil yerdir.(---) .(---). Ve,</p>

      <p class="evliyasatr"><b class="calibre2">Sancağ-ı Suruç</b>: Semt-i garba Urfa'ya kâmil bir konak yerdir. Ve,</p>

      <p class="evliyasatr"><b class="calibre2">Sancağ-ı Harrân</b>: Urfa'nın kıblesinde çölde bir konakdır. Ve,</p>

      <p class="evliyasatr"><b class="calibre2">Sancağ-ı Rakka</b>: Ammâ Rakka Urfa'dan 4 konak çölde harâbistândır. Süleymân Hân asrında taht-ı kadîm Rakka idi. şimdi</p>

      <p class="evliyasatr"><b class="calibre2">Sancağ-ı Taht-ı Urfa</b>: Cümle mîr-i mîrânlar bu Urfa'da sâkin olur. Mâl defterdârı yokdur. Ve defter kethüdâsı ve defter emîni ve çavuşlar kethüdâsı ve çavuşlar emîni vardır. Lâkin eyâlet-i kadîmdir. Niçe kerre ber-vech-i arpalık üç tuğlu vüzerâya ihsân olunur. Cümle (---) aded subaşılığı hâssı vardır. Evvelâ şehir subaşılığı ve Rakka subaşılığı ve Samsâd subaşılığı (---) (---) (---) (---) (---) (---) üç yüz akçe şerîf kazâdır. Sultân Ahmed asrında akrabâlarımızdan Kütahiyyeli Fırâkîzâde'ye beş yüz akçe mevlevîyyet ile ihsân olunmuşdur. Senevî yedi bin guruş hâsıl olur.</p>

      <p class="evliyasatr">Cümle nevâhîsi cümle altı aded kurâlardır. Evvelâ nâhiye-i Suruç, nâhiye-i Harrân, nâhiye-i Rakka, nâhiye-i Samsad.(---) (---) (---) (---) (---) (---) (---) (---)</p>

      <p class="evliyasatr">Bu nevâhîlerin ekseriyyâ halkı yurd sâhibi Türkmân ve Ekrâd ve Ermenî kavimleridir. Dağıstân ve çengelistân ve sengistân yerleri çokdur. Nazargâh-ı şehr-i Halîlü'r-rahmân'dır. Mezâhib-i erba‘aya sâhib-i fetvâ şeyhülislâmı ve nakîbü'l-eşrâfı ve a‘yân-ı eşrâfı ve sipâh kethüdâyeri ve yeniçeri serdârı ve şehir nâ’ibi ve şehir muhtesibi ve bâcdârı ve şâhbenderi ve kapan emîni (---) (---) vardır.</p>

      <p class="balkorta2">Der-beyân-ı binâ-yı kadîm-i eşkâl-i kal‘a-i Ruhâ<span class="calibre33">;</span></p>

      <p class="evliyasatr">Bu kal‘a ensesinde, Damlacık nâm bir kûh-ı bülend sengistândır kim Nemrûd-ı la‘înin yaylağ tahtgâhı idi. Kal‘a bu cebel-i bülendin nısfında eflâke kadd-ı Kehkeşân çekmiş yalçın püşte üzre seng-i azîmler ile mebnî bir kâr-ı Nemrûdî bir sûr-ı metîn kal‘a-i âlîdir. Her taşı fil cüssesi kadar vardır ve şekl-i müdevverdir. Gâyet hısn-ı hasîn ve sedd-i metîn kal‘a-i gevher-nigîn-âsâ bir rıbât-ı bî-hemtâ iç kal‘adır. Burc [u] bârûları sa‘b u metîn ü müstahkemdir. Cümle (---) aded kulledir. Etrâfında handakı yokdur. Zîrâ cânib-i erba‘ası yalçın kaya-yı gayyâlardır. Ve dâ’iren-mâdâr cirmi (---) adımdır. Ve cânib-i garba mekşûf bir kavî ve metîn bâb-ı hadîdi vardır.</p>

      <p class="balkorta1">Der-beyân-ı imâret-i İç kal‘a</p>

      <p class="evliyasatr">Bu iç kal‘ada cümle yigirmi aded hânedir. Dizdâr ağa bunda sâkin olur. Ve cümle iki yüz aded neferâtları var. Cebehânesi ve buğday <b class="calibre2"><i class="calibre3"><span class="calibre13">[55b]</span></i></b> anbârları su sarnıçları var. Ve kal‘a kapusunun iç yüzünde (---) (---) câmi‘i var. Minâresiz müfîd ü muhtasar bir câmi‘dir. Bundan gayri mesâcid ve hân u hammâm ve çârsû-yı bâzârdan bir imâret yokdur. Ve derûn-ı kal‘a olmak ile hâneleri bâğsız ve bâğçesiz neferât hâneleri küçükdür. Ve Hazret-i İbrâhîm'i Nemrûd-ı la‘în âteşe atduğu âteş-gede-i Nemrûd mancınıkı bu kal‘a içre iki amelî sütûn-ı müntehâlar bu kal‘adadır.</p>

      <p class="balkorta1">Der-eşkâl-ı kal‘a-i kebîr-i Aşağı Varoş</p>

      <p class="evliyasatr">şekl-i murabba‘ bir kal‘a-i kadîmdir. Her taşı fil-i Mahmûdî cüssesindedir. İç kal‘anın zeyline vâki‘ omuşdur. Dâ’iren-mâdâr cirmi (---) (---) adımdır. Bunun dahi burc [u] bârûları metîndir. Bu varoşun üç kapusu vardır. Beğ kapusu Bağdâd tarafına cânib-i şarka ve bâb-ı Samsad garba mekşûfdur. Ve bâb-ı Harrân canib-i garba nâzırdır, ammâ yukaru kal‘a gibi kaya üzre âlî değildir. Alçakda vâki‘ olup kal‘a-i vâsi‘dir. Bu kal‘a-i Urfa nehr-i Furât-ı azîmin cânibi şarkîsinde bir konak ba‘îd Tasdîr Dağları içre vâki‘ olup ziyâde şimâl cânibine meyyâldir. Ve Kal‘atü'r-Rûm'a bir konak karîbdir. Ve yolları Ekrâd tâ’ifesinden mahûfdur.</p>

      <p class="balkorta1">Evsâf-ı imârât-ı varoş-ı Urfa </p>

      <p class="evliyasatr">Bu şehrin fevkânî kal‘ası ve tahtânî sûr varoşunun enderûn [u] bîrûnunda cümle iki bin altı yüz kireç ve türâb ve cibs ile sutûhları mestûr binâ-yı âbâdân ma‘mûr hâne-i zîbâlardır. Ve bağlı ve bâğçeli ve âb-ı revânlı ve hammâmlı sarây-ı azîmlerdir. Cümleden Tayyâr Mehemmed Paşa sarâyı, oğlu Ahmed Paşa, Hâtem-i Tayy ve Ca‘fer-i Bermekî sâhib-i kerem kimesnedir ve Paşa sarâyı ve Monla sarâyı ve Gürz Paşa sarâyı ve Celâlî Kadı sarâyı ve Sarzâde Mustafâ Paşa sarâyı ve Arab Alî Paşa sarâyı, bu sarâylardan mâ‘adâ niçe hânedânlar vardır. Yâddaşımız olan bu büyût-ı ra‘nâlardır.</p>

      <p class="evliyasatr"><b class="calibre2">Sitâyiş-i aded-i mahallât-ı Ruhâ</b>: Evvelâ Beğ Kapusu mahallesi ve Tâatlık mahallesi ve Câygerli mahallesi ve Kalaboynu mahallesi ve Tılığdır mahallesi ve Kara Meydân mahallesi ve Bâğ-ı Safâ mahallesi. Ma‘lûmumuz olan ma‘mûr mahalleri bunlardır. Her birinde İremezât-misâl hâne-i zibâlar vardır.</p>

      <p class="evliyasatr"><b class="calibre2">Evsâf-ı cevâmi‘hâ-yı Urfa</b>: Cümle yigirmi iki mihrâbdır. Evvelâ iç kal‘ada ma‘bed-i kadîm minâresiz (---) câmi‘i ve paşa sarâyı kurbunda cemâ‘at-i kesîreye mâlik <b class="calibre2">Kızıl câmi‘ </b>tâ asr-ı Nemrûd'dan beri deyr-i kadîm imiş. Hârûnu'r-Reşîd fethinde deyrden vely edüp ma‘bedgâh-ı müslimîn olup hâlâ minâresi nâkûs-ı erganûn hâneleridir kim temâşâgâh minâre-i âlîdir. Ve <b class="calibre2">Ak câmi‘</b> bu dahi ma‘bed-i kadîmdir. Ve <b class="calibre2">Hazret-i İbrâhîm Halîl câmi‘i.</b> İbtidâ bânîsi Me’mûn Halîfe'dir ve <b class="calibre2">Bâzâr câmi‘i</b> cemâ‘atı çokdur. Ve <b class="calibre2">Sultân Hasan câmi‘i,</b> bu dahi ma‘mûr câmi‘dir. Ve <b class="calibre2">Nâr-ı tecellî câmi‘i</b> ve <b class="calibre2">Câygirli câmi‘i</b> ve <b class="calibre2">Ahaveyn câmi‘i</b> ya‘ni iki <b class="calibre2">Karındaş câmi‘i</b> ma‘mûrdur. Ve <b class="calibre2">Tabahâne câmi‘i.</b></p>

      <p class="evliyasatr">Bu merkûm altı aded câmi‘lere cümle İbrâhîm Halîlullah nehri uğrayup havz u şadırvan u fıskıyyelerine uğrayup sel-sebîl-asâ cereyân edüp cemâ‘at-ı kesîre andan tecdîdi vuzû‘ ederler.</p>

      <p class="evliyasatr">Ve <b class="calibre2">Beğ Kapusu câmi‘i</b> ve <b class="calibre2">Hekîm Dede câmi‘i</b> ve <b class="calibre2">Kara Meydân câmi‘i</b> ve <b class="calibre2">Uğurlu Meydân câmi‘i,</b> bu dahi ma‘bed-i kadîmdir.</p>

      <p class="evliyasatr">Bunlardan mâ‘adâ {67 aded} mesâcid-i mahallâtlardır.</p>

      <p class="evliyasatr">Ba‘zı mahallede iki üç zâviye vardır, zîrâ ahâlî-i vilâyeti gâyet musallî kimesneler ve sâhib-i sülûk ve ehl-i vera‘ halîm u selîm âdemlerdir.</p>

      <p class="evliyasatr"><b class="calibre2">Der-beyân-ı medâris ü dârü't-tedrîs</b>: Cümle (---) aded medreselerdir. Evvelâ medrese-i Kızıl Câmi‘, medrese-i Firûz Beğ, medrese-i Sultân Hasan her câmi‘de medreseler var, ammâ bunların mahsûs ders-i âmları ve evkâfları vardır.</p>

      <p class="evliyasatr"><b class="calibre2">Der-sitâyiş-i dârü'l-kurrâ ve dârü'l-hadîs</b>: Cümle üç dârü'l-kur’ân ve üç dârü'l-hadîsi var. Talebeleri çokdur. Ve ulemâ-yı Ekrâdı çokdur kim tekmîl-i fünûn etmiş müfessir ve muhaddis ve mü’ellif ve musannıf ulemâ-yı mütebahhirîn-i zû-fünûnlar vardır.</p>

      <p class="evliyasatr"><b class="calibre2">Ta‘rîf-i mekteb-i dârü't-ta‘lîm-i sıbyân [u] tıflân-ı ebcedhân</b>: Cümle otuz aded mektebdir. Evvelâ <b class="calibre2">Kızıl Câmi‘ mektebi</b> ve <b class="calibre2">Hazret-i İbrâhîm Halîl mektebi</b> ve <b class="calibre2">Sultân Hasan mektebi</b> ve <b class="calibre2">Ak Câmi‘ mektebi</b> ve bu mekteb-i sıbyânların her sene başında ıydiyye hil‘at-ı fâhireleri cânib-i vakfdan nâ-resîde yetîmâne surre ve atiyyeler ile mebzûldür. Cümlesi evkâf-ı azîmlerdir. (---) (---) (---)</p>

      <p class="evliyasatr"><b class="calibre2">Sitâyiş-i imâret-i dârü'l-ıt‘âm:</b> Cümle (---) aded imâret-i dârü'z-zayf-ı fukarâdır. Evvelâ bizzât <b class="calibre2">Hazret-i İbrâhîm Halîl Âsitânesi imareti</b> mâh [u] sâl bi'l-gudüvvi ve'l-âsâl, ganî vü fakîre cüvân u pîre <a class="pcalibre pcalibre1" id="_ftnref49"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn49" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[49]</span></span></sup></span></span></a> âyeti üzre cemî‘i âyende vü revende ve misâfirîn ü mücâvirîne beher rûz merreteyn, roz pilâvı ve çobrası mebzûldur. <b class="calibre2"><i class="calibre3"><span class="calibre13">[56a]</span></i></b></p>

      <p class="evliyasatr"><b class="calibre2">Sitâyiş-i tekyegâh-ı Urfa:</b> Cümle (---) aded tekye-i dervîşân-ı zî-şândır, ammâ cümleden âsitâne-i Hazret-i İbrâhîm Halîl derûnı kal‘ada, zeyl-i iç hisârda binâ-yı Me’mûn Halîfe Hazret-i Halîlü'r-rahmân Âsitânesi Rûm u Arab u Acem'de ve'l-hâsıl cemî‘i memâlik-i İslâmiyye'de meşhûr-ı âfâkdır ki Nemrûd-ı la‘în rübûbiyyet da‘vâsında olup kartal kuşlarıyla göğe urûc edüp <i class="calibre3">hâşâ sümme hâşâ</i> "Gök tanrısı ile ceng ederim", deyü semâya ok atup bi-emri Hudâ oku kanlı yine kartal kuşlarına bağlı sandûkasına yine kanlı ok düşüp <i class="calibre3">hâşâ ve kellâ</i> "İşte gök tanrısın öldürdüm, müstakil yer ve gök tanrısı benim" deyü da‘vâ-yı ulûhiyyet etdikde Cenâb-ı Bârî Hazret-i İbrâhîm'i gönderüp îmâna da‘vet etdükde bu şehr içre Hazret-i İbrâhîm'i kayd-bend ile bir gâr-ı azîmde haps edüp dağlar kadar odunlar yığup bir azîm âteş-i Nemrûd edüp hâlâ âteş-gede-i Nemrûd-ı merdûd meşhûrdur kim Urfa şehri içre Hazret-i İbrâhîm tekyesi zemîninde idi. Hazret-i Risâlet-penâh rahm-ı mâderden müştakk oldukları mâh-ı mevlûdün on ikinci gice isneyn gicesi olduğu leyle-i mübârekede Medâyin'de tâk-i Kisrâ ve İsvân şehrinde aynü'l-leben kuruyup Mekke şehrinde Safâ ve Merve mâbeyninde sanemler ser-nigûn olup İskenderiyye'de amûdu'l-hayt münhedim olup Tarabefzûn'da tılsım-ı semek amûdu gark olup Makedon-ı Kostantiniyye'de berren u bahren üç yüz altmış altı tılsımât cümle münhedim olup ve Ayasofya kubbesi ve Roma papa kubbesi ve bunun emsâli niçe mutalsamâtlar münhedim olup ol leyle-i mevlûd-ı Nebî'de bu Urfa şehri içre âteş-i Nemrûd söndü. Ol âteşe Nemrûd-ı la‘în Hazret-i İbrâhîm'i mancınık ile âteşe atup tâ derûn-ı âteşe hevâdan tayerân ederek meyân-ı âteşe düşünce Cenâb-ı Bârî sûre-i (---) (---) <a class="pcalibre pcalibre1" id="_ftnref50"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn50" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[50]</span></span></sup></span></span></a> emriyle nâra ferman-ı Hudâ olunca ol ân İbrâhîm'e nâr gülzâr-ı gül‘izâr olup âteş içinden bir aynü'l-hayât tulû‘ edüp Rabbü'l-izzet kudret-i hikmetin ızhâr içün ol ayn-ı zülâlin cânib-i erba‘asında gül-i gülistân ve sünbül ü reyhân ve andelîb-i hoş-elhân u gûnagûn murgân feryâd ü figân ederek pervâz u tayerân etmede, yine etrâfında âteş-i Nemrûd yanmada. Bu hikâye cümle tefâsir ve gayri kütüb-i mu‘teberelerde u mastûr ve muşarrahdır. Tatvîl-i kelâma hâcet yokdur, ammâ hâlâ mezkûr âteş-i Nemrûd içinden zâhir ü bâhir olan âb-ı hayât tekye-i Halîlü'r-rahmân içre bir kaynak-ı azîmdir kim cümle şehrin cevâmi‘leri ve hân u hammâmları cemî‘i hânedânları ve sarrâchâne ve debbâğhâneyi reyy eden ol âb-ı hayvân-ı uyûn-ı Halîlü'r-rahmân'dır kim içinde niçe bin elvân mâhîler şinâverlik ederler. Hattâ Sultân Murâd Hân-ı Râbi‘ efendimiz Bağdâd fethine giderken bu âsitâne ziyâretine gelüp temâşâ ederken iki aded mâhî sayd etdirüp gûşlarına birer altun mengûş geçirmişlerdir. Hulâsa-yı kelâm acîb u garîb âsitâne-i teferrücgâhdır kim medhinde lisân kâsırdır. Müte‘addid kâ‘alar ve gül-i gülistânlı hücreler ve kilâr ve matbah ile ârâste ve gûnâ-gûn müsâfirhâneler ile pîrâste olmuş bir âsitâne-i kübrâdır. şeyhi Hazret-i eş-şeyh Alî Efendi yârândan ârif-i billâh sofra sâhibi garîbü'd-diyâr muhibbi bir er, server-i hünerver sâhib-i nefes, pîşvâ-yı tarîk, âmil-i sıddîk, âlim-i tahkîk kimesne idi.</p>

      <p class="evliyasatr">Yedi gice mihmânı olup Murtezâ Paşa efendimizin ihsân etdüğü hedâyâların teslîm edüp du‘â-yı hayrlarıyla behremend u behreyâb olduk. Bir âdem yedi gice ve yedi gün bu âsitâneyi ziyâret etse yedi murâdı hâsıl olur. Ve âb-ı nâbından hafakân marîzına mübtelâ olan âdem nûş etse bi-emrillâh ol marazdan halâs olur. Anınçün bu Urfa halkında hafakan marazı olmayup tendürüst olurlar. Bu âsitâne-i sa‘âdetde niçe fakr u fâka erenleri olmuş pâ-bürehne ve ser-bürehne fakru fahrile tefâhur eder tarîk-i (---) (---) hâl sâhibi terk-i tecrîd, ârif-i billâhlar var, himmetleri hâzır u nâzır ola. Ve,</p>

      <p class="evliyasatr"><b class="calibre2">Tekye-i Seyyid Mancınık:</b> Bunun dahi fukarâları çokdur ve ni‘metleri hâss u âmma bîimtinân mebzûldür. Bunun dahi şeyhi sulehâ-yı ümmetden mazanne-i kerâme mürşid-i kâmil erdir.</p>

      <p class="balkorta1">Evsâf-ı âb-rûy-ı hammâmât-ı Urfa</p>

      <p class="evliyasatr">Cümle sekiz hammâmdır. Evvelâ Paşa hammâmı gâyet latif âb [u] hevâsı ve binâsı var. Ve Samsad kapusu hammâmı ve Hacı Beğ hammâmı ve Cıncıklı hammâmı ve Arasta hammâmı ve Muharrem hammâmı ve Keçeci hammâmı ve Meydân hammâmı. Bu cümle hâs u âmm hammâmlarıdır, ammâ cümle yetmiş beş aded sarây hammâmları vardır. Evvelâ Tayyâr Mehemmed Paşa sarâyında iki hammâm-ı latîfdir kim pâdişâhâne binâ olunmuş vâcibü's-seyr bir rûşenâ hammâm-ı ra‘nâdır. <b class="calibre2"><i class="calibre3"><span class="calibre13">[56b]</span></i></b> Ve Gerez Paşa sarâyı hammâmı ve Celâlî Kadı sarâyı hammâmı. Ma‘lûmumuz olan hammâm-ı mahsûslar bunlardır ammâ gâhîce ba‘zı ahbâbdan dirîğ olunur hammâmlar değildir.</p>

      <p class="balkorta2">Sitâyiş-i hân-ı hâcagân [u] sevdâgerân</p>

      <p class="evliyasatr">Cümle (---) aded mihmân hâne-i tüccârân-ı berr [u] bihâr. Evvelâ çârsû içinde Yemiş hânı kârgîr binâ-yı metîndir. Ve Alahân, vekâle-i âbâdândır. İbrâhîm Halîl nehri, içinden ubûr eder. Ve Hacı İbrâhîm hânı ve Samsad kapusu hânı ve Beğ kapusu hânı ve Beğ kapusundan taşra Sebil hânı ve Samsad kapusundan taşra mağaralardan hânlar var kim her biri beşer altışar yüz at alur. On aded yed-i kudret ile kayadan oyulmuş kârbânsarây-ı bî-misâllerdir kim içinde âdemîzâd gâ’ib olur. Hikmet-i Hudâ temmûzda bu kaya hânlar sermâdır ve vakt-ı şitâda germâdır.</p>

      <p class="evliyasatr"><b class="calibre2">Der-beyân-ı dekâkîn-i esvâk-ı sultânî :</b> Cümle dört yüz dükkândır. şehrine göre çârsû-yı bâzârı ma‘mûr u müzeyyen ü şirîn değildür. Lâkin yine cemî‘i zî-kıymet esbâbı bî-kıymet ü bî-minnet bulunur. Ammâ sarrâchânesi İbrâhîm Halil nehri kenarında vâki‘ olmağıla pâk u pâkîze serdâb-ı Bağdâd şekilli bir sovuk sulanmış şâhrâhın tarafeyninde ma’mûr u müzeyyen, mevsim-i gülde ve mevsim-i zanbak u gûnâ-gûn şükûfeler mevsiminde bu sûk-ı müferreci zeyn edüp âyende vü revendelerin dimâğları mu‘attar olur. Cemî‘i erbâb-ı ma‘ârifin ve nice bin âşıkânın mecmau'l-irfânı ve ârâmgâhları sarrâchâne-i üstâdândır. Ammâ bu şehrin iki bezzâzistânı var. Biri kâr-ı kadîm kârgîr kubbeli binâ-yı kavîdir. Ve biri, Tayyâroğlu Ahmed Paşa binâ etmişdir, serâpâ kârgîr toloz binâdır ve tûlânîce vâki‘ olmuşdur. Üç aded demir kapuları var. Cemî‘i zî-kıymet la‘l u yâ‘kût ve zümürrüd ü elmas-ı bî-kıyas mevcuddur.</p>

      <p class="evliyasatr"><b class="calibre2">Ta‘rif-i âsiyâb-ı mâ’i dakîk</b>: Enderûn [u] bîrûn-ı şehirde cümle (---) aded tahhân-ı dakîkdır kim bu diyârda misli yokdur. Evvelâ Bâzâr değirmânı, beher yevm ellişer kîle un öğüdür. Mesîregâh değirmândır. Anın dîvârına celî hüsn-i hatt ile bu ebyâtı tahrîr etdik:</p>

      <p class="evliyasatr"> Âsiyâb-ı felek âhir öğüdür dânemizi</p>

      <p class="evliyasatr"> Çün gelir nevbetimiz etmese devrân acele</p>

      <p class="evliyasatr">ve Ârâste değirmânı ve Tayyâr değirmânı ve Sâk Fakı değirmânı ve Ârâstabaşı değirmânı ve Mazı değirmânları dabbâklarındır kim bî-hesâbdır. Tabbâğhânesi dahi müzeyyendir. Anlardan aşağı Çürüksu üzre niçe değirmânlara bokluca değirmânlar derler, memdûh değildir.</p>

      <p class="evliyasatr"><b class="calibre2">Der-beyân-ı âb [u] hevâ-yı Urfa</b>: Âb [u] hevâsı gâyetü'l-gâye i‘tidâl üzre olup yazı yazdır; kışı kışdır. Vakt-i şitâda kar yağar; vakt-i bahârda matar-ı rahmet yağar. Hattâ bir mâ’-i nazargâh-ı Hayy [u] Kadîr'dir kim bir katre nûş eden hayât bulur.</p>

      <p class="evliyasatr"><b class="calibre2">Ta‘rif-i iklîm-i arz-ı beled-i Ruhâ</b>: İklîm-i râbi‘-i hakîkiyyede olup iklîm-i örfiyenin on yedincisinde bulunmuşdur. İlm-i usturlâb ile niçe kerre irtifâ‘ alınmışdır. Ol hesâb üzre arz-ı beledî (---) (---) (---) ve tûl-i nehârî (---) (---).</p>

      <p class="evliyasatr"><b class="calibre2">Sitâyiş-i tâli‘-i şehr-i Urfa</b>: Cemî‘i seyyâhân-ı berr [u] bihâr u cihân-geşt kimesneler ki ilm-i felekde kâmil ü mâhir olanları bu Ruhâ şehrinin tâli‘ini burc-ı kamerde bulmuşlar. Anınçün ahâlîsi mü’min ü muvahhid ve halûk u selîm âdemler.</p>

      <p class="evliyasatr"><b class="calibre2">Evsâf-ı mahbûbe-i mahbûbân:</b> Âb-ı hevâsının letâfetinden âlüfte vü âşüfte yârândan sâhib-i tab‘ şîrîn-edâ dilberleri olur. Ve mahbûbeleri pâk u pâkîze ve afîfe, sâhib-i âdâb, ehl-i perde, sâde-dil havâtînleri var.</p>

      <p class="evliyasatr"><b class="calibre2">Sitâyiş-i libâs [u] lisân-ı pîr [u] cüvân:</b> A‘yân [u] eşrâfı serâpâ semmûr ve zincâb ve cılkava kürk ve atlâs siyâb giyerler, ammâ vasatü'l-hâli <i class="calibre3">"Hayrü's-siyâbu kasîrun"</i><a class="pcalibre pcalibre1" id="_ftnref51"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn51" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[51]</span></span></sup></span></span></a> deyüp kısa esvâb-ı gûnâ-gûn giyüp lisân-ı Ermenî ve Türkmânî ve Kürdî kelimât eder fasîhu'l-lisân kavimdir.</p>

      <p class="evliyasatr"><b class="calibre2">Tavsîf-i sanâyi‘ât-ı üstadân:</b> Pembe ipliğinden rakîk bezi olur kim Musul bezinden rakîk ü nazîf beyâz bezi olur,</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Medh-i mahsûlât-ı hubûbât:</b> Buğday ve şa‘îri ve mercimeği ve hummusu ve pembesi.</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Der-beyân-ı me’kûlât [u] meşrubât:</b> Bu şehr-i Urfa'nın Harrân tarafına nehr-i Halîl'in tarafı serâpâ bâğ u bâğçe ve müşebbek besâtîn olmağıla sayf u şitâda sebzevâtı firâvândır. Ve iç kal‘anın ensesindeki Cebel-i Damlacık üzre cümle bâğ u bâğçedir. Bir vakıyye ve beş yüz dirhem gelir âdem kellesi kadar nârı olup gâyet hoş-hor olur. şehr-i şehribân-ı Bağdâd'da ve Sivas <b class="calibre2"><i class="calibre3"><span class="calibre13">[57a]</span></i></b> {Niksâr'ında} ve Bursa Gemleyik'inde böyle âbdâr [u] dânedâr narı olur, ammâ İslâmbol'un ve Karaferye'nin lüfanına ve feyz narına yan başı gelir. Zîrâ Arz-ı Mukaddes'de bu Urfa narı meşhûr-ı âfâkdır. Mar‘aş narı gerçi çok olup furûnda sehel kurudup diyâr diyâr götürürler, çok olduğundan meşhûrdur ammâ bu Urfa narı memdûh-ı âlemdir. Hattâ <i class="calibre3">"en-Nârü fâkihetü'ş-şitâ" <a class="pcalibre pcalibre1" id="_ftnref52"></a></i><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn52" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[52]</span></span></sup></span></span></a> demişler, yârânın biri fâkihe lafzı olmağıla nârdan murâd olan bu Urfa nârın zann edüp husûsan Urfa'nın melesi narı ola demiş. Niçeler <a class="pcalibre pcalibre1" id="_ftnref53"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn53" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[53]</span></span></sup></span></span></a> âyetinden murâd Urfa'nın nârı hakkında ola demişler. Tâ bu mertebe dânedâr [u] âbdâr ve hoş-hor nârı vardır. Ve sâ’ire müsmirrât-ı gûnâ-gûnu dahi memdûhdur. Ve hâs ve beyâz lavaşa ekmeği ve sacda pişen gül pembe varağı gibi yufka beyâz ekmeği ve tennûr kebâbı ve helvası ve dud şarâbı ve harîri gâyet meşhûr-ı afâkdır. Ve bu Urfa halkı gâyetü'l-gâye garîb-dost u dilnüvâz âdemlerdir. şeb [u] rûz müsâfirsiz ta‘âm yemezler. şecî‘ ve sipâh ve bahâdır ve çerî merd-i meydânları vardır. Ve Cenâb-ı Bârî bu şehir halkına İbrâhîm Halîlullâh berekâtı vermiş gâyet ganîmet şehirdir. Âsitâne-i Halîlü'r-rahmân olduğundan bunda zulm eden hâkim aslâ mu‘ammer olmaz. Elbette bir kazâ-yı âsumânîye mübtelâ olur.</p>

      <p class="evliyasatr"><b class="calibre2">Ve mine'l-bedâyi‘-i âsâr-ı te’sîrü'z-zulm:</b> Menâkıb-ı azîmdir kim vâkıf-ı esrârız, bu hakîr elli altı târîhinde âlem-i seyâhâtde bu şehr-i himâye-i Halîlü'r-rahmân Urfa'ya geldiğimizde Tarabefzûnî Ketenci Ömer Paşazâde Bâkî Paşa bu şehre hâkim idi. Sarâyında mihmân olup subh u mesâ kendüsiyle hüsn-i ülfet ederdik. Bir gün Hazret-i Halîlü'r-rahmân evkâfın teftîş ve tefahhus etmek cür’et edüp halka sûret-i hâkdan görünüp niçe yerlerin ta‘mîr u termîm eder şeklinde celb-i mâl tahsîline düşdü. Ol gice vâkı‘asına bir pîr girüp gâyet kaddi âlî elinde bir asâsı var, dilinde "yâ Kahhâr" ismiyle zikrullah ederek gelüp paşanın pîş-tahtası üzre pençe buyurdusunu alup elindeki asâ ile paşayı döğe döğe tamâm edüp "Benim evkâfıma niçün vaz‘-ı yed etmek istersin?" derken hemân Bâkî Paşa cân havliyle hâbdan bîdâr olup evkâf-ı Halîlullâh'ı yoklamadan fârig olup ale's-sabâh aklı başından gitmiş. Bu vâkı‘ayı imâmına ve hakîre ta‘bîr etdirdikde "Hayr ola sultânım. Fukarâ-yı Halîl'e sadaka ve kurbânlar gönderüp rûhlar içün hatm-ı şerîfler tilâvet etdirin" dedim. Hakîkatü'l-hâl paşa eylece edüp âsitânesine yüz sürüp her şeyden tâ’ib u tâhir oldu. İmdi şehr-i Urfa himâye-i Halîlullâh'da böyle bir nazargâh-ı Halîl'dir. Cümle şehir halkı Halîl-sıfat mahbûbü'l-kulûb mü’min u muvahhid ve ehl-i sünnet ve'l-cemâ‘at müttakî âdemlerdir.</p>

      <p class="balkorta1">Der-beyân-ı imârât [u] âsâr-ı acâ’ibât [u] garîbe-i Ruhâ </p>

      <p class="evliyasatr">Urfa iç kal‘asının şark tarafı ensesinde Damlacık nâmıyla ma‘rûf bir cebel-i âlî vardır. Nemrûd-ı la‘înin yaylağı ve tahtgâhı idi. Bu cebel-i bâlânın zeylinde ve şehir içinde niçe bin mağaralar vardır kim her birine ikişer üçer yüz at ve sâ’ir devvâbât makûlesi hayvânât sığar. Ve niçe bin Urbân ve Ekrâd kavimleri konar, gâr-ı yetimânelerdir, ammâ mağara-yı makâm-ı Hazret-i Halîl İbrâhîm ibn Âzer bir gâr-ı münevverdir. Ve bir mukassî kapusu vardır. Nemrûd-i la‘în Hazret-i İbrâhîm'i âteşe atmazdan mukaddem bu mağaraya aç ve susuz olsun deyü haps eder. Bi-emri Hudâ mağaranın bir tarafından bir âb-ı rakîk cereyân edüp taşra akmağa başlar. Bu mu‘cizeyi niçe münkirîn görünce "Lâ ilâhe illâllâh İbrâhîm Halîlullâh" deyü İslâm ile müşerref olurlar. Hâlâ ol gâr-ı makâm-ı İbrâhîm'den ol âb-ı sâfî cereyân etmededir. Her kim bu âbdan nûş etse koyun eti yemiş kadar olup tendürüst olur.</p>

      <p class="evliyasatr"><b class="calibre2">Hâssa-i âhar:</b> Kırk gün nûş eden kırk gûne emrâz-ı muhtelifeden halâs olup vücûdu dürr-i beyz-âsâ ola.</p>

      <p class="evliyasatr"><b class="calibre2">Hâssa-i diğer:</b> Üç sabâh nûş eden mekirden ve sevdâdan ve mâlihulyâdan ve havf [u] haşyetden berî olup hâlis ayâr ola.</p>

      <p class="evliyasatr"><b class="calibre2">Hâssa-i gayr:</b> Bir âdem ne kadar vehhâm olsa bu ayn mîzâbında üç gün nûş etse gâyet şecî‘ ola.</p>

      <p class="evliyasatr"><b class="calibre2">Hâssa-i diğer:</b> Bir âdem ol sudan nûş etse zıhhîr marazına dahi mübtelâ ise de halâs ola.</p>

      <p class="evliyasatr"><b class="calibre2">Hâssa:</b> Eğer ol âdemin tabî‘atı yübûset ise mu‘tedil ola. Bi-emrillâhi Te‘âlâ bu su Hazret-i İbrâhîm Halîl içün cereyân etdüğünden ve nûş edüp def‘-i atşân def‘-i cû‘ etdiginden sâhib-i tab‘ hukemâ-meşreb olanlar bu ayn-ı pâkin yetmiş aded nef‘ini müşâhede etmişler. Gâyet mücerrebdir. Ve bi-emrillâh süd lezzetindedir. Temmûzda gâyet sovukdur, vakt-i şitâda <b class="calibre2"><i class="calibre3"><span class="calibre13">[57b]</span></i></b> gâyet ılıcadır gusl olunur. El-hâsıl ziyâretgâh-ı gâr-ı Halîl'dir.</p>

      <p class="evliyasatr"><b class="calibre2">Acâyib-i diğer:</b> Bu şehr-i Urfa kayalarında gâr-ı azîmler çok olmasının aslı kefere asrında her biri birer gûne puthâne imiş. Ve her birinde niçe bin ruhbân ve kıssîs ve bıtrîk ve kalayoroz ve keşîş ve ladika ve ruhbân ve hannâs-ı vesvâs şekilli kefereler ile mâl-â-mâl imiş. Ve her bir gârın birer gün ziyâreti olurmuş. Bu hesâb üzre gün başına birer gâr-ı put-gedeler vardır. Bi-kavli <i class="calibre3">Tevârîh-i Yanvan-ı Yunaniyân</i> Hazret-i Dâvûd Kuds-i şerîf'de Mescid-i Aksâ'yı binâ etmeden mukaddem ma‘bedhâne-i kıble-i Nasârâ bu Urfa şehri idi. Hâlâ Kudüs'den sonra cemî‘i millet-i Mesîhiyye bu Urfa'yı ziyâret ederler. Ba‘dehû Hazret-i Mesîh Kudüs'de Beytü'l-lahm nâm mahalde mütevellid olduğuyçün ana i‘tibâr eder, ammâ yine cemî‘i Nasârâ bu Urfa deyrlerine dip Frengistân'dan nezerâtlar gönderirler.</p>

      <p class="balkorta1">Der-beyân-ı mu‘cîze-i Hazret-i Mesîh </p>

      <p class="evliyasatr">şehr-i Urfa içre Halîlü'r-rahmân âsitânesi kurbunda Çanlı Kenîse derler binâ-yı kadîm bir musanna‘ deyr-i azîmdir. Hazret-i Mesîh mübârek vech-i şerîflerin sildiği makrama andadır kim ol deyrin hazînesinde gâyet mahfûzdur. Zîrâ taraf-ı mülûkdan havf ederler kim selâtînler haberdâr olurlarsa ol makramayı hazîneye alırlar deyü ihtirâz edüp hıfz ederler. şehir a‘yânlarının bile bu destmâl-i İsâ'dan haberleri yokdur, ammâ bu hakîr Rûmlar ile çok ihtilât edüp anların Yanvan Târîhlerin istimâ‘ etmek ile bu hakîr Bağdâd'a giderken bu Urfa içre ol deyre girüp ruhbânlardan makramayı görmeğe ricâ etdim. "Bizim deyrimizde ol gûne makrama yokdur" deyü inkâr etdiler. Hakîr İncîl'lerine ve Hazret-i İsâ hakkına yemîn edüp kimesneye ol makramayı ahvâlin keşf-i râz etmeyim deyü ta‘ahhüd eylediğimde hakîri bir muzlim gâra götürüp taşrada huddâmlarım kalup ol gâr içre on iki cevâhir kandîl çerâgân olup bir dollâbdan bir sandûka ve ol sandûkadan bir cevâhirli kutu çıkardılar, gûnâ-gûn bükâ vü nâlişler ile cevâhir kutuyu küşâde edüp müşk ü amber-i hâm râyihası dimâğımı mu‘attar edüp destmâl-i şerîf manzûrumuz olmuşdur. Çâr-kûşe bir aselî levn makramadır. Tûlen ve arzen iki zirâ‘ gelir. Hurmâ-yı Mekke lîfinden gazl olunup dokunmuş. Hazret-i İsâ Tûr-ı Sînâ'ya tecellî-yi cemâl-i Rabbü'l-izzet içün urûc etdükde kendüye tecellî müyesser olup hicâb-ı Rabbü'l-izzet'den İsâ Nebî arak-âlûd olduklarında bu destmâl ile vech-i şerîflerin Mesîh Nebî mesh etdiklerinde bi-emrillâhi Te‘âlâ vech-i şerîflerinin şekl-i münevveri makramaya te’sîr edüp yed-i kudret ile tahrîr olunmuş bir sihr-i mübîn-âsâ sûret-i İsâ demdir kim gören anı zî-rûh zann eder. Hemân bir deme muhtâc sûret-i Mesîh-enfâsdır kim füsûn-i işve ve nazarda tebessümde gûyâ hayatdadır. Hele bu hakîrin şübhesi kalmadı kim eşkâl-i te’sîr-i Hazret-i İsâ'dır. Ve hakîr bu kadar erbâb-ı ma‘ârif ile ihtilâtımızda ve bu seyâhat-ı tek-â-pûmızda niçe bin sihr-i i‘câz mertebesi hayâl-pesend ma‘rifetler gördüm, bu dahi anlar gibi bir rûhî boya ile Frenk Mânî kalemi olmasın deyü bu im‘ân-nazar ile bu eşkâle dikkat-ı tâmm edüp nazar etdim, ammâ ilme'l-yakîn ve hakka'l-yakîn hâsıl etdim ki hemân bu makramadaki eşkâl-i mehîb sûret-i Hazret-i İsâ'dır. Zirâ benî Âdem gördükde vücûduna lerzân hâsıl olup âdemi dehşet alur. Bu gûne bir makramadır. Teberrüken bu hakîr sağ elimle makramayı mesh edüp yüzüme sürüp bu makrama bu gûne temâşâ etdim. <i class="calibre3">Ve's-selâm.</i></p>

      <p class="evliyasatr">Ve bu deyrde Hazret-i İsâ zamânında erganûn ve nâkûsu bir gûne makâm ile çaldıklarında ol makâma rehâvî dediler. Zirâ şehrinin ismi dahi Ruhâ'dır. Anın içün rehâvî derler.</p>

      <p class="evliyasatr"><b class="calibre2">Hikmet-i ibret-nümâ-yı garîb</b>: Hazret-i Halîlü'r-rahmân Âsitânesi kurbunda bir dıraht-ı müntehâ vardır kim acîbe-i dehrden bir şecer-i garîbdir. Her bâr kim ekâlîm-i seb‘ada iki pâdişâh birbirile ceng [u] cidâle ve harb-i kıtâle âheng etseler bi-emri Hudâ ol mağlûb cânibine dırahtın bir cânibi oyulup kırmızı kanlı su cereyân etmeğe başlar. Hattâ Murâd Hân-ı Râbi‘ Bağdâd-ı bihişt-âbâdı kızılbaş-ı kallâş destinden feth etmeğe müteveccih olup bu Urfa'ya geldiklerinde bu dırahtın Bağdâd tarafından kırk aded delik delinip andan kanlı su cereyân etmeğe başlayup Bağdâd'da kırk bin âdemden kan akması alâmet derler. Hâlâ cereyân eden kanlı suyu "Ol sene gördük", diyen âdemler ile kelimât etdik.</p>

      <p class="evliyasatr"><b class="calibre2">Menâkıb-ı diğer</b> : Yine bir kerre bu şecerin Rûm tarafından bir azîm dalı kırılup zemîne düşer. Cümle ehl-i beled Rûm'da bir pâdişâh fevt olur derler. Meğer Sultân Osmân Hân asrında bir dalı kırılup Osmân Hân Hotin seferinden geldüğü gibi Sultân Osmân üzre kul gulüvv edüp Osmân Hânı şehîd ederler. Hikmet-i Hudâ Murâd Hân Bağdâd'ı feth edüp kırk bin dizçöken kızılbaşı dendân-ı tîgden <b class="calibre2"><i class="calibre3"><span class="calibre13">[58a]</span></i></b> geçirüp mezkûr şecerin kırk yerden kanlı su akması alâmeti bu gûne zuhûr etdi. Ve bir haşeb-i azîmi kırılması, Murâd Hân Bağdâd'ı feth edüp Âsitâne-i sa‘âdetine varınca merhûm olması alâmetidir. Bu gûne misâl Mısır'da dahi Cevşî dağında elbette bir pâdişâh merhûm olsa bir azîm dahra-pâre kopar. Bu dahi bir alâmet-i azîmdir kim meşhûr-ı âfâkdır. Ammâ bu Urfa'daki şecer-i garîbin yedi aded haşeb-i azîmleri var kim yedi iklîm pâdişâhına ve seb‘a-i seyyâreye delâlet ederler, ammâ hâkir dırahtından kanı akdığın görmeyüp, "Gördük" diyen müsinn ü mü’min ve muvahhid u mu‘temed âdemlerin şehâdetiyle tahrîr etdik.</p>

      <p class="evliyasatr"><b class="calibre2">Alâmet-i hikmet-i Hudâ</b>: Âsitâne-i Halîlu'r-Rahmân'ın içinden cereyân eden Ayn-i İbrâhîm'de olan mâhîler bir diyârda iki pâdişâh birbirile ceng-i azîm edecekleri mahalde bu uyûn-ı câriye içre bir dâne semek kalmayıp gâ’ib olur. Niçe zamândan sonra cümle mâhîler nümâyân olup kanları akarak ve ciğerleri çıkarak gelüp kimi ölür kimi solur kimi eski eşin bulur ve kimi ölmeden halâs olup za‘îf ve nahîf gezerler. Aceb hikmet-i azîmdir.</p>

      <p class="evliyasatr"><b class="calibre2">Hikmet-i diğer</b>: Bu âsitâne-i Halîlullah'da olan mâhîleri sayd etmek memnû‘dur. Bir kerre bir herîf bu mâhîlere semmü's-semek ya‘nî balık otu döküp niçe bin balıklar zehirlenüp helâk oldukda herîf-i zarîf-i bed-fi‘âl semekleri futasına pür eyleyüp hânesinde tabh edüp tenâvül etdükde balıklardaki zehir herîfe ve ehl [u] ıyâline te’sîr edüp yedi nefer âdem mesmûmen merhûm olurlar. Karîbü'l-ahd olmağıla meşhûr-ı afâkdır, ammâ âsitâne-i İbrâhîm Nebî hâricinde mâhîler şikâr olunsa aslâ zarar etmez. Bu dahi bir sırr-ı Hudâ'dır.</p>

      <p class="evliyasatr"><b class="calibre2">Garâ’ibât-ı diğer</b>: Urfa kurbunda Temâşâlık nâm bir dere var. Anda niçe yüz âdemlar atları ve develeri ve katır katârlarıyla bi-emrillâhi Te‘âlâ cümle kara taş olmuşlardır. Hattâ bunlar hakkında a‘yân-ı vilâyetden niçe ulemâ ü sulehâ ve fuzalâ kimesneler buyurdular kim kaçan kim Hazret-i İbrâhîm'i Nemrûd-ı la‘în âteşe atdıkda bu taş olan âdemler hırz-ı cân ile dağlardan odun getirirken Hazret-i İbrâhîm bed-du‘â edüp cümle mâllarıyla taş olmuşlardır. Ve ol mahalde katırlara dahi bed-du‘â edüp "Bağl tevellüd etmesin, ammâ gâyet cefâkâr ve bârkeş olsun" demişlerdir. Hâlâ ilâ haze'l-ân katır doğurmaz.</p>

      <p class="balkorta1">Evsâf-ı âsâr-ı acîbe-i mancınık-ı İbrâhîm Halîl</p>

      <p class="evliyasatr">Urfa'nın yukaru kal‘ası içinde bir yalçın püşte üzre evce ser-çekmiş şehre havâle bir kızıl kaya üzre alâmet-i mancınık oldur kim kaçan Nemrûd-ı la‘îni Hazret-i İbrâhîm dîne da‘vet etdükde İbrâhîm Nebî'yi habs edüp bu mancınıkı îcâd ve ihdâs etmişdir. Mezkûr kaya üzre meyl-i minâre-misâl iki aded amelî sütûnlar vardır kim eflâke ser çekmişdir. Ol asırda zemberekleri ve sapan keffi gibi keffi ve kalın ipleri var imiş. Hâlâ zamânımızda ıydeyn-i mübârekelerde bid‘at olan salıncak ta‘bîr etdikleri gibi salıncak keffine Hazret-i İbrâhîm'i koyup niçe yüz kavm-ı Nemrûd'u salup tâ mahall-i ma‘hûda gelince İbrâhîm Nebî ber-hevâ olduğu ân zembereklere rehâ buldurunca İbrâhîm Nebî evc-i hevâya tayerân edüp yedi kerre berk-ı hâtif gibi Cibrîl nâzil olup "Yâ İbrâhîm seni halâs edeyim" dedikde "Beni Allah halâs eder, penâhım oldur" dedikde âteş içine düşünce Cenâb-ı Kibriyâ Hazret-i İbrâhîm'e nâr[ı] gülzâr eyledi. Hâlâ ol iki aded mancınık amûdları kal‘ada zâhirdir kim ibret-nümâ âsâr-ı binâdır, ammâ hâlâ âletleri yokdur. <i class="calibre3">Ve's-selâm.</i></p>

      <p class="evliyasatr">Bu şehr-i Urfa içre niçe bin âsâr-ı acîbe ve garîbeler vardır kim tafsîliyle tahrîre muhtâcdır, ammâ bu hakîrin bu kadar ma‘lûmu olmağıla bu kadarca tahrîr etdik. <i class="calibre3">Ve's-selâm</i>.</p>

      <p class="balkorta1">Ziyâretgâh-ı şehr-i Urfa'yı beyân eder</p>

      <p class="evliyasatr">Evvelâ şehir içre bir azîm ağaç kökü vardır ana ziyâret-i bîh-i şecer-i İbrâhîm makâmı derler. Kaçan kim Nemrûd-ı la‘în asrında Hazret-i İbrâhîm vücûda geldikde cümle müneccimîn "Yâ Nemrûd! Bu sâ‘atde bir evlâd vücûda geldi, senin devletine ve dînine ve cânına kasd ediserdir. Tiz anı buldur" deyü iğvâ etdiklerinde cemî‘i şehri tecessüs edüp rahm-ı mâderden müştakk olmuş nev-zuhûr ma‘sûmların niçe binini ol sâ‘atde katl etdiklerin İbrâhîm Nebî vâlidesi İbrâhîm'i mezkûr ağaç cevfinin içinde pinhân edüp gider. Derhâl Hazret-i Cibrîl-i Emîn kıbel-i Hak'dan bu kovuk ağaç içre girüp Hazret-i İbrâhîm'e dâye-misâl hizmet edüp İbrâhîm parmağın ağzına koyup emer. Bi-emrillâh Hazret-i İbrâhîm'in yine kendi parmağından süd cereyân edüp İbrâhîm Nebî anunla kifâflanırdı. Hâlâ fî zamâninâ ma‘sûmlar âlem-i mehdde iken parmakların emmeleri mukarrer olduğu Hazret-i Cibrîl-i Emîn <b class="calibre2"><i class="calibre3"><span class="calibre13">[58b]</span></i></b> ta‘allümiyle Hazret-i İbrâhîm'den kalmışdır. Hâlâ ol dıraht niçe bin yıldan berü çürüyüp zemînde bîhleri kalup tevâtürle ma‘lûmu olan kimesneler ziyâret ederler kim Makâm-ı İbrâhîm Nebî derler. Ve şehir içre Ziyâret-i Hekîm Dede kuddise sırruhu ve ziyâret-i Yahyâ Bermekî sene 191 târîhinde merhûm olup ömr-i azîzleri 70 sene olmuşdur. Kabr-i pür-envârı ol kadar ma‘mûr u âbâdân değildir, ammâ ziyâretgâh-ı hâss [u] âmmdır. Ziyâret-i Fazl ibn Yahyâ Bermekî mahbûsen merhûm oldu. Müddet-i ömürleri 45 sene idi.</p>

      <p class="evliyasatr">................(2 satır boş) ................</p>

      <p class="evliyasatr">Bu ziyâretgâhları dahi tamâm edüp Urfa'dan sayd [u] şikâr ederek cânib-i şarka 6 sâ‘atde,</p>

      <p class="evliyasatr"><b class="calibre2">Menzil-i karye-i Seydî Gâzî</b>: Urfa hâkinde Murâd kenarında bâğ-ı İremli ma‘mûr kasaba-misâl câmi‘ ve hânlı karye-i müzeyyendir. Bu karye-i ma‘mûr kurbunda,</p>

      <p class="balkorta1">Evsâf-ı kal‘a-i (---)</p>

      <p class="evliyasatr">Ekâsireler binâsıdır ammâ bânîsinin ismi ma‘lûmum değildir. Nehr-i Furât kenarında bir püşte-i bâlâ üzre eflâke ser-çekmiş henüz üstâd-ı mühendis destinden gûyâ çıkmış bir kal‘a-i sedd-i metîndir, ammâ içinde aslâ imâristândan bir şey yokdur. Vakt-i şitâda ba‘zı Türkmân Etrâkleri içinde meştâ eder. Bu kal‘a dibinde gemiler ile Furâd'ı karşu geçüp Mar‘aş hâkinde,</p>

      <p class="balkorta1">Evsâf-ı kasaba-i Gevrik </p>

      <p class="evliyasatr">Nehr-i Furât kenarında bin hâneli ve câmi‘li ve hânlı ve hammâmlı ve esvâk-ı muhtasarlı ve bağ u bâğçeli pembe mahsûllü ma‘mûr kasabadır. Yüz elli akçe kazâdır. Ve (---) subaşılıkdır. Ve ana karîb (---) sâ‘atde nehr-i Furât kenarında ve Mar‘aş hâkinde,</p>

      <p class="balkorta1">Evsâf-ı kasaba-i Samsâd </p>

      <p class="evliyasatr">Nehr-i Dicle kim şattü'l-Arab'dır. Furât ile Dicle cezîresinde bir ma‘mûr câmi‘li ve hân [u] hammâmlı ve çârsû-yı muhtasarlı ve (---) mikdârı türâb ile mestûr hâne-i ma‘mûrlu kasaba-yı şîrîndir. Diyârbekir Harberît mâbeyninde vâki‘ olmuşdur. Mar‘aş sancağı beğinin tahtıdır. (---) (---) (---) (---) (---) (---) (---) (---).</p>

      <p class="evliyasatr">Andan yine kal‘a-i Urfa. Andan cânib-i cenûba 9 sâ‘atde,</p>

      <p class="balkorta1">Evsâf-ı dâr-ı dikhân kal‘a-i Harrân </p>

      <p class="evliyasatr">Bu dahi Nemrûd la‘în binâlarından kal‘a-i kadîmdir. Urfa hâkinde çölistânda cezîre-i Dicle'de vâki‘ bir püşte üzre dest-i hâmûne havâle gâyet metîn kal‘adır. Ve şekl-i muhammes seng-binâ bir kal‘a-i bâlâdır. Sene 922 târîhinde Sultân Gavrî hükmünde iken Selîm Hân'a mutî‘ oldular. şehrini Urban-ı uryân harâb etmeğile ehl-i ırz kimesneleri dahi hicret edüp şehri harâbhâneleri turâb olup kal‘asında dahi âdem-i âdemî-zâd kalmayup ancak kârgîr binâ câmi‘leri ve hân u hammâmları ve gayri harâbhâneleri içinde Keys ü Mevâl Urbânları vakt-ı şitâda sâkin olurlar, ammâ kal‘ası gûyâ henüz üstad-ı mi‘mâr elinden çıkmışdır ve gâyet metânet üzre binâ olunmuşdur. Âl-i Abbâsiyândan el-Müttakî-billah asrında bu diyârın harîri ve gayri mahsûlâtlarından üç Mısır hazînesi mâl hâsıl olur. Ancak şimdi harbe ucından Urfa paşası Urbân'dan kışla hakkı yüz gurûş alabilir. Bu Harrân kurbunda,</p>

      <p class="balkorta1">Ziyâretgâh-ı Ayn-i rûz </p>

      <p class="evliyasatr">{Bu Harrân hâkinde nehr-i Dehendâniyye derler. Bir ayn-ı câriyyedir. Kal‘a-i Rakka kurbunda nehr-i Peliç ile bir olup nehr-i Furât'a rîzân olur. İkisi de âb-ı hayâtdır}. Ya‘nî pirinç gölü demekdir. Kaçan Hazret-i Alî radiyallahu anhu Hazret-i Mu‘âviye ile bu mahalde Sıffîn-i nahsîn cengin ederken bu mahalde pirinç eküp bu uyûn ile reyy edüp hâlâ anların kerâmetiyle Hudâyî pirinç hâsıl olduğundan bu göle Ayn-i rûz derler. Türkmân kabîlesi girüp gusl ederler. Meşhûr ziyâretgâh-ı inâs-ı Urbân u Türkmân-ı yamandır. Ve,</p>

      <p class="balkorta1">Ziyâret-i eş-şeyh Yahyâ-yı Hayâtî </p>

      <p class="evliyasatr">Harrân dibindedir. Sultân halîfelerinden kutbiyyete kadem basmış ulu sultândır kim kal‘a-i Harrân'ın kurbunda çöl cânibinde bir kubbe-i azîm içinde medfûndur. Çöl Urbânları bu sultâna gâyet mu‘tekidlerdir. Hattâ Urbân mâbeyninde bir mâdde-i kübrâ içün birine yemîn icâb etse tâ Basra ve Lahsa ve Ummân ve Cezâyir ve Kurna'dan gelüp bu sultân üzre bi-sırr-i Yahyâ Hayâtî deyü kubbesi dîvârına el ursa kasem-billâh yerine i‘tibâr ederler. {Ve bu Sultâna Yahyâ-yı Hayâtî demelerinin aslı bir seccâde üzre tahiyyâtda ve hayâtde oturur gibi oturduğundan Yahyâ Hayâtî derler}. Ve bu ziyâret ile Urfa mâbeyninde bâlâda tahrîr olunan ibret-nümâ taş olan âdemler bu mahalle karîbdir. Andan cânib-i kıbleye çöle 18 sâ‘atde,</p>

      <p class="balkorta12">Evsâf-ı eyâlet-i taht-ı kadîm kal‘a-i Rakka </p>

      <p class="evliyasatr">Bânîsi (---) (---) nice mülûkden mülûke değüp âhir-kâr Mısır Sultânı Gavrî'nin destinden sene 922 târîhinde Selîm Hân'a ahâlîsi mutî‘ olup Süleymân Hân tahrîri üzre Rakka eyâleti <b class="calibre2"><i class="calibre3"><span class="calibre13">[59a]</span></i></b> tahtı olup karîbü'l-ahd eyyâmlarda Urbân [u] Türkmân eşkıyâsı ve eşirrâsı destinden harâb olup taht-ı Rakka hâlâ şehr-i Urfa olmuşdur, ammâ bu kal‘a-i Rakka çölde Furât ve nehr-i Dicle mâbeynindeki cezîre vasatına karîb bir püşte üzre bir kal‘a-i azîmdir, ammâ içinde Urbân u Türkmân kışlar. Temmûzda bir âdem bulunmaz. Zamân-ı imâretinin âsâr-ı binâları hâlâ harâb u yebâb [u] turâb yaşar. Bâğları ve dud bâğçeleri kendi biter kendi yiter gider. Harâbın görmesi âdeme keder verir. Zamân-ı kadîmde şehr-i azîm olup Bağdâd bunun cânib-i şarkîsindedir. Bu Rakka dârü'l-hilâfe-i Bağdâd'ın cânib-i garbîsinde Cezîre-i Dicle'dedir. Hâk-i amber-i pâki yine Urfa paşası hükmünde olmağıla Urbân [u] Türkmân'ından otlak hakkın Urfa paşası alır.</p>

      <p class="balkorta2">Sitâyiş-i nehr-i Pilîce-i Ulu</p>

      <p class="evliyasatr"> Harrân'da Dehâniyye derler bir ayn-ı zülâldir. Nehr-i Pilîce'yle bir olup cânib-i şarka cereyân ederek bu Rıkka şehrinin şark tarafına uğrayup ba‘dehû bu Rıkka'dan aşağı cârî olarak nehr-i Furât'a munsab olur. <i class="calibre3">Ve's-selâm.</i></p>

      <p class="evliyasatr">Bu Rıkka kal‘ası kurbunda cânib-i kıblesi tarafında 6 sâ‘atde,</p>

      <p class="balkorta1">Evsâf-ı buhayre-i Bük </p>

      <p class="evliyasatr">Nehr-i Pilîç tuğyân ile geldikde bir buhayre-i azîm olur. Etrâfı hıyâbân u ormanlı ve cümle dud bâğlı gül-i gülistânlı mahsûldâr bir cây-ı safâdır. Lâkin içinde âsî çöl Urbânı sâkin olur. Semek Urbânı derler bir mel‘ûn kavimdir. {Ve şâvî Urbânı İtrisoğlu hükmündedir} Harrân ve Rakka ve Ca‘ber ve Bâlîs ve Ane ve Selme ve Hadîse kal‘alarını berbâd etmişdir. Bu mezkûr Bük içinde sâkin olup harîr-i zibâ hâsıl edüp Urfa paşasına harbe ucuyla sehel öşür verirler. Ve Rakka'dan cânib-i şarka 10 sâ‘atde,</p>

      <p class="balkorta1">Evsâf-ı kal‘a-i Ca‘ber-i Devseriyye </p>

      <p class="evliyasatr">Melik-i Mender'in abdî Devseriyye nâm, bir vezîr-i benâm, ibtidâ inşâ eden ol hümâm idi. Ba‘dehû Ca‘fer Kuşeyrî mâlik-i mülk-i ümem-i âmm olup bu kal‘ayı gâyetü'l-gâye istihkâm ve metânet üzre ta‘mîr ü termîm edüp yetmiş sene mutasarrıf olduğundan anın Ca‘fer nâmiyle ma‘rûf lisân-ı Etrâkde Ca‘ber Kal‘ası derler. Andan Melik-i Selçuk bu kal‘ayı muhâsara edüp yedi ayda ceng [u] cidâl ve harb [u] kıtâl ederek Ekrâd-ı Âd-ı pür inâd elinden dest-i kahr ile feth etdi.</p>

      <p class="evliyasatr">Ba‘dehû niçe mülûke intikâl edüp âhir sene 922 târîhinde Gavrî-i Mısır elinden Selîm şâh bâ-sulh eyle feth edüp Süleyman Hân tahrîri üzre (---) eyâleti hâkinde (---) lıkdır. Ve yüz elli akçe kazâdır, ammâ bî-hâsıldır. Dizdârı ve kal‘a neferâtı vardır ve kifâyet mikdârı cebehânesi vardır. Diyârbekir ve Mardin ve Musul'dan Haleb'e gider şâhrâh üzre vâki‘ olmağıla âbâdândır. Nehr-i Furât'ın şark tarafı kenarında evc-i âsumâne kadd çekmiş bir kızıl mehîb kaya üzre seng-binâ ve şekl-i murabba‘dan sehel tûlânîce vâki‘ olmuş burc [u] bârûları metîn ü müstahkem cânib-i (---) nâzır bir kapulu handaksız bir kal‘a-i bâlâdır. Dâ’iren-mâdâr cirmi ma‘lûmım değildir, ammâ küçükdür.</p>

      <p class="evliyasatr">Dizdârı ve neferâtları ve derûn-ı kal‘ada kırk aded hâk ile mestûr neferâthâneleri ve gılâl anbârları ve bir câmi‘-i muhtasarı ve kayalar içre aşağı Furât'a nâzil olunur nerdübânlı su yolları var. Derûn-ı kal‘ada gayri âsâr-ı binâ yokdur, ammâ aşağı sâhil-i nehirde müfîd ü muhtasar bir kasabası vardır. Câmi‘i ve hânı ve esvâk-ı muhtasarı vardır. Ammâ imâret ve medrese ve dârü'l-hadis hammâmı ve gayri mu‘azzam binâları yokdur. Câ-be-câ dud bâğçeleri çokdur. Cümle ahîlîsi Türkmândır. Bu kal‘a dibinde,</p>

      <p class="balkorta1">Ziyâretgâh-ı Süleymân şâh </p>

      <p class="evliyasatr">Âl-i Osmân'ın ecdâd-ı ızâmı Ertuğrul Bay'un pederi Süleymân şâh'dır kim diyâr-ı Mâhân'dan tulû‘ edüp Âl-i Selçukiyân'a gelirken bu Ca‘ber Kal‘ası dibinde cümle etbâ‘ıyla meks edüp Süleymân şâh'a gusl icâb etdikde nehr-i Furât'da gusl ederken bi-emrillah gark olup na‘ş-ı şerîfin zeyl-i kal‘ada bir püşte üzre defn ederler. Hâlâ cedd-i Âl-i Osmân deyü ziyâretgâh-ı hâss u âmmdır. Andan oğlu Ertuğrul dosdoğrı doğrılayup Sultân Alâ’eddîn'e gelüp boy beği olup ba‘dehû oğlu Osmâncık ibtidâ devlet-i Âl-i Osmân'a beğ olur. Devletleri [ta] inkırâzü'd-deverân mü’ebbed ola, <i class="calibre3">âmîn yâ Mu‘în!</i></p>

      <p class="evliyasatr">Ammâ yine Ca‘ber Kal‘ası mukâbelesi ki Haleb hâkinde cânib-i garbdır. Andan,</p>

      <p class="balkorta1">Ziyâretgâh-ı güzîde-i ashâb-ı kirâm<br class="calibre1"/>
      <i class="calibre3">Rıdvânullâhi aleyhim ecma‘in</i></p>

      <p class="evliyasatr">Bu mahall gerçi Arz-ı Mukaddes'dir, ammâ bu mahalde sahâbe-i güzînin medfûn olmalarının sebebi oldur kim hicret-i Nebeviyye'nin sene (---) târîhinde Hazret-i Alî ile Hazret-i Mu‘âviye bu Ca‘ber Kal‘ası mukâbelesinde ceng-i azîm edüp tarafeynden niçe bin sahâbe-i kirâm ve erbâb-ı soffa <b class="calibre2"><i class="calibre3"><span class="calibre13">[59b]</span></i></b> ve muhâcirîn-i ensâr ve tebe‘-i tâbi‘în şehîd olup hâlâ ol sahrâ-yı Ca‘ber'de kabr-i münevvereleri ve seng-i mezârları ve kıbâblarıyla niçe yüz merâkıd-ı pür-envâr âşikâredir. Evvelâ kabr-i Beşîr ibn Hâtem-i Tayy, Mûsâ ibn Hazret-i Zübeyr ve Zeyneddîn ibn Akîl ibn Ebî Tâlib ve İsmâ‘îl ibn Huzeyme, Sirâcüddîn ibn Hâlid ve Sâlih Berkî ibn Abd-i Rey. Bunlardan mâ‘adâ niçe bin sahâbe-i kirâmlar medfûnlardır, ammâ bunları ziyâret edüp rûh-ı şerîfleriyçün at üzre Kur’ân tilâvet edüp yine Furât'a gelüp gemiyle karşu Ca‘ber tarafına geçip istirâhat etdik. Andan yine gemiyle beri Haleb hâkinde ubûr edüp cânib-i garba çölistân içre (---) sâ‘atde,</p>

      <p class="balkorta1">Evsâf-ı kasaba-i Bâlîs</p>

      <p class="evliyasatr">İbtidâ bânîsi Ca‘fer Devânikî vezîri Bâlîs nâm bir Ekrâd-ı hümâm binâ etmişdir. Nehr-i Furât'ın garbîsi çölündedir. Haleb eyâletinde sancakbeği tahtıdır. Beğinin hâssı kânûn-ı pâdişâhî üzre 220.000 yük akçedir. Kılıç ze‘âmeti 14 ve kılıç erbâb-ı timarı 57 ve çeribaşısı ve alaybeğisi vardır. Hîn-i seferde beğinin askeriyle cümle cebelüleriyle bin altmış kılıç asker olur. Sipâh-kethüdâyeri ve yeniçeri serdârı yokdur, ammâ yüz elli akçe kadısı vardır. şehri cümle hâk-i amber-i pâk ile mestûr câ-be-câ bâğçeli (---) aded hânelerdir. Câmi‘i ve hânı ve hammâmı ve esvâk-ı müfîd ü muhtasarı vardır. Ve kal‘a-i Rakka bu Bâlîs'in şarkîsinde bir konak menzil-i çöldür. Ve Rakka yoluna dahi karîbdir, ammâ Cânpulâdoğulları asrında ma‘mûr [u] âbâdân, dud bağlı şehr-i bender imiş. Tâ nehr-i Furât'dan gelir tur‘aları kenarında ma‘mûr u müzeyyen kurâları var imiş. Cânpulâd'dan sonra harâb olmuş. Andan cânib-i (---) sâ‘atde</p>

      <p class="evliyasatr"><b class="calibre2">Sitâyiş-i kasaba-i Rusâfe-i kebîr</b>: İbtidâ bânîsi bi-kavl-i müverrihîn-i mukaddemîn, Hişâm ibn Abdülmelik ibn Mervân'dır. şâm'da Âl-i Emeviyyûn'a ve gayriye tâ‘ûn müstevlî olup Hişâm şâm'dan tâ‘ûndan firâr edüp bu çöl-i çölistânda hayme vü hargâhıyla meks edüp gazâl şikârından ve hevâsından hazz edüp bu mahalde sâkin oldu, ammâ suyu olmamağıla ilm-i hendeseye mâlik kimesneler ile müşâvere edüp zemîn üzre irtifa‘ alup nehr-i Furât'ın âlî yerinde cânib-i şarkdan bir rasîf-i azîm sedd edüp nehr-i Furât'ın tenezzül mahallinde iki kerre yüz bin âdem deryâsın üşürüp hayme ü hargâhı olan mahalle deryâ-misâl nehr-i Furât'ı getirüp lafz-ı rasîf üç yüz seksendir. Rasîf ol günde tamâm olduğuyçün haymesi zemînine bir şehir bünyâd edüp ismine anın içün Rusâfe dediler. Furât'dan kâmil bir günlük râh-ı ba‘îdedir, ammâ mürûr-ı eyyâm ile rasîfi rimâl [u] turâb ile memlû olup niçe yerleri kırk elli kulaç yerden su çıkarup def‘-i atşân ederler. Hâlâ bir arz-ı yâbise olmağıla ol kadar imâr değildir. Hâlâ (---) hâkinde bir küçük kasabadır. Kal‘ası dahi harâb [u] yebâb olmuşdur.</p>

      <p class="evliyasatr">................(1.5 satır boş) ................</p>

      <p class="evliyasatr">Hişâm şâm tâ‘ûnından halâs olmağiçün bu şehir imâr etdi. Ne Hişâm ve ne şehri ve ne rasîfi ve Rusâfı kalmayup yine Hişâm bu şehirde tâ‘ûndan merhûm olup bu mahalde medfundur. Ziyâret-i kabr-i Hişâm ibn Abdülmelik azîm kubbe ile kabr-i pür-envârı var. Urbân ziyâretgâhıdır. (---) (---) (---) (---) (---) (---) (---)</p>

      <p class="evliyasatr">Andan cânib-i (---) sâ‘atde,</p>

      <p class="balkorta1">Evsâf-ı şehr-i kadîm Karkîsâ </p>

      <p class="evliyasatr">Sebeb-i tesmiyesi (---) (---) (---) (---) (---) (---) (---) (---) ammâ ibtidâ bânîsi (---) (---) (---) (---) hâkinde vâsi‘ sahrâ içre zamân-ı kadîmde şehr-i azîm imiş. Hâlâ harâbe olmada bir kasaba kalmışdır. Câmi‘i ve hânı ve hammâmı ve birkaç dükkânı vardır. Rakka kurbunda Cezîre-i Düceyl'de nehr-i Furât kenarında nehr-i Hâbûr, Furât'a mülhakk olduğu mahalde şehr-i azîm imiş. Ve nehr-i Furât kenarında cânib-i şarkındadır. Ve nehr-i Hâbûr'un ibtidâ tulû‘ı nehr-i Re’sü'l-Ayn'dir. Andan bu mahalde nehr-i Furât'a munsab olur. (---) (---) (---) (---) (---) (---) (---)</p>

      <p class="evliyasatr"> Andan cânib-i (---) sâ‘atde,</p>

      <p class="balkorta1">Evsâf-ı kal‘a-i Âne </p>

      <p class="evliyasatr">Bânîsi (---) şâm hâkinde zamân-ı kadîmde şehr-i azîm olup nehr-i Furât tur‘alarıyla reyy olunur şehir imiş. Hâlâ Urbân aşkıyâsı derdinden harâb olup Mevâl Urbânı harâbistânı içre sâkinlerdir. Furât ve Dicle cezîresinde kal‘ası bir püşte üzre şekl-i murabba‘ taş binâdır. Dizdârı</p>

      <p class="evliyasatr">................(1 satır boş) ................<b class="calibre2"><i class="calibre3">[60a]</i></b></p>

      <p class="evliyasatr">Bu kal‘a nehr-i Furât'dan bir tur‘a gelüp ihâta etmişdir. Cürf yerleri cümle rimâl [u] turâb ile memlû olmuş. şâm-ı cennet-meşâm'dan Bağdâd topcubaşısı Frenk kâfile-sâlâr olup azîm kârbân ile ve develer üzre şâhî toplarıyla şâm'dan çıkup bu Ane ve Seleme ve kal‘a-i Dir ve kal‘a-i Hıdde üzre Bağdâd'a bu çölistân ile gelüp vâsıl olurlar. Andan cânib-i şarka (---) sâ‘atde,</p>

      <p class="balkorta1">Evsâf-ı kal‘a-i Dir </p>

      <p class="evliyasatr">(---) hâkinde, bânîsi (---) (---) (---) hâlâ dizdârı ve neferâtları var, ma‘mûrdır. Nehr-i Nîl kenarında bir Dir şehri dahi vardır. (---) (---) (---)</p>

      <p class="evliyasatr">Andan taraf-ı (---) sâ‘atde,</p>

      <p class="balkorta1">Evsâf-ı kal‘a-i Hıdde-i Irâk </p>

      <p class="evliyasatr">Bir Hıdde dahi Mekke-i Mükerreme ile Cidde benderi mâbeyninde kasabacıkdır. Ammâ bu Hıdde-i Irâk (---) (---) binâsıdır. Nehr-i Furât'ın cânib-i garbında Seleme ve Ane hâkinde ma‘mûr kal‘adır. Dizdârı ve neferâtı ve ma‘diye geçit gemileri vardır, ammâ bu mahalde Murâd'ı ubûr etmeyüp yine cânib-i garba çöl ile (---) menzilde bî-amân Urbân obalarında meks edüp havf [u] haşyet çekerek (---) günde,</p>

      <p class="balkorta1">Evsâf-ı kal‘a-i Haddîse </p>

      <p class="evliyasatr">İbtidâ bânîsi (---) eyâletindedir. Nehr-i Furât'ın ortasında bir sa‘b u kavî seng-binâ bir kal‘a-i ra‘nâdır kim nehr-i Furât bu kal‘anın cânib-i erba‘asın ihâta etmişdir. Dizdârı ve neferâtları vardır.</p>

      <p class="evliyasatr">................(1.5 satır boş) ................</p>

      <p class="evliyasatr">Andan şimâl cânibine çöl ile (---) sâ‘atde,</p>

      <p class="balkorta1">Evsâf-ı kasaba-i Cüllâb </p>

      <p class="evliyasatr">(---) binâsıdır ve Urfa hâkinde bin hâneli bâğ u bâğçeli çölde ma‘mûr kasabadır. Kurâlarında pirinc çeltiği hâsıl olur. Âb [u] hevâsı latîf zemîn mahsuldârdır. Bu büleydenin uyûnları Adana köyü bınarından tulû‘ edüp Arar Rıkka kal‘ası altında nehr-i Furât'a munsab olur. Bu kasabanın câmi‘i ve mesâcidleri ve hân [u] hammâmı ve birkaç dükkânı vardır. Ve birkaç âsiyâb-ı dakîkları var. Bu şehrin nısfı hâss-ı hümâyûndur ve nısfı ze‘âmetdir.</p>

      <p class="evliyasatr"><b class="calibre2">Ziyâret-i eş-şeyh Hazret-i Câbirü'l-Ensârî</b> <i class="calibre3">Kuddise sırruhu</i>: Bir müfîd [u] muhtasar kubbede medfûndur. Ammâ bu hakîr Mısır İskenderiyyesi hâricinde Remle hurmalığı içre bir Câbirü'l-Ensârî ziyâret etdim. Ol ashâb-ı güzîndir. Câmi‘i ve tekyesi atebesinde târîhiyle müstûrdur, amma bu Cüllâb'daki Câbirü'l-Ensârî nemene kimesne idüğü ma‘lûmum değildir. Ba‘dehû Cüllâb'dan yine cânib-i şimâle (---) sâ‘atde,</p>

      <p class="balkorta1">Evsâf-ı sancağ-ı kal‘a-i Siverek </p>

      <p class="evliyasatr">Sebeb-i tesmiyesi (---) (---) (---). İbtidâ bânîsi (---) (---) (---) Diyârbekir eyâletinde sancakbeği tahtıdır. Beğinin taraf-ı pâdişâhîden hâssı 203.043 akçedir. Timarı 123 ve kılıç ze‘âmeti 4. Alaybeği ve çeribaşısı vardır. Cebelüleri ile ve beğinin askeriyle cümle bin iki yüz müsellah asker olur. Yüz elli akçe kazâdır. Kethüdâyeri ve yeniçeri serdârı ve muhtesibi ve Diyârbekir voyvadası emîni ve müftîsi ve nakîbi ve kal‘a neferâtları vardır. Ve cümle (---) aded hâk-i pâk ile mestûr bâğ u bâğçeli ve müte‘addid câmi‘leri ve hân [u] hammâmları ve mektebleri ve müzeyyen çarsû-yı bâzârı vardır.</p>

      <p class="evliyasatr"><b class="calibre2">Eşkâl-i kal‘a-i Siverek</b>:</p>

      <p class="evliyasatr">................(2 satır boş) ................</p>

      <p class="evliyasatr">Andan cânib-i (---) sâ‘atde,</p>

      <p class="evliyasatr"><b class="calibre2">Menzil-i Değirman Boğazı</b> :Diyârbekir hâkinde bir sengistân yerde sarp boğazdır. Andan (---) sâ‘atde,</p>

      <p class="balkorta1">Evsâf-ı kal‘a-i Ruhbe </p>

      <p class="evliyasatr">Sebeb-i tesmiyyesi deyr-i ruhbândan galat Ruhbe derler. Ve bânîsi Nemrûd'dur. Ve Urfa eyâleti hâkinde sancakbeği tahtıdır. Beğinin hâssı 600.000 akçedir. Ze‘âmeti 10 ve kılıç timarı 156. Ve alaybeği ve çeribaşısı var. Cümle sekiz yüz asker olup sefer eşerler. Yüz elli akçe kazâ-yı âsumânîdir. Kethüdâyeri ve serdârı ve dizdârı ve neferât-ı murdârı vardır. Kal‘ası Dicle ve Furât mâbeyninde ve Diyârbekir zemîninde bir kazâ-yı azîmde vâki olmuş taş binâ bir kal‘a-i ra‘nâ-yı şekl-i murabba‘dan tûlânîcedir. Rıkka kal‘ası'na <b class="calibre2"><i class="calibre3"><span class="calibre13">[60b]</span></i></b> karîb ve Ane kal‘asına beş menzil ba‘îd kaldı, ammâ Ruhbe kal‘ası nehr-i Furât sâhilinde gâyet sa‘b u metîn kal‘a-i hısn-ı hasîndir. Bânî-i sânîsi Melik Bertûk ta‘mîr u termîm edüp müstahkem etdi. Buna Yeni Ruhbe derler. Kal‘ası kaya üzre değildir, bir topraklı bayır üzre küçük metîn kal‘adır. şâm ve Haleb tüccârları Bağdâd'a bu mahalden ubûr ederler. Urbân yatağı yerlerdir. Andan cânib-i (---) sâ‘atde,</p>

      <p class="balkorta19">Evsâf-ı kal‘a-i harâb-ı azîm-i Sinn-i Ruhâ </p>

      <p class="evliyasatr">Urfa Ruhâsı'n binâ eden Ruhâ Nemrûd'dan evvel binâ edüp bunda fevt olup defn olunduğıyçün Sinn-i Ruhâ derler. İbret-nümâ-yı amûd bunda somaki amûd-ı müntehâ vardır. Ol amûdun taraf-ı şarkîsinde bir gûne hatt-ı İbrî vardır. Cemî‘i erbâb-ı ma‘ârif [u] seyyâhân gelüp anı kırâ’at edüp "Hatt-ı Hazret-i İdrîs aleyhi's-selâmdır" derler. Tûfândan evvel binâ olunmış şehr-i azîm imiş. Kara-Âmid ile kal‘a-i Ruhâ ya‘nî Urfa beynindedir. Hâlâ kavm-i Yahûdî ve kavm-i Kıbâbıta ve kavm-i Mağâribe ol hatt-ı İdrîs olan amûda nazar edüp âh-ı derûn edüp bu şehr-i harâb-âbâdda kırk kenz-i azîm vardır. Ve "Bu dünyâda devr-i kıyâmete dek tâ eşrât-ı sâ‘ate varınca ne vâki‘ olacak ise bu amûdda mestûrdur" deyü Mağâribe akvamı künûzlar içün âh-ı derûn ederler.</p>

      <p class="evliyasatr"><b class="calibre2">Eşkâl-i kal‘a-i Sinn</b>: Nehr-i Dicle üzre bir sa‘b u kaviyyü'l-bünyâd şeddâdî binâ-yı kadîmdir kim cânib-i şarkîsinde nehr-i Zarb-ı Asğar bu kal‘a dibinde Dicle'ye munsabb olur. {Bu nehr-i Zarb-ı Alî'nin ibtidâ tulû‘ı şehrezûl cebellerinde çıkup kal‘a-i Erbil ile kal‘a-i Dakûka arasından geçüp nehr-i Dicle'ye rîzân olur. Âb-ı hayât nehirdir}. Bu kal‘a sene 579 târîhinde Mısır hulefâlarından el-Melik el-Eşref b. Âdil b. Eyyûb yedi ay muhâsara ile usret çeküp feth etdiğiyçün ba‘de'l-feth deryâ-misâl asker üşürüp münhedim etmişdir, ammâ imâr olacak kal‘adır. Hâlâ (---) eyâleti hâkinde câmi‘ ve hân u mesâcid [ü] hammâm ve esvâk-ı muhtasarlı kasabacıkdır.</p>

      <p class="evliyasatr">................(1.5 satır boş) ................</p>

      <p class="evliyasatr">Andan cânib-i (---) sâ‘atde,</p>

      <p class="evliyasatr">................(1 satır boş) ................</p>

      <p class="evliyasatr">Andan yine cânib-i (---) sâ‘atde yine kal‘a-i Siverek andan Diyârbekir yolunda Alî Bınarı'na gitmeyüp Siverek'den cânib-i garba (---),</p>

      <p class="evliyasatr"><b class="calibre2">Menzil-i Karakayık</b>: Kasabadır. Andan gemi ile nehr-i Furât'ı geçüp taraf-ı (---) sâ‘atde,</p>

      <p class="balkorta1">Evsâf-ı (---) Gerger </p>

      <p class="evliyasatr">İbtidâ banîsî (---) nehr-i Furât'ın cânib-i garbîsinde Malâtiyye eyâleti hâki subaşılığıdır. Bir vâsi‘ düz yerde bağlı ve bâğçeli,</p>

      <p class="evliyasatr">................(5.5 satır boş) ................</p>

      <p class="evliyasatr">Andan gemi ile karşu tarafa geçüp,</p>

      <p class="balkorta1">Evsâf-ı (---) humme-i kadîm Çermik </p>

      <p class="evliyasatr">Sebeb-i tesmiyesi oldur kim bu Diyârbekir hâkinde ılıcaya çermik derler. Bu şehrde ılıcalar olmağıla ol ismile müsemmâ bir şehr-i ra‘nâdır. Bunda Melek Ahmed Paşa efendimizin kethüdâsı Kudde Mehemmed Kethüdâ hânesinde mihmân olup bu şehri seyr [u] temâşâya şürû‘ eyledik. Nehr-i Furât'ın cânib-i şarkîsi kenarında (---) aded ma‘mûr u müzeyyen bâğ u bâğçeli hane-i zibâlardır. Sancakbeği tahtıdır. Hâssı 22.940 akçedir. Timarı 9 ve ze‘âmeti 105 ve alaybeğisi vardır. Ve yüz elli akçe kazâdır. Ve nâhiyesi (---) kurâdır. Kethüdâyeri ve serdârı vardır.</p>

      <p class="evliyasatr">................(1.5 satır boş) ................</p>

      <p class="balkorta1">Evsâf-ı germâb-ı şehr-i Çermik</p>

      <p class="evliyasatr"> (---) (---) (---) <b class="calibre2"><i class="calibre3"><span class="calibre13">[61a]</span></i></b> Andan yine Çermik kurbunda yine Diyârbekir hâkinde,</p>

      <p class="evliyasatr"><b class="calibre2">Menzil-i kasaba-i Çüngüş</b> :</p>

      <p class="evliyasatr">................ (1.5 satır boş) ................</p>

      <p class="evliyasatr">Andan,</p>

      <p class="evliyasatr"><b class="calibre2">Kasaba-i Abdî-Her</b>: Bu dahi Diyârbekir hânı hükmünde ve nehr-i Furât kenarında bâğlı ve bâğçeli,</p>

      <p class="evliyasatr">................ (2 satır boş) ................</p>

      <p class="evliyasatr">Bu Abdî-Her'den yine nehr-i Furât ile şehr-i Gerger'i geçüp andan elli aded salt atlı refikler ile cânib-i garba (---) sâ‘atde,</p>

      <p class="balkorta1">Evsâf-ı kal‘a-i şufrâz </p>

      <p class="evliyasatr">Sebeb-i tesmiyesi (---) (---) (---). Bânîsi Sultân Alâüddevle-i Âl-i Türkmâniyân'dır. (---) Eyâleti hâkinde nehr-i Göksu'ya karîb bir şehr-i Türkmân-ı acîbdir kim bâğ [u] bâğçesi ve enhâr-ı câriyesi cihânı reyy etmiş bir şehr-i şîrîndir.</p>

      <p class="evliyasatr">................ (2.5 satır boş) ................</p>

      <p class="evliyasatr">Andan Karka Sekmez cânibinden kasaba-i Sufrâz'a karîb,</p>

      <p class="balkorta1">Evsâf-ı kasaba-i Süre </p>

      <p class="evliyasatr">Sebeb-i tesmiyesi oldur kim (---) (---) (---) (---) (---) (---) (---) binâsıdır. Cümle bin mikdârı bâğlı ve bâğçeli âb [u] hevâsı latîf câmi‘li ve hân u hammâmlı ve esvâk-ı müzeyyenli şîrîn kasabadır. Ve Malâtiyye hâkimi subaşılığıdır. Ve bu şehir Kömür dağı dâmeninde vâki‘ olmağıla âb-ı revânları firâvândır. Cemî‘i ravzaların ve müşebbek büstânların Kömür dağı suları reyy edüp cânib-i şarka cereyan ederek nehr-i Furât'a mahlût olur. Ammâ bu şehr Furât'dan ba‘îddir.</p>

      <p class="evliyasatr"> ................ (2.5 satır boş) ................</p>

      <p class="evliyasatr">Andan yine cânib-i şimâle (---) sâ‘atde,</p>

      <p class="balkorta1">Evsâf-ı kasaba-i Kâhta </p>

      <p class="evliyasatr">Vech-i tesmiyesi (---) (---) (---) ibtidâ bânîsi (---) Bu dahi Kömür dağı zeylinde (---) aded hâneli ve bâğlı ve bâğçeli ve hâne-i tarz-ı kadîmlerdir. Bunun dahi cümle ahâlîsi tâ’ife-i Türkmândır. Hâkimleri Malâtiyye paşasının subaşısıdır. Ve yüz elli akçe şerîf kazâdır. Halkı şerî‘at-ı mutahhareye gâyet mutî‘lerdir. Serdârı ve kethüdâyeri hâkimleri vardır. Bu şehrin hâ’ilindeki Kömür dağının verâsı Malâtiyye aspuzusı bâğ-ı İremidir. Bu şehr dahi nehr-i Furât'dan ba‘îddir. Müte‘addid câmi‘leri ve hânları ve hammâmı ve esvâk-ı sultânîsi var bir ma‘mûr kasabadır.</p>

      <p class="evliyasatr"> ................ (1.5 satır boş) ................</p>

      <p class="evliyasatr">Andan taraf-ı (---) sâ‘atde,</p>

      <p class="balkorta1">Evsâf-ı Hasîn-i Mansûr-ı sûr-ı metîn</p>

      <p class="evliyasatr">Vech-i tesmiyesi oldur kim ibtidâ bânîsi Mansûr b. Ca‘üne b. el-Hârisü'l-Âmirî inşâ etmişdir. Lafz-ı "Hasîn" kal‘a ma‘nâsına olmağın Hasîn ismi Mansûre izâfetiyle Hasîn-i Mansûr derler, ammâ efvâh-ı nâsda galat-ı meşhûr evlâ olup Hısn-ı Mansûr derler. Mar‘aş hâkinde subaşılıkdır. Ve yüz elli akçe kazâdır. Nâhiyesi cümle yetmiş pâre ma‘mûr Türkmânlar sâkin kurâlardır. Kethüdâyeri ve yeniçeri serdârı ve muhtesibi ve nâ’ibi ve bâcdârı vardır, ammâ müftîsi ve nakîbi Mar‘aş'dadır. Ve kal‘a dizdârı ve (---) aded kal‘a neferâtları vardır. Lâkin kal‘ası nehr-i Furât'ın cânib-i garbîsinde kal‘a-i şehr-i Simyât'a gâyet akreb-i karrâbdır. Âl-i Emeviyyûndan Mervân b. Muhammed el-Ca‘dî bu kal‘ayı ta‘mîr u termîm etdüğine rûy-ı sûrda târîhi mastûrdur. Gerçi bir küçük kal‘adır, ammâ gâyet sa‘b olduğundan Mısır hulefâları ba‘zı nefy olacak âdemleri bunda sürüp habs ederlerdi. Nehr-i Azrak'ın şimâlindedir ve nehr-i Furât'ın cenûbıyla garbîsi beynindedir, ammâ yine bu nehreyn bu kal‘aya karîbdirler.</p>

      <p class="evliyasatr"><b class="calibre2">Eşkâl-i kal‘a-i Hasîn-i Mansûr</b>: <b class="calibre2"><i class="calibre3"><span class="calibre13">[61b]</span></i></b> Bir (---) üzre şekl-i müdevver seng-binâ bir kal‘a-i bî-hemtâdır. Ve siyâh ve beyâz mücellâ ve musaykal taşları vardır. Ve cânib-i (---) nâzır bir cedîd kavî kal‘a kapusu vardır. Derûn-ı kal‘ada kırk aded hâne ve bir câmi‘ ve cebehâne ve kifâyet mikdârı topları var, ammâ aşağı rıbâtı ma‘mûr u müzeyyen,</p>

      <p class="evliyasatr"> ................ (2.5 satır boş) ................</p>

      <p class="evliyasatr">şehr-i şîrîndir. Bu şehr halkı Malâtiyye'ye ve anlar bu Hısn-ı Mansûr'a vakt-ı zuhra dek varup gelirler. Zîra mâbeynehümâlarında Kömür dağı vardır. Cânib-i cenûbe Ayntâb iki menzildir. Mar‘aş bir gergi menzildir. Ve Devlet-i Âl-i Osmân'da on aded Hasen isimli kıla‘ vardır. Evvelâ Erzurûm'da Hasan kal‘ası, Mahmûdiye'de Hüsnî kal‘ası ve şehrezûl'de Hasan Mazlûm kal‘ası, Diyârbekir'de Hasan Keyf ve Malâtiyye'de Hasen-Badrîk, Ma‘ân dağında Hasenâbad, Tarabulus şâm'da Hüsün kal‘ası ve bu Hısn-ı Mansûr meşhûrları bunlardır (---) (---) (---).</p>

      <p class="evliyasatr">Andan cânib-i (---)sâ‘atde,</p>

      <p class="balkorta2">Evsâf-ı kal‘a-i Simyât </p>

      <p class="evliyasatr">Sebeb-i tesmiyesi (---) (---) (---) (---) bânîsi (---) (---) hâkinde,</p>

      <p class="evliyasatr"> ................ (2.5 satır boş) ................</p>

      <p class="evliyasatr"><b class="calibre2">Ziyâretü'l-Meliki'l-Afzal</b>: Mısır hâkimiyken hısset ve denâ’et ale'l-fevr kul kendüyi ma‘zûl edüp bu şehr-i Simyât'a nefy etdiler. Gam u gussasından âh [u] enîn ederek merhûm olup Simyât'ın dud bâğları içinde bir kubbe-i âlîde âsûde bî-gam yatar. <i class="calibre3">Rahmetullâhi aleyh.</i></p>

      <p class="evliyasatr">Andan yine cânib-i garba ma‘mûr âbâdan kurâlar içre taraf-ı Mar‘aş'a (---) sâ‘atde,</p>

      <p class="balkorta20">Evsâf-ı kal‘a-i Sadr-ı Bâz ya‘nî kal‘a-i Besnî </p>

      <p class="evliyasatr">Sadr-ı Bâz nâmıyla cemî‘i tevârihlerde mastûrdır kim "doğan gögüsi" gibi nümâyân bir kal‘a-i bî-amândır. Niçe mülûk-i devlet Alâüddevle elinden almağa kasd edüp mâlik olamadılar. Cild-i (---) hacc-ı şerîfe giderken Zülkadiroğlu (---) Beğ ile bu kal‘ayı seyr [ü] temâşâ etdigimiz ale't-tafsîl terkîm olunup tekrâra hâcet yokdur.</p>

      <p class="evliyasatr">Andan yine cânib-i cenûb ve garb mâbeynide (---) sâ‘atde gidüp,</p>

      <p class="balkorta21">Evsâf-ı kal‘a-i kadîm ve şehr-i azîm Mar‘aş Bunun dahi cemî‘i sitâyiş-i şehr-engîzi cild-i (---) yetmiş gûne hüsniyyâtiyle tahrîr u temdîh olunmuşdur, ammâ evvelki seyâhatımızda bu Mar‘aş-ı ıyş şehrinin kal‘a-i kadîmin ve şehr-i Mar‘aş-ı atîk zemînini ve gayri niçe âsârların görmemiş idik. Hâlâ manzûrımız olup anı beyân eder</p>

      <p class="evliyasatr">Bu şehr-i cedîdin cânib-i kıblesinde hâlâ bağlar olduğu zemîninde Mâr‘aş-ı kadîm şehr-i azîm imiş. Hâlâ âsâr-ı binâları nümâyândır. Sebeb-i vîrânî oldur kim Hazret-i Ömer <i class="calibre3">radiyallahu anh</i> zamân-ı hilâfetlerinde bizzât kendüleri Kuds-i şerîfi feth edüp "Âyâ kayser-zemin niçe ola?" deyü birkaç bin guzât-ı muvahhidîn ve hazret-i Düldül-süvâr Esedullah Alî ile Haleb'e ve Ayntâb'a ve Kayseriyye'ye ve Mar‘aş âhir-i arz-ı mukaddesedir deyü gelüp Mar‘aş kayseri olan Cimcime'ye ve Mar‘aş ahâlîsine bir nâme yazup Esved ibn Mıkdâd ile nâmeyi Cimcime kaysere gönderdikde kırâ’at edüp "Evvel bir Allah, sânîyen Muhammed lev-lâk, sâlisen Çâr-yâr-ı güzîn nâmemiz vusûl buldukda evvelâ dîn-i mübîni kabûl edesiz, sânîyen kal‘ayı teslîm edesiz, sâlisen harâc kabûl edesiz" deyü nâmeyi bu gûne istimâ‘ etdiklerinde derhâl Mar‘aş kavmi şehri hâlî bırağup şîr dağına firâr ederler. Mıkdâd ibn Esved bu hâli gördüği minvâl üzre Hazret-i Ömer'e ve Hazret-i Alî'ye i‘lâm etdikde cümle sahâbe-i kirâm bir yere cem‘ olup "Mar‘aş hâlî ve vîrân kala deyü bed-du‘â edüp yine Kudüs'e ve Medine'ye giderler. Ol sebebden eski Mar‘aş harâb olup ba‘dehû sene (---) târîhinde Alâüddevle Zülkadiriye ya‘nî Mar‘aş sâhibi olup bu Mar‘aş'ı imâr edüp müfîd ü muhtasar bu kal‘ayı bir vâdinin meyânında cebel-i şîr dâmeninde Omzı-keçili nâm bir püşte üzre Mar‘aş kal‘asın binâ eder. Ba‘dehû Süleymân şâh mücedded bu kal‘a binâ edüp içine er koyup eyâlet-i Mar‘aş'a mutasarrıf olduğu mukaddemen mastûr [u] mufassaldır. Ve cebel-i şîr'den bu şehre <b class="calibre2"><i class="calibre3"><span class="calibre13">[62a]</span></i></b> bir ayn-ı câriye revân olur. İsmine Bunarbaşı derler. Bir mesîregâh u teferrücgâh yerdir. şehrin cümle erbâb-ı ma‘ârifi anda cilvelenirler. Ol şu şehre girüp sekiz aded âsiyâb-ı dakîk devrân etdirir. Ve şehir kıble cânibinde Elmalı köyü tarafından bir nehir dahi şehrin bâğçeleri içre cereyân ederek on altı göz değirman dahi döndürür. Bu yigirmi dört göz değirmân cümle vakıfdır.</p>

      <p class="evliyasatr">Cümleden şehr içinde Alâüddevle câmi‘i haremindeki değirman gâyet serî‘ âsiyâbdır. Cümle cemâ‘at-ı kesîre bunun mîzâbından tecdîd-i vuzû‘ ederler. Bu şehrin cânib-i (---) bir yaylağ-ı kûh-ı bülend vardır. İsmine (---) (---) derler, bir cebel-i bülenddir kim vasfında lisân kâsırdır. Ol cebel-i müntehânın tâ zirve-i a‘lâsında bir havz-ı azîm vardır. Gûyâ buheyre-misâldır. İsmine Karagöl derler. şehr-i Mar‘aş'a üç sâ‘at yerdir. Bu Karagöl havzı kurbunda bir sarnıc-ı azîm vardır. Tûlen ve arzen dörder yüz adımdır. Zamân-ı kadîmde Cimcime kayserin bu yaylalarda ve Göksun yaylasında yetmiş bin sürü koyunu ve keçisi ve câmûsı ve sığırı var imiş. Cümle çobânlar bu hayvânâtları sağup süd-i sûdını bu havza döküp andan şehr-i Mar‘aş'a üç sâ‘atlik yer altından beyâz mermer kâriz Cimcime sarâyında havzlara dökülüp andan cümle halka leben-i hâlis bezl olunurmuş. Mâ-bâkîsi matbah-ı Keykâvûs'unda harc olunup âyende vü revendeye südli aş bezl olunurmuş. Bu kayser Cimcime eyle dârâta mâlik imiş kim rûz-merre matbahına ve gayri levâzımâtına ve cümle koyunlarına beher yevm yetmiş katır yükü tuz harc olunur imiş. Tâ bu mertebe bir kayser-ı Rûm-ı Cem-şân imiş. Anın zamânında bu Mar‘aş eyle ma‘mûr imiş kim şehrin bir ucundan bir tarafına horos damdan dama sıçrayup bir dâma giriftâr olmazmış. Hâlâ yine bir ma‘mûr şehr-i müzeyyendir. Bu şehrin cânib-i şarkîsi dağları ardı Elbistân sahrâsıdır. Anda bir nehr cârîdir kim (---) dağlarından gelir Aksu derler, Mar‘aş ve Ayntâb'ın cümle pembe ve pirinci anda hâsıl olur. Ol nehrin beri cânibi Mar‘aş'dır. Öte tarafı Ayntâb'dır kim mâbeyninde şîr dağı vardır. Tâ cebel-i Arafât'a müntehî bir kûh-ı bâlâdır. Bu kûhlarda ve büleydelerde cümle Türkmân kavmi sâkinlerdir kim lisân-ı kadîm kelimât ederler. İbtidâ lisânları Tatar-ı Buhârâ'dan (---) (---) (---) kalmışdır.</p>

      <p class="evliyasatr"> <b class="calibre2">Lisân-ı Etrâk-i sahih:</b> On iki nev‘ üzre kelimât ederler. Bu kavmin ibtidâ tulû‘ları Mâverâü'n-nehr'de şehr-i Mâhân'dan hurûc edüp Âl-i Dânişmendiyye ve Âl-i Akkoyunlu ve Âl-i Selçukiyân ile ibtidâ Rûm'un bu diyârlarına kadem basup her biri birer diyâra istîlâ edüp gûnâ-gûn lehce-i mahsûsaları vardır. Lisân-ı Türk-i kadîm lisân-ı Tatar'dır. Anların dahi on iki lisân-ı gûnâ-gûnları vardır. Bu Türkmân lisânı anlardan müteferrikdir.</p>

      <p class="balkorta3">Der-beyân-ı lisân-ı Türkmân </p>

      <p class="evliyasatr">Aded hesâbları yine bir iki üç dört beş deyü ilâ âhir add ederler, ammâ sâ’ir ıstılâhları tahrîr olunur. Evvelâ</p>

      <p class="MsoNormal5"><span class="calibre10"> </span></p>

      <p class="evliyasatr"><span class="calibre82"> </span></p>

      <div class="calibre63">
        <table border="0" cellpadding="0" cellspacing="0" class="MsoNormalTable3">
          <tbody class="calibre14">
            <tr class="calibre15">
              <td class="calibre83" width="58">
                <p class="MsoNormal5"> </p>
              </td>

              <td class="calibre84" colspan="5" valign="top" width="158">
                <p class="evliya5"><span class="calibre13">Cenâb-ı bâriyye <i class="calibre3">Çalap</i><br class="calibre1"/>
                Allah derler.</span></p>

                <p class="evliya5"><span class="calibre13"> </span></p>
              </td>

              <td class="calibre85" colspan="2" valign="top" width="81">
                <p class="evliya5"><i class="calibre3"><span class="calibre13">yalvaç</span></i><span class="calibre13"><br class="calibre1"/>
                peygamber;</span></p>
              </td>

              <td class="calibre86" colspan="3" valign="top" width="85">
                <p class="evliya5"><i class="calibre3"><span class="calibre13">yüce Çalap</span></i><span class="calibre13"><br class="calibre1"/>
                Âlî Allah</span></p>
              </td>

              <td class="calibre87" colspan="2" valign="top" width="75">
                <p class="evliya5"><i class="calibre3"><span class="calibre13">heykel</span></i><span class="calibre13"><br class="calibre1"/>
                tılsım</span></p>
              </td>

              <td class="calibre88" colspan="2" valign="top" width="69">
                <p class="evliya5"><i class="calibre3"><span class="calibre13">eyne</span></i><span class="calibre13"><br class="calibre1"/>
                câmi‘</span></p>
              </td>
            </tr>

            <tr class="calibre15">
              <td class="calibre89" colspan="3" valign="top" width="81">
                <p class="evliya5"><i class="calibre3"><span class="calibre13">mezgit</span></i><span class="calibre13"><br class="calibre1"/>
                mescid</span></p>
              </td>

              <td class="calibre90" colspan="2" valign="top" width="94">
                <p class="evliya5"><i class="calibre3"><span class="calibre13">fakı</span></i><span class="calibre13"><br class="calibre1"/>
                imâm</span></p>
              </td>

              <td class="calibre91" colspan="2" valign="top" width="94">
                <p class="evliya5"><i class="calibre3"><span class="calibre13">ünlen</span></i><span class="calibre13"><br class="calibre1"/>
                mü’ezzin</span></p>
              </td>

              <td class="calibre92" colspan="3" valign="top" width="92">
                <p class="evliya5"><i class="calibre3"><span class="calibre13">Kancarıdaydın</span></i><span class="calibre13"><br class="calibre1"/>
                Nerede idin?</span></p>
              </td>

              <td class="calibre93" colspan="2" valign="top" width="73">
                <p class="evliya5"><i class="calibre3"><span class="calibre13">acarlı</span></i><span class="calibre13"><br class="calibre1"/>
                yeni</span></p>
              </td>

              <td class="calibre94" colspan="2" valign="top" width="96">
                <p class="evliya5"><i class="calibre3"><span class="calibre13">arvana</span></i><span class="calibre13"><br class="calibre1"/>
                dişi deve</span></p>

                <p class="evliya5"><span class="calibre13"> </span></p>
              </td>

              <td class="calibre95" width="22">
                <p class="MsoNormal5"> </p>
              </td>
            </tr>

            <tr class="calibre15">
              <td class="calibre96" colspan="2" valign="top" width="66">
                <p class="evliya5"><i class="calibre3"><span class="calibre13">Darcıkma</span></i><span class="calibre13"><br class="calibre1"/>
                Darılma!</span></p>

                <p class="evliya5"><span class="calibre13"> </span></p>
              </td>

              <td class="calibre97" colspan="2" valign="top" width="72">
                <p class="evliya5"><i class="calibre3"><span class="calibre13">Onat düz</span></i><span class="calibre13"><br class="calibre1"/>
                Eyi eyle!</span></p>
              </td>

              <td class="calibre98" colspan="3" valign="top" width="130">
                <p class="evliya5"><i class="calibre3"><span class="calibre13">Kancarı yılıgan be</span></i><span class="calibre13"><br class="calibre1"/>
                Nereye gidersin bire?</span></p>
              </td>

              <td class="calibre88" colspan="2" valign="top" width="69">
                <p class="evliya5"><i class="calibre3"><span class="calibre13">gümeç</span></i><span class="calibre13"><br class="calibre1"/>
                ekmek</span></p>
              </td>

              <td class="calibre99" colspan="2" valign="top" width="69">
                <p class="evliya5"><i class="calibre3"><span class="calibre13">lavâşa</span></i><span class="calibre13"><br class="calibre1"/>
                ekmek</span></p>
              </td>

              <td class="calibre100" colspan="2" valign="top" width="78">
                <p class="evliya5"><i class="calibre3"><span class="calibre13">pişi</span></i><span class="calibre13"><br class="calibre1"/>
                ekmek</span></p>
              </td>

              <td class="calibre101" colspan="2" width="66">
                <p class="MsoNormal5"> </p>
              </td>
            </tr>

            <tr class="calibre23">
              <td class="calibre83" width="58"/>

              <td class="calibre35" width="8"/>

              <td class="calibre102" width="15"/>

              <td class="calibre83" width="58"/>

              <td class="calibre103" width="36"/>

              <td class="calibre104" width="42"/>

              <td class="calibre105" width="52"/>

              <td class="calibre106" width="34"/>

              <td class="calibre107" width="40"/>

              <td class="calibre48" width="23"/>

              <td class="calibre108" width="46"/>

              <td class="calibre109" width="26"/>

              <td class="calibre105" width="52"/>

              <td class="calibre110" width="44"/>

              <td class="calibre111" width="25"/>
            </tr>
          </tbody>
        </table>
      </div>

      <p class="evliyasatr"> </p>

      <p class="MsoNormal5"><span class="calibre10"> </span></p>

      <p class="evliyasatr"><b class="calibre2">Esmâ-i bintân [u] nisvân:</b> Zahrüfâ, Çiğdem, Mâvzîne, Âşîde, Câm Câmeb, Gülhân, Gülfâm, Süsâm, Cân-zâr, Lelezâr, Cûybâr {Cüybâr<span class="calibre33">)</span>}, Hümâ, Âsîdâ, Âyşâ {Âişe}, Hucân, Hundî, Döndî,</p>

      <p class="evliyasatr"><b class="calibre2">Esmâ-i cevârihâ-yı Türkmân</b>: Yumalak, Dumalak, Peymene, Erebiye, Nârine, Nârince, Hava, Ruhan, Sürhan, Menevşe, Varka.</p>

      <p class="evliyasatr"><b class="calibre2">Esmâ-i çâkerân-ı Türkmân</b>: Mısmar, Yüzulu, Yüzkulu, Yaşar, Fehred, Kahraman.</p>

      <p class="evliyasatr"><b class="calibre2">Esmâ-i a‘yân-ı recul-i Türkmân</b>: Elemşâh, Kılıçalp, Dişbudak, Korkut, Boğaalp, Musladin, Yezîd, Mezîd, Mevzûd, Merden, Seyfalî.</p>

      <p class="evliyasatr"><b class="calibre2">Esmâ-i kabâ’il-i Âl-i Türkmâniyân</b>: Evvelâ Âl-i Zülkadirli ve Karakeçili ve Deveyli ve Akkoyunlu ve (---) ve Mamaylı ve Pehlivânlı cümle Türkmâna serdârdır ve Kaçarlı ve Dermelek ve Yuvacık ve Keçeli ve Avşarlı ve Avcılar ve Dedeler ve Torunlar. Bunlar cümle Beğdili kabilesi add olunup Arabkîr ile Divriği mâbeyninde Sarıkeçili dağında yaylarlar.</p>

      <p class="MsoNormal5"><span class="calibre10"> </span></p>

      <p class="evliyasatr"> </p>

      <table border="0" cellpadding="0" cellspacing="0" class="MsoNormalTable3">
        <tbody class="calibre14">
          <tr class="calibre15">
            <td class="calibre112" valign="top" width="136">
              <p class="evliya5"><i class="calibre30"><span class="calibre13">ballı gure</span></i><span class="calibre13"><br class="calibre1"/>
               harnûb</span></p>
            </td>

            <td class="calibre112" colspan="5" valign="top" width="136">
              <p class="evliya5"><i class="calibre30"><span class="calibre13">kekremsi</span></i> <span class="calibre13"><br class="calibre1"/>
              şarâb</span></p>
            </td>

            <td class="calibre112" colspan="4" valign="top" width="136">
              <p class="evliya5"><i class="calibre30"><span class="calibre13">dutuk</span></i><span class="calibre13"><br class="calibre1"/>
              duvak</span></p>
            </td>

            <td class="calibre112" colspan="6" valign="top" width="136">
              <p class="evliya5"><i class="calibre30"><span class="calibre13">halat</span></i><span class="calibre13"><br class="calibre1"/>
              hil‘at</span></p>

              <p class="evliya5"><span class="calibre13"> </span></p>
            </td>

            <td class="calibre112" valign="top" width="136">
              <p class="evliya5"><i class="calibre30"><span class="calibre13">Muhıdı geyen mi</span></i><span class="calibre13"><br class="calibre1"/>
              Ferâce giyermisin</span></p>
            </td>

            <td class="calibre61" colspan="3" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre112" valign="top" width="136">
              <p class="evliya5"><i class="calibre30"><span class="calibre13">Bargım yavıncıdı</span></i><span class="calibre13"><br class="calibre1"/>
              Karnım ağrıdı</span></p>
            </td>

            <td class="calibre113" colspan="4" valign="top" width="119">
              <p class="evliya5"><i class="calibre30"><span class="calibre13">Çöngeldim</span></i><span class="calibre13"><br class="calibre1"/>
              Kocadım.</span></p>

              <p class="evliya5"><span class="calibre13"> </span></p>
            </td>

            <td class="calibre114" colspan="7" valign="top" width="220">
              <p class="evliya5"><i class="calibre30"><span class="calibre13">Bu-gaz ancılayın düz neccâr</span></i><span class="calibre13"><br class="calibre1"/>
              Bu kerre şöyle yap dülger! <b class="calibre2"><i class="calibre3">[62b]</i></b></span></p>
            </td>

            <td class="calibre115" valign="top" width="11">
              <p class="evliya5"><i class="calibre30"><span class="calibre13"> </span></i></p>
            </td>

            <td class="calibre116" colspan="6" valign="top" width="197">
              <p class="evliya5"><i class="calibre30"><span class="calibre13">kırañda şarlı kekremsi hörpüldedir.</span></i><span class="calibre13"><br class="calibre1"/>
              Taşrada şehirli şarâb içerler.</span></p>

              <p class="evliya5"> </p>
            </td>

            <td class="calibre49" width="20">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre117" colspan="4" valign="top" width="204">
              <p class="evliya5"><i class="calibre30"><span class="calibre13">Irmağa çimen mi uşak?</span></i><span class="calibre13"><br class="calibre1"/>
              Suya girer misin oğlan?</span></p>
            </td>

            <td class="calibre118" colspan="7" valign="top" width="248">
              <p class="evliya5"><i class="calibre30"><span class="calibre13">Naşı avatla heleşi mi eden hemi uşak</span></i><span class="calibre13"><br class="calibre1"/>
              Bilmedigin âdemle söyleşir miydin oğlan?</span></p>

              <p class="evliya5"><span class="calibre13"> </span></p>
            </td>

            <td class="calibre119" colspan="6" valign="top" width="226">
              <p class="evliya5"><i class="calibre30"><span class="calibre13">Eyne damının fakı mozallakıdır şu kişi</span></i><span class="calibre13"><br class="calibre1"/>
              Câmi‘in imâm-ı kebîridir o kişi.</span></p>
            </td>

            <td class="calibre61" colspan="3" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre112" valign="top" width="136">
              <p class="evliya5"><i class="calibre30"><span class="calibre13">ham halat<br class="calibre1"/></span></i> <span class="calibre13">çerçi esvâbı</span></p>
            </td>

            <td class="calibre112" colspan="5" valign="top" width="136">
              <p class="evliya5"><i class="calibre30"><span class="calibre13">şarıkdı</span></i><span class="calibre13"><br class="calibre1"/>
              şehirli oldu.</span></p>
            </td>

            <td class="calibre112" colspan="4" valign="top" width="136">
              <p class="evliya5"><i class="calibre30"><span class="calibre13">sındı</span></i><span class="calibre13"><br class="calibre1"/>
              makâs</span></p>
            </td>

            <td class="calibre112" colspan="6" valign="top" width="136">
              <p class="evliya5"><i class="calibre30"><span class="calibre13">emcik</span></i><span class="calibre13"><br class="calibre1"/>
              meme</span></p>
            </td>

            <td class="calibre112" valign="top" width="136">
              <p class="evliya5"><i class="calibre30"><span class="calibre13">damdazlak</span></i><span class="calibre13"><br class="calibre1"/>
              çırçıplak</span></p>

              <p class="evliya5"><span class="calibre13"> </span></p>
            </td>

            <td class="calibre61" colspan="3" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre120" colspan="7" valign="top" width="273">
              <p class="evliya5"><i class="calibre30"><span class="calibre13">Derimde bana uyan mı deyen be uşak<br class="calibre1"/></span></i> <span class="calibre13">Dadırda bana benzeyeyim mi dersin bre oğlan?</span></p>
            </td>

            <td class="calibre121" colspan="8" valign="top" width="240">
              <p class="evliya5"><i class="calibre30"><span class="calibre13">Gıllı gışlı şarlı gave hörpüldedirler</span></i><span class="calibre13"><br class="calibre1"/>
              Kinli kibirli şehirli kahve içerler.</span></p>

              <p class="evliya5"><span class="calibre13"> </span></p>
            </td>

            <td class="calibre122" colspan="3" valign="top" width="168">
              <p class="evliya5"><i class="calibre30"><span class="calibre13">alat samat</span></i><span class="calibre13"><br class="calibre1"/>
              tez fevrîce</span></p>
            </td>

            <td class="calibre123" colspan="2" width="21">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre124" colspan="2" valign="top" width="147">
              <p class="evliya5"><i class="calibre30"><span class="calibre13">Öykünen mi kişi</span></i><span class="calibre13"><br class="calibre1"/>
              Uyar mısın adam?</span></p>
            </td>

            <td class="calibre125" colspan="7" valign="top" width="245">
              <p class="evliya5"><i class="calibre30"><span class="calibre13">Be niyden şu çepeli</span></i><span class="calibre13"><br class="calibre1"/>
              Bre neylersin su murdârı?</span></p>

              <p class="evliya5"><span class="calibre13"> </span></p>
            </td>

            <td class="calibre126" colspan="9" valign="top" width="289">
              <p class="evliya5"><i class="calibre30"><span class="calibre13">Belki dehleye gen yerden el bizi de danlayalar kişi</span></i><span class="calibre13"><br class="calibre1"/>
              Belki gözde uzak yerden halk bizi acebleye âdem!</span></p>
            </td>

            <td class="calibre123" colspan="2" width="21">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre112" valign="top" width="136">
              <p class="evliya5"><i class="calibre30"><span class="calibre13">gözgü</span></i><span class="calibre13"><br class="calibre1"/>
              âyna</span></p>

              <p class="evliya5"><span class="calibre13"> </span></p>
            </td>

            <td class="calibre112" colspan="5" valign="top" width="136">
              <p class="evliya5"><i class="calibre30"><span class="calibre13">tuşuma geldi</span></i><span class="calibre13"><br class="calibre1"/>
              Fikrime geldi.</span></p>
            </td>

            <td class="calibre112" colspan="4" valign="top" width="136">
              <p class="evliya5"><i class="calibre30"><span class="calibre13">gökçek</span></i><span class="calibre13"><br class="calibre1"/>
              güzel</span></p>
            </td>

            <td class="calibre112" colspan="6" valign="top" width="136">
              <p class="evliya5"><i class="calibre30"><span class="calibre13">Cıllıkdırın bağrım</span></i><span class="calibre13"><br class="calibre1"/>
              Oynadır yüreğim.</span></p>
            </td>

            <td class="calibre112" valign="top" width="136">
              <p class="evliya5"><i class="calibre30"><span class="calibre13">tahıl</span></i><span class="calibre13"><br class="calibre1"/>
              buğday</span></p>

              <p class="evliya5"><span class="calibre13"> </span></p>
            </td>

            <td class="calibre61" colspan="3" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre127" colspan="3" valign="top" width="170">
              <p class="evliya5"><i class="calibre30"><span class="calibre13">dehle</span></i><span class="calibre13"><br class="calibre1"/>
              gözet</span></p>
            </td>

            <td class="calibre128" colspan="12" valign="top" width="339">
              <p class="evliya5"><i class="calibre30"><span class="calibre13">Birikdi alan yere cüm cümât</span></i><span class="calibre13"><br class="calibre1"/>
              Bir yere geldi meydâna cümle cemâ‘at.</span></p>

              <p class="evliya5"><span class="calibre13"> </span></p>
            </td>

            <td class="calibre127" colspan="5" valign="top" width="170">
              <p class="evliya5"><i class="calibre30"><span class="calibre13">Çokuşman kızan</span></i><span class="calibre13"><br class="calibre1"/>
              Üşmen oğlanlar!</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre127" colspan="3" valign="top" width="170">
              <p class="evliya5"><i class="calibre30"><span class="calibre13">karaş</span></i><span class="calibre13"><br class="calibre1"/>
              zağar</span></p>
            </td>

            <td class="calibre127" colspan="5" valign="top" width="170">
              <p class="evliya5"><i class="calibre30"><span class="calibre13">göbelez</span></i><span class="calibre13"><br class="calibre1"/>
              küçük zağar</span></p>
            </td>

            <td class="calibre127" colspan="6" valign="top" width="170">
              <p class="evliya5"><span class="calibre13"> <i class="calibre3">yitken</i><br class="calibre1"/>
              tazı</span></p>
            </td>

            <td class="calibre127" colspan="3" valign="top" width="170">
              <p class="evliya5"><i class="calibre30"><span class="calibre13">tola</span></i><span class="calibre13"><br class="calibre1"/>
              zağâr</span></p>

              <p class="evliya5"><span class="calibre13"> </span></p>
            </td>

            <td class="calibre61" colspan="3" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre127" colspan="3" valign="top" width="170">
              <p class="evliya5"><i class="calibre30"><span class="calibre13">maftıl</span></i><span class="calibre13"><br class="calibre1"/>
              pazubend</span></p>
            </td>

            <td class="calibre127" colspan="5" valign="top" width="170">
              <p class="evliya5"><i class="calibre30"><span class="calibre13">Avnadım</span></i><span class="calibre13"><br class="calibre1"/>
              Yuvarlandım.</span></p>
            </td>

            <td class="calibre127" colspan="6" valign="top" width="170">
              <p class="evliya5"><i class="calibre30"><span class="calibre13">haşal it<br class="calibre1"/></span></i> <span class="calibre13">uyuz köpek</span></p>
            </td>

            <td class="calibre127" colspan="3" valign="top" width="170">
              <p class="evliya5"><i class="calibre30"><span class="calibre13">sankı</span></i><span class="calibre13"><br class="calibre1"/>
              bengî</span></p>
            </td>

            <td class="calibre61" colspan="3" width="24">
              <p class="MsoNormal5"> </p>
            </td>
          </tr>

          <tr class="calibre23">
            <td class="calibre129" width="136"/>

            <td class="calibre130" width="11"/>

            <td class="calibre48" width="23"/>

            <td class="calibre106" width="34"/>

            <td class="calibre78" width="51"/>

            <td class="calibre131" width="17"/>

            <td class="calibre132" width="2"/>

            <td class="calibre101" width="66"/>

            <td class="calibre58" width="53"/>

            <td class="calibre102" width="15"/>

            <td class="calibre133" width="45"/>

            <td class="calibre95" width="22"/>

            <td class="calibre130" width="11"/>

            <td class="calibre48" width="23"/>

            <td class="calibre18" width="5"/>

            <td class="calibre134" width="29"/>

            <td class="calibre129" width="136"/>

            <td class="calibre135" width="3"/>

            <td class="calibre136" width="1"/>

            <td class="calibre49" width="20"/>
          </tr>
        </tbody>
      </table>

      <p class="evliyasatr"><span class="calibre82"> </span></p>

      <p class="MsoNormal5"><span class="calibre10"> </span></p>

      <p class="evliyasatr">Bu Türkmân'ın niçe yüz gûne lehce-i mahsûsaları vardır kim birbirlerinin lisânlarını tercümân ile anlarlar, ammâ cümleden lisân-ı Etrâk-ı Çağatay fasihdir. Kavm-i Moğol ve kavm-i Boğol ve kavm-i Etrâk-i Kozak ve kavm-i Heşdek ve kavm-i Dağıstân ve kavm-i Lezgi ve Kumuk ve kavm-i Tatar-ı Buhârâ ve kavm-i Noğay-i Urumbat ve kavm-i Ulu Noğay ve kavm-i Kiçi Noğay ve kavm-i şıdak Noğay ve kavm-i Haydak ve kavm-i Badrak-ı Kırım ve kavm-i (---) (---) (---) bunlar cümle lisân-ı Türk-i Tatar'dır. Türkmân ve Âl-i Osmân cümle bunlardandır. Ammâ Kalmuk Tatarı Çin ve Fağfûr ve Hıtâ ve Huten ve Moskov mâverâsında karanlık dünyâya varınca kavm-i Kalmuk başka Tatar'dır. On iki tâ’ifesi şâhları ve pâdişâh şehzâdeleri olup on iki aded lisânları var kim birbirlerinin lisânların anlamak ihtimâlleri yokdur. Cihânı dutmuş bir alay kavimdir. Moskov kralı ve Fağfûr ve Kozak tâ’ifesi bu Kalmah kavminden bîzâr olmuşdur. Rûy-ı arzda Cenâb-ı Allah iki kavmi bî-hesâb halk etmişdir. Biri Mısır cezîresinde on iki melik hükmünde Karalar kavmi çokdur. Biri de bu kavm-i Kalmak çokdur. İnşâ’allah mahalliyle bu Kalmak kavimleri dahi tahrîr olunur. Hemân Cenâb-ı Bârî sıhhât-ı beden, seyâhat-ı tâm, âhir nefesde îmân müyesser ede! Ba‘dehû bu Mar‘aş şehrin seyr [u] temâşâ etdigimizden sonra Mar‘aş'dan cânib-i garba (---) sâ‘atde,</p>

      <p class="balkorta1">Evsâf-ı kal‘a-i Kars-ı Mar‘aş </p>

      <p class="evliyasatr">Devlet-i Âl-i Osmân'da üç Kars vardır. Biri Erzurûm Karsı biri dahi Silifke sancağında Karataşlık Kars'ı harâb olmada bir beldedir; biri bu Mar‘aş Kars'ı'dır.</p>

      <p class="evliyasatr">Kars'ın sebeb-i tesmiyesi oldur ki (---) (---) (---) (---) (---) (---) (---) ve bânîsi (---) (---) (---) (---) (---) (---) (---) (---) Mar‘aş hâkinde sancakbeği tahtıdır.</p>

      <p class="evliyasatr">Mîr-i livâsının hâssı (---) akçedir. Zu‘amâsı (---) ve erbâb-ı timarı (---) ve alaybeği ve çeribaşısı vardır. Hîn-i gazâda paşası asker ile cümle sekiz yüz asker olup sefer eşerler. Ve yüz elli akçe kazâdır. Ve cümle (---) aded nâhiye kurâlarıdır. Sipâh kethüdâyeri ve yeniçeri serdârı ve muhtesibi vardır. Kal‘ası (---) üzre şekl-i murabba‘dan tûlânîce bir seng-binâ kal‘a-i ra‘nâdır. İçinde cümle (---) hâne ve câmi‘i var, ammâ çârsû-yı bâzârı yokdur. (---) nâzır bir kapusu var. Ve aşağı varoş cümle (---) aded toprak örtüli bâğlı ve bâğçeli ve âb-ı hayât sulı ma‘mûr kasabadır. şehr (---) den nehr-i sagîr-i (---) cereyân edüp iner. Nehr-i (---) mahlût olur. Bu şehrin ekseriyyâ ahâlîsi Mamalı Türkmânı'dır (---) .</p>

      <p class="evliyasatr"> ................ (2 satır boş) ................</p>

      <p class="evliyasatr">Andan yine garba sâ‘atde Celâlî olan Gürcî Nebî şehri Develi (---) tarafımızda kalup (---) sâ‘atde</p>

      <p class="evliyasatr"><b class="calibre2">Menzil-i karye-i Sarıkamış</b>: Bâğlı ve bâğçeli ma‘mûr <b class="calibre2"><i class="calibre3"><span class="calibre13">[63a]</span></i></b> âbâdân kend-i kadîmdir. Andan (---) sâ‘atde,</p>

      <p class="balkorta1">Evsâf-ı cebel-i Göksun yaylası </p>

      <p class="evliyasatr">Sûre-i (---) (---) <a class="pcalibre pcalibre1" id="_ftnref54"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn54" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[54]</span></span></sup></span></span></a> âyet-i şerîfi tefsîrinde lafz-ı mekâlîd kilid ma‘nâsına nâzil olmuşdur ya‘nî edîm-i arzı mekâlîdler ile kilidledim ya‘nî dağlar ile kilidleyüp rûy-ı arzı dağlar ile kilidledim ma‘nâsıyla cemî‘i müfessirîn tefsîr etmişlerdir. Ve sûretü'n-Nebe'de <a class="pcalibre pcalibre1" id="_ftnref55"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn55" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[55]</span></span></sup></span></span></a> âyeti dahi o ma‘nâyı ilhâm eder. Ya‘nî "Habîbim, Muhammed'im! Biz dağları yeryüzüne kilid ve evtâd halk eyledik" buyururlar zîrâ rûy-ı zemînde ulu dağlar olmasa vech-i arza lerzân vâki‘ olurdı. Seyyâhân-ı berr [u] bihâr ve cihân-geşt-i leyl [u] nehâr olan Papamunta mü’ellifi ve Atlas ve Minör ve Coğrâf kitâbları mü’elliflerinin kavl-i sahîhleri üzre rûy-ı arzda cümle yüz kırk sekiz aded ulu dağlardır kim bâlâda tahrîr olunmuşdur. Bu Göksun yaylası dağı dahi mezkûr yüz kırk sekiz cebel-i müntehânın birisidir. Eyle bir kûh-ı bülenddir kim medhinde kerrûbiyânlar felekde âciz-mândelerdir. Eyle bir kûh-ı azîmdir kim on kerre yüz bin âdem ve yüz kerre yüz bin hayvânât yaylasa vüs‘at üzre seyerân u devrân ederler.</p>

      <p class="evliyasatr">Eyâlet-i Konya ve eyâlet-i Mar‘aş halkı ve niçe boy Türkmânları bu yaylada cilvelenüp birbirlerinden haberleri yokdur. Bu cebel-i âlîde olan nebâtât [u] giyâhât [u] ezhârât ahşâbât-ı işpeçar bir diyâr yaylağında yokdur. İllâ Erzurûm ensesinde Bingöl yaylasında bî-hadd u hasr haşîşât vardır. Ve niçe bin kaynak uyûn-ı câriyeler var kim her biri birer âb-ı hayâtdan nişân verir. Böyle bir kûh-ı vâsi‘dir. Hattâ sene 922 târîhinde Selîm şâh-ı evvel İrân-zemîn şâhı şâh İsmâ‘îl üzre sefere giderken Zülkadıriyye sâhibi Sultân Alâüddevle Mısır'da Sultân Gavrî tahrîkiyle bu Alâüddevle Âl-i Osmân askerinin ilerisin ve gerisin nehb [u] gâret etdükde Selîm Hân Sultân Gavrî'ye nâmeler gönderüp "şu Alâüddevle'yi zabt edin memerr-i asâkir-i İslâm üzre rehzenlikler eder, hakkından gelin yohsa hakkından gelirim" deyü nâme gönderdikde Gavrî nâmeyi kırâ’at edüp nâmesinde "Hakkından gelmeğe kâdir isen gel" deyüp Selîm Hân'a nâme gönderir. Bir nâme dahi Alâüddevle'ye gönderüp "Göreyim seni şâh İsmâ‘îl'e niçe imdâd edersin" dedikde Selîm Hân Çıldır sahrâsında şâh İsmâ‘îl ile cenk ederken görse yigirmi bin kırmızı şâlvârlı Mısır silâhşörü pür-silâh cündi ve yigirmi bin Alâüddevle'nin Zülkadirli ve Mamaylı ve Pehlivânlı ve Yeni-elli Türkmân askeri ve şâh askeri, Selîm şâh'ı askeriyle ortaya alup kıra kıra inhizâm sadedinde iken Cenâb-ı Bârî yârî kılup nesîm-i nusret Selîm Hân tarafına esüp cümle Mısrîleri ve Türkmâniyânları ve şâh askerin cümle dendan-ı tîğdan geçirüp şâh İsmâ‘îl ancak yetmiş aded kimesne ile Âzerbâycân'a cân atup Selîm Hân şâh-ı İrân-zemînin yedi aded mîr-i mîrânlık yerlerin feth edüp der-i devlete geldi. Andan mezâhib-i erba‘a şeyhülislâmlardan fetvâ-yı habl-i metînler alup Mısır Sultânı Gavrî Kızılbaş'a imdâd etdiğiyçün üzerine sefer edüp Selîm Hân Kayseriyye'ye geldüği mahalde hâkim-i Mar‘aş Alâüddevle bu Göksun yaylasında yüz bin asker cem‘ edüp Selîm Hân'ın Mısır üzre gitmemesine âmâde olup gûnâ-gûn rahzenlikler ederken Selîm Hân vezîria‘zamı olan Tavâşî Sinân Paşa'yı ve vezîr Ayas Paşa'yı kırk bin asker ile Göksun yaylasına gönderüp Alâüddevle ile bir ceng-i perhâş [u] savaş etdiler kim Âl-i Osmân'ın on bir ceng-i azîminin biri dahi bu Göksun cengidir. Âhir bi-emri Hudâ Sinân Paşa mansûr [u] muzaffer olup Sultân Alâüddevle'yi yetmiş boy beğleriyle ve yetmiş aded ümerâlarıyla cümle katl edüp Selîm Hân'a kellelerin nâmeler ile Gavrî'ye gönderüp, "İşte haklarından geldim hâzır ol vaktına!" deyü haber gönderdikde yüz bin asker ile Merc-i Dâbik sahrâsında münhedim olup Mısır'a firâr eder. Hâlâ üstühân-ı Mısrîler vâdi-i Merc-i Dâbik'da püşte püşte yığılıdır ve Türkmân uzuvları Göksun yaylasında yığın yığındır kim hâlâ kabr-ı Alâüddevle ve yetmiş bin Türkmân bu Göksun'da medfûndur. Diller ile ta‘bîr ve kalemlerle tahrîr olunmaz. Vasıfdan müberrâ bir yaylağ-ı ra‘nâdır. Andan yine cânib-i garba (---) sâ‘atde,</p>

      <p class="evliyasatr"><b class="calibre2">Menzil-i karye-i Künek</b>: Bâğlı ve bâğçeli ve âb-ı hayât uyûnlı ve kenîseli Ermenî köyüdür. Bu yaylanın cânib-i garbîsi Kayseriyye hâkidir. Andan yine garb tarafına (---) sâ‘at gidüp,</p>

      <p class="evliyasatr"><b class="calibre2"> Menzil-i Değirman Boğazı:</b> Beş yüz hâneli ma‘mûr ve deyrli Ermenî köyüdür.</p>

      <p class="evliyasatr"> ................ (1.5 satır boş) ................</p>

      <p class="evliyasatr">Andan cânib-i garba (---) sâ‘atde, <b class="calibre2"><i class="calibre3"><span class="calibre13">[63b]</span></i></b></p>

      <p class="balkorta1">Evsâf-ı taht-ı kayâsire, şehr-i azîm ve binâ-yı kadîm kal‘a-i Kayseriyye </p>

      <p class="evliyasatr">İbtidâ bânîsî Hazret-i Zekeriyyâ asrında kayser Ercîş'dir. Niçe mülûkden mülûke intikâl edüp âhir Hazret-i Ömer hilâfetinde kayser Melik Harkil ta‘mîr ü termîm edüp gâh bunda sâkin olurdu ve gâh Konya'da bâğ-ı Merâm faslı ederdi. Harkil'in bir karındaşı kayser Cimcime Mar‘aş'ı binâ etdi. Bir karındaşı kayser Sives kal‘a-i Sivas'ı inşâ edüp birbirine mu‘âdil şehr-i azîmler idi kim ol asırda Mısır ve şâm ve Irâk'dan sonra bu bilâd-ı selâse nazîre şehir yok idi, ammâ bu Kayseriyye Mar‘aş ve Sivas'dan ziyâde ma‘mûr u müzeyyen ve metânet üzre mebnî idi. Ve kayseri deryâ-misâl askere mâlik idi kim cümle cünûdu tâ’ife-i Rûm idi. Anın içün bu şehr bilâd-ı Rûm'dandır. Ve hâsıl Hazret-i Ömer <i class="calibre3">radıyallahu anh</i> bizzât Kudüs'ü feth edüp seksen bin askere Hâlid ibn Velîd hazretlerini serdâr-ı mu‘azzam edüp hicret-i Nebeviyyenin sene (---) târîhinde bu Kayseriyye'yi feth edüp içine kifâyet mikdârı asker-i azebân koyup Hâlid Medîne'ye gidüp yine küffâr-i kayser-zemîn cünûd-ı cünûbiyle gelüp bu kal‘ayı muhâsara edüp cümle mütehassın olan guzât-ı müslimîni şehîd edüp kal‘ayı istilâ edecek mahalde bu kal‘anın cânib-i (---) ensesine havâle olan cebelden bir azîm asker nîl alemlerle zâhir olup cümle küffârı kırarlar, ammâ cemî‘i küffârın lâşe-i murdârlarında alât-ı silâhdan bir zahm bulunmayup ancak cümle fecerelerin dudaklarının sağ tarafları mecrûh olup mürd olmuşlar.</p>

      <p class="evliyasatr">Ba‘dehû bu Kayseriyye hâlî ve mu‘attal kalup bir mülûk imâr etmeğe cür‘et edemediler. Bu "Kayseriyye'ye istîlâ ederiz" diyen küffarları Kayseriyye ensesinde dağdan zuhûr eden ricâlü'l-gayb askeri, küffârı kırdığıyçün hâlâ Kayseriyye'ye hâ’il cebel-i azîme Er-ceyş dağı ya‘nî erenler askeri dağı demeden galat-ı meşhûr Ercîs dağı derler. Hakîkatü'l-hâl kal‘a-i Kayseriyye bu kûh-ı bâlânın cânib-i (---) si dâmeninde mürtefi‘ hevâdâr bir şehr-i imâret-i dâr [u] diyârdır. Efvâh-ı nâsda Kayseriyye derler, ammâ sahîhi Kaysariyye'dir, zîrâ bânîleri kayâsıralardır ve taht-ı kayâsıradır. Lâkin harf-ı sîn ile harf-i sâd'ın kurb-ı mahrecleri olduğundan galat-ı meşhûr evlâdır deyü Kayseriyye derler.</p>

      <p class="evliyasatr">{Ol asırda Rûm keferesi meliklerine kayser-i Rûm derlerdi. Cem‘ olsa kayâsıra derler. Meselâ Irâk pâdişâhlarına kisrâ derler. Birkaç kisrâya ekâsire derler. Yemen melikleri cem‘ olsa tebâbi‘a derler}.</p>

      <p class="evliyasatr">Ba‘dehû bu Kayseriyye (---) sene mu‘attal yatup kör Harkil kayser oğlu (---) nâm bir nâm-ı bed-nâm velîd-i pelîd-i anîd ta‘annüd edüp cemî‘i dâr-ı diyârlardan âdem sürüp Kayseriyye'yi imâr edüp Mekke ve Medîne ve Kudüs taraflarına çeri çekmeğe başladıkda hicret-i nebeviyyenin sene (---) târîhinde Hazret-i Mu‘âviye şâm-ı dârü'l-İslâm'da halîfe-i âl-i Emeviyyûn iken seksen bin askere Hazret-i Ubeyde ibn Cerrâh'ı serdâr edüp cebren ve kahren yetmiş günde dest-i kahr ile Rûm keferesi destinden Kayseriyye'yi feth edüp fâtih-i sânî Hazret-i Mu‘âviye be-dest-i Ubeyde ibn Cerrâh oldu.</p>

      <p class="evliyasatr">Ba‘dehû hicret-i nebeviyyenin sene (---) târîhinde Âl-i Abbâsiyândan el-Musta‘sım-billâh'ın Bağdâd'da Hülagu Hân elinde helâk olduğun kayâsire-i fecereleri istimâ‘ edüp fırsatı ganîmet bilüp yine Kayseriyye'ye istîlâ edüp tâ (---) sene târîhine gelince dest-i küffârda kalup sene-i mezbûrede diyâr-ı Rûm'u feth ederek sene-i mezbûrede bu Kayseriyye kal‘asın Sultân Alâ’eddîn sene 476 târîhinde dest-i kefereden feth edüp fâtih-i sâlis olup kayâsireler bu senede hamd-i Hudâ inkırâz bulup ilâ haze'l-ân kal‘a-i Kayseriyye dest-i İslâm'dadır, Ammâ kavm-i Türkmâniyân tagallüben zabt edüp sene (---) târîhinde Âl-i Osmâniyye'den sene (---) târîhinde Sultân (---) Hân fethidir. Ba‘dehû Süleymân Hân tahrîri üzre Karamân eyâletinde Kayseriyye Paşası sancağı tahtıdır. Beğinin kânûn üzre hâss-ı hümâyûnı (---) akçedir.</p>

      <p class="evliyasatr">Erbâb-ı zu‘amâsı (---) ve erbâb-ı timarı (---) ve alaybeği ve çeribaşısı vardır. Paşanın askeriyle cümle bin beş yüz mükemmel askerdir. Ve beşyüz akçe pâyesiyle üç yüz akçe şerîf mevleviyyetdir. Nevâhîleri cümle (---) aded ma‘mûr [u] âbâdân nevâhîlerinden mollâsına bir müddeti beş bin gurûş hâsıl olur. Paşasına kırk bin guruş hâsıl olur. Niçe kerre ber vech-i arpalık üç tuğlu vüzerâya ihsân olunmuşdur.</p>

      <p class="evliyasatr">Ve şeyhülislâmı ve nakîbü'l-eşrâfı ve şehir nâ’ibi ve muhtesibi ve şâhbenderi ve sipâh kethüdâyeri ve dergâh-ı âlî yeniçeri serdârı ve kal‘a dizdârı ve (---) aded kal‘a neferâtları vardır.</p>

      <p class="evliyasatr"><b class="calibre2">Eşkâl-i iç kal‘a-i Kayseriyye</b>: Evvelâ şehrin şimâlî tarafındaki kûh-ı Erciş dâmeninde bir püşte-i mürtefi‘ üzre Rûm melikleri fil cüssesi kadar seng-tırâş ile metânet üzre binâ etdi. Ba‘dehû Âl-i Dânişmendiyân dest-i Rûm'dan feth edüp dahi tevsî‘ edüp imâr etdi, ammâ hâlâ âbâdân olan yeni Kayseriyye bu Kayseriyye-i âtikden sekiz bin adım [ba‘îd] bir şehr-i ma‘mûr u müzeyyen, kâr-ı kadîm kal‘a-i hasîndir. Ve bilâd-ı Rûm-ı Yunaniyân'dır. Ve medine-i Sivas bu Kayseriyye'nin cânib-i şarkîsinde beş menzil yerdir. Ve bu iç kal‘a kapusu cânib-i (---) nâzır olup kapunun kemeri üstünde karşu karşuya ve yan yana biri arslan ve biri kaplan <b class="calibre2"><i class="calibre3"><span class="calibre13">[64a]</span></i></b> sûretleri vardır. Bu kapudan içeri zahîre ambârlarına darı ve buğday ve pirinc ve peksimat tâ fetihden berü durur ve gönden akçe vardır.</p>

      <p class="evliyasatr">Ve sâ’ir alât-ı silâh ve cebehâne bî-hesâbdır ve cümle 200 hânedir. Mevlâhâne mahallesi, Kazancılar mahallesi, Kiçikapu mahallesi, ve kal‘a kapusundan çıkınca attârlar ve berberler ve köhne cizmeci dükkânlarıdır ve Dizdâr kapusu önünde bâğçe ve şadırvanlar ile âbâdândır.</p>

      <p class="evliyasatr"><b class="calibre2">Sitâyiş-ı şehr-i Kayseriyye</b>: Aşağı şehir bir düz vâsi‘ zemînde şekl-i murabba‘ ahcâr-ı mutarraş ile mebnî niçe mülûk-i selef binâsı bir köhne kal‘a-i varoş-ı mu‘azzamdır ve şehir altında Koyun köprüsü nehrine Gerizler suyu derler. Bu varoş-ı âzim cümle (---) bin kiremitli ve toprak ile mestûr sarây-ı azîmler ve kâr-ı kadîm fevkânî ve tahtânî hâne-i ma‘mûrlardır ve dâ’iren-mâdâr bu varoşun etrâfı sûr-ı atîkdir.</p>

      <p class="evliyasatr">Ve cümle (---) aded varoş kapularıdır. Evvelâ Boyacı kapusu ve Kiçikapusu cenûba nâzırdır ve mahkeme kurbunda Âsârönü kapusu şarka meftûhdur ve Odunbâzârı kapusu şimâle meyyâldir ve Atbâzârı kapusu şimâle paşa sarâyı kurbundadır. Ve bu bâbların etrâfında olan varoş dîvârı dâ’iren-mâdâr şehr-i Kayseriyye (---) adımdır ve bu sûrun etrâfı handakdır. Vakt-ı şitâda bu handak-ı azîm su ile leb ber-lebdir. Eyyâm-ı bahârda bu handak içre bostân ekerler latîf sebzevâtı olur.</p>

      <p class="evliyasatr"><b class="calibre2">Esmâ-yı aded-i mahallât</b>: Cümle (---) aded mahallâtdır. Evvelâ Büyük Çeşme mahallesi, Küçük Çeşme mahallesi, Müftî hammâmı önündedir ve İshâk Çelebi ve mahalle-i Sayacı ve mahalle-i Katırcızâde ve mahalle-i Oduncu ve mahalle-i Furûncı ve mahalle-i Tekyeovası bâzârı ve Kiçikapusu'nda Hüseynî mahallesi ve mahalle-i Kürdler ve mahalle-i Hacı Kılıç ve mahalle-i Hâsir ve mahalle-i Tabbâklar ve mahalle-i Hacı İvazlar (---) (---) (---).</p>

      <p class="evliyasatr"><b class="calibre2">Esmâ-yı aded-i sarâyhâ-yı a‘yân</b>: Cümle (---) aded sarây-ı a‘yân-ı kibârdır. Evvelâ cümleden Atbâzârı kapusu kurbunda Paşa sarâyı, hânedân-ı azîmdir kim havlısı cirid meydânı kadar vâsi‘dir. Câ-be-câ söğüd ağaçları sâyesinde soffalar ve âb-ı hayât çeşmeler vardır ve Dilâver Paşa sarâyı ve Geres Paşa sarâyı ve Küçük Hasan Paşa sarâyı ve Alî Çavuş sarâyı ve Çiğdelizâde sarâyı ve (---) (---) (---) (---) .</p>

      <p class="evliyasatr"><b class="calibre2">Evsâf-ı cevâmi‘hâ-yı Kayseriyye</b>: Cümle (---) aded mihrâbdır. Evvelâ cümle câmi‘den kadîm <b class="calibre2">Câmi‘-i Ebî Mehemmed ibn Tâlib</b>. Müstecâbü'd-da‘ve ziyâretgâh-ı erbâb-ı hâcât bir câmi‘i ibret-nümâ-yı imârâtdır kim dillerle ta‘bîr ü tavsîf olunmaz bir câmi‘i pür-envârdır. Efvâh-ı nâsda <b class="calibre2">Ulucâmi</b>‘ derler. Bir ser-âmed tula minâreye mâlikdir kim nazîri meğer Nîkhisâr şehrinde Melik Gâzî câmi‘i minâresi ola ve Kayseriyye şehrinde bundan kebîr ü kadîm câmi‘ yokdur. Cümle kârgîr binâ-yı kavîdir. Cümle sutûhları (---) ile mastûrdur ve haremi serâpâ bîd-i ser-nigûn ve bîd-i sultânî dırahtlarıyla müzeyyendir. Bu câmi‘e Boyacı kapusu ve Kadı hammâmı yakındır.</p>

      <p class="evliyasatr"> ................ (1.5 satır boş) ................</p>

      <p class="evliyasatr">Ve <b class="calibre2">şeyh Emîr Sultân câmi‘i </b>ma‘bedgâh-ı kadîmdir (---) (---) (---) (---).</p>

      <p class="evliyasatr">Ve <b class="calibre2">Lala Paşa câmi‘</b> ve <b class="calibre2">Osmân Paşa câmi‘i</b> ve <b class="calibre2">Hacı Paşa câmi‘i.</b> Bu üç aded câmi‘ vüzerâ-yı Süleymân Hân asrında Koca Mi‘mâr Sinân üstâd binâsıdır.</p>

      <p class="evliyasatr">Ve <b class="calibre2">Çiğdelizâde câmi‘i</b> Sivas kapusunun iç yüzündedir ve cemâ‘at-ı kesîreye mâlik bir minâreli câmi‘dir. Ve <b class="calibre2">Âhund Hânım câmi‘i</b> mülûk-i selef hanîlerinin Âhund nâm bir melike hatunun câmi‘idir kim medrese ve imâreti vardır ve cemâ‘ati vefret üzredir.</p>

      <p class="evliyasatr">Andan ve <b class="calibre2">Katırcızâde câmi‘i </b>bir minâre-i musanna‘lı câmi‘-i zîbâdır ve <b class="calibre2">Kurşumlu câmi‘</b> (---) binâsıdır kim ortasında bir havz-ı şadırvan ile mebnî bir câmi‘-i rûşendir ve <b class="calibre2">Ulvân câmi‘i</b> bir ser-âmed minârelidir ve Kurşumlu câmi‘e karîbdir ve <b class="calibre2">Hacı Ivazânlar câmi‘i</b> (---) (---) (---) ve <b class="calibre2">Hacı Kılıç câmi‘i</b> medrese ve imâreti vardır. Tabahâne kurbunda vâki‘ olmağıla cemâ‘atı çokdur ve evkâfı gâyet metîndir ve e’imme ve hutabâ ve huddâmları mevcûdlardır. Ve <b class="calibre2">Yeni câmi‘</b> (---) kurşumlı câmi‘ dil-küşâdır. Dilâver Paşa sarayı kurbundadır. Ve <b class="calibre2">diğer Yeni câmi‘,</b> Süleymân Çelebi'nindir. Sâhibi hayâtda olmağıla evkâfı kavîdir. Ve <b class="calibre2">Tabbâklar câmi‘i</b> (---) ve <b class="calibre2">Gönül câmi‘i</b> Kiçikapusunda Hüseynî mahallesindedir, ammâ müferrih câmi‘dir ve <b class="calibre2">Akkaş Çorbacı câmi‘i</b> bir câmi‘-i cedîddir ve sâhibü'l-hayrâtda olmağıla gâyet ma‘mûr câmi‘-i pür-nûrdur.</p>

      <p class="evliyasatr"><b class="calibre2">Sitâyiş-i mesâcidhâ-yı âbidân</b>: Cümle (---) aded mahalle mezgitleridir. Evvelâ</p>

      <p class="evliyasatr"> ................ (2.5 satır boş) ................</p>

      <p class="evliyasatr">Ma‘lûmumuz olan bunlardır.</p>

      <p class="evliyasatr"><b class="calibre2">Der-beyân-ı medrese-i âlimân:</b> Cümle (---) aded dârü't-tedrîs-i tahsîl-i ulûmdur. Evvelâ <b class="calibre2">medrese-i Sultân Erbiyâ</b> gâyet musanna‘ binâ-yı atîkdir ve <b class="calibre2">medrese-i Âhund Hânım</b> tarz-ı kadîm ve binâ-yı azîm bir medrese-i mübârekedir kim bunda bir kerre <i class="calibre3">Bismillâh</i> diyen mahrûm kalmayup elbette müfessir ve muhaddis ve mü’ellif olmuşdur ve <b class="calibre2">medrese-i Hacı Kılıç </b>ve <b class="calibre2">medrese-i Müftî</b>, Sivas kapusundadır ve,</p>

      <p class="evliyasatr"> ................ (1 satır boş) ................ <b class="calibre2"><i class="calibre3">[64b]</i></b></p>

      <p class="evliyasatr"><b class="calibre2">Der-beyân-ı dârü'l-kurrâ-yı hazret-i Kur’ân:</b> Cümle (---) aded dârü't-ta‘lîm-i hazret-i Kur’ân'dır. Evâ’il-i kadîmede ehl-i beled hazret-i Kur’ân'a ri‘âyet edüp mahâric-i hurûfiyle <i class="calibre3">kemâ hüve hakkuhu</i> icrâ edemezlerdi, ammâ ilâ hâze'l-ân her câmi‘de kırâ’at-ı Hafs üzre Kur’ân-ı azîm tilâvet olunur.</p>

      <p class="evliyasatr"><b class="calibre2">Der-ıyân-ı dârü'l-hadîs-i peygamberân:</b> Cümle (---) aded mahalde ilm-i hadîs okunur. Zirâ ekseriyyâ halkı zekî ve ehl-i tab‘ u erbâb-ı dâniş ve mü’ellif ü musannif ve kavâ’il-i ezkiyâsı çok âdemleri vardır. Her câmi‘de ve her medresede ilm-i hadîs görülür, ammâ mahsûs darü'l-hadîs yokdur.</p>

      <p class="evliyasatr"><b class="calibre2">Der-medh-i mekteb-i tıflân-ı ebcedhân:</b> Cümle (---) aded mekteb-i nûr-ı dîde-i püserândır. Bu şehrin ciger köşeleri gâyet necîb ü reşîd ü tîz-fehm olduklarından hâfız-ı Kur’ân'ı ve huffâz-ı kitâb-ı Muhammediyyesi gâyet çokdur ve bâlâda tahrîr olunan câmi‘lerde elbette birer mekteb mukarrerdir. Evvelâ {mekteb-i (---) (---) (---) (---) (---) (---) (---) (---)}.</p>

      <p class="evliyasatr"><b class="calibre2">Der-fasl-ı tekye-i dervîşân-ı zî-şân:</b> Cümle (---) aded dâr-ı hırka-pûşân [u] terk [u] tecrîdân [u] ârifândır.</p>

      <p class="evliyasatr">Evvelâ tarîk-i Nakşibendiyye'de Hazret-i <b class="calibre2">Celâleddîn-i Rûmî âsitânesi</b> Mevlevîhâne'dir kim cümle erbâb-ı ma‘ârif [u] fakr [u] fâka erenleriyle mâl-â-mâldır. Haftada iki kerre âyîn-i Mevlânâ edüp semâ‘-ı safâ edüp cümle yârân-ı bâ-vefâ anda cilvelenirler. Bu âsitânenin bâğçe kapusu önünde bir âb-ı hayât çeşmesi vardır. Cümle dervîşân andan def‘-i atşân ederler ve derûn-ı tekyede müte‘addid savma‘a ve kâ‘a ve matbah ile ârâste ve semâ‘hâne ve mutrıbhâne ile pîrâste olmuş bir âsitâne-i kadîmdir. Ve Seyyid (---) ve <b class="calibre2">Seyyid Battâl Ca‘fer Gâzî tekyesi</b> şehrin (---) âsitâne-i Bektâşiyân'dır. Cümle fukarâsı âşıkândır. Âyende vü revende cânlara ni‘metleri mebzûldür ve <b class="calibre2">Kırk Nisâlar</b> bunda medfûn olduğundan ziyâretgâh-ı azîmdir.</p>

      <p class="evliyasatr"><b class="calibre2">Menâkıb-ı Kırk Nisâ:</b> Bu kırk hatun tokuz ay on günde rahm-ı mâderden kırkı bir kerreden müştakk olup rûy-ı arza kadem basup kırkı dahi kırkar sene mu‘ammere olup her biri Râbi‘a-i Adeviyye mertebesinde merd kişi sözün ve nâ-merd yüzin görmeden kırkı dahi bikr-i nâ-şüküfte kırkar yaşında iken kırkı dahi bir ânda rûh teslim ederler. Garîb u acîb menâkıbları vardır, ammâ biz ihtisâr etdik. Hikmet-i Hûdâ bir batında bir müddetde kırk nisâ vücûda gele ve cümlesi kırkar sene mu‘ammere olup bir ânda merhûme olalar.</p>

      <p class="evliyasatr">Âyet <a class="pcalibre pcalibre1" id="_ftnref56"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn56" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[56]</span></span></sup></span></span></a><i class="calibre3"> bi-kudretihi ve yahkümü mâ yürîdü bi-izzetihi.</i></p>

      <p class="evliyasatr">Ve Kayseriyye'nin (---) cânibinde Yılanlıdağı'nda <b class="calibre2">Koyun Baba tekyesi</b> bu dahi âsitâne-i Bektâşiyân'dır ve eski Kayseriyye kurbunda <b class="calibre2">tekye-i Kalenderân</b> âsitâne-i kadîmdir. Hâlâ birkaç aded fukarâ-yı Bektâşiyân'dan fenâ fillâh cânlar vardır. Gâhîce şehre gelüp pârsâ edüp anınla kût-i lâ yemût edinirler ve tekye-i Koyun Baba Sultân Yılanlı dağında cihân-nümâ bir âsitâne-i Bektâşiyân'dır (---) (---) (---) ve tekye-i (---) (---) (---) (---) ve tekye-i,</p>

      <p class="evliyasatr"> ................ (1.5 satır boş) ................</p>

      <p class="evliyasatr">Ma‘lûmımız olan tekyeler bunlardır.</p>

      <p class="evliyasatr"><b class="calibre2">Der-vasf-ı çeşme-sâr-ı âb-ı hayvân:</b> Cümle (---) aded çeşme-i mâ’-i zülâl-ı cân-perverdir. Cümleden şarâb-ı tahûr Mevlevîhâne'nin bâğçesi kapusu önündeki ayn-ı zülâldır. Andan Büyük Çeşme mahallesinde ve Küçük Çeşme mahallesinde âb-ı hayât aynlardır. Andan Sîremitli çeşmesi ve Kiçikapusu çeşmesi ve Paşa Sarâyı çeşmeleri ve Kuyumcularbaşı çeşmesi ve,</p>

      <p class="evliyasatr"> ................ (1 satır boş) ................</p>

      <p class="evliyasatr">Bunlardan mâ‘adâ niçe yüz çeşmeler var.</p>

      <p class="evliyasatr"><b class="calibre2">Evsâf-ı sebîlhâne-i atşân:</b> Cümle (---) aded sebîl-i cân-sitân berây-ı rûh-ı şehîdân-ı deşt-i Kerbelâ'dır. Evvelâ şehrin sûk-ı sultânîsi izdihâmî mahallerinde ve ba‘zı şâh-râhların yemîn [ü] yesârında musanna‘ binâ ile mebnî sebîl-i cân-perverler vardır.</p>

      <p class="evliyasatr">Evvelâ <b class="calibre2">Kığlamaz sebîli</b> ve <b class="calibre2">Hûndiyye sebîli</b> (---) (---) (---) (---) (---) (---) (---) (---).</p>

      <p class="evliyasatr">Bu mezkûr sebîlhânelerin ve bâlâda tahrîr olunan çeşme-i âb-ı hayvânların âb-ı nâbları ekseriyyâ şehrin cânib-i (---) vâki‘ olmuş Ayn-i Kenis derler bir aynü'l-katr-misâl turna gözü sâf [u] berrâk u revâk bir sun‘-ı Hallâk [u] Rezzâk mâ’-i Kevser'dir kim bu Ayn-i Kenis Kezmürî nâm bir (---) önünden çıkup niçe bâğ u besâtinleri reyy ederek cereyân edüp şehrin cümle imâretlerin saky edüp şehri imâr eder.</p>

      <p class="evliyasatr"><b class="calibre2">Der-medh-i sarây-ı kârbân-ı revân:</b> Cümle (---) aded mihmânhâne-i âyende vü revende kârbânsarâydır.</p>

      <p class="evliyasatr"> ................ (1.5 satır boş) ................</p>

      <p class="evliyasatr"><b class="calibre2">Der-fasl-ı hân-ı hâcegân [u] sevdâgerân:</b> Cümle (---) aded vekâle-i esnâf-ı tüccârândır. Evvelâ Boyacı kapusunda <b class="calibre2">Kığlamazzâde hânı</b> kârgîr bir hân-ı ra‘nâ-yı izdihâmdır {Boyacı kapusundadır} ve Kapan hânı gâyet cem‘iyetli hân-ı kavîdir ve <b class="calibre2">Gön hânı</b> Uzun çârsû içre kârgir binâ hân-ı ra‘nâdır. <b class="calibre2"><i class="calibre3"><span class="calibre13">[65a]</span></i></b></p>

      <p class="evliyasatr"><b class="calibre2">Evsâf-ı çârsû-yı bâzâr-ı sultânî:</b> Cümle (---) aded dekâkin-i sûk-ı sultânîdir. Evvelâ bu şehr-i Kayseriyye'nin Bursa ve Edirne ve İslâmbol gibi iki yerde kârgir binâ bezzâzistân-ı ra‘nâları vardır. Biri kuyumculardır kim cemî‘i dünyânın zî-kiymet murassa‘ cevâhir-i kimyâb makûlesi tuhef âvânîler bulunup ve üstâd-ı gevher-furûş zergerleri mücevher şeyler işlerler ve Büyük bezzâzistânda ankâ hâcegîler hemyânlar ile bey‘ u şirâ edüp niçe bin gûne akmişe-i fâhire fürûht olunur. Müşk ü anber râyihası erbâb-ı hâcâtın dimağların mu‘attar eder.</p>

      <p class="evliyasatr"><b class="calibre2">Der-beyân-ı dekâkîn-i şâh-râh:</b> Cümleden Uzun çârşû müzeyyendir, ammâ <span class="calibre33">A</span>t bâzârı<span class="calibre33">;</span> yanında şâfî <b class="calibre2">Kapamacılar çârsûsu</b>dur. Bunun sağ tarafında un kapanı vardır. Cümle dakîk-i rakîk-i hâss [u] beyâz bu mahalde fürûht olunur. Aceb hikmetdir kim bu şehirde un çuvalı içre yovanca otu kosalar unı on sene dursa aslâ çürümeyüp yine hâs ve beyâz ekmeği ve çöreği olur ve İçkal‘a kapusun çıkınca <b class="calibre2">Attârlar çârsûsu</b>dur kim cemî‘i itriyâtın ve edviyye-i gûnâ-gûnların râyiha-i tayyibesinden âyende vü revendenin dimağları müşk ü amber-bû olur ve attârlardan aşağı pâk u pâkize Selmân-ı Pâk berberler dükkânlarıdır kim her birinde pâk-dâmen ve pâk-rû berber cüvânları vardır. Ve andan aşağı sûk-ı pînedûzân ya‘nî eski pabuc ve çizme yamayıcı dükkânlarıdır.</p>

      <p class="evliyasatr">Ve andan yine şâhrâhın iki tarafı Karakeçili dükkânına varınca cümle kapama ve zubun işler hayyât dükkânlarıdır. Ve andan pâk u pâkîze ballı ve yağlı kelimât eder bakkâl cüvânları dükkânlarıdır ve muhtesib dükkânı bu mahaldedir kim bir ehl-i hıref vezn-i sultâniye hilâf edüp bir dirhem nâkıs vermeğe kâdir değildir. Ve bu mahal cümle kassâb dükkânlarıdır kim niçe yüz aded zebh olunmuş Karamân koyunları ve kuzuların şerha şerha edüp her şerhaya berk-i gül takup ve za‘ferânlar sürüp bey‘ ederler ve bu kassâbların alt yanında hâss [u] beyâz çörekciler ve börekciler dükkânlarıdır kim gûnâ-gûn biberli börek ve bâdemli ve susam ve çörek otlı çörek ve mutabbak ve kaymak börek pişirirler. Tâ sarrâchâne başına varınca böyle ni‘met pişer çörekci ve börekci ve aşçı ve başcı ve gûnâ-gûn hoşâbcı dükkânlarıdır.</p>

      <p class="evliyasatr">Ve muhtesib ağa dükkânın geçince <b class="calibre2">Arpacılar çârsûsu</b> ve <b class="calibre2">Kazancılar bâzârı</b> ve <b class="calibre2">Semerciler çârsûsu</b>dur.</p>

      <p class="evliyasatr">Andan iç kal‘a önüne varılır ve sol tarafı Mevlevîhâne bâğçesi kapusudur ve <b class="calibre2">Uzun çârsû</b>'su gâyet müzeyyendir. Tâ Uzun çârsû başında nihâyet bulur ve serrâchâne ile haffâfhâne bâzârı rûşen ve ma‘mûr u izdihâm bâzârdır ve dabbâhlar bâzârı pâkdir, Ahi Evran pîrleriyle ma‘mûrdur ve <b class="calibre2">Odun bâzârı</b> kal‘a kapusu önünde olmağıla Odunpâzârı kapusu derler ve Atpâzârı kapusu Paşa sarâyı kurbundadır ve Koyunbâzârı </p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">Sitâyiş-i reng-i rûy-ı pîr ü cüvân:</b> Bu şehr-i atîk kûh-ı Ercîs dâmeninde olmağile hevâsı bürûdet üzre olup cemî‘i halkı zinde ve yigitlik kârı özünde, kimi yüz'ünde ve kimi yüz altmışdan yüz yetmişe yetmiş buğday anlı ve siyâh püskürme benli pîr u cüvân âdemleri vardır ve cümle şecî‘ ü tuvânâ ve fetâ erler birbirinden yeğ server ü hünerverlerdir (---) (---) (---).</p>

      <p class="evliyasatr"><b class="calibre2">Der-vasf-ı mahbûb [u] mahbûbân:</b> Bu şehir kûh-ı Ercîs dâmeninde vâki‘ olmağıla hevâsı lütf [u] i‘tidâl üzredir ve ekseriyyâ halkı tendürüst olup mahbûb u mahbûbesi çokdur, ammâ mahbûbu tez sakallanup fetâ yiğit olup sayd [u] şikâre ve avân zümresine mâ’il olurlar.</p>

      <p class="evliyasatr"><b class="calibre2">Ta‘rif-i kibâr [u] eşrâf [u] a‘yân:</b> Evvelâ Dilâverpaşazâde Murâd Paşa ve Müftî Efendi ve Nakîbü'l-eşrâf Efendi ve Alî Çavuş ve Çiğdelizâde ve Akkaş Ağa ve Kamışçızâde ve Mûsâ Efendi ve sâdât-ı kirâmdan müftî-i sâbık Kamışçızâde ve Mulaylı Alî Ağa ve Hüseyin Efendizâde.</p>

      <p class="evliyasatr"> ................ (1 satır boş) ................</p>

      <p class="evliyasatr"><b class="calibre2">Sitâyiş-i üstâd-ı tabîbân-ı hâzıkân:</b> Evvelâ cümleden bi-lâ teşbîh hekîm-i kâmil ve fassâd-ı âmil Elkayıranoğlu gâyet üstâd-ı kâmildir. Husûsen ilm-i nabzda gûyâ Restetalis'dir, ammâ ilm-i sihirde gûyâ köhne-i kudemâ Kalimon hekîm olmuşdur. Bu şehrde kavm-ı Etrâk hekîme Elkayıran derler.</p>

      <p class="evliyasatr"><b class="calibre2">Der-vasf-ı cerrâhân [u] üstâdân:</b> Evvelâ cümleden Boyacı kapusunda zimmî Karakaş Ermenî gâyet üstâd-ı kâmil cerrâhdır. İlm-i cerrâheti tekmîl etmek içün Frengistân'ın İşpaniye diyârına gitmişdir. Hattâ bir adamın dişi ağrısa bir mâvî su sürer dişin veca‘ı teskîn olur. Eğer ol dişi çıkartmak murâd edinirsen ol ağrıyan dişe bir la‘l-gûn su sürer kelpedâna muhtâc eylemeyüp ol dişi kendi elinle çıkarırsın <b class="calibre2"><i class="calibre3"><span class="calibre13">[65b]</span></i></b> ve bu cerrâh Karakaş-ı zimmînin iki veled-i pelîdi var, biri Ucân ve biri Balıhan ikisi de bî-bedel üstâd-ı bî-cedellerdir.</p>

      <p class="evliyasatr"><b class="calibre2">Der-vasf-ı sulehâ-yı meşâyihân:</b> Evvelâ sulehâ-yı ümmetden Alî Efendi ilmiyle âmildir.</p>

      <p class="evliyasatr"> ................ (1.5 satır boş) ................</p>

      <p class="evliyasatr"><b class="calibre2">Der-na‘t-ı musannifîn-i şâ‘irân:</b> Bu şehr-i Kayseriyye'nin şitâsı şedîd olmağın ahâlî-i beledi ilme meşgûllerdir ve zekiyyü't-tab‘ [u] tîz-fehm olduklarından şu‘ârâsı çokdur. Cümleden şihâb Çelebi divân sâhibidir ve Hicrânî Çelebi ve (---)</p>

      <p class="evliyasatr"><b class="calibre2">Der-medh-i mazanne-i kerâme-i mecâzibân:</b> Evvelâ Dervîş Mustafâ-yı Uryânî. Sayf u şitâda bî-pîrehen gezer, ammâ şiddet-i şitâda aşk-ı İlâhî ile şeb [u] rûz la‘l-gûn çehre ile arak-âlûd gezer. Ve Dervîş Ahmed-i Halhâlî, mecâzibûndan mazanne-i kerâme-i merd-i Hudâ'dır.</p>

      <p class="evliyasatr"><b class="calibre2">Der-ta‘rif-i kabâ-yı ricâl [u] nisvân:</b> Evvelâ şehr a‘yânı cümle saya çuka ile semmûr ve zerdeva ve tilki boğazı ve nâfesî ve zincâb kürk geyüp atlas haftân giyerler. Vasatü'l-hâl olanları iskerled ve londura çuka ve boğası haftân giyerler ve zenâneleri sivri takye giyüp üzerlerine izâr bürünürler.</p>

      <p class="evliyasatr"><b class="calibre2">Der-vasf-ı lehce-i ahâlî-i lisân:</b> Evvelâ şehr zurefâları Fârisî ve Arabî kelimât ederler, ammâ elsine-i nâsı Etrâk lisânıdır. "Abba", "Bre alatla", "Bre götüberi" şekilli sözleri vardır ve ekseriyâ Ermenî lisânın re‘âyâlarıyla kelimât ederler, ammâ lisân-ı Kürd ve lisân-ı Urûm kelimât edemezler.</p>

      <p class="evliyasatr"><b class="calibre2">Sitâyiş-i havâ-yı nesîm-i hûb-i câvidân:</b> şehrin zemîni cebel-i Ercis dâmeninde olmağıla şehrin cümle hânedânlarının yüzi cânib-i şimâle mekşûfdur. Ol ecilden havâsı bâd-ı sabâ-misâl bir gûne-i râhatü'l-ervâh havâsı vardır kim seher-hîz olan cân şemmü'l-hevâ etdikde hevâ-yı nesîmin müşâhede eder.</p>

      <p class="evliyasatr"><b class="calibre2">Der-beyân-ı iklîm-i arz-ı beled-i büldân:</b> Bi-kavl-i Batlamyus bu şehr iklîm-i hakîkiyyenin üçüncüsünde ve iklîm-i örfiyyenin on yedincisinin vasatında bulunmuşdur. Anın içün arz-ı beledi (---) dir ve tûl-i nehârı (---) sâ‘at ve derîcedir ve şeb-i yeldâsı kezâlik eyle bulunmuşdur.</p>

      <p class="evliyasatr"><b class="calibre2">Der-fasl-ı tâli‘-i imâristân:</b> Bi-kavl-i hakîm Kolon bu şehrin tâli‘-i imâreti burc-ı sünbüle ve beyt-i utârid-i turâbîde bulunmuşdur. Anın içün her sene mahsûlât-ı sünbülâtı vefret üzre olup ganîmet olur (---) (---). Ve halkının tabî‘atları türâb gibi süflî mertebedirler.</p>

      <p class="evliyasatr"><b class="calibre2">Manzara-i çâh-ı zülâl-i hânedân:</b> Cümle 3.000 aded bi’r-i mâ’ü'l-hayâtdır. Elbette ve elbette her hânedânda birer ve ikişer çâhlar mukarrerdir.</p>

      <p class="evliyasatr"> ................ (1 satır boş) ................</p>

      <p class="evliyasatr"><b class="calibre2">Der-beyân-ı enhâr-ı zülâl-ı hayvân:</b> Bu şehr-i Kayseriyye'nin cânib-i erba‘asında yüz on yedi aded arklar ve kaynak ve uyûn-ı câriyeler vardır. Ekseriyâ bu şehre hâ’il olan kûh-ı Ercîs yaylasından tulû‘ eden mâ-i cârîlerdir, ammâ şehrin alt yanında Koyun köprüsü suyuna <b class="calibre2">Gerizler Suyu</b> derler. Mezkûr Koyun cisrinden geçüp cereyân ederek Mazlûmoğlu kantarasından iner Âlî köprüsüne varır. Andan akup Saz'a mahlût olur. Andan Yalınızgöz köprüsü yanında nehr-i azîm-i Kızılırmağa rîzân olur.</p>

      <p class="evliyasatr">Bir nehir dahi <b class="calibre2">Ayn-i Kenis</b> derler. Germüri nâm mahalden çıkup şehri ve bâğ u bâğçeleri rayy edüp bu dahi iner nehr-i Kızılırmağa munsab olur. Kızılırmak dahi Karadeniz sâhilinde Bafra kasabası kurbunda Bahr-i siyâha mahlût olur.</p>

      <p class="evliyasatr"> ................ (1.5 satır boş) ................</p>

      <p class="evliyasatr">Gayri uyûnlar kezâlik Bahr-i siyâha karışır.</p>

      <p class="evliyasatr">{Bu mahal aşağıda bir kâğız aşrı sahîfede Evsâf-ı ibret-nümâ-yı acîbelerde yazılmak gerek. Gaflet olunmaya!}</p>

      <p class="evliyasatr"><b class="calibre2">Der-vasf-ı ibret-nümâ-yı âbâdân:</b> Bu şehr-i kâdîmin esvâk [u] dekâkîn ve hân [u] câmi‘ ve imâret ü medrese ve sâ’ir ebniye-i hayrât [u] hasenât-ı gûnâ-gûnları alâ kadri'l-imkân ta‘rîf u tavsîf olunmuşdur. Ammâ şehrin cânib-i garba nehr-i Kızılırmak üzre bir sâ‘at şehre karîb iki kaya arasında Birgöz köprü nâm bir bî-bedel cisrdir kim Süleymân Hân asrında Koca Mi‘mâr Sinân niçe sinîn-i ömr-i girân-mâye geçirüp var makdûrun sarf edüp bir kavs-i kuzah-misâl bî-bedel kantara îcâd etmiş kim seyyâhân-ı berr ü bihâr içre meşhûr-ı âfâkdır. Bosna vilâyetinde Hersek sancağında Mostar köprüsü ve bu Karamân eyâletinde Kayseriyye sancağında bu Yalınızgöz köprüsü meşhûr-ı âfâkdır ve şehre karîb Koyun köprüsü ve Mazlûmoğlu cisri ve Âlî köprüsü ve ibret-nümâ Ulucâmi‘ ve kal‘a binâsı ve,</p>

      <p class="evliyasatr"> ................ (1 satır boş) ................</p>

      <p class="evliyasatr"><b class="calibre2">Der-fasl-ı binâ-yı hammâmât-ı gâsilân</b>: Cümle (---) aded hammâm-ı hoş-havâlardır. Evvelâ iç kal‘ada <b class="calibre2">Kadı hammâmı</b> gâyet müferrih hûb-hevâ ve çifte hammâmdır ve <b class="calibre2">Gürcî hammâmı</b> iç kal‘ada yektâ hammâm-ı rûşenâdır ve yine iç kal‘ada <b class="calibre2">Yeni Kadı hammâmı</b> nev-binâ bir hammâm-ı zibâdır <b class="calibre2"><i class="calibre3"><span class="calibre13">[66a]</span></i></b> ve taşra varoşda <b class="calibre2">Hondî Hanım hammâmı</b> gâyet hammâm-ı kadîmdir. Hattâ ba‘zı müverrihler Belînâs hakîmin ilm-i hikmet ile binâ edüp bir kandil-i sirîc yağ ile hammâm ve suyu germâ olup şiddet-i hârrdan gâsillerin tahammül edemediği kandil ile ıssı olan hammâm budur derler. Hazret-i Risâlet'in mevlûdı gecesi kandil-i sirîc sönüp hammâm mu‘attal kalmışdır. Ba‘dehû Dânişmendiyân melikelerinden Hondî Hânım bu hammâmı ta‘mîr u termîm etmişdir deyü müverrihler tahrîr etmişlerdir. Ammâ niçe müsinn ihtiyâr âdemler ol Belînâs hakîmin ilm-i tılsım ile binâ etdüğü hammâm eski Kayseriyye'de esâs-ı binâları ve niçe kıbâbları ve âteş-kede-i kandil-i sirîc kül-hanı mahalli râygândır dediler. El-uhdetü ale'r-ravî, ammâ hakîr görmedim. Bu hammâmın evsâfı aşağıda külliyât-ı şehr-engîzde mahalliyle tahrîr olunur</p>

      <p class="evliyasatr">Ve yine aşağı kal‘ada <b class="calibre2">Hüseyin Paşa hammâmı</b> Süleymân Hân asrında Koca Mi‘mâr Sinân binâsı olmağıla gâyet musanna‘ tarh-ı zîbâ ve binâ-yı ra‘nâ bir hammâm-ı rûşenâdır. Ve <b class="calibre2">Paşa hammâmı</b> bu dahi Koca Mi‘mâr Sinân binâsıdır kim Süleymân Hân Irâk-ı Acem seferine giderken girmişdir. Ve <b class="calibre2">Meydân hammâmı</b> (---) (---) (---). Ve <b class="calibre2">Sultân hammâmı</b> (---) (---) (---). Ve <b class="calibre2">Selâhaddîn hammâmı</b> gâyet latîf hammâm-ı atîkdir.</p>

      <p class="evliyasatr">Ve tâ’ife-i nisvân içün ana muttasıl bir hammâm dahi vardır. Bu hammâm önünde kal‘a handakı kenarında bir bâğ-ı İrem-misâl ravzâ-yı Rıdvân'dan nişân verir bir bâğçesi vardır. Ba‘de'l-hammâm niçe cânlar bu bâğçede cânânlarıyla cân sohbeti ederler.</p>

      <p class="evliyasatr">Ve eski <b class="calibre2">Pamukcular hammâmı</b> (---) (---) (---) (---). Ve <b class="calibre2">Gerez Paşa hammâmı</b> (---) (---) (---) (---). Tekye kurbunda müftînin yeni hammâmı gâyetü'l-gâye müferrih ve dil-küşâ ve pâk u pâkîze ve rûşenâ tâhir hammâmdır. (---) (---) (---) (---) (---) (---) (---) (---).</p>

      <p class="evliyasatr"><b class="calibre2">Der-beyân-ı hammâm-ı mahsûs-ı kibâr [u] a‘yân:</b> Cümle (---) aded ekâbir ve a‘yânın sarây hammâmları vardır ve hakkâ muhakkakdır kim sicillâtda mastûrdur. Cümle kibâr [u] eşrâf [u] a‘yân-ı devlet "şehr-i Kayseriyye'mizde bu kadar sarây hammâmlarımız vardır" deyü tefâhur kesb ederler.</p>

      <p class="evliyasatr"><b class="calibre2">Der-ıyân-ı esmâ-yı merdümân:</b> Ekseriyâ ahâlî-i a‘yânın esmâları Mehemmed ve Ahmed ve Mahmûd ve Mustafâ ve Halîl ve Alî ve Velî olduğundan mâ‘adâ mülakkab âdemleri çokdur. Meselâ Câferoğlu ve Hatiboğlu ve Sinînzâde ve Budakzâde ve Akkaş ve Karakaş ve Salbaş {misilli nâm sâhibi âdemleri vardır}</p>

      <p class="evliyasatr"><b class="calibre2">Der-fasl-ı esmâ-yı nisvân:</b></p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">Der-ilm-i nâhmâ-yı çâkerân:</b></p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">Der-tafsîl-i esmâ-yı cevâriyân:</b></p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">Der-bed-nâm-ı kenîsehâ-yı râhibân:</b> Cümle (---) adet kenîse-i râhibân [u] bıtrîkân [u] kıssîsândır. Ammâ cümleden Kiçikapusunın iç yüzünde iki aded deyr-i atîk vardır. Tâ kör Kayser Harkil'in zamânından kalmışdır. İkisi de Ermenîlerindir. Cemî‘i milel-i nasârâ-yı zâ’il mâbeynlerinde mu‘teber duyûr-ı gammâmlardır ve Mevlevîhâne kurbunda bir deyr dahi Urûmlarındır, ammâ Frenk kenîsesi yokdur ve bir deyr Yahûdîlerindir.</p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">Evsâf-ı havâ-yı hûb [u] câvidân:</b> Bilâd-ı Rûm'un vasatında kûh-ı Ercîs'in şimâl ve yıldız ve garb tarafı küşâde olup lodos rûzgâr-ı bî-fâ’idesi tarafı mesdûd olmağıla vakt-i tâbestân ve eyyâm-ı pâyîzde dâ’imâ hevâsı bâd-ı sabâ ve rîh-i nesîm-i Irâk'dır.</p>

      <p class="evliyasatr"><b class="calibre2">Der-medh-i mahsûlât-ı hubûbât:</b> Bu şehr Hallâk-ı âlemin ihsâniyle ilâ mâşâ’allah fi's-sayf ve'ş-şitâ mahalliyle kar ve yağmur yağup zemîni reyy edüp yetmiş yedi gûne hubûbât u nebâtât ve yetmiş yedi gûne sebzevât u giyâhât hâsıl olur. Husûsan buğdayı ve şa‘îri meşhûrdur.</p>

      <p class="evliyasatr"><b class="calibre2">Sitayiş-i kâr [u] kisb-i sanâyi‘ât:</b> Bu şehrde gerçi cemî‘ ehl-i hıref mevcûd olup cümle kârları memdûhdur, ammâ dağlarında mazusu gâyet çok olduğundan dabbâğlar keçi derisin dibâğet edüp sarı sahtiyânı olur kim gûyâ altun sarısıdır kim âdemin reng-i rûyı nümâyândır. Hattâ efvâh-ı nâsda darb-ı meseldir kim Kayserî sahtiyânı gibi kıcır kıcır öter derler. Pabucu ve mesti ve içi dârâyîli sarı tabanlı cizmesi rub‘-ı meskûnda yokdur. Cemî‘i vüzerâlara hedâyâ gider. (---) (---) (---) (---) <b class="calibre2"><i class="calibre3"><span class="calibre13">[66b]</span></i></b></p>

      <p class="evliyasatr"><b class="calibre2">Der-fasl-ı et‘ıme-i me’kûlât:</b> Evvelâ hâss u beyâz ekmeği ve lavâşa yufkası ve katmer çöreği ve mutabbak bahârlı böreği ve lahm-ı kadîd nâmiyle şöhret bulan kimyonlu ve bahârlı sığır pasdırması ve mümessek et sucuğu rub‘-ı meskûnda yokdur. Pâdişâhlara hedâyâ gider.</p>

      <p class="evliyasatr"><b class="calibre2">Der-zikr-i def-i atşân-ı meşrûbât:</b></p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">Evsâf-ı me’kûlât-ı müsmirrât:</b></p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">Evsâf-ı it‘âm-ı imârât:</b> Bu şehr-i imâristân içre kadîm-i evvelde kırk yerde dârü'z-ziyâfe imâreti var idi kim âyende vü revende-i misâfirîne mâh u sâl ni‘metleri mebzûl idi. Hâlâ imâr olan imâreti Hondî Hânım'ın ve (---) (---) (---) (---) (---) (---)</p>

      <p class="evliyasatr"><b class="calibre2">Sitâyiş-i aded-i cenîn [u] bâğvât:</b></p>

      <p class="evliyasatr"> ................ (2 satır boş) ................</p>

      <p class="evliyasatr"><b class="calibre2">şehr-engîz-i mesîregâh-ı İremezât:</b> Cümle 103 aded teferrücgâh [u] ârâmgâh [u] temâşâgâhı vardır.</p>

      <p class="evliyasatr">Evvelâ cümleden <b class="calibre2">mesîregâh-ı Hisârcık.</b> şehrin (---) cânibinde kûh-ı Ercîs dâmeninde âb-ı hayât sulu ve çemenzârlı bir kûyâh teferrücgâhdır kim Rûm u Arab u Acem'de gûnâ-gûn kirazı meşhûrdur ve şehr içinde pîr-i fânîlere <b class="calibre2">mesîregâh-ı Mevlevîhâne</b> ve atlılara eski Kayseriyye'de <b class="calibre2">mesîregâh-ı tekye-i Bektâşiyân</b> ve yine pîr-i fânîlere <b class="calibre2">mesîregâh-ı Namâzgâh</b> cümle a‘yân [u] sıgâr [u] kibâr bu musallâya istiskâ du‘âsına çıkarlar bir çemenzâr ibâdetgâhdır. Ve şehrin (---) cânibinde <b class="calibre2">mesiregâh-ı Alâeddîn Köşkü,</b> acâib ü müferrih çemenzâr yerdir. Ve şehrin (---) cânibinde <b class="calibre2">ârâmgâh-ı Alidağı</b> Ahmed-i Tayerânî hazretleri anda medfûndur.</p>

      <p class="evliyasatr">Ve <b class="calibre2">mesîregâh-ı cebel-i Ases</b> Hazret-i Resûl asrında Kur’ân-ı azîme nazîre diyen mel‘ûn İmrü'l-Kays Hazret-i Ömer havfından Harkil Kayser krala firâr edüp mürd oldukda bu cebelde maşadı vardır.</p>

      <p class="evliyasatr">Ve selef-i salâtîn kabirleri kurbunda <b class="calibre2">mesîregâh-ı Kasr-ı Züvvâr</b> ve şehrin (---) cânibinde <b class="calibre2">mesîregâh-ı Oğlancık</b> ve ana karîb <b class="calibre2">teferrücgâh-ı Haydar Köşkü</b> ve kûh-ı Ercîs'de <b class="calibre2">Baba Rüten yaylası</b> ve Baba Rüten-i Hindî 800 sene mu‘ammer olup sahâbe-i kirâmdan güzîde kimesnedir.</p>

      <p class="evliyasatr">Ve şehrin (---) cânibinde ziyâret-i Yuvarlak Dede kurbunda Kuşçu Paşa depesinde <b class="calibre2">mesîregâh-ı Cirît meydânı.</b> şehrin cümle fârisü'l-hayl şahbâz fetâları bu vâdîde silâhşörlük edüp cirit oynarlar. Gûyâ bir sahrâ-yı Hâmûn'dur.</p>

      <p class="evliyasatr">Ve şehrin cânib-i şarkîsinde <b class="calibre2">teferrücgâh-ı (---) Köşkü</b> ve bu beldenin (---) semtinde Yılanlıdağı'nda <b class="calibre2">mesîregâh-ı Koyun Baba tekyesi</b> cihân-nümâ bir âsitâne-i ra‘nâdır ve şehrin taraf-ı (---) nında <b class="calibre2">mesîregâh-ı Efzâ</b> nâm bir kân-ı erbâb-ı ma‘ârif-i âşıkân [u] sâdıkândır kim şehrin ekseriyâ a‘yân [u] eşrâf [u] pîr [ü] cüvân ve şu‘arâ ve meddâhân ve gazel-hân u hânende ve sâzendegânları ta‘tîl günleri bu ferah-fezâ-yı mekân-ı Efzâ'ya gelüp ayş [u] nûş edüp köşe be köşe rûz-i nevrûz-ı Hârezmşâhî sohbetleri edüp felekden zerre-misâl kâm aldık zann ederler. Efzâ nâm bir cihân-nümâ-yı Merâm'dır. Hattâ (---) sultân anda medfûn olmağıla ziyâretgâh-ı ünâsdır.</p>

      <p class="evliyasatr"> ................ (10 satır boş) ................ <b class="calibre2"><i class="calibre3">[67a]</i></b></p>

      <p class="evliyasatr"><b class="calibre2">Evsâf-ı külliyât-ı Kayseriye:</b> Bu Kayseriyye'nin cânib-i şarkîsinde şehr-i Sivas (---) menzîl yerdir ve cânib-i kıblesinde Göksun yaylası aşırı şehr-i Mar‘aş (---) menzîldir. Cânib-i cenûbında ara yatı menzilde şehr-i Niğde'dir ve cânib-i garbında şehr-i Aksarây kâmil üç menzildir ve cânib-i şarkında kal‘a-i Malâtiyye beş günlük yoldur ve cânib-i garbında kasaba-i Ürgüp üç konakdır. Kayseriyye'den cânib-i garba şehr-i Niğde'yi geçüp üç menzilde kasaba-i Ereğli'dir.</p>

      <p class="evliyasatr"> ................ (1.5 satır boş) ................</p>

      <p class="balkorta1">Evsâf-ı ibret-nümâ-yı kûh-ı Ercîs ve gayrı asâr-ı acîbeleri beyân eder</p>

      <p class="evliyasatr">Bu şehrin hâ’ilinde olan cebel-i Ercîs'de aslâ yılan ve çıyan ve akreb ve mûr [u] mâr ve gayrı mesmûm cânavar haşarâtları yokdur. Bir rivâyetde bu kûh-ı bülend ricâlü'l-gayb makâmı olduğundan yırtıcı cânavar ve mesmûm hayvânâtlar olmaz derler. Rivâyet-i uhrâda Hazret-i Ömer asrındaki fethinde sekiz yüz sene mu‘amer olan Baba Rüten-i Hindî hazretleri, ashâb-ı güzînin güzîdesi idi, bu cebelde sâkin olup anların hayr du‘âsı berekâtiyle bu cebelde zehirnâk hayvânâtlar olmaz derler. Hâlâ bu cebel-i bülend üzre bâğ-ı Baba-yı Rüten derler. Kendi biter ve kendi yeter eşcâr-ı müsmirrât-ı gûnâ-gûndur. Zîrâ Baba Rüten bâğbânların pîridir. İsm-i şerîfi Ebû Zeyd-i Hindî Baba Rüten'dir. Ashâb-ı güzînden bu kadar müsinn kimesne olmamışdır, ammâ kemâl-i riyâzât ile mu‘ammer olmuşdur derler. Kabri yine Hindistân'dadır. Hazret huzûrunda Selmân-ı Fâris belin bağladı. Hâlâ Baba Rüten Bâğı Ercîs dağında ma‘lûmdur. Bunların nutk-ı dürer-bârlarıyla bu dağda zehirli hayvân olmaz. Rivâyet-i aharında Hazret-i Yahyâ asrında Kayser Ercîs bu şehri binâ etdikde hükemâ-yı kudemâdan Falaska nâm hakîm bu kûh-ı bülende çıkup yetmiş aded muzırr haşarâtlar eşkâlin birer amûd üzre edüp her birin birer mutalsam edüp anın içün bu dağda aslâ zehirli hayvânât yokdur derler. {Ve bu kûh-ı Ercîs'de <i class="calibre3">ilâ mâşâ'allah</i> harîf ü şitâda selci ve yek-pâre billûru eksik değildir ve âb-ı zülâlde bulunur derler, ammâ manzûrumuz olmadı.}</p>

      <p class="evliyasatr"><b class="calibre2">İbret-nümâ-yı diğer:</b> Bu Kayseriyye içinde bir hammâm-ı kadîm vardır kim Belînâs hakîm hikmetiyle binâ etmişdir. İlm-i tılsımıyla külhanında şeb [u] rûz bir kandil-i sirîc ile çırâğân olup hammâmın âbı ve hevâsı eyle "Germâ olurdu kim mağsûller hammâmcıya feryâd edüp germâ âbına sehel sermâ âb halt edüp halvet kapuların küşâde eyle!" derlerdi, ammâ hâlâ eyle sirâc ile meshûn hammâm görmedim ve girmedim. Niçe kimesneler "Bu hammâm eski Kayseriyye'de idi hâlâ âsâr-ı esâsları râygândır" deyü nakl etdiler.</p>

      <p class="evliyasatr"> ................ (1.5 satır boş) ................<b class="calibre2"><i class="calibre3">[67b]</i></b></p>

      <p class="balkorta22">şehr-i Kayseriye'de âsûde olan kibâr-ı kümmelîn-i evlîyâ-yı izâmın merâkıd-ı pür-âşiyânların ıyân u beyân eder<br class="calibre1"/>
      <i class="calibre3">Rahmetullâhi aleyhim ecma‘în<br class="calibre1"/>
      ve kuddise esrâruhumi'l-azîz</i>.</p>

      <p class="evliyasatr">Evvelâ <b class="calibre2">Makâm-ı Muhammed ibn Hanefî ibn nûr-ı emîrü'l-mü’minîn Alî ibn Ebî Tâlib:</b> Bunda habs olduğu makâm hâlâ ziyâretgâh-ı hâss [u] âmmdır ve müstecâbü'd-da‘ve mahâldir.</p>

      <p class="evliyasatr">Andan ziyâret-i <b class="calibre2">Seyyid Burhâneddîn-i Muhakkık-ı Tirmizî</b>: Mâte sene 474. Ba‘zılar "Mevlânâ Celâleddîn-i Rûmî Burhâneddîn'i değildir anlar Konya'da medfûndur" derler, ammâ sahîhî (---) (---) (---) eyledir.</p>

      <p class="evliyasatr">Andan ve <b class="calibre2">şeyh Rükneddîn-i Sincânî</b>: Mâte sene 482. Oğlancık nâm mesîregâhın Haydar köşkü nâm mahallinde medfûndur ve gâyet ferah-fezâ yerdir kim şehrin cemî‘i erbâb-ı ma‘ârifi anda cilvelenirler.</p>

      <p class="evliyasatr">Ve ziyâret-i <b class="calibre2">eş-şeyh Hazret-i Evhadüddîn-i Kirmânî</b>: Sultân Erebiyâ Medresesi kurbunda medfûndur, mâte sene 597.</p>

      <p class="evliyasatr"><b class="calibre2">eş-şeyh şerefeddîn-i Mevşilî</b>: Hazret-i Seyyid Burhâneddîn-i Tirmizî kurbunda âsûdedir. <b class="calibre2">Hasan-ı Kayserî</b> <i class="calibre3">kuddise sırruhu</i> ve <b class="calibre2">eş-şeyh Hazret-i Seyyid şerîf</b> ikisi bir yerde medfûnlardır kim mâbeynlerinde aslen ve kat‘en mezâristân yokdur.</p>

      <p class="evliyasatr">Andan yine ana karîb <b class="calibre2">eş-şeyh şemsü'l-e’imme el-Helvânî</b> <i class="calibre3">kuddise sırruhu</i>.</p>

      <p class="evliyasatr">Ve <b class="calibre2">eş-şeyh Rûzbihân-ı Baklî:</b> Ana karîb merkad-ı <b class="calibre2">eş-şeyh Nûrbahş-ı Kâmrânî</b>: Tarîk-i Nûrbahşiyye'de ulu sultândır.</p>

      <p class="evliyasatr">Ve <b class="calibre2">Hazret-i Monlâ Tatar</b>: (---) Fetâvâda <i class="calibre3">Tatar-hâniyye</i> kitâbı sâhibidir kim cemî‘i mesâ’il-i şer‘iyye anda mündericdir.</p>

      <p class="evliyasatr">Ve <b class="calibre2">eş-şeyh Hazret-i Dâvûd-ı Kayserî</b>: Cemî‘i ehl-i sûka ve cümle ehl-i hırefe kemer-beste ve meyân-beste olmağın cümle esnâf bir halîfeyi sâhib-i seccâde etdiklerinde cümle pîr [ü] pîşvâlar ile Dâvûd-ı Kayserî'yi yâd ederler. <i class="calibre3">Kuddise sırruhu</i>.</p>

      <p class="evliyasatr">Ve <b class="calibre2">es-Sultân Melik Mehemmed el-Gâzî:</b> Âl-i Dânişmendiyye'den azîmü'ş-şân beğ idi. Kayseriyye'yi küffâr istilâ edüp bunlar yer götürmez asker ile gelüp Kayseriyye'yi feth edüp merhûm olmuşlardır.</p>

      <p class="evliyasatr">Ve'ş-<b class="calibre2">şeyh Hazret-i İbrâhîm-i Tennûrî</b>: Mâte sene 887. Ve <b class="calibre2">eş-şeyh Abdurrahmân-ı Tennûrî:</b> <i class="calibre3">kuddise sırruhu</i>.</p>

      <p class="evliyasatr">Ve merkad-ı <b class="calibre2">Sultân Hârezmşâh</b> ve'ş-<b class="calibre2">şeyh Hazret-i Necmürrâzî</b>: Mâte sene 584.</p>

      <p class="evliyasatr">Ve merkad-i <b class="calibre2">Muhammed şâh ibn Hârezmşâh</b> ve <b class="calibre2">ziyâret-i Arslan Dede</b> ve ziyâret-i <b class="calibre2">Kutbeddîn-i şîrâzî</b> ve <b class="calibre2">eş-şeyh Seyfullah Efendi</b>: Tarîk-i Nakşibendî'de ulu sultândır.</p>

      <p class="evliyasatr">Ve <b class="calibre2">eş-şeyh Fethullâh-ı Tennûrî</b> ve makâm-ı <b class="calibre2">Hazret-i Zeyne'l-âbidîn Anûşirvân</b> asrında İmâm Zeyne'l-âbidîn âlem-i seyâhatde bu Kaysâriyye'ye uğrayup kûh-ı Ercîs'de Baba Rüten ile müşerref olup anda makâmât-ı aliyyeleri vardır. Hâlâ ziyâretgâh-ı ünâsdır.</p>

      <p class="evliyasatr">Ve <b class="calibre2">ziyâret-i eş-şeyh Alî-i Tennûrî</b> ve Alidağı'nda <b class="calibre2">eş-şeyh Ahmed-i Tayerânî</b>: Niçe kerre vücûduyla asmânda tayerân etdiğiyçün Ahmed-i Tayerânî derler. Emr-i azîm ziyâretgâh-ı erbâb-ı hâcât ulu sultândır, <i class="calibre3">kuddise sırruhu'l-azîz.</i></p>

      <p class="evliyasatr">Ve <b class="calibre2">ziyâret-i Batâ tekyesi</b>: Niçe yüz kibâr-ı kümmelîn ulu sultânlar medfûndur. Ammâ ism-i şerîfleri ma‘lûmum değildir.</p>

      <p class="evliyasatr">Ve Buğdan burc kurbunda <b class="calibre2">eş-şeyh Hazret-i Ebû İshâk:</b> Alemdâr-ı Resûl-i Hudâ ulu ziyâretdir.</p>

      <p class="evliyasatr">Ve <b class="calibre2">eş-şeyh Hazret-i Hâmid ibn Mûsâ el-Kayserî</b>: Sâhib-kerâmet-i azîz ehl-i vahdetdir. Hazret-i Hızır ile niçe kerre müşerref olmuşlardır. Efzâ nâm bir mesîregâh [u] teferrücgâhda niçe yüz pîşvâ-yı tarîk kimesneler ile medfûndur.</p>

      <p class="evliyasatr">Ve <b class="calibre2">ziyâretgâh-ı azîm eş-şeyh Hazret-i Abdî Dede</b>: Karîbu'l-ahd olmağıla kerâmetin görmüş hâl sâhibi âdemlerden istimâ‘ edüp {kerâmet-i bâhiresi tahrîr olunmuşdur.}</p>

      <p class="evliyasatr"><b class="calibre2">Menâkıb-ı Abdî Dede</b>: Halkdan münzevî künc-i mihnethânesinde genc-i dîdâra vâsıl olmuş bir er olup meyvedâr dıraht olmağıla gaddâr halk "Abdî şerî‘atdan taş kopardı" deyü dıraht-ı vücûdına taş atmağıla mütesellî olmayup savma‘asında hazret-i Kur’ân'dan sûre (---) <a class="pcalibre pcalibre1" id="_ftnref57"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn57" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[57]</span></span></sup></span></span></a> âyetin tilâvet ederken Abdî Dede'yi kayd-bend ile huzûr-ı hâkime götürüp ol ân emân vermeyüp arasta başında salb edüp muhallefât [u] terîkesini zabt içün savma‘asına vardıklarında görseler kim sûre-i (---) Hazret-i Osmân-ı Zi'n-nûreyn tilâvet ederken şehîd etdikleri <a class="pcalibre pcalibre1" id="_ftnref58"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn58" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[58]</span></span></sup></span></span></a> âyetin kırâ’at eder. Hemân bre salb etdiğimiz yerden halâs olmuş deyü yine kayd-bend ile huzûr-ı hâkime getirüp der ân yine arasta başına götürüp görseler kim evvel salb etdikleri Abdî maslûb durur. Hemân Abdî Dede maslûb vücûda "es-Selâmü aleyküm yâ Abd-i Hakk!" der. Hemân maslûb cesedden "Ve aleykümü's-selâm yâ Abd-ı sırr-ı Hakk!" dedüğün bu kadar bin âdem istimâ‘ etdikten sonra ale'l-ittifak Abdî-i sânîyi dahi Abd-i evvelin yanına salb edüp yine hânesinde esvâbın zabt etmeğe vardıklarında yine savt-ı a‘lâ ile sûre-i (---) ve <a class="pcalibre pcalibre1" id="_ftnref59"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn59" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[59]</span></span></sup></span></span></a><sub class="calibre34"> </sub>bu âyet-i nass-ı kâtı‘ı tilâvet ederken yine kayd-bend ile götürüp arasta başında mukaddem iki aded maslûb <b class="calibre2"><i class="calibre3"><span class="calibre13">[68a]</span></i></b> Abdî Dede'leri görünce "es-Selâmü aleyküm yâ Abdeyn-i ümmet-i seyyidü'l-kevneyn" deyince hemân maslûbeyn-i mukaddemeyn "Ve aleykümü's-selâm yâ Abdurrahmân Hû! Hû!" deyü aleyke alup yine amân vermeyüp salb edüp üç Abdî Dede na‘ş-ı şerîfi bir günde salb olunduğun nice bin ibâdullâh görünce taht-ı selef-i salâtîn ü mülûk olan Kayseriyye şehrinin cemî‘i muvahhid ve mu‘tekid âdemleri ale'l-ittifâk guluvv-i âmm edüp Abdî Dede'nin katline fetvâ veren şeyhülislâmı ve aleyhinde olan ulemâ-yı zâhirleri ve'l-hâsıl yedi nefer kimesneyi üç aded Abdî Dede yanına ale's-sevîyye yedi nefer kimesneyi salb edüp Abdîleri indirüp ol mahalde gasl edüp (---) (---) mahalde üçünü bir merkad-ı pür-envâra defn edüp hâlâ üçünün dahi seng-i mezârlarıyla ma‘lûm bir ziyâretgâh-ı hâss [u] âmmdır. <i class="calibre3">Kuddise esrâruhum dâ’imen ve efâzallahu aleynâ mecâll-i fuyûzihim bi-mennihi ve keremihi.</i></p>

      <p class="evliya2">Ve Kayseriyye kurbunda cebel-i Ases'de,</p>

      <p class="evliyasatr"><b class="calibre2">Maşâd-ı şâ‘ir-i mâhir İmrü'l-Kays:</b> Ol İmrü'l-Kays'dır kim Hazret-i Risâlet-penâh'ın zamân-ı sa‘âdetlerinde fusahâ-yı büleğâ-yı Kureyş idi. Ol asırda ilm-i şi‘re rağbet olmağıla niçe bin sultân-ı şu‘arâlar var idi, ammâ cümleye mümtâz [u] müsellem Abdurrahmân Hassân ve bu İmrü'l-Kays idi. Pesendîde eş‘âr-ı belîğlerin Hazret-i Resûl kıra’at edüp Seb‘a-yı Mu‘allaka nâm mahalde sahîfesiyle asup makbûl şi‘r olmuş olurdu. Ammâ Hassân İslâm ile müşerref olup sahâbe-i kirâmın güzîdesi oldu. Hattâ Mısır'dan melik Mukavkıs-i Kıbtî Hazret'e Düldül katırı ve Zülfikâr kılıcı ve Mariya câriyeyi ve hemşîresin Hazret-i Zünnûn-ı Mısrî ile hedâ[yâ] gönderüp hedâya huzûr-ı Resûl'de makbûle geçdikde Düldül'ü ve Zülfikâr'ı Hazret-i Alî'ye ihsân etdi ve Mariya câriyeyi hazret kendülere alıkoyup İbni'n-nebî İbrâhîm andan oldu. Mariya câriyenin hemşîresin bu Hassân şâ‘ire verüp sultân-ı şu‘âra oldu ve elçi Zünnûn-ı Mısrî dahi İslâm ile müşerref olup sahâbe-i kirâmdan olup cümle hükemâya pîr oldu. Ve Mısır'da medfûndur, ammâ bu İmrü'l-Kays <a class="pcalibre pcalibre1" id="_ftnref60"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn60" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[60]</span></span></sup></span></span></a> 'dan olup İslâm ile müşerref olmadı. Zîrâ ilm-i nücûmda Ebû Leheb-i la‘înin telâmîzlerinden ve anın akrabâlarından idi. Hattâ bu İmrü'l-Kays hazret-i Kur’ân-ı azîm ve furkân-ı mecîd kıbel-i Hakkdan Cibrîl-i emîn vesâtatıyla resûl-i kibriyâya nâzil olmazdan yedi sene mukaddem <a class="pcalibre pcalibre1" id="_ftnref61"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn61" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[61]</span></span></sup></span></span></a> lafz-ı dürer-bârın mukaddem târîhile İmrü'l-Kays manzûm etmişdir kim güfte-i İmrü'l-Kays: <a class="pcalibre pcalibre1" id="_ftnref62"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn62" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[62]</span></span></sup></span></span></a> Bu ebyâtlardan sonra sûre-i Abese'de <a class="pcalibre pcalibre1" id="_ftnref63"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn63" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[63]</span></span></sup></span></span></a> âyeti nâzil olup Hazret-i Resûl İmrü'l-Kays hakkında <a class="pcalibre pcalibre1" id="_ftnref64"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn64" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[64]</span></span></sup></span></span></a> dedikde yüzü kara olup şehr-i Mekke'de yüzü nûru kalmayup menfûr-ı âlem olup dâğ-ı derûnından Medîne-i Münevvere kurbunda vilâyet-i Hayberistân'a gelüp anda sâkin oldu. Ba‘de'n-nübüvve Resûl-i Kibriyâ Hayber üzre sefer-i seriyye fermân eyleyüp azm-ı Hayberistân etdikde İmrü'l-Kays ilm-i nücûm ile bildi kim Muhammed bu diyârı feth eder. Andan firâr edüp azm-ı Rûm diyerek bu Kayseriyye'de kayser-i Rûm'a gelüp sâkin olup Hazret-i Ömer hilâfetinde bildi kim bu şehr-i Kayseriyye'yi Hazret-i Ömer feth eder. Dâğ-ı derûnundan mürd olup bu Kayseriyye hâricinde gûr-be-gûr olmuşdur. Maşâd-ı kadîm olmağıla binâsı ma‘lûm yezgeddir.</p>

      <p class="evliyasatr">Ve <b class="calibre2">eş-şeyh Hazret-i Abdüssamed Efendi:</b> Tarîk-i Hâcegândan ulu sultândır deyü ziyâretgâh-ı ünâsdır ve yine Kayseriyye hâk-i pâkinden pâk-dil bir merd-i Hudâ kimesne imiş. Niçe zamân-ı medîd âsitâne-i sa‘âdetde Âl-i Osmân pâdişâhlarıyla hem-sohbet olup ba‘dehû sıla-yı rahmlarına vusûl bulup ba‘de'l-vusûl vâsıl-i na‘îm olup usûliyle dâr-ı bâkîde karâr etdüğüne merkad-ı pür-nûrunun seng-i mezârı târîhidir:</p>

      <p class="evliyasatr"> Bin sûz-ı girye ile gûş eyleyince târîh</p>

      <p class="evliya2"> Dedim ki irtihâl-i Abdussamed Efendi,</p>

      <p class="evliya2"> sene 918 <a class="pcalibre pcalibre1" id="_ftnref65"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn65" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[65]</span></span></sup></b></span></span></a></p>

      <p class="evliyasatr"><b class="calibre2">Ziyâret-i şeyh Ramazân el-Mevlâ Sinâneddîn Yûsuf eş-şehîr Arab Sinân:</b> Haleb eyâletinde Antâkiyye şehrinde neşv ü nemâ bulup Bağdâd Mevleviyyetinden gelirken bu Kayseriyye'de intikâl etdüğün bilir âdemler vardır. Cemî‘i te’lîfâtları Ulucamî‘de vakıfdır. Kabr-i pür-envârları Hazret-i Alî-i Tennûrî kurbunda bir kabr-i muhteşemdir.</p>

      <p class="evliyasatr"><b class="calibre2"> el-Mevlâ Sefer ibn Mehemmed Kapanî:</b> Hâk-i Kayseriyye'de Muhtesibzâde nâmıyla meşhûr ulemâ-yı mütebahhirînden imiş. şeyh Hâmid civârında Hondî Hatun Medresesi'nde ders-i âmm iken merhûm olup anda medfûndur.</p>

      <p class="evliyasatr">Ve <b class="calibre2">ziyâret-i Kırk Nisâ:</b> Battâl Gâzî tekyesinde kırkı dahi medfûn olduğu bâlâda tekyeler evsâfında mestûrdur.</p>

      <p class="evliyasatr">Ve <b class="calibre2">ziyâret-i Yuvarlak Dede:</b> Kuşçu Paşa'nın Cirît Meydânı Depesi kurbunda medfûndur.</p>

      <p class="evliyasatr">Ve <b class="calibre2">ziyâretgâh-ı mülûk-i selef-i salâtîn ve Muhammed ibn Hanefî</b> bunda habs oldu. (---) (---) (---) (---) (---) (---) (---) <b class="calibre2"><i class="calibre3"><span class="calibre13">[68b]</span></i></b></p>

      <p class="evliyasatr"> ................ (36 satır boş) ................ <b class="calibre2"><i class="calibre3">[69a]</i></b></p>

      <p class="evliyasatr"> ................ (2 satır boş) ................</p>

      <p class="evliyasatr">Niğde şehrinden cânib-i şarka meyyâl (---) (---) (---) (---) bir menzilde ve 9 sâ‘atde âbâdân kurâları ubûr edüp,</p>

      <p class="balkorta1">Evsâf-ı şehr-i kadîm dâr-ı pehlivân-ı zor; ya‘nî kal‘a-i atîk-i Bor </p>

      <p class="evliyasatr">Sebeb-i tesmiyyesi (---) (---) (---) fâtihi Âl-i Selçukiyân'dan Kılıç Arslan İzzeddîn ibn Mes‘ûd sene tis‘a ve sittîn ve hamse-mi’e târîhinde Âl-i Dânişmend'in i‘ânetiyle bu şehr-i Rûm Yunaniyân elinden dest-i kahr ile feth etmişdir. Ba‘dehû Antâlî'den küffâr hurûc edüp Selçukiyân'ın inkırâz bulduğu mahalde bu kal‘a-i Bor'a küffâr istilâ edüp Bûr iken bî-nûr oldu. Ba‘dehû sene (---) târîhinde Âl-i Osmân'dan Orhân Gâzî Hacı Bektâş-ı Velî i‘ânetiyle feth etdi. Ba‘de'l-Orhân Gâzî Karamânoğlu İbrâhîm Beğ bu şehre mutasarrıf oldu. Ba‘dehu sene (---) târîhinde Yıldırım Bâyezîd Hân dest-i kahr ile alup ilâ'l-ân dest-i Âl-i Osmân'dadır. Ammâ Süleymân Hân tahrîri üzre Konya eyâletinde Niğde beği sancağı hükmünde yüz elli akçe pâyesiyle şerîf kazâdır ve nâhiyesi cümle 13 aded kurâdır. Kadılara senevî bir yük akçe hâsıl olur. Taraf-ı pâdişâhîden hâkimi vâlide kethüdâsıdır kim hâss-ı hümâyûndan ifrâzdır. {Hâlâ şehrden altmış bin akçe hâsıl olup vâlide sultânlara gider. Ammâ mukaddemâ bu şehr içre cereyân eden Hemâm çayı üzre olan barud-ı siyâh değirmânlarına hâss idi. Hâlâ ref‘ olup vâlide voyvâdâsı zâbt eder}. Kethüdâyeri ve serdârı ve dizdârı ve muhtesibi ve subaşısı vardır, ammâ müftî ve nakîbü'l-eşrâfı yokdur, zîrâ tarafeyninde şehr-i Niğde ve şehr-i Aksarây dahi ba‘îdce şehr-i Kayseriyye mütfîlerine mürâca‘at ederler.</p>

      <p class="evliyasatr"><b class="calibre2">Der-vasf-ı kal‘a-i Bor:</b> Kâr-ı kadîm bir kal‘a-i atîkdir. İç ilde vâki‘ olmağıla kal‘aya ihtiyâc olmaduğından gözden dûr iltifât-ı ta‘mîrden bî-nûr olmuşdur. Bu sûr-ı üstüvârın esâs binâsın bennâ-yı selef bir düz musattah yerde pest kaya üzre şekl-i muhammes seng-tırâş ile mebnî bir hisâr-ı kavî etmiş, ammâ mürûr-ı eyyâm ile câ-be-câ rahnedâr olmuş. Ammâ hâlâ derûn-ı hisârda bir mahelle ve elli aded fukarâ hâneleri ve İlyâslı câmi‘i nâmiyle bir câmi‘-i atîki var ve bir aded köhne kal‘a kapusu var (---) (---) (---) (---) (---).</p>

      <p class="balkorta1">Evsâf-ı şehr-i müzeyyen-i Bor </p>

      <p class="evliyasatr">Bir düz vâsi‘ yerde bâğlı ve bâğçeli varoş-ı ma‘mûrdır kim kal‘a dibinden şehr-i Niğde'den ve Hemâm'dan gelen Hemâm çayı cereyân edüp yigirmi iki göz su değirmanları dönderüp nâhiye kurâlarına uğrayup ba‘dehû Ereğli sazlığına karışır, ammâ şehr-i Bor cümle (---) mahalle (---) ve cümle (---) aded (---) örtülü hânelerdir ve cümle elli üç aded mihrâbdır.</p>

      <p class="evliyasatr">Evvelâ çârsû kurbunda câmi‘-i atîk-i Sultân Alâ’eddîn'indir. Cümle câmi‘lerden büyükdür, ammâ minâresi yokdur. Ve Gözlüzâde câmi‘i Adanalı Ramazânoğlu vakfıdır. Lâkin Kal‘a câmi‘i nâmıyla meşhûr bir minâreli câmi‘-i pür-nûr-ı Bor'dur. Ve şehîd Mehemmed Paşa câmi‘i ya‘nî Sokullu Vezîr câmi‘i çârsû içinde fevkânî bir câmi‘-i nûrânîdir kim altında serâpâ altmış aded ârâste dükkânlı ve minâreli ve kurşumlu câm‘i-i rûşendir ve Çayırlı câmi‘i Hacı Mahmûd mahallesinde bir minâreli câmi‘dir ve Orta mahalle câmi‘i tahta minârelidir. Ve Sufiyân mahallesi câmi‘i minâresizdir. Bunlardan mâ‘adâ kırk altı aded mesâcidlerdir.</p>

      <p class="evliyasatr">Ve her câmi‘de medrese ve dârü'l-hadîs ve dârü'l-kurrâ-yı Kur’ân-ı azîm mukarrerdir.</p>

      <p class="evliyasatr">Ve cümle kırk aded mekteb-i sıbyândır, ammâ cümle on aded tekye-i dervîşândır. Evvelâ derûn-ı kal‘ada tekye-i Gözlü Sultân ve yine kal‘a içinde Kesbî Mustafâ Efendi tekyesi âsitâne-i azîmdir ve Çayırlı câmi‘i'nde Es‘ad Efendi tekyesi şeyhi Himmet Efendi halifesidir kim e‘ızze-i kirâmdandır. Ve dahi eski mezârlıkda Sarı Saltuk Sultân ziyâreti tekye-i Bektâşiyân-ı zî-şândır.</p>

      <p class="evliyasatr">Ve cümle (---) aded hammâm-ı gâsilândır. Çârsû kurbunda Sokullu şehîd Mehemmed Paşa hammâmı müferrih çifte hammâmdır.</p>

      <p class="evliyasatr">Ve cümle üç aded hânlardır, lâkin biri kârbânsarâydır biri Kapan hânıdır, gayrısı hân-ı mücerredânlardır.</p>

      <p class="evliyasatr">Ve cümle (---) aded dükkânlardır. Cümleden ma‘mûr u müzeyyen iki başları demir kapulu altmış aded dükkân câmi‘ altında ârâste ve yetmiş aded dükkân-ı bezzâzistân cümle şehîd Mehemmed Paşa binâsıdır ve gayri ehl-i hırefler cümle mevcûdlardır.</p>

      <p class="evliyasatr">Ve âb [u] hevâsı gâyet latîf olduğundan câ-be-câ mahbûb u mahbûbeleri vardır ve ahâlîsi gâyet sâlihlerdir ve a‘yân-ı eşrâfları fukarâ muhibleridir. Bâğ u bâğçesinde mesîregâhları çokdur.</p>

      <p class="evliyasatr">Ve memdûhâtından gûnâ-gûn engüründen mâ‘adâ kişmiş nâmiyle meşhûr olan kuş üzümü ve köfteri ve emrud kakı ve kayısısı ve güherçile ve barud-ı siyâhı ya‘nî top otu meşhûrlardır (---) (---) (---) (---) (---) (---).</p>

      <p class="evliyasatr"><b class="calibre2">Sitayîş-i ziyâretgâh-ı şehr-i Bor:</b> İç kal‘ada Gözlü Sultân ve eski mezârlıkda Sarı Saltuk Sultân ve</p>

      <p class="evliyasatr"> ................ (1.5 satır boş) ................</p>

      <p class="evliyasatr">Bu kal‘a-i Bor'dan cânib-i garba kal‘a-i Niğde nîm konak yerdir kim Bor câmi‘i minâresinden Niğde şehri görünür (---) (---). <b class="calibre2"><i class="calibre3"><span class="calibre13">[69b]</span></i></b></p>

      <p class="balkorta23">Bor kal‘asından cânib-i (---) şehr-i Aksarây'a gitdiğimiz menâzilleri beyân eder</p>

      <p class="evliyasatr">Evvelâ taraf-ı (---) sâ‘atde,</p>

      <p class="evliyasatr"><b class="calibre2">Menzil-i Ortaköy:</b> Aksarây sancağında yüz elli akçe pâyesiyle başka kazâdır. Bir vâsi‘ mahsûldâr fezâda bâğlı ve bâğçeli ve câmi‘ ve mesâcidli kasaba-misâl ma‘mûr köydür. Bu karyeye tâbi‘ cümle otuz altı pâre nâhiye kurâlarıdır (---) (---) (---) (---) (---). Andan yine cânib-i şimâle ma‘mûr [u] âbâdân kurâları ubûr ederek bir menzilde,</p>

      <p class="evliyasatr"><b class="calibre2">Karye-i Hırvadalı:</b> Bu dahi bir ferah-fezâ yerde gâyet ma‘mûr u müzeyyen hân u câmi‘li müselmân karyesidir ve Aksarây kazâsı nâhiyeleri kurâsındandır (---).</p>

      <p class="evliyasatr">Andan cânib-i şimâle sâ‘atde,</p>

      <p class="balkorta2">Evsâf-ı dâr-ı sulehâ-yı şehr-i bây, ya‘nî belde-i İrem kal‘a-i Aksarây </p>

      <p class="evliyasatr">Nice müverrih-i Yunaniyân bu şehrin ibtidâ bânîleri hakkında tâ Hazret-i İsâ asrında havâriyyûndan şem‘ûn-ı Safâ re’yiyle bu şehr binâ olunmuşdur. Niçe mülûkden mülûke intikâl edüp âhir kayâsıralardan kör Harkil'in veled-i nâ-kâbili Helinâ nâm kral-ı bî-nâm tevsi üzre binâ edüp Arab kavmi üzre seferler etmeğe mübâşeret edüp niçe bin cünûd-ı cünübüyle şâm üzre giderken Sufrâz nâm mahalde askeriyle münhezim olup ol savaş-ı perhâşda Helinâ kral-ı dâll dahi muzmahill olup anın veled-i pelîdi Mikâle kral olup âhir anın destinden Âl-i Selçukıyân'dan Sultân İzzeddîn Kılıç Arslan ibn Melik Mes‘ûd, sene tis‘a ve sittîn ve hamse mi’e târîhinde küffâr-ı Rûm destinden dest-i kahr ile kefere-i Rûm'ı kıra kıra amân vermeyüp feth etdiklerinde ceyş-i Nasârâ'dan bir ferd-i anîd u pelîd kalmaz. Meğer bu feth-i zafer-me’âsirde yetmiş aded kibâr-ı evliyâ-yı kümmelîn hâzırlar imiş. Ba‘de'l-feth ibtidâ salât-ı cum‘ada eş-şeyh Kerîmeddîn-i Kirmânî el kaldırup cemî‘i huzzâr-ı meclis, âmîn dediklerinde şeyh Kerîmeddîn hazretleri eydür: "İlâhî bu şehr-i İslâm'da küffâr-ı hâksârdan biri sâkin olmaya. Ve ticâret ile gelüp gide ve karâr ederse mu‘ammer olmaya!" deyü cemî‘i kibâr-ı evliyâ du‘â ederler. Anın içün ilâ haze'l-ân şehr-i Aksarây'da hâlâ küffârdan nâm u nişân yokdur. Tavattun etmek istese ahâlî-i beled komazlar ve hâkim kuvvetiyle kalırsa aslâ mu‘ammer olmazlar. Andan ba‘de'l-feth bu şehirde yedi yüz kibâr-ı evliyâullâh lenger-i ikâmet bırağup kaldılar. Anın içün ba‘zı müverrihler bu şehre "Dâr-ı sulehâ" deyü tavsîf etmişler. Ba‘dehû fâtih-i Aksarây, Kılıç Arslan şâh bu şehri mezkûr evliyâullâhların nazarıyla eyle imâr eder kim güyâ Konya Merâmı olur.</p>

      <p class="balkorta1">Der-beyân-ı sebeb-i tesmiye-i şehr-i Aksarây</p>

      <p class="evliyasatr">Kılıç Arslan şâh'ın bu şehir tahtgâhı olmağıla (---) nâm mahallinde bir sarây-ı azîm binâ eder kim niçe yerde kasr-ı İremleri ve kasr-ı Havernâkları ve kâh-ı ekâsireleri ve eyvân-ı hakanîlere mânende kâ‘alar ile ârâste ve Merâm-misâl cenîn ü hıyâbânlar ile pîrâste edüp bu sarây-ı azîmîn yedi bin aded manzara ve dakka ve revzenleri ve üç bin aded müte‘addid nakş-ı bûkalemûn hücreleri var idi. Ve Kılıç Arslan binâsı olmağıla dârü's-sa‘âdesinin yemîn [u] yesârında tucdan iki aded arslan-ı mehîb timsâli inşâ etdirmişdi ve mağrib-zemîn üstâdlarından iki üstâd-ı kâmil bu esedlere birer ilm ile tılsım edüp bir arslanın ağzından âteş feşân olurdı. Bir sübû‘ın ağzında bir sayha-yı mühlik sâdır olurdu. Tâ ki bir âdem bu sarâyâ kem kasd ile girse yâ sarâydan bir şey serika edüp taşra çıkarken bu arslan-ı âteş fişânın şerâresinden ve öbür esedün na‘rasından harâmî ve sârık herîfler helâk olurdı. Bu şehir bu sarây-ı münevver ile cihân-arâ olmağın bu şehre Aksarây deyü tesmiye etdiler, ammâ zamân-ı keferede bu şehre lisân-ı Yunan'da ilâ hazâ'l-ân Pigâhelinâ derler. Hazret-i İsâ asrında imâr olduğun Rûmlar sıhhat üzre yazmışlardır.</p>

      <p class="evliyasatr">Ba‘dehû sene (---) târîhinde Karamânoğlu Ya‘kûb Beğ destine girüp andan sene (---) târîhinde Yıldırım Hân destine girdi. Andan Timur Hân-ı pür-zor sene (---) târîhinde Yıldırım Bâyezîd Hân'a rağmen bu şehri harâb u yebâb ve halkın kebâb ve hâneleri Aksarây'ı turâb etdiğinden hâlâ kavm-i Etrâk ol sarâya yazıkları geldiginden ya‘nî acıdıklarından "Ah sarây" derler. Nicesi "Ak sarây" derler. Bu gûne ismiyle müsemmâ bir şehr-i ra‘nâdır. Hâlâ dest-i Âl-i Osmân'da Gâzî Süleymân Hân tahrîrî üzre Karamân eyâletinde sancakbeği tahtıdır. Kânûn üzre beğinin hâsı (---) akçedir. Ber vech-i adâlet yigirmi kîse hâsıl olur ve beş yüz askere mâlik bir tuğlı mîr-i livâdır. Taht-ı hükûmetinde (---) timar ve ze‘âmet vardır. Alaybeği ve çeribaşı ve yüzbaşısı vardır. Kânûn üzre cebelüleri ile (---) asker olur. Beğinin livâsı altında me’mûr oldukları sefere giderler. Bir hâkimi dahi şer‘-i Resûl tarafından yüz elli akçe pâyesiyle şerîf kazâdır ve cümle (---) aded nâhiye kurâlarından beher sene kadıya beş kîse adâlet üzre hâsıl olur. Müftîsi ve nakîbi ve kethüdâyeri ve yeniçeri serdârı ve kal‘a dizdârı ve muhtesibi ve şehir subaşısı <b class="calibre2"><i class="calibre3"><span class="calibre13">[70a]</span></i></b> vardır ve a‘yân-ı eşrâfı ve kübbâr [u] sulehâ-yı meşâyihı firâvandır (---) (---) (---) (---) (---) (---) (---).</p>

      <p class="balkorta1">Der-beyân-ı eşkâl-i kal‘a-i Aksarây, Ahsarây ve Ah-ı sarây</p>

      <p class="evliyasatr">Evvelâ şehr-i Rûmdan add olunur bir vâsi‘ düz fezâda kal‘ası nehr-i Uluırmak kenarında şekl-i murabba‘ seng-i mutarraş ile mebnî bir kal‘a-i kavîdir kim tâ şehrin vasatında vâki‘ olmuşdur. Ammâ burc [u] bârûları ol kadar âlî değildir. Lâkin selef-i mi‘mârî mühendisleri yine cümle ebrâcların ve dendân-ı bedenlerin ve mazgal deliklerin cümle hendese ile binâ etmiş bir kal‘a-i müzeyyendir ve cümle (---) aded kulleleri birbirlerine nâzırdır kim hîn-i muhâsarada her kullenin ceng-âver bahâdırları tüfeng ile kulleleri muhâfaza ederler ve bu kal‘anın dâ’iren-mâdâr etrafı (---) aded germe adımdır. Van ve Diyârbekir ve Erzurûm kal‘aları kadar büyük değildir ve cânib-i erba‘asında handakı (---) bu cirmde olan sûr-ı üstüvârın cümle etrâfında beş kapudur. Evvelâ Küçük kapu cânib-i garba nâzırdır ve Demir kapu semt-i kıbleye meftûhdır ve Kiçkapusu dahi taraf-ı kıbleye mekşûfdur. Ve Ereğli kapusu cânib-i cenûba nâzırdır ve Konya kapusu taraf-ı garba manzûrdur. Mezkûr kapuların dîdebânları ve bâcdâr [u] muhtesib âdemleriyle mâl-â-mâldır. Bu cirmde olan kal‘a içinde cümle (---) aded tahtânî ve fevkânî bâğ u bâğçesiz hâne-i mergûblardır. Ve derûn-ı hisârda her hayrât [u] hasenâtdan mevcûd olduğundan mâ‘âdâ zamân-ı Celâlî'de gılâl anbârları vardır, ammâ cebehânesi yokdur.</p>

      <p class="evliyasatr">Ancak mâh-ı ramazân hilâli nümâyân oldukda ve yevm-i ıydeynde ve beğlerbeğiler geldikde şâdımân topları atacak kadar barud-ı siyâhı ve birkaç aded şâhî topları vardır, ammâ gayri cebehâne-i mühimmât [u] levâzımât yokdur ve gayri asâr-ı binâdân câmi‘,</p>

      <p class="evliyasatr"> ................ (1.5 satır boş) ................</p>

      <p class="balkorta12">Evsâf-ı varoş-ı müzeyyen şehr-i Aksarây</p>

      <p class="evliyasatr">şehir kethüdâsı takrîri üzre bu şehr-i Ahsarây cümle (---) aded tahtânî ve fevkânî bâğ u bâğçeli ve her hâneden hâneye cereyân eder âb-ı revânlı hânedânlar ve sarây-ı alîler ve gayri buyût-ı valilerdir. Ekseriyâ kerpiç ve taş dîvârlı ve sütûhları cîr ve kireç ve türâb ile mestûr hâne-i ma‘mûrlardır.</p>

      <p class="balkorta1">Sitâyiş-i sarâyhâ-yı şehr-i Aksarây</p>

      <p class="evliyasatr">Cümleden,</p>

      <p class="evliyasatr"> ................ (1.5 satır boş) ................</p>

      <p class="balkorta24">Der-beyân-ı aded-i mahallât-ı şehr-i Ahsarây</p>

      <p class="evliyasatr">Cümle otuz iki mahalledir. Evvelâ mahalle-i Kârhâne ve mahalle-i Cuvallakı ve mahalle-i Sofular ve mahalle-i Çömlekçiler ve mahalle-i şeyhli ve mahalle-i Timarhâne ve mahalle-i Kızılca ve mahalle-i Kalınlar ve mahalle-i Vildân Gülü ve mahalle-i Meydân ve mahalle-i Bilecik ve mahalle-i Pamukcılar ve mahalle-i şeyh Gaznevî ve mahalle-i Terhâcı ve mahalle-i Paşacık ve mahalle-i Gergî ve mahalle-i Câmi‘-i Kebîr ve mahalle-i Bâb-ı Sagîr ve mahalle-i Hacı Fikreddîn ve mahalle-i Borabâzârı ve mahalle-i Ereğli Kapusu ve mahalle-i Yandili ve mahalle-i Zencîrli ve mahalle-i Kaval ve mahalle-i Taşbâzârı ve (---) (---) (---).</p>

      <p class="evliyasatr">Bu kadar mahallâtlar içre olan câmi‘leri beyân eder.</p>

      <p class="balkorta25">Evsâf-ı câmi‘-i salâtîn-i selef-i Selçukiyân ve gayri ma‘bedgâh-ı âbidân</p>

      <p class="evliyasatr">Cümle (---) aded câmi‘-i mülûk-i selef ve gayri ma‘bedgâhlardır. Evvelâ cümleden (---) semtinde <b class="calibre2">Karamânoğlu İbrâhîm Beğ câmi‘i</b> secdegâh-ı kadîmdir. Derûn-ı câmi‘ cümle dörd aded tâk-i Kisrâ'dan nişân verir kemer-i kavs-i kuzahlar üzre cümle kârgir kubbe ve toloz rıhtım kemer-i sağîrlerdir ve derûn-ı câmi‘de on iki aded amelî amûd-ı ser-âmedlerdir ve iki aded musanna kapuları vardır ve mihrâbı ve minberi ve mü’ezzinân mahâfili tarz-ı kadîm sâde-güzelidir ve âvîze-i maslûbât-ı şöhretler ile ol kadar müzeyyen değildir. Lâkin ma‘bedgâh-ı atîk olmağın bu câmi‘de gâyet rûhâniyyet vardır ve bu şehr içre bundan ulu câmi‘ yokdur. Lâkin tûlen ve arzen ne kadar adım olduğu ve ne kadar âdem aldığı ma‘lûmum değildir. Ammâ bir minâre-i mevzûnu câmi‘den ba‘îd olup câmi‘in kıbâbları kireç ile mestûr olduğu mefhûmumdur.</p>

      <p class="evliyasatr">Ve <b class="calibre2">eş-şeyh Hâmid-i Velî câmi‘i</b> şeyhler mahallesinde kubbe ve kemerli ve bir minâreli câmi‘i metîndir.</p>

      <p class="evliyasatr">Ve <b class="calibre2">Tabbâklar câmi‘i </b>kireç dîvâr ile mebnîdir, ammâ gâyet cemâ‘at-ı kesîresi vardır.</p>

      <p class="evliyasatr">Ve <b class="calibre2">el-Hacı Seyyid Hasan Efendi câmi‘i</b> Başköprü kurbunda bir câmi‘-i dil-küşâ ve şîrîndir.</p>

      <p class="evliyasatr">Ve <b class="calibre2">Kârhâne câmi‘i</b> yine Kârhâne mahallesinde rûhâniyyetli bir müstecâbü'd-da‘ve bir câmi‘-i münevverdir (---) (---) (---) (---) (---).</p>

      <p class="balkorta1">Sitâyiş-i mesâcid-i mahallât-ı muvahhidân</p>

      <p class="evliyasatr">Cümle otuz iki aded mahallede toksan sekiz mahalle mezgitleri vardır. Bu diyârda mescidlere mezgit <b class="calibre2"><i class="calibre3"><span class="calibre13">[70b]</span></i></b> dahi derler. Evvelâ bâlâda tahrîr olunan mahallelerin esmâlarıyla müsemmâ birer mahalle mescidleri olduğundan mâ‘adâ meşhûr olan mezgitler ve eyne damları ya‘nî âzîne günî mescidleri vardır. Bu diyârın re‘âyâsı mescidlere eyne damı derler kim ol mesâcidler bunlardır.</p>

      <p class="evliyasatr"> ................ (1 satır boş) ................</p>

      <p class="balkorta1">Sitâyiş-i medâris-i âlimân</p>

      <p class="evliyasatr">Cümle (---) aded dârü't-tedrîs-i tâlibândır. Evvelâ (---) (---) semtinde <b class="calibre2">medrese-i Yılancık </b>binâ-yı kadîm ve hayrât-ı azîm bir dâr-ı tahsîl-i ulûmdur.</p>

      <p class="evliyasatr">Ve <b class="calibre2">Sulu medrese</b> mübârek mekân-ı ulûm-ı şettâ yeridir kim başka bir hâssa vardır.</p>

      <p class="evliyasatr">Ve <b class="calibre2">medrese-i câmi‘-i Karamânoğlu</b>. Bunlar meşhûr medreselerdir ve cânib-i vakıfdan talebeleri ve ders-i âmmelerine mâh-be-mâh vazîfe-i mu‘ayyeneleri ve lahmiyye ve şem‘iye hücre-bahâları verilir.</p>

      <p class="evliyasatr">Gayri cevâmi‘ ve mesâcidlerde niçe hasbî ders-i âmmlar vardır kim gûnâ-gûn fünûn-ı şettâ görülür. Ekseriyyâ ahâlî-i Aksarây müfessir ve muhaddis ve fakîh olurlar. İlm-i ferâ’iz hod evlâ bi't-tarîk-i âbâ ve ecdâdlarından berü tilâvet ede gelmişlerdir, ammâ bu şehirde mahsûs dârü'l-kurrâ yokdur, lâkin hâfız-ı Kur’ân'ı çokdur. Ammâ ilm-i kırâ’atda tecvîd ile kırâ’at-ı İbn Kesîr ve kırâ’at-ı seb‘a ve kırâ’at-ı aşere ve kırât’at-ı takrîb ilmi tilâvet eder yokdur, ammâ tecvîd-i ilm-i hıfz okur çokdur. Ve ilm-i hadîs için başka dârü'l-hadîsleri yokdur, ammâ her medrese ve câmi‘lerde ilm-i hadîs tilâvet olunur.</p>

      <p class="evliya10"><b class="calibre2">Der-beyân-ı mekteb-i tıflân-ı hîce-hân:</b> Cümle (---) aded dârü't-ta‘lîm-i nâ-resîdegân-ı necîbândır. Evvelâ (---),</p>

      <p class="evliya10"><b class="calibre2">Der-ayân-ı tekye-i dervîşân-ı şâkirdân:</b> Cümle (---) aded zâviyelerdir.</p>

      <p class="evliya10"><b class="calibre2">Çeşme-i âb-ı revân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Sebîlhâne-i cân-sitân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Hân-ı hâcâgân:</b> (---) (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Çârsu-yı bezzâzistân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Reng-i rûy-ı pîr [ü] cüvân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Medh-i mahbûb [u] mahbûbân:</b> (---) (---) (---) (---) (---) (---) (---) (---) (---)</p>
    </div>
  </div>
</body>
</html>