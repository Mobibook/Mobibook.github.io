<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 12 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="Section">
    <div class="calibre1">
      <h1 class="calibre9" id="calibre_toc_5">Metin</h1>

      <p class="balkorta">Hâzâ Dibâce-i Seyâhatnâme-i Cild-i Sâlis</p>

      <p class="evliyasatr"><i class="calibre3"> </i></p>

      <p class="MsoNormal5"><span class="calibre10"> </span></p>

      <p class="evliyasatr"><i class="calibre3">El-hamdü lillahi'llezî ekâme nizâmü'l-ekvân, alâ ameli'l-kudreti kün fe-kân, fe-tebârekallahu ahseni'l-hâlıkîn, ebde‘a'l-ervâha'l-latîfeti min âlemi'l-gaybi bi-gayri sırrıhi ve lâ mu‘în, vahteri'l-ecsâme'l-keyfiyyeti min âlemi'n-nakli min sülâletin min mâ’in mâ’in.</i></p>

      <p class="evliyasatr">Sad lek kez sâlât u selâm ol Mefhar-i Mevcûdât üzre olsun ve niçe hezâr hezâran nâliş [u] efgân-ı dil-sûz ile tahiyyat [u] selâm âli ve evlâdı ve ashâbı ve ezvâcı ve etbâ‘ı ve erbâb-ı Suffe ve şehîd-i deşt-i Kerbelâlar üzre selâm olsun kim anların mücâhedesi süyûflarıyla cemî‘i Mısr u şâm ve Irâk-ı Arab ve Irâk-ı Acem ve bilâd-ı Nihâvend ve Belh [u] Buhârâ ve Horâsân iklimleri feth olup zamîme-i diyâr-ı İslâm olup şâm illerinde râh-ı Mekke ve Medine emn [ü] emân olup bu abd-i fakîr [u] hakîr [u] pür-taksîr Evliyâ-yı bî-riyâya dahi şâm-ı cennet-meşâm üzre hacc-ı şerîfe gitmek arzûları düşüp niyyet-i hâlisa ile azîmet etdik. <i class="calibre3">Allahümme yessir</i>.</p>

      <p class="balkorta1">Sene 1058 mâh-ı şa‘bânının âhirinde Üsküdar'dan şâm-ı şerîf'e gitdiğimiz menâzilleri ayân u beyân eder</p>

      <p class="evliyasatr">Cenâb-ı Bârî sıhhatle ve selâmetle varmayı âsân ede, <i class="calibre3">âmîn ve yâ Mu‘în bi-hakkı Seyyidi'l-mürselîn.</i></p>

      <p class="evliyasatr">Evvelâ <i class="calibre3">Bismillah</i> ile menzil-i şehr-i azîm Üsküdar'da bir ay tekâ‘üdden sonra kalkup cânib-i şarka leb-i deryâ ile (---) sâ‘at gidüp <b class="calibre2">karye-i Kartal</b>'ı, andan <b class="calibre2">karye-i Pendik'</b>i ubûr edüp,</p>

      <p class="evliyasatr"><b class="calibre2">Menzil-i kasaba-i Gekbeziyye:</b> Bunlar bâlâda Erzurûm seyâhetine giderken cild-i sânîmizde vasf olunmuştur. Andan (---) sâ‘atda tepe aşağı inüp,</p>

      <p class="evliyasatr"><b class="calibre2">Der-sitâyiş-i iskele-i İçmesuyu</b>: İskele-i azîm olup deryâyı, karşu Dil'e bu mahalden geçildiği ibtidâ bin elli târîhinde seyâhat etmeğe çıkdığımız mahalde cild-i evvelimizde bu iskele müshil-i İçme Suyu dahi bu mahalde olmağıla teferrücgâhı ve İçme Suyu'nun havâssı cümle tâhrîr olunmuşdur. Ammâ şimdi bu iskeleden iki günde iki yüz pâre at kayıklarıyla muvâfık eyyâm-ı müsâ‘id ile karşu tarafa geçilüp,</p>

      <p class="evliyasatr"><b class="calibre2">Menzil-i Dilhân:</b> Sene 1050 dahi cild-i evvelde mufassal [ve] mevsûfdur. Andan yine cânib-i kıbleye kâmil sekiz bin adım gidüp,</p>

      <p class="evliyasatr"><b class="calibre2">Der-sitâyiş-i kasaba-i Hersek:</b> Sene 861 târîhinde Ebü'l-feth Sultân Mehemmed Hân Gâzi Bosna diyârında Hersek kralının tahtı olan Bolagay kal‘asın muhâsara edüp fethinde usret çekerken içerden kralın oğlu kemend ile kal‘adan taşra nüzûl edüp Ebü'l-feth huzûrunda İslâm ile müşerref olup kal‘anın fethi mümkin olan yerlerin gösterüp bi-emrillah kal‘a feth olup mâl-ı ganâyimiyle ol kal‘ayı müselmân olan Hersek Kralı zâdesi Ahmed Beğ'e ber-vech-i sancak ihsân edüp ol taraflarda yetmiş altı pâre babasından kalmış kal‘aları feth edüp bilâd-ı İslâmiyeye zamîme olunduğu makbûl-ı şehriyârî olup mezkûr Ahmed Beğ'e Bosna eyâleti ihsân olunup andan vezîr-i âlîşân olduğu mahallerde gazâ mâlından bu Hersek kasabası yeri bir mahsûldâr arz-ı hâliye olup memerr-i nâs-ı huccâc-ı zevi'l-ihtiyâc olmağıla Hersekoğlu Ahmed Paşa bu cây-ı latîfe yedi yüz hâne re‘âyâ meks etdirüp cemî‘i tekâlîfden mu‘âf [u] müsellem olmağiçün ellerine hatt-ı şerîfler verüp ahâlî-i belde ve âyende vü revendeye ibâdethâne olmak içün bir minâreli ve vâsi‘ haremli ve cânib-i erba‘ası kıbâbları sütûnlar üzre ârâste iki kubbe-i âlî ile pîrâste ve mihrâb ve minber-i münîri ber tarz-ı kadîm bir müzeyyen câmi‘-i azîm binâ eder ve bir mescid ve bir medrese ve bir mekteb ve bir tekye ve iki hân ve bir hammâm ve bir imâret-i dârü'l-it‘âm binâ edüp hâlâ cemî‘i âyende vü revende müsâfirîn ü mücâvirînleri mihmânsarâyda meks edüp mihmândârlar kârbânsarâyın her ocağına bir sini ta‘âm çobra ve âdem başına birer nân-pâre ve şem‘-i revgân getirirler ve her at ve deve başına birer tobra şa‘îr getirüp mihmândârlar hizmet ederler, evkâf-ı azîmdir. Ve cümle yetmiş aded dükkândır. Ve cümle sonradan ihdâs beş aded hânlardır kim cümle binâları kiremitlidir ammâ Hersekoğlu Ahmed Paşa'nın bu kasaba içre cümle câmi‘ ve imâretleri kurşumlu binâ-yı azîmlerdir. Anınçün Hersek kasabası derler. Lâkin âb [u] hevâsı sakîldir, serçe ısıtma dutar. Cümle halkı asfaru'l-levn Etrâk âdemleridir, ammâ ankâlardır. Zîrâ gâyet kâr [u] kisb yeridir. şehri bir kumsal düz yEre vâkı‘ olmuşdur. Andan cânib-i kıbleye 7 sâ‘atde,</p>

      <p class="evliyasatr"><b class="calibre2">Menzil-i karye-i Derbend:</b> Bu dahi Yalova kazâsı hudûdunda yüz hânlı ve bir câmi‘li ve iki hânlı ma‘mûr u âbâdân mu‘âf [u] müsellem-i Müslim ve kefere ile müzeyyen köydür, ammâ gâyet derbend-i bender yerdir.</p>

      <p class="evliyasatr">Yalak-âbâd kal‘asından biri Kırkgeçit derelerin kırk kerre geçenler kulağız olup yolları tathîr etmeğe me’mûr re‘âyâlardır, ammâ gâyet ma‘mûr olıcak yerlerdir kim sayf u şitâda Kırkgeçit derelerinde ve Yalakâbâd kal‘ası derelerinde aslâ ve kat‘â harâmîler eksik değildir kim kemîngâh-ı harâmiyândır ve her bâr <b class="calibre2"><i class="calibre3"><span class="calibre13">[5a]</span></i></b> emîn değildir, bî-emân yerdir. Andan yine cânib-i kıbleye dağlar üzre çengelistân ormanlar geçüp İznik buhayresi kenarında,</p>

      <p class="evliyasatr"><b class="calibre2">Karye-i Sülün</b> : Yüz mikdârı hâneli bâğ u bâğçeli ve servî drahtlı büleydecikdir. şürefâdan veliyy-i ni‘am kimesneleri vardır. Anı ubûr edüp 8 sâ‘atde,</p>

      <p class="balkorta1">Evsâf-ı kal‘a-i atîk-i Çin-i Rûm ya‘nî İznik-i Dâr-ı bum</p>

      <p class="evliyasatr">Lisân-ı Yunaniyân üzre <i class="calibre3">Târîh-i Yanvan'</i>da bu İznik kal‘asın ibtidâ binâ eden Sâm b. Nûh aleyhi's-selâmdır. Ba‘de't-tûfân Musul kurbunda Cûdî cebelinde gemileri karâr bulup gemiden çıkan yetmiş nefer kimesne kendülere tavattun içün bir mekân-ı latîf arayarak Hazret-i Sâm seyâhat ederek bu İznik mahalline gelüp görür kim bir buhayre kenarında âb [u] hevâsı latîf bir cây-ı nazîf olmağıla ehl [u] iyâliyle bu ferah-fezâda yetmiş sene sâkin olup imâr eder. Bi-kavli müverrihîn ibtidâ imâreti İslâmbol kal‘ası yerin Hazret-i Süleymân kasr binâ etmezden bin yedi yüz yıl makdem imâr olmuş şehr-i kadîmdir. Ba‘dehû İslâmbol'a bânîsi bânî olan Yanko b. Madyan'ın duhter-i ferhunde-ahteri olan İznike nâm krale-i muhtâre Sâm binâsı üzre müceddeden bir sûr-ı hısn-ı hasîn ve sedd-i metîn inşâ etmişdir kim hâlâ cemî‘-i seyyâhân-ı berr [u] bihâr lisânında ve cemî‘i müverrihân-ı Rûm kütüb-i mu‘teberelerinde husûsan <i class="calibre3">Tevârîh-i Yanvan</i>'da kal‘a-i Çîn-i Rûm-ı atîk şehr-i İznik deyü tevârîhlerde mevsûfdur. Ba‘dehû nice mülûkden mülûke değüp âhir İslâmbol Tekürü Pozatin oğlu Ali nam kralın destinde iken dest-i kahr ile sene 731 târîh ile Orhân Gâzî muhâsara edüp yedi ay döğdükten sonra küffârın beş yüz pâre gemileriyle Gemlik nâm iskeleden imdâda gelüp guzât-ı müslimîni zeyl-i hisârdan kaldırmak içün gelüp asker-i İslâm bu hâli görüp imdâda gelen küffâra bir satûr-ı Orhânî urup sâhil-i buhayrede cümle dendân-ı tîğ-i âteş-tâbdan geçüp niçe bini gark-âb-ı buhayre olup yine kal‘ayı muhâsaraya şurû‘ edüp derûn-ı kal‘adan küffâr-ı bed-girdâr-ı murdâr bu hâli görüp cânları halâs olmadan me’yûs olup kırk gün dahi ceng-i azîm edüp âhir kal‘anın rahnedâr olan yerlerinden guzât-ı müslimîn ankebût-vâr zirve-i hisâr-ı üstüvâra urûc edüp ezân-ı Muhammedîler tilâvet olunup derûn-ı kal‘ada küffârı cümle dendân-ı tîğdan geçirüp feth olduğuçün hâlâ Orhân Gâzî câmi‘inde hatîb minbere kılıç ile urûc eder. Devlet-i Âl-i Osmân'ın ibtidâsında ibtidâ ceng-i azîmin biri dahi budur. Ba‘dehû Gâzî Hudâvendigâr tahrîri üzre Bursa sancağı hâkinde (---) tarafından hâkimlidir ve üç yüz pâyesiyle şerîf kazâdır ve cümle (---) nâhiye kurâlardır. Bu kurâlardan senevî kadısına cümle yedi kîse-i Çînî hâsıl olur. Sipâh kethüdâyeri ve yeniçeri serdârı ve şeyhülislâmı ve nakîbü'l-eşrâfı ve a‘yân [u] eşrâfı ve ulemâ-yı sulehâsı ve meşâyih-i kirâmı ve halîm ü selîm ve sâhib-i sülûk sâhib-i vera‘ müttakî âdemleri vardır ve şehr nâ’ibi ve kapan muhtesibi vardır ammâ iç il olmağıla kal‘asının dizdârı ve neferâtları yokdur ammâ Celâlî ve Cemâlî havfından birkaç kulleleri ma‘mûr ve bâbları mesdûddur.</p>

      <p class="evliyasatr"><b class="calibre2">Eşkâl-i kal‘a-i İznik:</b> Sâhil-i buhayrede bir düz vâsi‘ sahrâ-yı mahsûldârda şekl-i murabba‘ tula binâ-yı rıhtım-ı şeddâd-ı Âdî-misâl bir binâ-yı Ferhâdî'dir. Her tulası onar vakıyye olmak üzre seng-i ahmerden nişân verir tula ve Horâsân ve kireç ve cibis ile mebnî bir kal‘a-i kavîdir. Dîvârının kaddi kırk zirâ‘-ı melikî âlîdir ve yedi arşın arîz dîvâr-ı üstüvârdır ve cümle birbirine karîb üç yüz altmış altı kullelerdir ammâ bedenleri câ-be-câ mürûr-ı eyyâm ile harâb olmuşdur ve etrâfında handakı mâl-â-mâl-i türâb-ı rimâl olmuşdur ve dâ’iren-mâdâr cirmi altı bin germe âdem ile ihâta eder bir kal‘a-i vâsi‘dir ve çâr-kûşesinde çâr kapusu var, Gölkenarı kapusu cânib-i garba nâzırdır ve göl dahi kal‘anın garb cânibinde vâkı‘ olmuşdur ve kıble cânibine nâzır Yenişehir kapusu ve kal‘a divârına sarmaşık sarılmışdır. (---) (---) (---) (---) (---) (---)</p>

      <p class="evliyasatr">Ve kal‘a hâricinde aslâ imâret yokdur, cümle derûn-ı kal‘adadır. Bu eşkâlde ve bu cirmde olan derûn-ı kal‘ada cümle on sekiz mahalle ve (---) bin aded kiremit ile mestûr bâğlı ve bâğçeli tahtânî ve fevkânî ma‘mûr u müzeyyen hâneler ile ârâste ve şîrîn-kâr imâretler ile pîrâste olmuş şehr-i Çîn-i Rûm'dur. Bu kadar imâristân kal‘anın cânib-i kıblesindedir. Kal‘anın cânib-i şarkîsinde niçe bin hâne-i harâb- <b class="calibre2"><i class="calibre3"><span class="calibre13">[5b]</span></i></b> -hâneleri türâb imâristân binâları münhedim olup yatar. Hâlâ niçe bâğçeler ve bâğlar ve zeytûn ve servî ve ceviz dırahtları hudûdları nâ-ma‘lûm câmi‘ler meydân-ı muhabbetde kalmış arz-ı hâliye yerler vardır.</p>

      <p class="evliyasatr">Ammâ hâlâ âbâdân olan şehr-i müzeyyeni içre cümle yiğirmi altı mihrâbdır. Evvelâ câmi‘-i kadîm</p>

      <p class="evliyasatr"><b class="calibre2">Câmi‘-i Orhân Gâzî</b>: Hîn-i fethde kiliseden vely olunup ma‘bedhâne-i kadîm kurşum ile mestûr câmi‘-i azîm çârsû içinde olmağıla cemâ‘at-i kesîreye mâlik bir minâreli câmi‘-i melikdir {lâkin ihrâk-bi'n-nâr olup sene (---) târîhinde Süleymân Hân be-dest-i Mi‘mâr Sinân ta‘mîr etmişdir}. Ve harâbistân içre kalmış,</p>

      <p class="evliyasatr"><b class="calibre2">(---) câmi‘i:</b> Kârgîr kıbâbları rasâs-ı nîlgûn ile mestûr bir minâre-i mevzûnlu câmi‘-i müzeyyendir. Bed-du‘âsına bile cemâ‘atden garîb bir câmi‘-i acîbdir. Andan,</p>

      <p class="evliyasatr"><b class="calibre2">eş-şeyh Eşrefzâde câmi‘i:</b> La‘l-gûn kiremit ile mestûr kâşî çîn ile ma‘mûr bir câmi‘-i pür-nûr-ı enderûn nûr-ı mübîndir kim bizzât eş-şeyh Eşrefoğlu bu câmi‘de medfûndur.</p>

      <p class="evliyasatr">Târîh-i câmi‘-i azîz:</p>

      <p class="evliyasatr"> velekad büniye beytü'l-hüdâ ilmu'l-verâ sırr-ı mübîn fesennî’(?) lehu târîhihi ve le ne‘am dârü'l-müttakîn, sene (---)</p>

      <p class="evliyasatr">Kâşî üzre mestûr mussanna‘ târîhdir. Bu câmi‘-i pür-nûrun şeb [u] rûz cemâ‘ati firâvândır. Andan,</p>

      <p class="evliyasatr"><b class="calibre2">Câmi‘-i Süleymân şâh b. Orhân:</b> Kurşumlu câmi‘-i nûrdur. Ve,</p>

      <p class="evliyasatr"><b class="calibre2">şeyh Kutbeddîn câmi‘i:</b> Kurşumsuzdur, ammâ cemâ‘ati vefret üzredir. Andan,</p>

      <p class="evliyasatr"><b class="calibre2">Hayreddîn Paşa câmi‘i:</b> Yeşil Câmi‘ nâmıyla iştihâr bulmuş bir câmi‘-i zîbâdır.</p>

      <p class="evliyasatr"><b class="calibre2">Evsâf-ı mesâcid-i mahallât:</b> Cümle (---) mesâcid-i ma‘mûrlardır. Cümleden kadîm Yenişehir kapusu hâricinde Orhân Gâzî mescidi, cemâ‘atden garîb u acîb mesciddir. Ana karîb akrabâlarımızdan Ya‘kûb Ecezâde Mahmûd Çelebi mescidi; kurşum ile mestûr bir mescid-i ma‘mûrdur. Lâkin âbdesthâneleri harâb olmağıla ehl-i beled hakîre "İmâr eyle" deyü ibrâm etdiler, ammâ müsâfir olmağıla iktidârımız olmayup ferâğat etdik. Hüdâ avdet müyesser etdikde ta‘mîr [u] termîmimiz ede. Zîrâ mülûk ü selâtinlerin yarlığ-ı belîğ-i şâhîleriyle tevliyyeti hâlâ bu hakîre irs ile intikâl edüp zabtımızdadır.</p>

      <p class="evliyasatr"><b class="calibre2">Evsâf-ı dârü't-tedrîs:</b> Cümle yedi medresedir. Cümleden mükellef Medrese-i Süleymân Paşa. Mahsûs dârü'l-hadîs ve dârü'l-kurrâsı yoktur.</p>

      <p class="evliyasatr"><b class="calibre2">Evsaf-ı dârü't-ta‘lîm-i mekteb-i sıbyân-ı ebcedhân:</b> Cümle kırk altı mekteb-i tıflân-ı nâ-resîde-i gılmândır. Evvelâ Orhân mektebi ve Süleymân şâh mektebi ve Azîz mektebi ve Telçioğlu mektebi. Her sâl evlâd-ı pâklere ıydiyye siyâbları çıkar.</p>

      <p class="evliyasatr"><b class="calibre2">Der-sitâyiş-i tekye-i dervîşân :</b> Cümle yedi tekyedir ammâ kutbu'l-aktâb Eşrefoğlu tekyesi meşhûr-ı âfâk fukarâ ile memlû bir âstân-i revâkdır.</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Evsâf-ı imâret-i dârü'l-it‘âm:</b> Cümle yedi imâretdir. Cümleden Hayreddîn Paşa'nın iki imâreti var, biri Eski imâret, biri Yeni imâretdir. Bây [u] gedâya merreteyn çobrası mebzûldur. Ve Orhân Gâzî imâreti, şehr-i Ramazân'da dâ’imdir ve Balabanoğlu imâreti ve Eşrefzâde'nin Tekye imâreti. Bu imâretlerin ni‘meti mâh [u] sâl cüvân u pîre ganî ve fakîre mebzûldür.</p>

      <p class="evliyasatr"><b class="calibre2">Evsâf-ı hammâmât:</b> Cümle iki çifte hammâmı vardır. Cümleden Tekeoğlu hammâmı, hoş-hevâ ve hoş-mâ ve hoş-binâ hammâm-ı rûşenâdır. Ve biri Yeni hammâm. Bu dahi müferrah [u] dil-küşâ hammâm-ı ra‘nâdır.</p>

      <p class="evliyasatr"><b class="calibre2">Evsâf-ı hân-ı hâcegân:</b> Kârbânsarây-ı Rüstem Paşa, Mi‘mâr Sinân binâsıdır. (---) (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Evsâf-ı çeşme-i âb-ı hayvân imâret-i çeşme:</b> Cümle yedi aded uyûn-ı câriyelerdir. Evvelâ İmâret Çeşmesi'nin târîhidir,</p>

      <p class="evliyasatr"> İşbu cây-ı hûbda bu [Sel]sebîl</p>

      <p class="evliyasatr"> Dediler târîhini "<b class="calibre2">Hayru‘l-uyûn"</b> sene [977]</p>

      <p class="evliyasatr"><b class="calibre2">Evsâf-ı dekâkîn-ı sûk-ı sultânî:</b> Cümle altı yüz dükkândır, lâkin kârgîr binâ bezzâzistânı yokdur, ammâ cümle zî-kıymet eşyâ mevcûddur. Dokuz yerde üstâd-ı Kâşî çînî kârhâneleri vardır. Asr-ı Ahmed Hân'da üç yüz kârhâne imiş. Zulümden <b class="calibre2"><i class="calibre3"><span class="calibre13">[6a]</span></i></b> vîrân olmuşdur. Bu şehr iklîm-i hâmisde olmağıla arz-ı beledî (---) ve tûl-ı nehârî (---) olmağıla âb [u] hevâsının letâfetinden mahbûb u mahbûbesi memdûhdur. Ekseriyyâ halkı cümle çuka ferrâce ve kontuş ve serhaddî giyerler.</p>

      <p class="evliyasatr"><b class="calibre2">Der-sitâyiş-i me’kûlât [u] meşrûbât [u] sanâyi‘ât:</b> Bâğı ve bâğçesi ve servî drahtları ve zeytûnu (---) vardır ve gölünün âb-ı hayâtı meşhûr-ı âfâkdır ve beyâz somunu ve hubûbâtında yağlı arpası gâyet latîfdir ve kâşîden kâseleri ve tabakları ve ibrikleri ve diyâr-ı Âl-i Osmân'da ne kadar münakkaş kâşîli imâret var ise bu İznik şehrinde işlendiğinden Çîn-i Mâçîn-i Rûm derler sihr-i i‘câz nakş-ı bukalemûn kâşîler işlenir kim vasfında lisân kâsırdır.</p>

      <p class="balkorta1">Evsâf-ı buhayre-i İznik</p>

      <p class="evliyasatr">Kal‘anın cânib-i garbında devri altmış mil bir buhayre-i azîmdir. İçine yedi yerden uyûn-ı cârîler munsab olup cânib-i garbında Gemleyik kasabası körfezine ayağı cereyân eder. Etrafında kırk beş pâre bağlı ve bâğçeli ve câmi‘ [ü] hammâmlı ve esvâk-ı muhtasarlı ma‘mûr kurâlar ile tezyîn olmuş buhayredir. İçinde otuz aded sayyâd-ı mâhî kayıkları vardır. En ednâ umku yiğirmi kulaçdır. Cânib-i erba‘asın bir atlı âdem bir günde devr etmek mümkindir ve gâyet âb-ı hayâtı olduğundan bunda olan yetmiş altı elvân mâhî-i gûnâ-gûnlar bir buhayrâtda yokdur. Husûsan cümleden elhalinübe (?) balığı ve alabalığı ve sala balığı meşhûr-ı âfâkdır kim aslâ balık râyihası yokdur ve gâyet lezîz çobrası ve tavası olup serî‘ü'l-hazm olduğundan mâ‘ada mukavvîdir. Cümle sayyâdlar bu mâhîleri Yenişehir'e ve kasaba-i Gemleyik'e ve kasaba-i Bâzârköyü'ne götürüp kâr ederler.</p>

      <p class="evliyasatr"><b class="calibre2">Hâssa-i âb-ı buhayre:</b> Suyunda cemî‘-i ahâlî-i vîlâyet havâtînleri leb-i deryâda câme-şûyluk edüp esbâbları sabunsuz eyle beyâz olur kim gûyâ gül-i pembe-misâl olur.</p>

      <p class="evliyasatr">Ve bu buhayrede yedi gün bir atı gasl etseler ve âbından nûş etdirseler lahm [u] şahmı ziyâde olup mahbûb olur.</p>

      <p class="evliyasatr">Ve zenâne makûlesi nûş etse küsâmı ya‘nî masdarı semîn ü kebîr olur.</p>

      <p class="evliyasatr">Ve merdâneler nûş etse vecd-i hallât-ı merdânı merdâne-vâr tavkâne (?) bile doğdu bürâderi nâhun-dırâz olur. Ya‘nî kırmızî parmak bürâder evren-misâl olup soludukça büyük olur.</p>

      <p class="evliyasatr">Ve bu buhayre içre bir gûne pullu balık olur gâyet lezîzdir ammâ tepesinde iki sivri kemiği olup anı kırıp ba‘dehû balığı pişirüp yerler, gâyet mukavvîdir ve cimâ‘a gâyet takviyet verir. Eğer ol kemikleri çıkarmadan pişirseler balığın eti sebz-gûn olup balığı acı eder. Ol kemiği bir gayri diri balığa sancalar ol ân diri balığın vücûdu mahv olur. Anınçün bu buhayre balıkları bu kemik sâhibi olan balıkdan havf ederler ammâ gâyet lezîz balıkdır.</p>

      <p class="evliyasatr">{Ve bu şehr-i İznik'in cânib-i kıblesinde <b class="calibre2">Arnavut dağı</b>n aşup (---) sâ‘atde,</p>

      <p class="evliyasatr"><b class="calibre2">Bursa Yenişehri</b>'dir ve yine şehrin cânib-i lodosunda göl aşrı (---) sa‘atde leb-i deryâda,</p>

      <p class="evliyasatr"><b class="calibre2">Kasaba-i Gemleyik</b>'dir ve cânib-i garbında minâreleri nümâyân,</p>

      <p class="evliyasatr"><b class="calibre2">Kasaba-i Bâzârköyü</b>'dür ve cânib-i şarkında beş sâ‘atde <b class="calibre2">kasaba-i Geyve</b>'dir.</p>

      <p class="evliyasatr">Bu <b class="calibre2">İznik</b>, bu kasabaların mâbeyninde vâkı‘ olmuşdur, ammâ <b class="calibre2">Engürücük kasabas</b>ı ve <b class="calibre2">Lefke kasabası</b> dokuzar sâ‘at ba‘îddir}</p>

      <p class="balkorta1">Evsâf-ı ziyâretgâh-ı kibâr-ı kümmelîn kal‘a-i atîk şehr-i İznik </p>

      <p class="evliyasatr">Evvelâ sultân-ı dünya ve dîn, sîmurg-ı kâf-ı yakîn, sâkin-i külübe-i Sübhânî, ârif-i Samedânî (---) (---) (---) (---) (---) eş-şehîr <b class="calibre2">Eşrefoğlu</b>, yetmiş bin mürîde mâlik tarîk-i (---) (---) pîşvâ-yı âşıkân idi. Eşrefoğlu tahallus eder pâkîze eş‘âr-ı dürer-bârı vardır ve tasavvufâne sûfiyyûn mâbeyninde tilâvet olunur on iki makâmda başka ilâhiyyât dîvânı vardır. Sene (---) mu‘ammer olup (---) asrında sene (---) târîhinde dâr-ı âhirete intikâl edüp derûn-ı kal‘a-i İznik'de câmi‘i cenbinde bir âsitâne-i azîm içinde medfûndur. Bu âsitânenin cânib-i erba‘asında kâşî çîn üzre celî hat ile esmâ’ü'l-hüsnâ ve gûnâ-gûn nakş-ı bukalemûnlar içre "Âsitâne-i şeyh Rûmî budur" deyü tahrîr olunmuşdur ve bu ebyât tahrîr olmuşdur :</p>

      <p class="evliyasatr"> Ey mürîdi sırr-ı rûhânî olan ehl-i yakîn</p>

      <p class="evliyasatr"> Âsitân-ı şeyh-i Rûm'a gel ki Eşrefzâde'dir</p>

      <p class="evliyasatr">Diğer tarih:</p>

      <p class="beyit"> Gelüp sultân-ı bahr u ber süedüp bu mâkâmı</p>

      <p class="evliyasatr"> Anın itmâmına târîh, "Ez-lûtf-ı Murâd Hânî</p>

      <p class="evliyasatr"> sene 1043 <a class="pcalibre pcalibre1" id="_ftnref1"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn1" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[1]</span></span></sup></b></span></span></a></p>

      <p class="evliyasatr">Fâtîh-i Bağdâd Hân Murâd'ın ta‘mîr [u] termîmine târîhdir.</p>

      <p class="evliyasatr"><b class="calibre2">Ziyâret-i Mevlânâ Tâceddîn İbrâhîm:</b> Hatîbzâdelik ile meşhûr-ı âfâk kutb-ı istihkâk, fâzılu'd-dehri ale'l-ıtlâk musannif ü mü’ellif kimesne idi. eş-şeyh Hazret-i Monla Yegân telâmizlerinden olup tekmîl-i fünûn etmişdi.</p>

      <p class="evliyasatr"><b class="calibre2">Ziyâret-i Sırr-Alî Efendi</b> ve âsitâne-i Azîz cenbinde <b class="calibre2">Hamdî Çelebi b. şeyh Eşrefzâde Sırr-Alî Efendi </b>ile bir âsitânede medfûn olmağıla âsitâne-i ulyâları üzre tahrîr olunan târîh budur :</p>

      <p class="evliyasatr"> Goft-i İlmî berây-ı o târîh</p>

      <p class="evliyasatr"> Rûh-ı Sırr-Alî muhabbet bâd, sene [1041]</p>

      <p class="evliyasatr">(---) (---) (---) (---) Amasiyyevî'dir. Eşrefzâde civârında medfûndur. <b class="calibre2"><i class="calibre3"><span class="calibre13">[6b]</span></i></b> Bu ziyâretleri edüp a‘yân-ı şehrden <b class="calibre2">Defterdârzâdeli Hasan Ağa</b> ile ve gayri ehibbâ ile vedâlaşıp yine cânib-i kıbleye 5 sâ‘atde,</p>

      <p class="balkorta2">Evsâf-ı kal‘a-i Lefke</p>

      <p class="evliyasatr">Kavm-i Etrâk Levke derler. Bursa hâkinde yine Bursa kralları binâsıdır. Sene 707 târîhinde Âl-i Osmâniyân'ın ibtidâsı Osmân Gâzî Rûm keferesi destinden feth etmişdir. Kal‘ası şekl-i murabba‘ seng binâ bir küçük kal‘a-i harâbedir. Yüz elli akçe kazâ-yı şîrîndir. Cümle yetmiş pâre nâhiye kurâları var. Kadıya senevî üç kîse hâsıl olur. (---) Hâkimi vardır. şehri nehr-i Sakarya kenarında bâğlı ve bâğçeli altı yüz hâneli ve beş câmi‘li ve dört hânlı ve hammâmlı ve mektebli ve esvâk-ı muhtasarlı şîrîn kasabadır. Sipâh kethüdâyeri ve yeniçeri serdârı var, ammâ nakîbü'l-eşrâfı ve şeyhülislâmı yokdur. Lâkin ulemâ ü sulehâ ve a‘yân [u] eşrâfı vardır.</p>

      <p class="evliyasatr">Memdûhâtından birer buçuk vakıyye gelir âbdâr hoş-hâr ayvası olur kim Hudâ âlimdir rub‘-ı meskûnda nazîri yokdur ve ayva perverdesi ve ayva reçeli memdûh-ı âlemdir.</p>

      <p class="evliyasatr">Ve nehr-i Sakarya üzre bir haşeb cisr-i azîmi var, bu dahi ibret-nümâ bir âsâr-ı binâdır. Bu şehirden kalkup yine cânib-i kıbleye 13 sâ‘atde mahsûldâr âbâdân yerler geçüp,</p>

      <p class="balkorta1">Evsâf-ı kasaba-i Söğüt </p>

      <p class="evliyasatr">Bursa sancağı hükmünde Lefke kazâsı nevâhîlerinden hâkimi (---) bâğlı ve bâğçeli ve âb [u] hevâsı latîf yedi yüz, kiremit ile mestûr Etrâk hâneli müte‘add[id] câmi‘li ve hân [u] hammâmlı ve çârsu [ü] bâzârlı küçük kasabacıkdır. Memdûhâtından, üzüm turşusunun envâ‘ı olur kim diller ile ta‘bîr olmaz.</p>

      <p class="balkorta1">Ziyâret-i Ertuğrul Hân ibn (---) Hân</p>

      <p class="evliyasatr">Âl-i Osmân'ın cedd-i büzürgvârı Osmân Gâzî'nin peder-i azîzidir. İbtidâ bunlar Mâhân diyârından hurûc edüp Âl-i Selçukıyân'dan Sultân Alâ‘eddîn'e üç yüz nefer kimesne ile gelüp niçe ceng-i azîmlerde bulunup bunların yüzünden niçe yüz yüzaklıkları olup Alâ‘eddîn bunları boy beği, edüp tabl [u] sancak sâhibi olup Bursa câniblerin geçüp tâ Kastamonu'ya varınca kılıç urup bi-emrillâh ne cânibe teveccüh etdiler ise mansûr [u] muzaffer olup mâl-ı ganâyimler ile Alâ‘eddîn şâh'a gelirdi. Hikmet-i Hudâ Alâ‘eddîn bilâ-veled fevt olup inkırâz-ı Selçukıyân oldukda cümle a‘yân-ı Rûm Ertuğrul Hân'ı halîfe nasb edüp sikke ve hutbe sâhibi olmadan Lefke-Söğüt mâbeyninde bir ceng-i azîmde mecrûh olup kendülerinin vasiyyetiyle Osmâncık'ı, diyâr-ı Yunan'a tabl [u] alem sâhibi beğ oldu, sene 699 târîhinde idi. <i class="calibre3">"Evvelâ Osmân"</i> lafzı târîh vâkı‘ olmuşdur <a class="pcalibre pcalibre1" id="_ftnref2"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn2" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[2]</span></span></sup></span></span></a>. Bunların ibtidâ hilâfeti cum‘a hutbesini Osmân ismiyle Tursun Fakîh nâm kimesne kırâ’et edüp sâdât-ı kirâmdan Edebalı nâm azîzin duhter-i pâkize-ahteri şerîfesin alup Orhân andan müştakk olup anınçün Âl-i Osmân'ın vâlidesi tarafından sâdât-ı kirâmdan Osmân Beğ halîfe olunca pederi Ertuğrul Hân'ı bu Söğüt şehrinde defn edüp şehrin imâr edüp ba‘dehû Yıldırım Hân asrında Timur-ı bî-nûr bu Söğüt şehrin yağma ve harâb ve alân u tâlân edüp hâlâ türbe-i pür-envârı eyle mükellef âsitâne değildir. Andan (---) sâ‘atde,</p>

      <p class="balkorta1">Evsâf-ı kal‘a-i Eskişehir </p>

      <p class="evliyasatr">Kal‘ası Bursa tekürü binâsıdır. Müverrihler bu şehr içün Sâm binâsı olduğiçün Eskişehir derler. Zamân-ı kadîmde şehr-i azîm imiş. Hâlâ eser-i binâları âşikârdır. Sene 731 târîhinde kefere destinden Orhân Gâzî fethidir. Hâlâ Anadolu eyâletinde (---) (---) hâkimlikdir ve yüz elli akçe şerîf kazâdır ve cümle (---) nâhiye kurâlardır. Ber-vech-i adâlet kadıya altı kîse hâsıl olur. Sipâh kethüdâyeri ve yeniçeri serdârı ve müftîsi ve nakîbü'l-eşrâfı ve a‘yân [u] eşrâfı ve sipâhı çokdur, ammâ kal‘ası harâb olmağıla dizdârı yokdur. Ve cümle on yedi mahalle ve cümle (---) hâne-i ma‘mûr [u] âbâdân bâğlı ve bâğçeli (---) örtülü vâsi‘ hâne-i zîbâlardır. Ve cümle (---) mihrâbdır. Evvela,</p>

      <p class="evliyasatr">................(3 satır boş) ................</p>

      <p class="evliyasatr">Bunlardan mâ‘ada mesâcidlerdir. (---) (---) (---) (---) (---) (---) (---) (---) <b class="calibre2"><i class="calibre3"><span class="calibre13">[7a]</span></i></b></p>

      <p class="evliyasatr">Ve cümle (---) medreselerdir, ammâ kârgîr bina dârü't-tedrîsleri yoktur. (---) (---) (---) (---) (---) (---) (---) (---)</p>

      <p class="evliyasatr">Ve cümle yetmiş aded mekteb-i sıbyândır. (---) (---) (---) (---) (---) (---) (---) (---)</p>

      <p class="evliyasatr">Ve cümle yedi aded tekye-i ehl-i tarîkdir. (---) (---) (---) (---) (---) (---) (---) (---)</p>

      <p class="evliyasatr">Ve cümle yedi aded hân-ı hâcegândır.(---) (---) (---) (---) (---) (---) (---) (---)</p>

      <p class="evliyasatr">Ve cümle (---) hammâm-ı dilsitândır. (---) (---) (---) (---) (---) (---) (---) (---)</p>

      <p class="evliyasatr">Ve cümle dâr-ı it‘âmdır.(---) (---) (---) (---) (---) (---) (---) (---)</p>

      <p class="evliyasatr">Ve cümle (---) sekiz yüz mikdârı dükkândır. (---) (---) (---) (---) (---) (---) (---) (---)</p>

      <p class="evliyasatr">Âb [u] hevâsının letâfetinden mahbûb u mahbûbesi memdûhdur. Ve halkı gerçi Etrâk'dır ammâ muhibb-i garîbü'd-diyâr âdemleri vardır. Çuka ve akmişe-i fâhire giyer a‘yânları var. Ve abâ ve kaba-pûş sulehâ-yı ümmetden merd-i Hudâ kimesneleri vardır. Ve bu şehrin cânib-i erba‘ası bâğistân u gül-gülistân ve hadâyık [u] bûstân ve zürû‘-ı hubûbâtı firâvân şehr-i ganîmetdir. Hatta paşa efendimize bu şehir ahâlîsinden bin aded koyun ve yedi at ve üç yüz araba şa‘îr ve zahâyir makûlesi hedâyâ geldi.</p>

      <p class="balkorta1">Evsâf-ı germâb-ı Eskişehir </p>

      <p class="evliyasatr">şehrin cânib-i şimâli hâricinde bâğlar içinde kıbâb-ı kârgîr ile mebnî bir humma-i latîfdir kim aşren-fe-aşr havz-ı azîmi âb-ı germâb ile memlû bir ılıcadır. Ammâ suyu gâyet suhûniyyet üzre halk olunup germâba sermâ âb-ı hayât halt edüp i‘tidâl üzre olur. Gâyet nâfi‘dir. Parmakda hâtem makûlesi sîm-i hâlisi sarı elvân eder. Âb-ı nâbdan nûş eden yerekan zahmetinden cereb ü cüzzâmdan halâs olur, memdûh-ı âlem bir germâbdır. Lâkin Bursa kaplıcaları gibi mükellef binâ-yı azîm değildir.</p>

      <p class="evliyasatr">................(2 satır boş) ................</p>

      <p class="balkorta1">Evsâf-ı ziyâret-gâh-ı şehr-i atîk</p>

      <p class="evliyasatr">................(1.5 satır boş) ................</p>

      <p class="evliyasatr">Andan 8 sâ‘atde,</p>

      <p class="balkorta1">Evsâf-ı kal‘a-i Seyyid Battâl Ca‘fer Gâzî b. Seyyid Hüseyin Gâzî </p>

      <p class="evliyasatr">Maskat-ı re’sleri nehr-i Murâd kenarına karîb şehr-i Malâtiyye'dendir. Sene 233 târîhinde Âl-i Abbâsiyân'dan Bağdâd Hâlifesi Hârûnu'r-Reşîd ile İslâmbol'un nısfın feth edüp Silivrikapusu iç yüzünde hâlâ Mustafâ Paşa âsitânesi yerinde Kızlar Manastırı nâm bir deyr-i azîmin yerinde Hârûnu'r-Reşîd bir sığır derisi dilimi cirminde bir kal‘a-i kavî binâ inşâ edüp içinde ve etrâfında on bin askeri muhâfazacı koyup beher sene ellişer bin altun verüp bu muhâfazacı askerlere zehâyirin vermek üzre küffârı harâca kesüp Hârûnu'r-Reşîd Bağdâd'a müteveccih olduklarında Üsküdar'da Seyyid Battâl Ca‘fer Gâzî'[yi] on iki bin asker ile alıkoyup hâlâ Üsküdar'da Hünkâr Bâğçesi olan yerde üç sene Üsküdar'da bâğlar yetişdirüp anda sâkin olur. Hârûnu'r-Reşîd Bâğdad'da merhûm olup oğlu Me’mûn Halîfe oldukda küffâr İslâmbol'da isyân edüp derûn-ı kal‘ada olan Hârûn Halîfe'nin askerin cümle şehîd edüp Koca Mustafâ Paşa câmi‘i etrâfında defn etdiğiçün hâlâ sahâbe-i kirâmdan ol âsitânede niçe yüz erbâb-ı soffa ve Muhâcirîn [u] Ensâr ve ashâb-ı güzîn medfûn olduğundan Koca Mustafâ Paşa câmi‘i ziyaretgâh-ı hâs [u] âm ve erbâb-ı dilândır.</p>

      <p class="balkorta1">{Sebeb-i şehâdet-i Seyyid Battâl Gâzî<i class="calibre3"> <br class="calibre1"/>
      aleyhi'r-rahmeti ve'l-Bârî}</i></p>

      <p class="evliyasatr">Bu hâl-i pür-melâli Üsküdar'da Seyyid Battâl Gâzî istimâ‘ edüp bir gice bir kayığa süvâr olup Üsküdar'a karîb Kızkullesi'nden İslâmbol tekürünün kızın alup şikâr eder. Andan cümle guzât ile Üsküdar'ı ve Pendik ve Gekbeziyye ve niçe şehri nehb ü gâret ve ihrâk-bi'n-nâr ederek bu Seydî Gâzî medfûn olduğu yerde bir küçük kal‘acık vardır, kayser-i Rûm binâsıdır, anı amân vermeyüp feth edüp içine ma‘şûkası olan İslâmbol tekürü kızın hıfz eder. Hikmet-i Hûdâ, bir gice zeyl-i hisârda <b class="calibre2"><i class="calibre3"><span class="calibre13">[7b]</span></i></b> Battâl Gâzî hâb-âlûd yatarken kayser tarafından yağı küffâr geldüğün kal‘ada ma‘şûkası olan kız küffârı görüp Battâl Gâzî'ye haber etmek içün bir hûrdece fıske taş kal‘adan Battâl'a atar. Bi-emri Hayy [u] Kadîr mezkûr taş Seyyid Battâl'ın kulağı tozuna isâbet edüp şehîd olur. Bunda rivâyet muhtelifdir.</p>

      <p class="evliyasatr">Ba‘zı tevârîhde avretde hakîkat olmaduğunda derûn-ı kal‘ada kral kızı küffârın geldiğin görüp fursat ganîmetdir, deyüp kal‘adan Seydî Battâl üzre taş bırakdı, derler ammâ bu galat rivâyetdir. Zirâ kız fiske taş ile Battâl'ın şehîd olduğun görünce aşkından âh edüp cân teslîm eyledi. Zîrâ mukaddemâ ol kız Battâl'a ta‘aşşuk edüp kızın Battâl'a takarrübü ziyâde olması ta‘limiyle deryâ içre Kızkullesi binâ olunup âhir yek-dil [ü] yek-cihet olup Battâl Gâzî'nin şikârı olup ikisi bir yerde bu Seydî Battâl şehrinde merhûm olmuşlardır, sahîhi budur.</p>

      <p class="evliyasatr">Ba‘dehû şebhûncu küffârlar Seyyid Battâl'ı ve duhter-i kattâli merhûm ve merhûme görünce "İkisini dahi âteşe yakalım" derler. Bu kerre esîr-bend olan Battâl Gâzî erleri "Siz Battâl Gâzî'nin vücûd-ı şerîfin âteşe yakarsız, ammâ Bağdâd ve Malâtiyye'de olan ümmet-i Muhammedler sizin anda olan üsârâlarınız ve kırk bin râhibleriniz katl edüp âteşe yakarlar" deyince küffâr-ı hâk-sâr-ı dûzah-karâr Seyyid Battâl'ın cesed-i pâkin bırağup esîr olan askerinden niçesin âzâd edüp dârü'l-bevârlarına giderler. Ba‘dehû Seyyid Battâl Gâzî'nin âşık-ı sâdıkları yüz bin bükâ ile cesed-i Ca‘fer Gâzî'yi bir mürtefi‘ püşte üzre defn edüp niçe âşıkları terk-i dünyâ edüp kabri üzre karâr ederler. Küffâr dahi bunlara Türk dervîşidir deyü iğmâz ederler. {Ammâ Battâl Gâzî'nin pederi Seyyid Hüseyin Gâzî Engürü kıblesi tarafında bir menzil ba‘îd Hüseyin Gâzî köyünde bir âsitâne-i azîm-i âlîde medfûndur. <i class="calibre3">Radıyallahu anhümâ</i>}</p>

      <p class="evliyasatr">Ve kral kızının tenini zeyl-i kal‘ada defn ederler. Hâlâ anın dahi kabri ma‘lûmdur. Tâ ki Âl-i Selçukıyân diyâr-ı Mâhân'dan Âl-i Dânişmendiyye ile sene 476 târîhinde hurûc edüp memâlik-i Yunaniyân bilâd-ı Karamân-ı dâr-ı emân dârü'l-mülk-i Konya'dır. Âl-i Selçukıyân ana mâlik olup cânib-i erba‘asın feth [u] fütûh ederek bu Seydî Gâzî merhûm olduğu kal‘a-i Ferâv'ı feth edüp sene 600 târîhinde Selçukıyân ümerâlarından (---) nâm pehlivân muhibb-i hânedân-ı Seydî Battâl Gâzî üzre kârgîr kıbâb-ı âlîler ve meydân-ı muhabbetler ve müte‘addid hücreler ve matbah-ı Keykâvûs ve kilâr-ı hâs ve furûn ve mihmânhâneler inşâ eder.</p>

      <p class="evliyasatr">Ba‘dehû sene (---) târîhinde Horâsân'dan yedi yüz Horâsân erenleriyle Hacı Bektâş-ı Velî ceddimiz Türk-i Türkân Hoca Ahmed-i Yesevî hazretlerinden Rûm'a gelmek içün me’zûn olup doğru bu âsitâne-i Seyyid Battâl Gâzî'ye gelüp niçe zamân anda ikâmet edüp Bursa'dan Orhân Gâzî Hacı Bektâş-ı Velî'yi görmeğe bu Seydî Battâl âsitânesine gelüp Bektâş-ı Velî ile müşerref olup Bektâş-ı Velî ricâsıyla bu âsitâne-i Battâl'ı Koca Orhân Gâzî eyle imâr edüp gûyâ bir kal‘a-i metîn edüp bin aded hâne halkın iskân etdirüp şehr imâr eder. Hacı Bektâş-ı Velî dahi halîfelerinden Pîrce Sultân'ı yetmiş fukarasıyla tekye-nişîn edüp anda sâkin olduğundan hâlâ âsitâne-i Bektâşiyân'dır kim iki yüzden mütecâviz ehl-i sünnet ve'l-cemâ‘at pâ-bürehne ve serbürehne erbâb-ı ma‘ârifden ârif-i billah fakr-ı fâka erenlerinden "<i class="calibre3">fenâ fillah", "lâ cübbete ve lâ sivallah"</i>dan niçe halûk ve halîm ü selîm cânları vardır kim <i class="calibre3">(...) velev kâne kâfiren</i> mazmûnu üzre bây u gedâya ve hâs [u] âma ve pîr [u] cüvânın cemî‘i âyende vü revendegânına bir baş ile bin cân ile derûn-ı dilden hizmet edüp mihmândârlık ederler ve her bir dervîş-i dil-rîşânların kimi Fârisî-hân ve kimi urefîhân ve kimi musanna‘ kaşıklar ve çevgân u pâlehenkler ve gûnâ-gûn sihr-i i’câz şeyler îcâd edüp hırka-bahâ içün âyende vü revendelere hedâyâ verîrler ve her bir fukarâ bu âsitânede birer işe me’mûrlardır. İbtidâsı meydân ferrâşlığından pâye kat‘ ederek kubbe-i azîzde türbedâr olur. Ba‘dehû şeyh-i azîz olup şeb [u] rûz âsitâne-i sa‘âdetde ber-karâr olup müstecâbü'd-da‘ve kimesne olur.</p>

      <p class="evliyasatr"><b class="calibre2">Der-sitâyiş-i Âsitâne-i Azîz:</b> Bu âsitâne-i azîzin bir cânibinde bir kubbe-i âlî içinde Battâl Gâzî âsûde eşiğinde ve kapusunun kapaklarında gümüş pullar ve sîm kakma pullar ve gümüş kufl u miftâhlar ile müzeyyen bir bâb-ı sa‘âdetdir. Târîh.</p>

      <p class="evliyasatr">................(1 satır boş) ................</p>

      <p class="evliyasatr">Bu kapudan içeri cümle züvvâr dâhil olunca âdemin vücûdu lerzân olup âdeme dehşet hâsıl olur bir mehâbetli kabr-i tavîldir kim kaddi kâmil on adımdır. Cânib-i erba‘asında niçe yüz gûnâ-gûn zer-i hâlis-misâl çerâğdânlar ve buhûrdân ve gülâbdân ve şem‘dânlar ile kat-ender-kat müzeyyen olmuşdur. Dahi hârici etrâfında yetmiş aded hüsn-i hatt-ı kelâm-ı izzetler ile <b class="calibre2"><i class="calibre3"><span class="calibre13">[8a]</span></i></b> tezyîn olmuşdur. Ve ser-i sa‘âdeti tarafında gûnâ-gûn alemler ve tîr [u] kemânları var kim okları harb-misâl kimi demir ve kimi hadeng oklardır ve cümle der-i dîvârında niçe bir âşıkânın cihâz-ı fakrlarından def ü kudûm ve nefîr ve tabl u zil [u] bemm ü teber ve pâleheng ve zerdeste ve sapan-ı dâverî-keşkül ve teber-i Müslimî ile ve gayri eşyâ-yı gûnâ-gûnlar ile müzeyyen olmuş kubbedir ve cümle rûy-ı dîvârda her gelen âşıkânın birer gûne âsâr-ı hatları vardır. Hattâ bu hakîrin dahi küstâhâne "şefâ‘at yâ Muhammed evliyâya" bir hatt-ı müstekreh-i hem-züvvârdır. Bu âsitâneyi Murtezâ Paşa ile ziyâret edüp azîzin rûh-ı pür-fütûhu içün bir Yâsîn-i şerîf tilâvet edüp azîzin rûh-ı şerîfine hîbe edüp rûhâniyyetinden istimdâd taleb edüp âşinâlık kesb etdik. Paşa efendimiz cümle fukarâya yüz altun tasadduk edüp harem-i şerîfin ortasındaki şâdırvânda üç kurbân edüp andan kapu arasında,</p>

      <p class="evliyasatr"><b class="calibre2">Ziyâret-i Gizlice Baba Sultân:</b> Bu er tâ Horâsân'dan yetmiş vakıyye nemed-pûşu ve hırka-i peşmînesiyle piyâdece gelüp bu âsitâneye kadem basdıkda kemâl-i muhabbet [ü] aşkından Seydî Battâl Gâzî'nin eşiği mermerin bûs ederken dendân urup ısırdıkda be-kuvvet-i Gizlice Baba mermeri koparup hûn-ı sirişkin atebe-i âliyeye döker. Ba‘dehû ol diş ile rahnedâr taşı eşiğinde kal‘ edüp Gizlice Baba Türbesi'nin dîvârında durur. Dişlerinin te’sîr etdüğü yerler âşikâre. Bu ziyâret-i Gizlice Baba dahi bu âsitâneye yokuş yukarı hareme çıkarken kapu arasındadır. Bu âsitâne serâpâ nîl-gûn rasâs-ı hâs ile mestûr âsitâne-i azîmdir kim bir fersah yerden mâvî kurşumlarının şa‘şa‘ası temavvüc-i deryâ gibi berk urur.</p>

      <p class="evliyasatr">Ammâ aşağıda kasabası (---) hâkinde kal‘ası bir püşte üzre harâb varoşu yüz elli hâneli ve bâğlı ve bâğçeli ve câmi‘li ve hân [u] hammâmlı ve esvâk-ı muhtasarlı kasabacıkdır. Hatta aşağı derede kiremit örtülü yetmiş ocak bir hân-ı azîmi var.</p>

      <p class="evliyasatr">Fâtih-i Bağdâd Sultân Murâd Hân-ı Râbi‘in musahib-i silâhdar-ı Mustafâ Paşa yine Bağdâd seferine giderken binâ etmiş bir hân-ı azîmdir. Bu hân kurbunda,</p>

      <p class="evliyasatr"><b class="calibre2">Ziyâret-i el-Müvellâ Güden Tâceddîn:</b> Vilâyet-i Saruhân'dandır. Bu Seydî Gâzî şehrinde sâhib-i fetvâ iken şehîd etdiler. Hân civârında bir sed üzre medfûndur. Seng-i mezârında târîhi mestûrdur. Ammâ mürûr-ı eyyâm ile kesret-i matardan seng-i merkadinin hattı müteğayyir olup tahrîr ü terkîme cür’et olunmadı. Bunlardan sonra Seydî Gâzî yüz elli akçe pâyesiyle şerîf kazâ oldu. Ber-vech-i adâlet yetmiş altı pâre nâhiye kuralarından kadısına senevî dört kîse-i Rûmî olur. Ve kal‘a dibinde,</p>

      <p class="evliya"><b class="calibre2">Ziyâret-i binti kral-ı dâll, ma‘şûka-i kıtâl-i Seyyid Battâl:</b> Câdde-i râhdan ba‘îd bir mahalde medfûndur. Andan yine cânib-i kıbleye ma‘mûr [u] âbâdân kurâlar içre 7 sâ‘atde gidüp,</p>

      <p class="evliya"><b class="calibre2">Menzil-i Husrev Paşa Hânı:</b> şeddâdî binâ yüz ocaklı ve çârsû [ve] bâzârlı câmi‘ ve hammâmlı ve (---) hâneli ma‘mûr kasaba-i hân-ı ra‘nâdır.</p>

      <p class="evliyasatr">................(1 satır boş) ................</p>

      <p class="evliya">Andan kıbleye 8 sâ‘atde,</p>

      <p class="evliya"><b class="calibre2">Menzil-i Bayad</b> <b class="calibre2">:</b></p>

      <p class="evliyasatr">................(1.5 satır boş) ................</p>

      <p class="evliya">Andan 5 sâ‘atde,</p>

      <p class="balkorta1">Evsâf-ı menzil-i kasaba-i Bolvadin </p>

      <p class="evliya">(---) sancağı hâkinde yüz elli akçe kazâdır ve cümle (---) aded nâhiye kurâları ma‘mûrdur. Hâkimi (---) kethüdâyeri ve yeniçeri serdârı ve a‘yânı vardır. Ammâ müftîsi ve nakîbi yokdur. şehri cümle (---) hâne-i kadîmlerdir ve cümle mihrâbdır ammâ Rüstem Paşa câmi‘i Süleymân Hân'ın Mi‘mâr Sinân'ı binâsı olmağile câmi‘-i rûşendir.</p>

      <p class="evliyasatr">................(1.5 satır boş) ................</p>

      <p class="evliya">Andan 8 sâ‘atde, <b class="calibre2"><i class="calibre3"><span class="calibre13">[8b]</span></i></b></p>

      <p class="balkorta1">Evsâf-ı Sînhisâr ya‘nî kal‘a-i Akşar</p>

      <p class="evliyasatr">Ammâ galat-ı meşhûru Akşehir'dir. Ba‘zılar Ahşehir <span class="calibre33">(Akflehir)</span> derler, ba‘zı Etrâkler Ahşer derler, ba‘zılar Akşâr derler. Türkistân vilâyetleri olmağıla gûnâ-gûn lehçe-i mahsûsaları vardır. Rûm şehirlerindendir. Ve bânîsi Kayser-i Rûm kızı Sine nâm bir krale binâ etdüğünden Rûm tevârîhlerinde Sinehisâr derler. Konya'nın şimâlinde vâkı‘ olup Konya'nın kıblesinde üç günlük yoldur. On yedinci iklîm-i örfiyyenin vasatında olmağıla âb [u] hevâsı burûdet üzre olup arz-ı beledi (---) (---) ve atval-i nehârı (---) sâ‘at, derece (---) ve dakîkadır ammâ yazı yaz ve kışı kışdır. Sene 793 târîhinde Yıldırım Hân Karamânoğulları eşkıyâları destinden alup râh-ı huccâc-ı müslimîn emn [u] emân oldu. Süleymân Hân tahrîri üzre hâlâ Karamân eyâletinde sancakbeği tahtıdır. Beğinin hâs-ı hümâyûnu taraf-ı pâdişâhîden 190.500 akçedir. Beş yüz asker ile hükûmet edüp senevî yigirmi kîse hâsıl edüp sefer eşer sancağında erbâb-ı zu‘amâsı 16 ve erbâb-ı timarı 122 cebelüleri ile hîn-i seferde sekiz yüz asker olup paşası ve alaybeğisi bayrağı altında sefer eşerler. Alaybeğisi ve çeribaşısı ve yüzbaşısı vardır ve yüz elli akçe pâyesiyle şerîf kazâdır. Kâhîce üç yüz akçe ile sadaka olunur menâsıb-ı âlîdir ve cümle (---) aded nevâhî kurâlarından kadısına senevî sekiz kîse hâsıl olur. Müftîsi ve nakîbü'l-eşrâfı ve a‘yân, kibâr [u] eşrâfı çokdur. Ve sipâh kethüdâyeri ve yeniçeri serdârı ve şehr nâ’ibi ve şehr muhtesibi ve şehr subaşısı vardır, ammâ kal‘ası bir püşte üzre olmağıla fethinde usret çekilüp harâbdır. Anınçün dizdârı ve kal‘a neferâtları yokdur, ammâ şehir bâğ-ı "İremezâtü'l-imâd" misilli bir hıyâbân [u] kûyâh içre cümle (---) örtülü (---) aded fevkânî ve tahtânî hâne-i zîbâlardır ve cümle (---) aded mahallât ve cümle (---) aded mihrâbdır. Evvelâ,</p>

      <p class="evliyasatr">................(4 satır boş) ................</p>

      <p class="evliyasatr">Bunlardan başka mesâcîdlerdir.</p>

      <p class="evliyasatr">................(1 satır boş) ................</p>

      <p class="evliyasatr">Cümle (---) tekyedir.</p>

      <p class="evliyasatr">................(2 satır boş) ................</p>

      <p class="evliyasatr">Cümle (---) medrese-i dârü't-tedrîsdir.</p>

      <p class="evliyasatr">................(1.5 satır boş) ................</p>

      <p class="evliyasatr">Cümle (---) mekteb-i sıbyândır.</p>

      <p class="evliyasatr">................(1.5 satır boş) ................</p>

      <p class="evliyasatr">Cümle (---) imâret-i dârü'l-it‘âmdır.</p>

      <p class="evliyasatr">................(1.5 satır boş) ................</p>

      <p class="evliyasatr">Cümle (---) aded esvâk-ı sultânîdir. Cemî‘i zî-kıymet bu bâzâr-ı hüsn içre mevcûddur.</p>

      <p class="evliyasatr">................(1.5 satır boş) ................</p>

      <p class="evliyasatr">Memdûhâtından Akşehir'in al yanaklı tebekânî elması meşhûr-ı âfâkdır.</p>

      <p class="evliyasatr">................(1.5 satır boş) ................<b class="calibre2"><i class="calibre3">[9a]</i></b></p>

      <p class="evliyasatr">Cümle (---) aded hammâm-ı dilsitândır.</p>

      <p class="evliyasatr">................(1.5 satır boş) ................</p>

      <p class="evliyasatr">Cümle (---) aded kârbânsarâydır.</p>

      <p class="evliyasatr">................(1.5 satır boş) ................</p>

      <p class="evliyasatr">Cümle (---) aded çeşme-i âb-ı hayâtdır.</p>

      <p class="evliyasatr">................(1.5 satır boş) ................</p>

      <p class="evliyasatr">Âb [u] hevâsı latîf olmağıla mahbûb u mahbûbesi tendürüst olup Akşehir tebekânî elması gibi al yanaklı mahbûbânları olur. Gerçi Etrâk şehirlerindendir ammâ ulemâsı ve sulehâsı ve a‘yân [u] sipâhîsi libâs-ı fâhire geyüp muhteşem âdemleri vardır. Cümle tüccâr ve ehl-i hizmet ve ehl-i sanâyi‘ âdemleri garîb-dostdur. (---)</p>

      <p class="balkorta3">Akşehir'in ziyâretgâhların beyân eder</p>

      <p class="evliyasatr">Evvelâ şehrin cânib-i kıblesi hâricindeki cebbânistân içre ulemâ-i dünyâ vü dîn, sîmurg-ı kâf-ı yakîn <b class="calibre2">el-Mevlâ Hazret-i eş-şeyh Hoca Nasreddîn</b>: İbtidâ tulû‘ı yine bu Akşehir'dendir. Gâzî Hudâvendigâr'a yetişüp Yıldırım Bâyezîd Hân'da neşv [ü] nemâ bulup fazîlet-i bâhire sâhibi olup hâzır-cevâb keşf [u] kerâmet sâhibi ulu sultân idi. Timur ile hem-meclis olup Timur şeref-i sohbetlerinden hazz edüp hâtır-ı şerîfleriyçün bu Akşehir'i mu‘âf edüp nehb [u] gâret etmemişdir.</p>

      <p class="evliyasatr"><b class="calibre2">Cemî‘i elsine-i nâsda ve gayrı lisân-ı inâsda Nasreddîn Hâce :</b> Nasîhatlerin ve letâyifâtların darb-ı mesel edüp isti‘mâl ederler. Cümleden biri; bir gün Timur, Hâce ile hammâma girüp birer fûta ile gusl ederlerken esnâ-yı kelâmda Timur eydür: "Hâce! şimdi bencileyin cihângîr padişâh-ı zî-şânuma satılmak iktizâ etse, beni niçeye alırdun? der. "Kırk akçeye ancak alırdum" der. Timur eydür: "Be hey hâce! Benüm fûtam kırk akçe eder" der. Hâce eydür: "Ya, ben de kırk akçeye fûtayı alırım, yoks sen bir Moğolî tâ’ifesinden bir mecrûh topal herîfsin, hulle mankırıyla bir mankır etmezsin" dedikde, hâzır-cevâb olduğundan Timur-ı bî-nûr hazz edüp vâfir ihsânlar eder.</p>

      <p class="evliyasatr">Bunun emsâli nice yüz bin şütür-gürbe letâyifleri vardır kim dillerde dâsitandır. Yıldırım Hân fevtinden sonra Çelebi Sultân Mehemmed asrında merhûm olup bu Akşehir hâricinde bir kubbe ve türbesi ma‘lûm mahalde medfûndur. Ve cânib-i erbaası parmaklık ihâta etmişdir.</p>

      <p class="evliyasatr"><b class="calibre2">Sergüzeşt-i hakîr</b>: Nısfu'l-leylde nefîr-i rıhletler çalınıp cümle ağırlıklar gidüp hakîr dahi huddâmların gönderüp bir gulâmımla şehirden taşra nısfu'l-leylde çıkıp hâtıra hutûr etdi kim "Her kim Hoca Nasreddîn'i ziyâret ederse letâyifâtından ba‘zı şeyleri hâtıra gelüp elbette güler" deyü hâtıra gelüp "Âyâ gerçek mi?" deyü şâhrâhın sol tarafında mezâristâna sapup doğru kabr-i şerîfine atıla vardıkda bir kerre "Es-selâmü aleyküm yâ ehle'l-kubûr!" deyince hemen kabr-i Nasreddîn türbesi içinden "Ve aleykümü's-selâm ey cân-ı hümâm!" deyince altımdan atım "foh" deyü ürküp iki ayak üzre kalkup fırlayarak mezâristân içinde pertâb edüp güç ile zabt ederken anın bir ayağı bir kabre girüp hakîr az kalıp kabir azâbı çeke yazdım. Hemân yine türbe-i Hoca'dan "Ağa sadakanızı verin de güle güle gidin, beri gelin beri" deyü haykırdı. Meğer türbedâr imiş. "Bre herîf ben ehl-i kubûra selâm verdim. Sen ehl-i dübür iken niçün selâm aldın" deyü birkaç akçe sadaka verüp "Var yarıcun Allah ola!" deyü du‘â deyüp hakîkatü'l-hâl bu ahvâle güle güle,</p>

      <p class="evliyasatr"><b class="calibre2"> {el-Mevlâ Husrevzâde Mustafâ Efendi</b> Bursa'da Zeyneddîn Hâfî cebbânesinde te’lîf olunan <i class="calibre3">Dürer [u] Gurer </i>mü’ellifi Molla Husrev'in sıbt-ı reşîdindendir. Diyâr-ı Rûm'da şehr-i mu‘azzam olan kal‘a-i Üsküp kurbunda İpek şehrinde ibrişim şâl-ı harîr-i âlü'l-âl gibi anda vücûda gelmişdir. Bu Akşehir'de Nasreddîn Hoca cebbânesinde âsûdedir. Zât-ı pâki dünyâdan âhirete arı gitdi}.(---) saatde,</p>

      <p class="balkorta1">Evsâf-ı kasaba-i Ilgın</p>

      <p class="evliyasatr">Zamân-ı kadîmde şehr-i azîm imiş. Celâlî ve Cemâlî zulmünden harâb olup cümle bir mikdârı ma‘mûr [u] âbâdân <b class="calibre2"><i class="calibre3"><span class="calibre13">[9b]</span></i></b> şehirdir. Elsine-i nâsda ba‘zılar Ilkın derler, niçeler Ilğın derler, ammâ ılıcası olmağıla sebeb-i tesmiyyesi Ilığın'dır. Zîrâ Etrâk kavmi ılıcalara ılığın, ya‘nî kudretden ılı ve ıssı su demekdir. Karamân eyâletinde Akşehir nâhiyelerinde başka yüz elli akçe şerif kazâdır ve cümle (---) aded nâhiye kurâları vardır. Askerî tâ’ifesi çok olmağıla sipâh kethüdâyeri ve yeniçeri serdârı (---) tarafından (---) hâkimi vardır. şehri bir vâsi‘ sahrâda bâğlı ve bâğçeli (---) aded (---) örtülü hâne-i tahtânî ve fevkânîlerdir ve cümle (---) aded mahalle ve cümle (---) aded mihrâbdır. Evvelâ,</p>

      <p class="evliyasatr">................(3 satır boş) ................</p>

      <p class="evliyasatr">Bunlardan mâ‘adâ mesâcidlerdir. (---) (---) (---) (---) (---) (---) (---) (---) (---) (---).</p>

      <p class="evliyasatr">Ve Kârbânsarây-ı Mustafâ Paşa.</p>

      <p class="evliyasatr">................(6 satır boş) ................</p>

      <p class="evliyasatr"><b class="calibre2">Evsâf-ı germâb:</b> şehr-i Ilgın'ın hârici garbında ve bayır dibinde bir uyûn-ı hârradır. Sultân Alâ’eddîn nikrîs marazına mübtelâ olup bu hummâda ifâkat bulduğu içün bu uyûn-ı hârra üzre müfîd ü muhtasar bir kubbe ve câmekân ve bir havz-ı azîm binâ edüp iki yerden mermer esed başı eşkâlinden âb-ı germâb havza cereyân eder. Gâyet mu‘tedilü's-suhûndur. Ba‘zı kimesneler gözeler içre sovudup nûş ederler. Gâyet azb u şîrîndir. Cüzzâm ve felç ve barasa ve hafakâna ve zâtü'l-cenbe, bi-emr-i Hudâ gâyet nâfi‘dir. (---) (---) (---) (---) (---)</p>

      <p class="balkorta1">Evsâf-ı Buhayre-i Ilgın</p>

      <p class="evliyasatr">................(2.5 satır boş) ................</p>

      <p class="balkorta1">Evsâf-ı ziyâretgâh-ı kibâr-ı evliyâ-yı Ilgın<span class="calibre33">;</span></p>

      <p class="evliyasatr">Evvelâ yâr-ı gâr-ı cân-beraberimiz olan <i class="calibre3">merhûm ve mağfûrun leh</i> <b class="calibre2">Fehîm Çelebi</b> sene (---) târîhinde Eyyûb Paşa ile Mısr'a gidüp Mezâkî Süleymân Efendi Fehîm Çelebi'yi paşaya gamz ede ede gözden düşüp nazardan dûr [u] mehcûr olunca dâğ-ı derûnundan me‘zûn olup Rûm'a gelirken bu Ilgın'da merhûm olup derûn-ı şehirde (---) câmi‘i mihrâbı önünde medfûndur. <i class="calibre3">Rahmetullahi aleyh</i>.</p>

      <p class="evliyasatr">On yedisine bâliğ oldukda dîvânın hurûf-ı teheccî üzre tamâm edüp hâlâ şu‘arâ mâbeyninde dîvânı humûss-ı Nahşivânî'dir. Gûyâ zamânın Örfî'si ve Sâ‘ib'idir. Figâniyye'sine ve <i class="calibre3">Na‘t-ı şerîf</i>'ine zamânımız şu‘arâları nazîre edememişlerdir ve letâ’ife müte‘allık on lisân üzre on iki bend bir hicv-gûne bir bahr-i tavîl etmişdir. Ol dahi makdûr-ı beşer değil bir lehçe-i garîbdir. Gerçi lisânında sehel dığdığı lehçesi gibi bir lüknet var idi ammâ bunda olan cevlân-ı tab‘ u tîz-fikr zamânımızın şu‘arâlarında yok idi. Husûsan babası Mısır fellâhlarından Parmakkapu'da kürk yapup Beddâvî şerbetçisinde tenâvül olunan kâhk-i ebyâz ve gurâbiyye anın pederi kârıydı. Fakîr Fehîm yiğirmi bir sene mu‘ammer olup nâ-murâd dâr-ı <b class="calibre2"><i class="calibre3"><span class="calibre13">[10a]</span></i></b> gurbetde dâr-ı izzete revâne olup huzûr-ı Râbbi'l-izzetde na‘t-ı Resûl-i mübîni kırâ‘at etmeğe azm-ı cân etdi. <i class="calibre3">Rahmetullahi [aleyh].</i></p>

      <p class="evliyasatr">................(2 satır boş) ................</p>

      <p class="evliyasatr">Bu Ilgın şehri a‘yânlarından Melek Ahmed Paşa efendimizin ağalarından Kefeli İbrâhîm Ağa ile ve Ramazân Ağa ile ve yine Melekli Kadızâde İbrâhîm Çelebi ile ve niçe ehibbâ ve dostânlar ile vedâlaşup yine cânib-i kıbleye 5 sâ‘atde,</p>

      <p class="balkorta1">Evsâf-ı menzil-i kasaba-i Lâdik </p>

      <p class="evliyasatr">Bu şehre Konya Lâdik'i derler. Biri dahi Amasiyye Lâdik'idir kim bâlâda Erzurûm seyâhatinde evsâfı mestûr {biri dahi Van eyâletinde Gürlâdik sancağıdır} ammâ bu Konya Lâdik'i Karamân eyâletinde yüz elli akçe kazâdır. Kâhîce Konya mollasına ber-vech-i arpalık zamîme olur. (---) Aded nâhiye kurâları vardır. Kethüdâyeri ve serdârı Konya'dadır. (---) (---) (---) (---) (---) Hükûmetidir.</p>

      <p class="evliyasatr">................(2.5 satır boş) ................</p>

      <p class="balkorta1">Evsâf-ı vilâyet-i Yunaniyân, ya‘nî eyâlet-i Karamân, kal‘a-i Konya dârü'l-mülk-i kadîm şehr-i îmân, ya‘nî dârü's-saltanati'l-aliyye-i Âl-i Selçukıyân, ya‘nî es-Sultân Alâ‘eddîn-i Keyâniyân </p>

      <p class="evliyasatr">Bu şehr-i kadîmin ibtidâ bânisi Yunaniyân'dan <i class="calibre3">Târîh-i Yanvan</i> sâhibi kavli üzre Hazret-i Yahyâ <i class="calibre3">salavâtullahi aleyhi ve selâmihi</i> asrında kayâsıralardan Rişân veled-i Aleksandıran veled-i Harkilan bînâsıdır. Hazret-i Ömer Medîne'den balçıklı eliyle <span class="calibre33">.i"</span>Kayser<span class="calibre33">;</span>in gözün çıkarırım" deyü Rûm'a doğru dest-dırâzlık edince bi-emrillâhi Te‘âlâ Konya'da ol ân bir çamurlu dest-i şerîf gelüp kayser taht-nişîn iken gözü çıkar. Ba‘de zamân Hazret-i Ömer'den kayser elçisi gelüp kayserin gözün çıkmış görünce kral ahvâl-i pür-melâlin elçiye nakl edüp "Elçiyi bilüren kim Hazret-i Ömer'in ol gün çamurlu eliyle işâret edüp kralın gözü çıkdığıdır". Hemân elçi bir takrîb ile kat‘-ı menâzil ederek Hazret-i Ömer'i Kuds-i şerîf gazâsında bulup huzûr-ı Ömer'de Kayser elçisi imân ile müşrref olup Hazret-i Ömer ismine Hüseyin deyüp iki kerre varup geldiğiyçün Hüseyn-i zü'l-cenâheyn deyü künye buyururlar. Hazret-i Ömer Kuds'ü ve Kamâme'yi feth edüp diyâr-ı Mısır'a serdâlığıla Amr ibnü'l-Âs'ı gönderüp feth etdükde beri tarafda kör kayser havfinden Konya'yı müceddeden binâ edüp bânî-i sânî kör Kayser-i Rûm olur. Ammâ seyyâhân-ı berr [u] bihâr ve cihân-bân-ı devr-i rûzgâr ve müverrihân-ı Rûm ve nükte-perdâzân-ı zevi'l-mefhûm ki ferden ferdâ <i class="calibre3">ve "Mâ minnâ illâ lehu makâmun ma‘lûm"</i> nass-ı şerîfi mûcebince rûy-ı arzda ibtidâ menzil-geh edinen Ebü'l-beşer Hazret-i Âdem Safiyy <i class="calibre3">aleyhi's-selâmdır.</i> Evlâd-ı evlâdları münteşir olup edîm-i arz benî Âdem ile müzeyyen oldu, ammâ esnâf-ı ümem içün ihtilâfât-ı vefret tahrîr etmişlerdir, ammâ sükkân-ı Rûm ve ecnâs-ı mütenevvi‘a-i ân-ı merzbûm bi-takdîr-i Hayyu'l-Kayyûm fermânıyla ibtidâ bu Yunaniyân Konya'ya ve diyâr-ı Rûm ki Sivas'dır, bu diyârlara ibtidâ ümmet-i Muhammed'den gelüp sâkin olan Âl-i Selçukıyân'dan sene 476 târîhinde Sultân Alâ’eddîn-i Keyâniyân'dır. Anlara kavm-i Rûm derler. Ays b. İshâk evlâdlarından olup Yâfes'e, andan Hazret-i Nûh aleyhi's-selâma müntehî olur bir kavm-i şecî‘ ü dilîr ü pâk-i‘tikâd erler idi kim evvel İslâm ile Rûm'a kadem basan bu Selçukiyân'dan sene 476 târîhinde ümerâ-yı Dânişmendiyye ki anlara Âl-i Dânişmendiyân derler. Bu Selçukıyân anlar ile Mâverâü'n-nehr'de Mâhân diyârında yek-dil [ü] yek-cihet olup Âzerbaycân memleketlerinden kılıç urarak ol diyârı feth edüp ammîzâdeleri Çoban-bây'ı Revân ve Gence ve Tiflis ve Araz câniblerine hâkim nasb edüp Çoban-bây (---) olup evlâd-ı evlâdları çok olup Âl-i Selçukıyân oldular ammâ İrân-zemîn'de Sultân Ebû Sa‘îd cihângîr pâdişâh-ı zîşân zî-kudret olmağıla bu Çoban-bây hilâfet sevdâsında olmayıp Sultân Ebû Sa‘îd'in vezîri nâmıyla Gürcîstân ve Ahıska ve Kars'a ve nehr-i Araz'ın kıblesi tarafından Avnik kal‘ası ve şuşek kal‘ası ve Ziyâ’eddîn kal‘ası ve Mekü kal‘ası ve Bâyezîd kal‘ası ve Malazcird kal‘ası, Van kal‘ası ve niçe yüz kal‘alara <b class="calibre2"><i class="calibre3"><span class="calibre13">[10b]</span></i></b> hâkim olup Âl-i Çobaniyân deyü nâm verdi. Niçe bin hayrât [u] hasenâtları vardır. Hattâ Pasin sahrâsında nehr-i Araz üzre Çoban köprüsü bu mezkûr Çoban-bây'ındır. Mekke-i Mükerreme'de zamîme-i Harem-i şerîf ve mahfil-i münîf niçe şeyler dahi âsâr-ı hayrât-ı mütekâsiresi vardır.</p>

      <p class="evliyasatr">Ba‘dehû Bağdâd nâm bir Gürciyyü'l-asl mehpâre duhter-i ahteri bu Çoban-bây oğluna vermişdi. Sultân Ebû Sa‘îd Çoban-bây'dan Bağdâd Hâtûn'u isteyüp vermedüğünden Sultân Ebû Sa‘îd Çoban-bây üzre asker çeküp mukâvemete kâdir olmayup firâr edüp oğlunu yerine hâkim nasb edüp Sultân Ebû Sa‘îd Çoban-bây oğlun katl edüp taleb etdüğü Bağdâd Hâtûn'u alup menkûhası oldu. Ol zamânda Moğol pâdişâhlarının hükmü ol idi kim murâd edindiği duhteri ve hâtûnu cebren ve kahren alırdı. Bu kerre Çoban-bây firâr etdüğü yerde Âl-i Dânişmendiyye'den ve Âl-i Selçukıyân'dan hayli leşker cem‘ edüp Sultân Ebû Sa‘îd üzre gelüp ceng-i azîm edüp Pasin sahrâsında Çoban-bây münhezim olup ol cengde şehîd olup devletin Sultân Ebû Sa‘îd Akçakoyunlu'ya verdi kim yine Çoban-bây'ın ve Âl-i Selçukıyân-ı Alâ'eddîn'in ve Âl-i Dânişmendiyye'den Melik Gâzî hazretlerinin Akçakoyunlu Hasan Alp ammîzâdeleri idi. Bu Akçakoyunlu dahi zevi'l-iktidâr şâh olup Sultân Ebû Sa‘îd Tebrîz'de maktûl olduğuna târîhdir:</p>

      <p class="beyit1">Güftevani elhak çi gûne küşte ne-küştî ki küşte bûd</p>

      <p class="evliyasatr">Târîh-i fevti</p>

      <p class="evliyasatr"> Maktel-i Sultân Ebû Sa‘îd Sene 873.</p>

      <p class="evliyasatr">Bu mahalde Moğol hânlarından Ebû Sa‘îd Hân'ın ve Âl-i Selçukıyân'ın devletleri inkırâz bulup devlet Âl-i Akçakoyunlu'da karâr edüp Ahlat şehrini dârü'l-mülk edindiler. Bunlar dahi Mâverâu'n-nehr'den Âl-i Selçukıyân ve Âl-i Dânişmendiyân ile gelüp ammîzâdelerdir ve Âl-i Osmâniyân bunlardandır. Ammâ mukaddemâ Âl-i Selçukıyân ile Mâhân'dan hurûc eden Âl-i Çoban-bây'ın bir oğlu {Sultân Çobân Kurdumân} hurûc edüp Akçakoyunlu ile ceng-i azîm edüp pederi memleketine mâlik olup niçe zamân mutasarrıf oldu. Âhir terk-i dünyâ edüp pederinin na‘şını şehr-i şureger'den çıkarıp Mekke-i Mükerreme'ye götürüp andan Medîne-i Münevvere'de Hazret-i Abbâs cenbinde defn edüp kendüsü mukaddemâ mutasarrıf olduğu Erzincân şehrine gelüp yine hilâfet sevdâsında olup asker cem‘ etmeğiçün Zağpa Deresi nâm mahalde mutalsam olan defîneye kenz-küşâlık edem derken derûn-ı gencîden bir âteş zâhir olup cümle tevâbi‘iyle Melik Çobân Kurdumân helâk olup niçesi ol âteşde hâkister Melik Çobân'ın na‘şını Erzincân kurbunda Baru köyünde Behlûl-i Semerkandî hazretleri cenbinde medfûn olduğu bâlâda mestûr, Âl-i Çobâniyân da bunda inkırâz buldu. Ammâ ezîn-cânib yine sadede rücû‘ edelim.</p>

      <p class="evliyasatr"> Âl-i Çobaniyân ve Âl-i Dânişmendiyân ve Âl-i Selçuk kâfiristânı kıra geçire gelüp diyâr-ı Rûm ki Sivas'dır, anı feth edüp Âl-i Dânişmendiyân Amasiyye'den öte geçmeyüp dârü'l-mülk Amasiyye'[y]i edüp Nîkhisâr şehrini ibtidâ Dânîşmendiyye'den Sultân Melik Gâzî yaylak edinüp anda sâkin olup niçe yüz fütûhâtlar edüp âhir Nîkhisâr'da merhûm olup Nîkhisâr kal‘ası dâhilinde Sultân Melik Gâzî merhûmdur. Anın akrabâlarından olan Âl-i Selçukıyân'dan Alâ’eddîn Hân vilâyet-i Yunan'ı Âl-i Dânişmendiyye i‘ânetiyle feth-i fütûhâtlar edüp sene 408 târîhinde Sultân Alâ’eddîn Konya'[y]ı feth edüp vilâyet-i Yunan'a müstakil pâdişâh olup sikke ve hutbe sâhibi mâlik-i vilâyet-i Yunaniyân Karamân-ı Kayser-zemîn oldu.</p>

      <p class="evliya1">Ba‘dehû yine Mâverâu'n-nehr'de Mâhân şehrinde Âl-i Selçuk akrabâlarından Ertuğrul nâm bir şecî‘ diyâr-ı Rûm'da Alâ’eddîn Hân'ın müstakil pâdişâh olduğun istimâ‘ edüp mezkûr Ertuğrul yedi yüz neferle doğrulup Alâ’eddîn Hân'a gelüp Ertuğrul Alâ’eddîn'in boybeyi olup Ertuğrul i‘ânetiyle diyâr-ı küffârı nehb ü gâret ederek Malâtiyye ve Kayseriyye ve Niğde ve Alâ‘iyye ve Antakıyye ve niçe yüz şehirleri feth edüp Ertuğrul tâ Üsküdar<span class="calibre33">;</span>'a varınca nehb ü gâret edüp Üsküdar'dan baş dîl alup mâl-ı ganâyimle Sultân Alâ’eddîn'e gelirdi. Küffâr-ı dûzeh-karâr Bursa kralı Aleksandra nâm dâll-ı bed-fi‘âl deryâ-misâl asker cem‘ edüp Konya üzre gelüp ceng-i azîm edüp kral-ı dâll <b class="calibre2"><i class="calibre3"><span class="calibre13">[11a]</span></i></b> münhezimen hâ’ib ü hâsir gitdikde Sultân Alâ’eddîn kal‘a-i Konya'yı tekrâr istihkâm üzre binâ edüp bânî-i sâlis olmuşdur.</p>

      <p class="balkorta1">{Der-sitâyiş-i eşkâl-i kal‘a-i Konya}</p>

      <p class="evliyasatr">Ba‘dehû sene 569 tis‘a ve sittîn ve hamse mi’e târîhinde seng-trâş ile Sultân Mu‘izzeddîn Kılıç Arslan b. Mes‘ûd inşâ edüp metânet verüp bânî-i râbi‘ olmuşdur ve bir eyvân-ı dîvânhâne-i sultânî etmişdir kim ol asrda eyvân-ı kisrâdan nişân verirdi. Zelzeleden münhedim olup ba‘dehû sene (---) târîhinde Keykubâd-ı Selçukî ta‘mîr ü termîm edüp bir handak-ı azîm inşâ edüp umkı on bir zirâ‘dır ve arzı elli zirâ‘dır ve kaddi surî otuz zirâ‘-ı melik-i âlîdir ve taşra katındaki hisâr-ı üstüvârı dîvârı dâ’iren-mâdâr on bir bin germe adımdır ve cümle (---) aded bürûclardır ve cümle (---) aded dendân-ı bedenlerdir ve cümle (---) aded kal‘a kapularıdır. Cânib-i (---) nâzır Atbâzârı kapusu üzre zencirler üzre asılmış bir kuru at kafasına gem urup ibret-nümâ olmağıçün komuşlardır. Zîrâ bu memleket fârisü'l-hayl sipâh diyârıdır. Anlara nasîhat olsun içün "Avrete ata i‘timâd etmeyüp, at kuru kafa olursa da başından gem eksik olmayup licâm-ı zimâmın elde zabt edesin" demekdir ve cânib-i (---) mükesser.</p>

      <p class="evliyasatr">................(1.5 satır boş) ................</p>

      <p class="evliyasatr">Zamân-ı Selçuk'da on iki derveze idi. Âl-i Osmân'da dördü kalup gayrileri sedd etdiler. Ammâ iç kal‘asının cirmi ma‘lûmum değildir ve cümle çâr-kûşe seng-i ebyaz ile gûnâ-gûn tasarruf-ı hendese-i mi‘mârî ile fürûşlu ve zîhli ve mukarnaslı ve gûyâ Alâ’iyye kulleli üstâdâne binâ olunmuş şekl-i murabba‘ bir kal‘a-i musanna‘dır. {Bu kal‘a-i Konya Sultân Alâ’eddîn Keykubâd b. Gıyâseddîn müceddeden binâ etdükden sonra şâhin âşiyânından süzülür gibi cânib-i erba‘asında olan düşman diyârlarına süzülüp şikârlar alup niçe yüz feth-i fütûhlar etdi. Âhir Erzurûm kurbunda niçe havâricîler zuhûr edüp diyâr-ı İslâm'ı nehb [u] gâret etdiklerinde anların üzerine sefere gidüp intikâm almak sadedinde iken Erzurûm kurbunda Kubâdiyye nâm bir mahalde oğlu Gıyâseddîn devlet-i dünyâ içün pederi Alâ’eddîn'e zehir verüp sene 600 târîhinde merhûm olup cümle müddet-i hilâfeti 26 sene olmuşdur. Ba‘dehû askeri kâtil oğlunu katl edüp oğluyla pederi na‘şını Konya'ya getürüp defn etdiler. Âl-i Selçukıyân-ı Rûm'un âhiri bu Alâ’eddîn'dir. Cümle on dört nefer Selçukiyân'dır}. Sene 600 târîhinde Sultân Alâ’eddîn inkırâz-ı nesl bulup cümle a‘yân [u] eşrâf [u] ulemâ ü sulehâ izniyle Ertuğrul Beğ doğrulup geldüğiyçün anı diyâr-ı Yunan'a beğ ta‘yîn etdiler ammâ müstakil pâdişâh olup sikke ve hutbe sâhibi olmadan Söğüdcük nâm kal‘a cenginde şehîd olup yerine oğlu müstakil pâdişâh olup Osmân Beğ derlerdi. Hurûcuna târîh "Evvelâ Osmân" <a class="pcalibre pcalibre1" id="_ftnref3"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn3" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[3]</span></span></sup></span></span></a> lafzı vâkı‘ olmuşdur. Âl-i Osmâniyân'ın ibtidâ neşv [u] nemâsı bu şehirden zuhûr etmişdir ve Sultânu'l-ulemâ hazretlerinin du‘â-i hayrı berekâtıyla behremend-i berhordâr olup ınkırâzu'd-devrân devletleri müebbed ola deyü yetmiş aded kibâr-ı evliyâullah Horâsân'da Yesu şehrinde Türk-i Türkân Hoca Ahmed-i Yesevî hazretleri huzûrunda hayr du‘â ve senâlar edüp yedi yüz fukarâsıyla Hacı Bektâş-ı Velî'yi Devlet-i Âl-i Osmân'a mu‘în ü zahîr ola deyü gönderüp Osmân Beğ merhûm olup Orhân Gâzî ile Hacı Bektâş-ı Velî Bursa fethinde bulunup Bursa'nın fethine ve Osmâncığun mevtine târîh "feth-i Bursa" <a class="pcalibre pcalibre1" id="_ftnref4"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn4" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[4]</span></span></sup></span></span></a> lafzı vâkı‘ olmuşdur. Zîrâ Osmân Hân deryâ-misâl asker ile Bursa'[y]ı muhâsara edüp nikrîz zahmetine mübtelâ olup gitdikçe illeti müştedd olduğunda ciğer-kûşesi Orhân şehzâdeyi serdâr-ı mu‘azzam edüp Orhân Bursa'yı feth edüp ılgâr ile müjdesin pederine götürmeye gitdükde Bursa feth olduğu mahal Osmân Gâzî rûh teslîm edüp Orhân müstakil pâdişâh olup Hacı Bektâş-ı Velî Orhân hilâfetinde yeniçeri tâ’ifesin peydâ edüp "Âl-i Osmân oğulları üzerine nâzır olalar!" deyü du‘â-yi hayr [u] senâ etdiklerinden ilâ hâze'l-ân Âl-i Osmân'ın her işi yeniçeri tâ’ifesiyle âsân olur. Ba‘dehû sene (---) târîhinde Gâzî Hudâvendigâr Rûmeli'nde Priştine şehri ile Vuçütirin kal‘ası sahrâsı ki Kosova nâmıyla mevsûf sahrâda Miloş Koblaki nâm kral-ı dâllin üç kerre yüz bin askerin dendân-ı tîğdan geçirüp mansûr u muzaffer olmuşken Gâzî Hudâvendigâr ya‘nî Koca Murâd Hân-ı Evvel lâşe-i küffârları seyr [u] temâşâ ederken iki kellesiz küffâr ayağ üzre durduğun görüp "Sübhânallah! Bu ne sırdır?" dedikde Baba Ni‘metullah eydür kim "Her bir küffâr yüz bin küffârın katl olduğuna nişândır kim iki küffâr başsız ayak üzre dururlar" derken hemân lâşe-i küffârların içinden cebe ve cevşene müstağrak olmuş küffar dal-bıçak olup Gâzî Murâd Hân'ı ol mahal şehîd edüp Miloş Koblaki kâfiri dahi pâre pâre ederler. Bir rivâyetde Miloş-i la‘în tebdîl-i câme elçilik bahânesiyle gelüp dest-bûs ederken Murâd Hân'ı şehîd eder. Anınçün Devlet-i Âl-i Osmân'da her kankı elçi olursa pâdişâh yanına getirmeyüp iki yanından kapucular kethüdâsı ve çavuşbaşı dutup <b class="calibre2"><i class="calibre3"><span class="calibre13">[11b]</span></i></b> taht-ı pâdişâhîden bir uzun hil‘at yeni uzanmışdır anı öper. Hâlâ âyîn-i Osmânî budur. Anda Murâd Gâzî'nin kalbini ve derûnunda olanları Kosova sahrâsında defn edüp hâlâ üzerinde bir kubbe-i âlî binâ olunmuşdur. Sene 1071 târîhinde Melek Ahmed Paşa efendimiz Bosna'dan ma‘zûlen Rûmeli eyâletine mutasarrıf olup gelirken bu kubbe-i Murâd Hân'a gelüp harâb binâsın ta‘mîr ü termîm edüp cânib-i erba‘asına havlı dîvârı gibi bir metîn dîvâr çeküp içini bâğ-ı İrem edüp kubbe-i kadîmi beyâz [beyz-i] münevver edüp eczâ-hânlar ve türbedârlar ta‘yîn eyledi. Ezîn-cânib ol asrda cesedini, Murâd Hân-ı sa‘îd-i şehîdin, Bursa'ya getürüp Eski Kaplıca nâm mahalde câmi‘-i kebîri cenbinde defn etdiler. Hâlâ ziyâretgâh-ı hâs [u] âmdır. Ol asrda Konya ümerâlarından Karamânoğulları Gâzî Hudâvendigâr'ın Kosova'da şehîd oldukların istimâ‘ edüp cümle kavm-i Yunaniyân isyân [u] tuğyân edüp Konya'da Karamânoğlu hâkim oldu. Ba‘dehû sene 792 târîhinde Yıldırım Bâyezîd Hân deryâ-misâl asker ile yıldırım gibi yetişüp Konya kal‘asın yıldırım urur gibi urup kal‘aya emân u zamân vermeyüp feth edüp müstakıllen henüz dârü'l-mülk-i Selçukıyân olan dâr-ı emân-ı bilâd-ı Karamân-ı <span class="calibre33">;</span>Konya'ya mâlik oldu. Kânûn-ı Süleymân Hân tahrîri üzre hâlâ başka eyâlet-i Karamân-ı dâr-ı îmândır kim hâlâ paşa tahtıdır. Taraf-ı pâdişâhîden paşasının hâss-ı hümâyûnu altı yüz altmış bin yetmiş bir akçedir. İki bin asker ile bu eyâleti zabt edüp elli bin guruş tahsîl edüp sefer eşer. Bu eyâlet-i Karamân'da hazîne defterdârı ve defter kethüdâsı ve defter emîni ve çavuşlar kethüdâsı ve çavuşlar emîni vardır. Ve eyâletinde yedi sancakdır. Evvelâ Konya şehri paşa tahtı sancağıdır. Andan livâ-yı Kayseriyye ve livâ-yı Niğde ve livâ-yı Beğşehri ve livâ-yı Kırşehri ve livâ-yı Akşehri ve livâ-yı Aksarây cümle bu livâlardır. Ve eyâlet-i Karamân'da kılıc-ı ze‘âmet 68 ve kılıc timar 2111 ve hâss-ı defterdâr-ı hazîne-i Karamân 65.000 ve hâss-ı kethüdâ-yı defter-i Karamân 65.000 ve hâss-ı defterdâr-ı timar-ı Karamân 65.000. Alaybeğisi ve çeribaşısı ve yüzbaşıları vardır.</p>

      <p class="evliyasatr">Eyâlet-i Karamân'da olan timar ve ze‘âmet sâhibleri hîn-i seferde kânûn üzre cebelüleri ile ve paşası askeriyle cümle on iki bin güzîde kılıç asker olur. Gazâda bir erbâb-ı timar nâ-mevcûd bulunsa alaybeğisinin arzıyla sâhib-i timarın arzın bozup timarın âhare tevcîh ederler, kânûndur. Ve mahmiyye-i Konya beş yüz akçe Mevleviyyetdir. Kazâ-yı hükûmetinde cümle (---) aded nâhiye-i âbâdânlardır. Evvelâ nâhiye-i</p>

      <p class="evliyasatr">................(2 satır boş) ................</p>

      <p class="evliyasatr">Bu nâhiyelerden mollasına senevî ber-vech-i adâlet yigirmi kîse hâsıl olur. Bu şehrin mezheb-i İmâm-ı Â‘zam şeyhülislâmı vardır amma şâfi‘î ve Hanbelî ve Mâlikî müftîleri yokdur ve hasîbü'n-neseb nakîbü'l-eşrâfı ve a‘yân [u] eşrâfı ve ulemâ ü sulehâsı ve ağniyâ ve Mevlevî fukarâsı gâyet çokdur ve askerî tâ’ifesi vefret üzre olmağıla sipâh kethüdâyeri ve yeniçeri serdârı yerine mu‘azzam yeniçeri çavuşu ve muhtesib ağası ve üç yerde şehir nâ’ibi ve şehir subaşısı ve bâcdârı ve kal‘a dizdârı ve (---) aded kal‘a neferâtları ve kırk pâre sağîr ü kebîr topları ve müstevfâ cebehâneleri vardır. Cihet-i câmi‘î ma‘mûr bir şehr-i âbâdândır. (---) (---)</p>

      <p class="evliyasatr"><b class="calibre2">Evsâf-ı imârethâ-yı Konya :</b> Bu şehr-i mu‘azzam cebel-i Merâm'ın cânib-i şarkîsinde bir düz sahrâda vâkı‘ olup kûh-ı İrem-i Merâm bu şehrin cânib-i garbîsinde (---) sâ‘at mesâfe-i ba‘îdedir. Bu şehrin enderûn [u] bîrûnunda cümle sağîr ü kebîr (---) ile mestûr hâne-i zîbâlardır. (---) (---) (---) .</p>

      <p class="evliyasatr"><b class="calibre2">Esmâ-ı aded-i mahallât-ı Konya</b> :</p>

      <p class="evliyasatr">................(4 satır boş) ................<b class="calibre2"><i class="calibre3">[12a]</i></b></p>

      <p class="evliyasatr"><b class="calibre2">Evsâf-ı câmi‘hâ-yı Konya-i dâr-ı îmân :</b> Cümle (---) câmi‘-i kadîmlerdir. Evvelâ iç kal‘ada kâr-ı kadîm <b class="calibre2">Sultân Alâ’eddîn-i Evvel câmi‘i</b> </p>

      <p class="evliyasatr">................(1.5 satır boş) ................</p>

      <p class="evliyasatr">Diller ile ta‘bîr ve kalemlerle tahrîr olunmaz bir câmi‘i musanna‘dır. Lâkin iç kal‘ada olmağıla cemâ‘atdan garîbdir ve bu iç kal‘a bir mürtefi‘ yerde vâkı‘ olup mükellef ve mükemmel cebehânesi ve topları vardır. Bu kal‘anın maşrık ve şimâl cânibleri sahrâ ve bir buhayrecikdir. Cümle Konya'nın cereyân eden uyûn-ı câriyeleri ol buhayreye munsab olur.</p>

      <p class="evliyasatr">Andan <b class="calibre2">câmi‘-i Sultân Süleymân Hân</b> iki minâresi ve birer tabakalı ve vâsi‘ haremli kıbâbları rasâs-ı hâs ile mestûr câmi‘-i pür-nûr-ı ma‘mûrdur.</p>

      <p class="evliyasatr">................(29 satır boş) ................<b class="calibre2"><i class="calibre3">[12b]</i></b></p>

      <p class="evliyasatr"><b class="calibre2">Der-vasf-ı sitâyiş-i mesâcid-i Karamân :</b> Cümle (---) aded mahallât mesâcidleridir. Evvelâ,</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Ta‘rîf-i medrese-i dârü'l-ulûm-ı edyân:</b> Cümle (---) aded dârü't-tedrîsdir. Evvelâ Medrese-i Na‘lıncı,</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Der-sitâyiş-i dârü'l-kurrâ-i hazret-i Kur‘an:</b> Cümle onbir aded dârü't-tecvîd-i Kur‘ân'dır. Evvela,</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Der-beyân-ı dârü'l-hadîs-i server-i dürr-i cihân:</b> Cümle üç yerde dârü'l-hadîs-i Nebevî'dir. Evvelâ,</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Der-medh-i mekteb-i dârü't-ta‘lîm-î sıbyân:</b> Cümle yüz yetmiş yerde her sene kisvesi ve surre ve atiyyesi verilir mekteb-i tıflân-ı ebcedhândır. Evvelâ,</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Der-ıyân-ı tekyegâh-ı dervîşân:</b> Cümle kırk aded tekye-i dervîşân-ı zîşândır. Cümleden <b class="calibre2">tekye-i Mevlâ[nâ]hâne-i Hazret-i Sultân Celâleddîn-i Rûmî</b>'dir kim vasfında lisân kâsırdır. Anda kal‘a içinde <b class="calibre2">tekye-i Hazret-i şems-i Tebrîzî</b>. Bir kubbe-i âlîdir. Anda dahi âyîn-i Mevlânâ sürülür. Mahkeme kurbunda tekye-i kadîmdir. (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Der-ta‘rîf-i çeşme-sâr-ı âb-ı revân:</b> Cümle (---) aded çeşme-i âb-ı zülâldir. Menba‘ları yine cebel-i Merâm'dır kim taksim-i kubbesinden gelir. Evvelâ çeşme-i,</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Der-beyân-ı sebîl-i cân-sitân:</b> Cümle üç yüz aded sebîl-i şerâb-ı tahûrdur.</p>

      <p class="evliyasatr">................(2.5 satır boş) ................</p>

      <p class="evliyasatr"><b class="calibre2">Der-medh-i dârü'l-it‘âm-ı pîr ü cüvân:</b> Cümle on bir aded dârü'z-ziyâfedir. Lâkin hâlâ ni‘meti mebzûl olan imâret-i Hazret-i Mevlânâ ve imâret-i Sultân Süleymân Hân ve imâret-i,</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Evsâf-ı aded-i hammâmât-ı gâsılân</b>: Cümle (---) aded hammâmdır. Evvelâ Âsitâne hammâm kâr-ı kadîm ve âb [u] hevâsı hûb, zîbâ hammâm-ı rûşenâdır ve kal‘a içre Sunkur hammâmı.</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Der-beyân-ı hammâmât-ı a‘yân</b>: A‘yân-ı vilâyetin nakli üzre üç yüz seksen sarây-ı âlî ve gayri a‘yân hânelerinin sarây hammâmları vardır.</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Der-vasf-ı mûristân-ı bîmâristân</b> : (---) (---) (---) (---) (---) <b class="calibre2"><i class="calibre3"><span class="calibre13">[13a]</span></i></b></p>

      <p class="evliyasatr"><b class="calibre2">Der-vasf-ı sarâyhâ-yı vüzerâ vü a‘yân :</b> Cümle üç yüz kırk aded bâğlı ve bâğçeli ve âb-ı revânlı sarây-ı âlîlerdir. Cümleden Paşa Sarâyı.</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Der-beyân-ı mihmangâh u sarây-ı kârbân-ı revân :</b></p>

      <p class="evliyasatr">................(2.5 satır boş) ................</p>

      <p class="evliyasatr"><b class="calibre2">Manzara-i hân hâcegân [u] sevdâgerân</b> : Cümle (---) aded hândır. Evvelâ Atbâzârı Kapusu hâricinde Fâtîh-i Bağdâd'ın Kösem vâlidesi hânı binâ-yı azîmdir.</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Der-medh-i hân-ı gurebâ-yı mücerredân</b> : Cümle yigirmi aded hân-ı mücerredân-ı ehl-i ma‘ârîfdir.</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Aded-i çârsû [vü] bâzâr-ı hüsn-i bezzâzîstân :</b> Cümle bin dokuz yüz dekâkîn-i sûk-ı sultânîdir. Niçe yüz dükkânları serâpâ kârgîr bînâ-yı ma‘mûrdur. Ammâ cümleden kârgîr binâ demir kapulu kanatlar ile mebnî rasâs-ı nîlgûn ile mestûr bezzâzistânında ankâ hâcegiyânlarda cemî‘i dünyânın zî-kıymet metâ‘ları mevcûddur. Sipâhbâzârı ve sarrâchâneleri ve tahtalkal‘ası ma‘mûr u müzeyyendir.</p>

      <p class="evliyasatr"><b class="calibre2">Evsâf-ı reng-i rûy-ı pîr [ü] cüvân</b> : Âb [u] hevâsının letâfetinden cümle halkı tendürüst ve ten-perver ve buğday tenlü kaviyyü'l-bünye âdemleri olur ve ol kadar müsinn ü mu‘ammer olurlar kim kuvvet-i kuvâları gitmiş ve hey’eti yitmiş ve ömrü yüz yetmişe yetmiş ve musâhabet [u] mülâ‘abetden kalmış olurlar, ammâ ulemâsı ve zî-akl reşîd ü necîb akl-ı kâmil ricâlleri vardır.</p>

      <p class="evliyasatr">Der-sitâyiş-i mahbûbe-i mahbûb-ı cihân zenâneleri gâyet hüsn-i cemâlde ve lûtf-i i‘tidâlde olup kelimâtları mevzûn ve dişleri dürr-i meknûn ve giysû-yı mergûlelerin târ kıldıkda uşşâk-ı dil-fikârların akılları târ-mâr olur. Ve Konya'nın helvacı cüvânlarıyla Salmân-ı Pâk berber cüvânları marâlî ve gazâlî mükehhal gözlü ve şîrîn sözlü münevver yüzlü niçe âfitâb mahbûbânları olur.</p>

      <p class="evliyasatr"><b class="calibre2">Evsâf-ı kibâr [u] eşrâf [u] a‘yân</b>: Cümleden Hazret-i Mevlânâzâde Halîm Çelebi ve,</p>

      <p class="evliyasatr">................(2 satır boş) ................</p>

      <p class="evliyasatr"><b class="calibre2">Der-beyân-ı aded-i ulemâ-yı ebdân</b>: Cümle yigirmi aded hukemâ-yı bilâd-ı Yunan'dır kim her biri gûyâ Eflatun-ı İlâhî ve Bukrat ve Sokrat [u] Calinus ve Restetalis ve Filkos ve Fisagores-i Tevhîdî ve Ebû Alî Sînâ misilli fassâd ve hâzık tabîb-i kâmil hukemâlardır. Cümleden (---) (---) (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Der-ayân-ı müstecâbü'd-da‘ve meşîhân:</b></p>

      <p class="evliyasatr">................(2.5 satır boş) ................</p>

      <p class="evliyasatr"><b class="calibre2">Der-vasf-ı güzîde-i şâ‘irân:</b></p>

      <p class="evliyasatr">................(2.5 satır boş) ................</p>

      <p class="evliyasatr"><b class="calibre2">Hem-sohbet olduğumuz yârân [u] ihvân:</b></p>

      <p class="evliyasatr">................(2.5 satır boş) ................<b class="calibre2"><i class="calibre3">[13b]</i></b></p>

      <p class="evliyasatr"><b class="calibre2">Evsâf-ı mazanne-i kirâme-i âşıkân:</b></p>

      <p class="evliyasatr1">................(2.5 satır boş) ................</p>

      <p class="evliyasatr"><b class="calibre2">Vasf-ı kabâ-yı gûnâ-gûn-ı ehl-i büldân:</b> Ekseriyyâ askerî tâ’ifeleri cümle semmûr kürk ve akmişe-i fâhire haftân libâs giyerler ve ulemâları muhteşemâne gûnâ-gûn sûflar ve bürucî zâ‘î ve mellâyî bezler giyerler ve ehl-i örfü ve sâyîr erleri cümle muhibb-i Hazret-i Mevlânâ olduklarından ekser halkı cümle Mevlevî külâhları üzre destâr-ı Muhammedî sararlar (---)</p>

      <p class="evliyasatr"><b class="calibre2">Lehçe-i mahsûsa-i şehr-i ahâlî-i Karamân:</b> Gerçi Etrâk diyârıdır ammâ musannif ü mü’ellif fasîhu‘l-lisân ve bedî‘u'l-beyân kimesneleri vardır, ammâ şehir Etrâkleri "Nidek şu mühmeli, helecesi, kelecisi tatlı tatlı sözlü değildir" derler. "Andan bürü ana riye vardım, o kişiyi onda yasanladım" deyü niçe gûne sözleri vardır, ammâ gâyet hakîkî garîb dost âdemlerdir.</p>

      <p class="evliyasatr"><b class="calibre2">Der-vasf-ı ibret-nümâ-yı imâristân</b>:</p>

      <p class="evliyasatr1">................(2.5 satır boş) ................</p>

      <p class="evliyasatr"><b class="calibre2">Der-sitâyiş-i bâd-ı nesîm-i bilâd-ı Yunan:</b> Bu şehrin bad-ı sabâsı ve bâd-ı nesîmi ve hevâ-yı siyâbı gâyet meşhûr memdûh-ı âlemdir. Ba‘zılar Ma‘arretü'n-nu‘mân ve Halebü'ş-şehbâ hevâsında latîfdir deyü Karamân elleriyle Germiyân elleri ve güzellerin medh ederler. Hakkâ ki vakt-i seherde âdem bâd-ı sabâdan hayât-ı cân bulur. Zirâ mevsim-i bahârı ve mevsim-i hazânı ber-karâr bir şehr-i İmâd-diyârdır.</p>

      <p class="evliyasatr"><b class="calibre2">şehrengîz-i zülâl-i âb-ı hayvân:</b> Bu kal‘a hâricinde bir mâ-i câriye taksîmi içün bir kubbe bînâ olunmuş. Ol kubbede üç yüz altmış altı lüle mâ-i zülâl ol kubbeden şehre taksîm olunup cemî‘i câmi‘ ü mesâcid ve hammâm u hânlara ve cümle a‘yân sarâylarına andan taksîm olup şehr-i Konya reyy olup cümle bâğları reyy eder. Tulû‘ı cebel-i Merâm'dır. Ba‘dehû Konya sahrâsında buhayre olur.</p>

      <p class="evliyasatr"><b class="calibre2">Der-ta‘rîf-i câh-ı mâ:</b> Cümle hânedân cümle iki bin yedi yüz câh-ı mâ-i hânedân ve bâğ [u] hadîka-i müşebbek bostândır kim her bir bi‘r-i amîkı gûyâ Mısır'da bi’r-i Hâmân'dır. Cümlesi âb-ı hayâtdan nişân verir câh-ı mâlardır. Sâkîler ile keşân-ber-keşân çekilüp cemî‘i gaytân ve sünbülistân u gülistân ve bûstânları reyy edüp yetmiş gûne nebâtât u sebzevât makûlesi hâsıl olur.</p>

      <p class="evliyasatr"><b class="calibre2">Der-tavsîf-i ekâlîm-i büldân:</b> Beşinci iklîm-i hakîkî vasatında olup sayf [u] şitâsı i‘tidâl üzredir. Lâkin on yedinci iklîm-i örfiyyededir, demişler. Yine ilm-i usturlab üzre arz-ı beledi (---) ve atval-i nehârı (---) (---) dakîkadır. (---) (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Der-hakk-ı tâli‘-i Konya-i Selçukıyân:</b> Müverrihân [u] müneccimânın kavl-i sahîhleri üzre ilm-i usturlabda ve ilm-i rub‘-ı dâ’ire ile irtifâ‘-ı tâli‘-i Konya'yı burc-ı zührede bulmuşlardır. Anınçün cemî‘i halkı sâz u söz ve ney ü cenk ü rebâb ve semâ‘ ederler (---) (---) (---).</p>

      <p class="evliyasatr"><b class="calibre2">Der-vasf-ı hubûbât [u] mahsûlât:</b> Yedi gûne dânedâr gendümü olup deve dişi ta‘bir etdikleri buğday meğer şâm Havrânı'nda ola. Ammâ şa‘îri gâyet yağlı arpa olduğundan atlara çok vermeden ihtirâz lâzımdır. sâ’ir hubûbâtı ve nebâtât [u] giyâhâtı memdûhdur. Buk‘aları hûb u mergûb ve mezra‘aları vâfir ve berekâtı mütekâsir ganimet-i şehr-i âbâdân-ı bilâd-ı Yunan'dır.</p>

      <p class="evliyasatr"><b class="calibre2">Der-beyân-ı memdûhât-ı sanâyi‘ât:</b> Bu şehrin zergerleri ve külâhcıları ve hayyâtları ve Pâk Selmânî berberleri meşhûrdur. Ammâ tabbâğları ekâlîm-i seb‘ada yokdur. Bu şehir Merâm'ında bir gûne çiçek hâsıl olur. Seylû ve nîlgûndur. Anın ile debbâğlar tab‘-ı edîm edüp âsumânî renk ve gül-i şeftâlû ve sarı ve turuncî ve kırmızî sahtiyânı olur kim Arab u Acem'de ma‘rûfdur.</p>

      <p class="evliyasatr"><b class="calibre2">Der-sitâyiş-i me’kûlât:</b> Evvelâ beyâz ekmeği ve kâhîsi ve çöreği ve ballı böreği ve helvasının gûnâ-gûnundan zülbiyyesi ve pandısı ve pişmânîsi ve tahînesi meşhûrdur. Ammâ sabûnesü ile cânım beyâz halka-i çinisin? âşıklar tenâvül etdikde âdemin dimâğı şukka olur. Başka mahsûs helvacı çârşûsu vardır. "Konya'da Âdeme helvayı döğerek yedirirler" deyü meşhûrdur. <b class="calibre2"><i class="calibre3"><span class="calibre13">[14a]</span></i></b></p>

      <p class="evliyasatr"><b class="calibre2">Sitâyiş-i envâ‘-ı müsmirrât</b> Evvelâ bâğ-ı Merâm'ında Kamerü'd-devle nâm Kamereddîn derler iki gûne mışmış âlûsu olur kim şâm'ın Hamâvî kaysısından lezîz ü âbdâr ve hoş-hârdur ve yiğirmi elvân emrûdı ve kirazı ve dürbalisi ve üzüm sarısı ve bâdem kırması (---) (---) . Ammâ limon ve turuncu ve narı ve inciri ve zeytûnu ve hurmâsı olmaz.</p>

      <p class="evliyasatr"><b class="calibre2">Der-medh-i gûnâ-gûn-ı meşrûbât</b></p>

      <p class="evliyasatr">................(2.5 satır boş) ................</p>

      <p class="evliyasatr"><b class="calibre2">Der-beyân-ı</b></p>

      <p class="evliyasatr">................(3 satır boş) ................</p>

      <p class="balkorta4">Evsâf-ı mesîregâh [u] teferrücgâh-ı bâğ-ı İreme-zâtü'l-imâd-ı Merâm-ı hıyâbân</p>

      <p class="evliyasatr">Evvelâ bu İreme-zât-ı Merâm'ı ve bu hâdîka-i revza-i Rıdvân-ı bâğ-ı cinân-misâli niçe bin sultân-ı şu‘arâlar şehrengiz edüp ta‘rîf u tavsîf etmişlerdir, ammâ Hudâ âlimdir deryâda katre ve güneşde zerre medh edememişlerdir. Munsıf olan cihânbân seyyâhân-ı büldânlar "Cihânda mislin görmedik" derler. Hakkâ ki bu hakîr de bu Konya temâşâsına gelince yigirmi sene seyâhatimiz olup böyle bir gaytân [u] hıyâbân görmedim. Budin serhaddinde Peçoy-ı sirem-mânend bâğ-ı İrem şehrinin kal‘a ardında Barudhâne mesîregâhı ve Kırım cezîresinde Sudak bâğı ve İslâmbol'da Âl-i Osmân'ın yüz yetmiş bâğçe-i gülistânları ve Malâtiyye Aspozusu ve Tebrîz'de şâh-ı Cihân bâğı ve bu Konya Merâmı mesîregâhının yanında o temdîh olunan mesîregâhlar bir çemenzârçe değildir.</p>

      <p class="evliyasatr">Netîce-i merâm Hazret-i Sultânu'l-ulemâ'nın ve Celâleddîn-i Rûmî hazretlerinin ve yetmiş yedi tabakât kümmelîn gavs-ı a‘zamların nazarı ta‘alluk etmiş bir nazargâh-ı evliyâdır. Cümle dokuz bin aded bâğ u bâğçedir. Garîbü'd-diyâr kimesne bu bâğ-ı Merâm'a girse gâ’ib olur ve gûnâ-gûn tuyûr-ı hoş-elhânın neğamât-ı sadâ-yı nevâhânlığından âdem hayât-ı cân bulur.</p>

      <p class="evliyasatr">Husûsan bülbül-i gûyâ-yı hezârın hezârân neğamâtı hayât-ı câvidân verir. Ahâlî-i Konya ehl [u] iyâlleriyle sekiz ay bu bâğ-ı Merâm'da sâkin olup zevk [u] sefâ edüp felekden kâm alırlar. Niçe bin bâğ evleri ve külbe-i ahzânları ve cevâmi‘ ü mesâcid ü musallâ ve hân u hammâmât ve çârsû [vü] bâzâr var kim Konya şehrine gelmeğe muhtâc değillerdir.</p>

      <p class="evliyasatr">................(13 satır boş) ................<b class="calibre2"><i class="calibre3">[14b]</i></b></p>

      <p class="balkorta2">Evsâf-ı külliyât-ı Konya-i dilsitân</p>

      <p class="evliya2">Sebeb-i tesmiyesi,</p>

      <p class="evliyasatr">................(7 satır boş) ................</p>

      <p class="evliyasatr">Ve bu şehr-i Konya'nın cânib-i şarkında Aksarây üç merhale yerdir ve kıblesinde Kâfiryat kal‘asın geçüp Lârende kal‘ası bir gereği konakdır ve cânib-i cenûbunda Adaliyye ve Alâ‘iyye iskeleleri ikişer konakdır ve cânib-i garbında (---) (---) .</p>

      <p class="balkorta1">Mahmiyye-i Konya'nın enderûn [u] bîrûnunda âsûde olan kibâr-ı evliyâü'l-ârifîn ve asfiyâü'l-vâsılîn haccallahu ale'l-âlemîn <i class="calibre3">radıyallahu te‘âlâ anhüm ecma‘în ve kaddesenallahu sırrahu'l-mübîn</i> hazretlerinin merkad-i pür envârların ayân u beyân eder</p>

      <p class="evliyasatr">Evvelâ müftî-i esrâr-ı ilâhî ve mücâhede-i envâr-ı nâ-mütenâhî, şem‘-i dâniş, çerâğ-ı Âferîniş, imâm-ı sâhib-i sadr, hümâm-ı âlî-kadr, şem‘-i âlem, çerâğ-ı hurrem, umde-i asfiyâ, zübde-i evliyâ, <b class="calibre2">eş-şeyh Hazret-i Sultânu'l-ulemâ:</b> İsm-i şerîfi Hazret-i Hasan Belhî el-Hatîb ibn Mahmûd ibn Mahmûd el-Hatîb ibn Mevdûd b. Sâbit b. Müseyyeb b. Mutahhar b. Hammâd b. Abdurrahmân b. Emîrü'l-mü’minîn Hazret-i Ebâbekirü's-Sıddîk <i class="calibre3">radıyallahu te‘âlâ anhüm ecma‘în</i> hazretlerine müntehîrdir. Kendüleri Belh'den Sultân Alâ’eddîn'e gelüp dîn-i mübîni âşikâre etmeğe diyâr-ı Rûm'a sene 505 târîhinde gelüp (---) sene mu‘ammer olup sene 631 târîhinde merhûm olduğu {ahd-i Sultân Alâ’eddîn-i Selçukıyân-ı âharda idi.</p>

      <p class="evliyasatr">Ba‘dehû oğlu <b class="calibre2">Celâleddîn-i Rûmî</b> ki Hazret-i Monla Hünkâr'dır, ibn Hazret-i Sultânu'l-ulemâ'dır. Seccâde-nişîn-i halîfe-i fukarâ oldu} âstân-ı sa‘âdetinde medfûndur ve bu sultânın sandûkasıyla beraber bir tâlibân-ı tarîk-i îkân u sârbân-ı rahîk-ı irfân, ya‘kubu'l-vâsılîn, matlûbu't-tâlibîn, hurşîd-i sipihr-i imâmet, cemşîd-i şerîr-i kerâmet, menba‘-ı uyûn-ı müşâhede, mecma‘-ı fünûn-ı mücâhede, bahr-i vefâ, kân-ı şifâ, münferid-i asfiyâ, müctehid-i evliyâ <b class="calibre2">eş-şeyh Hazret-i Monla Hudâvendigâr Celâleddîn-i Rûmî,</b> ya‘nî Hazret-i Mevlânâ Muhammed b. Sultânu'l-ulemâ Hasan-ı Belhî b. Mahmûd b. Mevdûd b. ilâ intihâ-i Hazret-i Ebâbekirü's-Sıddîk <i class="calibre3">radıyallahu te‘âlâ anhüm ecma‘în.</i></p>

      <p class="evliyasatr">Bu Hazret-i Mevlânâ'nın maskat-ı re’sleri diyâr-ı Belh'de mütevellid olup âlem-i sabâvetde kâmil ve mükemmel iken pederleriyle diyâr-ı Karamân'a cümle akrabâ vü ta‘allukâtlarıyla gelmişlerdi. Vilâdet-i bâ-sa‘âdetleri Belh'de sene erba‘a ve sitte-mi’e Rebî‘u'l-evvelinin yevm-i sâdisinde müştakk olmuşdur. Zamân-ı sa‘âdetlerinde tarîk-i Nakşîbendiyye'de dört kerre yüz bin müslimîne pîşvâ olup kendüleri ulemâ-yı zâhirden iken şems-i Tebrîzî hazretlerinden cihâz-ı fakrı kabûl edüp ilm-i bâtını dahi anlardan tekmîl edüp tarîk-i Mevlevî'yi îcâd edüp dört kere yüz bin ibâdullahı dahi irşâd edüp ba‘dehû sene 673 Sultân Rükneddîn Süleymân asrında mâh-ı Cemâzi'l-âhiresinde dâr-ı fenâdan dâr-ı bekâya rıhlet edüp pederleri ile yan yana sandukalar içre medfûnlardır. Bu hisâb üzre müddet-i ömr-i azîzleri altmış sekiz sene üç ay mu‘ammer olmuşlardır. <i class="calibre3">Kuddise sırruhu</i>.</p>

      <p class="evliyasatr">Andan ziyâret-i gavvâs-ı deryâ-yı dîn, bahr-i dürr-i yakîn <b class="calibre2">eş-şeyh Çelebi Hüsâmeddîn</b> Hasan b. Muhammed b. Hasan ibn Alî Türkmân, Hazret-i Mevlânâ'nın nazar-kerdeleridir. <i class="calibre3">Mesnevî-i şerîf </i>te’lîfine bunlar sebeb olmuşlardır. Hazret-i Mevlânâ'dan sonra cümle fukarânın izniyle bunlar sâhib-i seccâde olmuşlardır. Sene 684 târîhinde Gıyâseddîn Mes‘ûd-ı Selçukî asrında merhûm olup Hazret-i Mevlânâ cenbinde âsûdedirler.</p>

      <p class="evliyasatr">Andan ziyâret-i sultân-ı dünya ve dîn, sîmurg-ı kâf-ı yakîn <b class="calibre2">eş-şeyh Hazret-i Veled Efendi</b> Bahâ'eddîn ibn Hazret-i Mevlânâ Celâleddîn-i Rûmî b. Hazret-i Sultânu'l-ulemâ. Hazret-i Monla Hünkâr'ın ferzend-i erşedi idi. Vilâdet-i sa‘âdetleri Konya'da sene selâse ve ışrîn ve sitte-mi‘e'de vâkı‘ olup Çelebi Hüsâmeddîn'den <b class="calibre2"><i class="calibre3"><span class="calibre13">[15a]</span></i></b> sonra halîfe olup bunların zamânında büyük vâlideleri ya‘nî Hazret-i Mevlânâ'nın vâlide-i müşfikaları Konya şehrinin kıble cânibine bir menzil dırâz [u] ba‘îd Lârende şehrinde sâkin idi. Bu Sultân Veled Efendi'nin vâkı‘asına büyük vâlidesi girüp "Yetiş yâ veledî, hâlet-i nez‘imdir. Beni defn eyle" deyü menâmında görüp ol ân Sultân Veled bîdâr olup tayy-ı mekân ile Lârende'de bulunup pederi vâlidesinin hâlet-i nez‘inde yetişüp büyük vâlidesini binâ etdüğü Lârende Mevlevîhânesinde defn edüp yine tayy-ı mekân ile Konya'ya gelüp bu keşf [u] kerâmetini ifşâ etdiklerinde âhir sene isnâ ve aşere ve seb‘a-mi’e târîhinde merhûm olup müddet-i ömr-i azîzleri seksen dokuz sene olup peder-i azîzi Hazret-i Hünkâr yanına defn ederken Mevlânâ hazretleri mübârek dest-i şerîfleriyle Sultân Veled Efendi'ye yer gösterdikleri müsbitdir. <i class="calibre3">Rahmetullahi aleyhim ecma‘în.</i></p>

      <p class="evliyasatr">Bu hakîr-i pür-taksîr bin altmış târîhinde Melek Ahmed Paşa efendimiz sadrıa‘zam iken fermân-ı pâdişâhî ile bu âsitâneyi ta‘mîr ü termîm edüp evkâfnâmelerine nazar olundukda hasîb [u] nesîbleri bu gûne tavsîf olunmuşdur:</p>

      <p class="evliyasatr"><b class="calibre2">Evsâf-ı âsitâne-i Hazret-i Mevlânâ binâ-yı Sultân Süleymân Hân<i class="calibre3"> </i></b><i class="calibre3">aleyhi'r-rahmeti ve'l-gufrân</i> : Niçe mülûk [u] selâtînler bu âsitâneyi ta‘mîr ü termîm etmişdir, ammâ sene 941 târîhinde Süleymân Hân Bağdâd fethine giderken iki yüz kîse masraf koyup Bağdâd-ı behişt-âbâdı feth edüp gelince evvelâ Sultânu'l-ulemâ ve ferzendi Hazret-i Monla Hünkâr'ın sandûkalarını zer-ender-zere müstağrak etdirüp sîm şebekeler ve cânib-i erba‘asında hüsn-i hatt-ı kelâm-ı izzetler ve sîm-âvân şem‘dân ve buhûrdân ve gülâbdânlar ve çerâğdânlar ile ârâste ve niçe bin zî-kıymet kanâdîl ü musanna‘ maslûbâtlar ile pîrâste olup Hazret-i Sultânu'l-ulemâ'nın sandûkası cümleden âlî ve Monla Hünkâr'ın sandûkası andan alçak (---) alçakdır ve ser-i sa‘âdetlerinde Mevlevî külâhları üzre beyâz destâr-ı Mevlevîler ve gerdenleri olan yer mahallinde Keşmîrî ve Lâhûrî şâllar ve taylesân-ı sünnet-i Muhammedî mehâbet ve salâbetli kabr-i şerîflerdir kim harem-i şerîfden gören âdeme vehm târî olup bir dehşet hâsıl olur. Bu kabr-i şerîfler semâ‘hânenin cânib-i kıblesi kûşesinde cânib-i erba‘aları şebeke ile mebnîdir. Üzerlerinde başka kubbeleri yokdur. Ve semâ‘hâne meydânı bir mücellâ sahrâ-yı musaykaldır. Başka mutrıbhâneleri ve ibâdethâne mihrâbı amûd-ı mevzûnlar ile mebnî bir âsitânedir ve bir beyâz mermer-i hâm ile döşenmiş bir vâsi‘ harem-i azîm var. Cümle (---) aded kapusu vardır ve bu harem-i muhteremin cânib-i erba‘asında müte‘addid dervîş-i dil-rîşân hücreleri vardır. Revzenleri etrâfında olan hıyâbâna nâzırdır. Haftada (---) âyîn-i Mevlânâ olup üç yüzden mütecâviz kimi molla ve kimi beğ ve paşa ve her biri birer bâğın gülü ârif-i billah terk-i dünyâ edüp âsitâne-i Mevlânâ'da çark edüp semâ‘ [u] safâ ederler. Her biri birer akl-ı Aristo musannif ü mü’ellif pâ-bürehne ve ser-bürehne fakr-ı fahr ile tefâhür eder cânlar vardır. şeb [u] rûz aşk-ı İlâhî ile sermest [ü] serbâz dervîşânlar vardır. Ve kilâr ve furûn ve bir matbah-ı dârü'l-it‘âmı dahi cümle bu zikr olunan âsâr-ı hayrâtlar Süleymân Hân'ındır. Ve bu tekye-i ışret-gede kurbunda iki minâreli bir câmi‘ ve bir medrese ve imâret-i dârü'z-ziyâfe cümle Süleymân Hân'ındır. Bu hayrât [u] hasenâtın cümlesi kârgîr binâ-yı kıbâb-ı âlîler ile mebnî ve serâpâ nîl-gûn rasâs-ı hâs ile mestûr olmuş binâ-yı azîmlerdir. Netîce-i merâm Devlet-i Âl-i Osmân'da böyle bir âsitâne-i azîm yokdur.</p>

      <p class="evliyasatr">................(7 satır boş) ................<b class="calibre2"><i class="calibre3">[15b]</i></b></p>

      <p class="balkorta5">Bu âsitâne hâricinde olan gurrâfe-i dervîşânda âsûde olan kibâr-ı evliyâullahları ve gayrıları ayân u beyân eder</p>

      <p class="evliyasatr"><b class="calibre2">Ziyâret-i eş-şeyh Hazret-i Sadreddîn-i Konevî:</b> Kuyumcubaşı oğlu idi. Vâlidesin Muhyiddînü'l-Arabî alup zifâf gicesi Muhyiddîn bir tavuğu cümle tenâvül etdikde ehli "şu ma‘sûm Sadreddîn'e bir lokma vermedin" deyince hemân Muhyiddîn dücâcın kemiklerin "Kum bi-iznî" dedikde bi-emrillah tavuğun üstühânları hayât bulur. Zîrâ Muhyiddîn "Hüve Hüve" makâmında kutb-ı avn idi. Anınçün "Kum bi-iznî" dedi, "Kum bi-iznillah" demedi. Hatunu bu kerâmeti görüp oğlu Sadreddîn'i Muhyiddîn'e teslîm edüp cemî‘i ulûm-i evvelîn ü âhirîn ve ilm-i ledünni Muhyiddîn-i Arabî'den görüp mürşîd-i kâmil olmuşdur ve ügey oğlu ve perverdesi ve nazarkerdesi olmuşdur. <i class="calibre3">Radıyallahu anhümâ</i></p>

      <p class="evliyasatr"><b class="calibre2">Ve ziyâret-i eş-şeyh Muhakkık-ı Tirmîzî </b>(---) (---) <i class="calibre3">kuddise sırruhu.</i></p>

      <p class="evliyasatr"><b class="calibre2">el-Mevlâ Muhyiddîn Muhammed</b> b. Muhammed eş-şehîr Martalos Efendi: Mevlevîyân kurbunda medfûndur.</p>

      <p class="evliyasatr"><b class="calibre2">el-Mevlâ Ahmed b. evveli'l-Kazvînî</b> dahi Mevlevîyân cenbinde âsûdedir.</p>

      <p class="evliyasatr">................(10 satır boş) ................</p>

      <p class="evliyasatr">Bu şehr-i Konya şehzâde-i Âl-i Osmân pây-ı tahtı olmağıla niçe şehzâdeler nazargâhıdır ve niçeler medfûndur. Hattâ sene 966 târîhinde Süleymân Hân, şehzâde Selîm Hân'a Konya eyâletin hükm-i hükûmet ve adl-i adâlet eylesin deyü eyâlet-i mezbûre ihsân eyledikde bu beyt-i zîbâ târîh olmuşdur,</p>

      <p class="evliyasatr"> Livâ-yı adl-i şehzâde verüp nûr</p>

      <p class="evliyasatr"> Karamân ellerini kıldı Aydın sene (---) <a class="pcalibre pcalibre1" id="_ftnref5"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn5" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[5]</span></span></sup></b></span></span></a>.</p>

      <p class="evliyasatr">Ba‘dehû Süleymân Hân oğlu Bâyezîd'e Amasiyye sancağın sadaka edüp lalasının ve Kuduz Ferhâd Beğ'in iğvâsıyla Konya'da Selîm Hân ile hüsn-i zindegânî edemeyüp Amasiyye livâsıyla Konya sancağı birbirine meşâ olmağıla iki birâder şehzâdeler birbirinin askerin kırmağa başlayıp bu ahvâl-i pür-melâl Süleymân Hân'ın mesmû‘-ı hümâyûnları olup bi'z-zarûrî Bâyezîd'i Amasiyye'den ma‘zûl edüp âsitâne-i devlete karîb Kütahiyye sancağı ihsân olundukda şehzâde Bâyezîd "Hay beni İslâmbol'a karîb götürürler, hayr değildür" deyü sarı Rüstem Paşa'nın iğvâsıyla Bâyezîd âsî olup seksen bin Türk eşirrâsı asker cem‘ edüp Sultân Bâyezîd asâkir-i anîdiyle Konya sahrâsında bedîd olunca şehzâde Selîm tarafından imdâda gelen Vezîr Mehemmed Paşa azîm asker ile çarhaya çıkıp Konya kal‘ası altında iki birâder askeri birbirine mukâbil sâf bağladılar. Selîm tarafında yeniçeriler saf saf durdular. Bâyezîd'in ibtidâ hücûm eden eşirrâ ceyşine yahşi kurşum urdular. İbtidâ hamlede ol iki alayın güzîdesi belki ziyâdesi şehâdet şerbetin içdiler. Bu hâl üzre tâ vakt-i gurûba dek ceng-i azîm olup leyle-i muzlim olmağıla herkes tarafeynden sancakları dibinde karâr etdiler. Ale's-seher yine tarafeynden cenk tablına tarralar urulup tâ vakt-i zuhra dek ceng-i şehzâdegân olup âhir-ı kâr nesîm-i nusret bi-emrillah şehzâde Selîm tarafına esüp Bâyezîd'in cem‘ etdüğü eşkıyâlar dendân-ı tîğ-ı âteş-tâbdan geçüp bakıyyetü's-seyfi girîzân olmağa başladıkda hemân fakîr Bâyezîd, oğlu şehzâde Orhân ile ve lalası Kuduz Ferhâd ile cümle üç yüz nefer kimesne ile Amasiyye'de karâr edüp Nahşivânlı Akın Seyfeddîn nâm bî-dînin re’yiyle şehzâde Bâyezîd ve dört aded ciğer-kûşesiyle diyâr-ı Acem'de şâh Tahmâs'a varup dahl düşüp ana i‘zâz u ikrâm edüp hoş dutdular. Beri tarafda Selîm mansûr [u] muzaffer mâl-ı ganâyimle Konya'da âsûde olup bu ceng-i azîme târîh:</p>

      <p class="evliyasatr"> "Eyledi Sultân Selîm ile kıtâli Bâyezîd"</p>

      <p class="evliyasatr"> sene 966.</p>

      <p class="evliyasatr">Ba‘dehû Bâyezîd'i evlâdlarıyla şâh der-i devlete gönderüp beş şehzâdesiyle Sivas'da katl olunup paşa sâkin olduğu kal‘anın şimâl tarafındaki kapu hâricindeki mezâristân içinde medfûnlardır, <i class="calibre3">rahmetullahi aleyh</i>. <b class="calibre2"><i class="calibre3"><span class="calibre13">[16a]</span></i></b></p>

      <p class="evliyasatr">Konya şehrinden yine cânib-i kıbleye 8 sâ‘atde,</p>

      <p class="evliya3"><b class="calibre2">Menzîl-i kasaba-i İsmîl:</b> Konya nevâhîlerinden niyâbetdir ve (---) (---) hükûmetdir ve cümle (---) aded hânedân-ı imâretdir. (---) Câmi‘ ve hân ve hammâmı var ma‘mûr beldedir. Andan (---) sâ‘atde,</p>

      <p class="balkorta1">Evsâf-ı menzil-i kasaba-i Karapınar-ı Konya</p>

      <p class="evliyasatr">Rûmeli'nde dahi Kırkkilise Karapınarı olmağıla buna Konya Karapınarı derler. Konya hâkinde (---) kazâsı hudûdunda (---) hâkimlikdir. Âb [u] hevâsı latîf, bâğ u bâğçeli (---) hâne-i ma‘mûrlu şîrîn kasabadır. Çârsû içre Süleymân Hân câmi‘i kurşumlu binâ-yı mu‘azzam câmi‘dir. Mi‘mâr Sinân binâsıdır. Ma‘mûr imâret-i dârü'z-ziyâfesi var.</p>

      <p class="evliyasatr">................(1 satır boş) ................</p>

      <p class="evliyasatr">mâ‘ada mesâcidler ve üç tekye ve (---) hammâm (---) ve (---) aded hân (---) ve mekteb-i sıbyân (---) (---) ve cümle (---) esvâk-ı sultânî ile müzeyyen tâ şehr-misâl kasaba-i hoş-hısâldir.</p>

      <p class="evliyasatr">................(1.5 satır boş) ................</p>

      <p class="evliyasatr">Andan 9 sâ‘atde,</p>

      <p class="balkorta6">Evsâf-ı şehr-i kadîm Ereğli ya‘nî kal‘a-i atîk Erkili<span class="calibre33">;</span></p>

      <p class="evliyasatr">Devlet-i Âl-i Osmân'da seyâhat etdiğimiz yerlerde dört Ereğli vardır. Bir Rûmeli'nde İslâmbol kurbunda Silivri ile Tekirdağı mâbeyninde <b class="calibre2">Tekirdağı Ereğlisi</b>, bir liman-ı azîmli kal‘a-i köhne-âbâddır. Biri dahi Kastamonu hâkinde Karadeniz sâhilinde Akçaşâr ile şehr-i Bartın mâbeyninde <b class="calibre2">Bartın Ereğlisi</b> derler ve <b class="calibre2">Sarıhan Ereğlisi</b>, harâbe olmadadır, amma bu <b class="calibre2">Karamân Ereğlisi</b> Hazret-i Resûl-i Kibriyâ'nın Hazret-i Ömer'e verdiği ağzı yârı mu‘cizesiyle ve Hazret-i Sultânu'l-ulemâ ve Celâleddîn-i Rûmî Mevlânâ'nın nazargâhı olması sebebiyle günden güne terakkîde olup ma‘mûr [u] âbâdân olmadadır. İbtidâ bânîsi be-kavl-i <i class="calibre3">Tevârîh-i Yanvan</i> Hazret-i Sâm b. Nuh <i class="calibre3">aleyhi's-selâmdır</i>.</p>

      <p class="evliyasatr">Ba‘dehû kal‘asın Hazret-i Ebâbekir hilâfetinde ashâb-ı güzînin gulgulesi havfinden Kayser Harkil bir kal‘a-i bî-adîl binâ edüp ismi Harkiliyye idi. Ba‘dehû sene 484 târîhinde Sultân Alâ‘eddîn Sultânu'l-ulemâ ile bu kal‘ayı ceng-i azîm ve neberd-i elîm ile feth edüp cemî‘i mecrûhlara ve marîzlılara Peygamber Pınarı'nın başındaki çamurdan mecrûhlara Sultânu'l-ulemâ sürünce cümle ehl-i derde ol gül-i mübârek dâ-i devâ olduğundan "Er-kili" ya‘nî "Er-çamuru" demeden galat Ereğli nâmıyla müsemmâ bir şehr-i nazar-gâh-ı evliyâ şehr-i ra‘nâdır. Ba‘dehû Etrâki ısyân edüp sene (---) târîhinde Ebü'l-feth Sultân Mehemmed kal‘asın feth edüp bir dahi eşirrâ-i Etrâk mütehassın olmasın içün kal‘asın câ-be-câ münhedim etmişdir. (---) Üzre şekl-i muhammes şeddâdî binâ bir kal‘a-i ra‘nâdır, ammâ içinde dizdârı ve neferâtları ve cebehânesi yokdur.</p>

      <p class="evliyasatr">................(1 satır boş) ................</p>

      <p class="evliyasatr">Ebü'l-feth Gâzî tahrîri üzre Karamân eyâletinde mu‘âf u müsellem Haremeyn-i Muhteremeyn evkâfı şehr-i ma‘mûrdur. Âsitâne-i sa‘âdetde dârüssa‘âde ağası kânûn-ı pâdişâhî üzre nâzır-ı nüzzârıdır. Anların tarafından bir muhteşem ağa-yı zîşân yüz atlı ile hükûmet eder. Cemî‘i mülûk-ı İslâm'da olalı Haremeyn evkâfıdır. Hattâ dest-i küffârda iken Kral Harkil-i bed-fi‘âl bu şehrin suyu mu‘cize-i Resûl ile cereyân etdüğün görüp gerçi îmâna gelmedi ammâ Hazret-i Ömer'e ve gayri emîrü'l-mü’minînlere her sene hedâyâ gönderüp bu şehri, himâye-i Resûlullah'da olmuş idi. Zîrâ bu Harkil Kayser'in Hazret-i Ömer Medîne'de durduğu yerde parmağıyla Kayser'in gözün çıkarup kör Harkil olup niçe kim hayâtda idi, halîfelere hedâyâ gönderirdi. İlâ hâze'l-ân halîfelerin himâyesinde olup Haremeyn hâkimi zabt eder. Karamân paşasının tevâbi‘i aslâ te‘addî edemez ve bir hâkimi dahi şerî‘at tarafından üç yüz pâyesiyle şerîf kazadır ve cümle (---) aded âbâdân nâhiye kurâları vardır. Senevî yedi kîse mezkûr nevâhîlerden hâsıl olur. Kethüdâyeri ve yeniçeri serdârı ve muhtesibi ve şehir nâ’ibi ve şehir subaşısı ve su taksîminde mîr-i âbı ya‘nî su ağası vardır. <b class="calibre2"><i class="calibre3"><span class="calibre13">[16b]</span></i></b> Eğer bu şehirde su ağası olmasa şeb [u] rûz kan kavgâ eksik olmazdı. Zîrâ bu şehir Peygamber Pınarı dağı dibine vâkı‘ olup şehrin cânib-i şarkîsi ve garbîsi ve şimâli tarafı cümle Harkil Ovası add olunup bu ferah-fezâ-yı dilküşâda cümle yiğirmi altı bin müseccel ve makyûd bâğ u bâğçe ve mezâri‘âtlar vardır. Cümle gayr-i mü‘cizeler ile re’y olmağa muhtâc olduğunda bir su hâkimi vardır. Cümle bâğ u bâğçelerden su hakkı olup Haremeyn'e surre gider ve bu şehr-i İrem cümle (---) aded (---) örtülü fevkânî ve tahtânî sarây-ı âlîler ve hânedân-ı ma‘mûrlar ve büyût-ı zîbâlar ile ârâste ve her hânede birer mâ’-i câriye ve havz u şâdırvânlar ile pîrâste olmuş şehr-i âbâdân [u] müzeyyendir. Cümle (---) aded câmi‘dir. Cümleden Koca Mehemmed Paşa câmi‘i Süleymân Hân vezîri câmi‘i olmağıla Mi‘mâr Sinân binâsıdır.</p>

      <p class="evliyasatr">................(8 satır boş) ................</p>

      <p class="evliyasatr">Ve cümle (---) aded mesâcidlerdir.</p>

      <p class="evliyasatr">................(1.5 satır boş) ................</p>

      <p class="evliyasatr">Ve cümle (---) aded tekye-i dervîşândır.</p>

      <p class="evliyasatr">................(1.5 satır boş) ................</p>

      <p class="evliyasatr">Ve cümle (---) aded hândır. Cümleden Rüstem Paşa kârbânsarâyı Mi‘mâr Sinân binâsıdır.</p>

      <p class="evliyasatr">................(1.5 satır boş) ................</p>

      <p class="evliyasatr">Ve cümle (---) aded hammâmdır.</p>

      <p class="evliyasatr">................(1.5 satır boş) ................</p>

      <p class="evliyasatr">Ve cümle (---) aded çârşû-yı bâzârdır.</p>

      <p class="balkorta1">Ve cümle me’kûlât [ve] meşrûbâtının memdûhâtın beyân eder</p>

      <p class="evliyasatr"><b class="calibre2">Der-sîtâyiş-i mesîregâh</b> : Mu‘cize-i Resûl Pınarbaşı </p>

      <p class="evliyasatr">................(2.5 satır boş) ................</p>

      <p class="evliyasatr"><b class="calibre2">Der-beyân-ı ziyâretgâh-ı Ereğli:</b> Evvelâ el-Mevlâ İskenderzâde Abdürrahîm Efendi; hâssaten türbe-i pür-envârı vardır. Ziyâretgâh-ı erbâb-ı vülâtdır.</p>

      <p class="evliyasatr">................(3 satır boş) ................<b class="calibre2"><i class="calibre3">[17a]</i></b></p>

      <p class="balkorta6">Der-beyân-ı mu‘cizât-ı server-i kâ’inât, nazm-ı Cemâlî sitâyiş-i Ereğli<br class="calibre1"/>
      <i class="calibre3">Bismillahi'r-rahmâni'r-rahîm ve bihi nesta‘în ve yâ Fettâh.</i></p>

      <p class="evliyasatr"> Hamd kılmak Hâlık'a vâcîbdurur</p>

      <p class="evliyasatr"> Ni‘metine ins [u] cân tâlibdurur</p>

      <p class="evliyasatr"> Hem salât ile selâm ol Ahmed'e</p>

      <p class="evliyasatr"> Mazhar-ı Levlâk-ı sırr-ı emcede</p>

      <p class="evliyasatr"> Sahbına evlâdına olsun selâm</p>

      <p class="evliyasatr"> Anlar ile oldu çünkim dîn temâm</p>

      <p class="evliyasatr"> Ehl-i ahyardan rivâyet olunur</p>

      <p class="evliyasatr"> Çok tevârîhde hikâyet olunur</p>

      <p class="evliyasatr"> Bir gün ol Sultân-ı zeyn-i enbiyâ</p>

      <p class="evliyasatr"> Vâkıf-ı esrâr-ı remz-i "Hel etâ"</p>

      <p class="evliyasatr"> Otururdu rahmeten li'l-âlemîn</p>

      <p class="evliyasatr"> Hem salâbetle emîrü'l-mü’minîn</p>

      <p class="evliyasatr"> İbn-i Hattâb-ı Ömer ol kân-ı cûd</p>

      <p class="evliyasatr"> Hazret-i serverle kılmışdı sücûd</p>

      <p class="evliyasatr"> Hazret ağzından mübârek yârını</p>

      <p class="evliyasatr"> Ol nübüvvet ağacı esmârını</p>

      <p class="evliyasatr"> Verdi ağzından dedi kim yâ Ömer</p>

      <p class="evliyasatr"> Emr-i Hak'dır sen bunu tut mu‘teber</p>

      <p class="evliyasatr"> Bu emânetdir senin ağzında bil</p>

      <p class="evliyasatr"> Vakti gelince anı sen saklagıl</p>

      <p class="evliyasatr"> Anı bel‘ etdi Emîrü'l-mü’minîn</p>

      <p class="evliyasatr"> Mustafâ'nın sırrına oldu emîn</p>

      <p class="evliyasatr"> Dâr-ı mihnetden çû mihnet dârına</p>

      <p class="evliyasatr"> Gitdi sultân kodu yârın yerine</p>

      <p class="evliyasatr"> Yâr-ı sânî a‘del ü âlim Ömer</p>

      <p class="evliyasatr"> Ehl-i İslâm buldu devrinde zafer</p>

      <p class="evliyasatr"> Bir melîkin adı Harkil-Rûm idi</p>

      <p class="evliyasatr"> Kendisi ve cümle kavmi şûm idi</p>

      <p class="evliyasatr"> Görmediler yüzünü Peygâmberin</p>

      <p class="evliyasatr"> Mu‘cizâtın bilmeyüp ol serverin</p>

      <p class="evliyasatr"> Nâme yazıp gönderüp kavm-i dalâl</p>

      <p class="evliyasatr"> Sandılar kim ola bu işi muhâl</p>

      <p class="evliyasatr"> Dediler kim isteriz biz yâ imâm</p>

      <p class="evliyasatr"> Dîniniz hakk ise bildir bi‘t-temâm</p>

      <p class="evliyasatr"> Zâhir olsun ilimizde bir pınar</p>

      <p class="evliyasatr"> Câri olsun görelim hem âşikâr</p>

      <p class="evliyasatr"> Terk edelim dîn ü kendi bilimiz</p>

      <p class="evliyasatr"> Vakfedelim ana cümle ilimiz</p>

      <p class="evliyasatr"> Hem müselmân olalım biz bi't-temâm</p>

      <p class="evliyasatr"> Sözümüz hep cümle budur ve's-selâm</p>

      <p class="evliyasatr"> Nâme geldi çün Medîne şehrine</p>

      <p class="evliyasatr"> Ol halîfe ve adâlet bahrine</p>

      <p class="evliyasatr"> Nâme geldi çün ana buldı vusûl</p>

      <p class="evliyasatr"> Gördi ma‘nâsın bulup ol pür usûl</p>

      <p class="evliyasatr"> Lîk düşdi kalbine çok ıztırâb</p>

      <p class="evliyasatr"> Zâhiren verdi cevâb-ı bâ-savâb</p>

      <p class="evliyasatr"> Gice vardı merkad-i Peygamber'e</p>

      <p class="evliyasatr"> Makdemine kodu baş yüz yire</p>

      <p class="evliyasatr"> Çok tazarru‘ eyleyüben ağladı</p>

      <p class="evliyasatr"> Yâ Habîballah maded eyle dedi</p>

      <p class="evliyasatr"> Beyne nevm [ü] yakaza ol pâk zât</p>

      <p class="evliyasatr"> Gördü kim geldi göründü bir sıfât</p>

      <p class="evliyasatr"> Dedi kim kaldır başını yâ Ömer</p>

      <p class="evliyasatr"> Hak katındasın çû oldun mu‘teber</p>

      <p class="evliyasatr"> Sana verdiğim ağız bârım ki var</p>

      <p class="evliyasatr"> Gizlü idi olısardır âşikâr</p>

      <p class="evliyasatr"> Gönder anı Rûm'u ma‘mûr eylesün</p>

      <p class="evliyasatr"> Remzim ile ehl-i Rûm'u toylasun</p>

      <p class="evliyasatr"> Çûn Emîrü'l-mü’minîn buldu safâ</p>

      <p class="evliyasatr"> Dedi zâhir mu‘cizât-ı Mustafâ</p>

      <p class="evliyasatr"> Münkatı‘ olmaz cihândan tâ ebed</p>

      <p class="evliyasatr"> Cümleye andan iriserdir sened</p>

      <p class="evliyasatr"> Menziline geld'Emîrü'l-mü’minîn</p>

      <p class="evliyasatr"> Çıkdı ağzından o dem dürr-i hemîn</p>

      <p class="evliyasatr"> Gizledi sandûka içinde anı</p>

      <p class="evliyasatr"> Hurrem oldu görenin cân u teni</p>

      <p class="evliyasatr"> Gönderüp ol dürre[y]i ashâb ile</p>

      <p class="evliyasatr"> İzzet [ü] ikrâm ile ahbâb ile</p>

      <p class="evliyasatr"> İhtirâm ile anı götürdüler</p>

      <p class="evliyasatr"> Harkilu'r-Rûm'a anı yetirdiler</p>

      <p class="evliyasatr"> Cem‘ oluben bu sihirdir dediler</p>

      <p class="evliyasatr"> Bu yalandır ya mekirdir dediler</p>

      <p class="evliyasatr"> Dediler bunu koyalım bir yire</p>

      <p class="evliyasatr"> Olmaya toprak ola taş [u] dere</p>

      <p class="evliyasatr"> Kodular bir yire yazı sengi çok</p>

      <p class="evliyasatr"> Bir deredir taşı çok toprağı yok</p>

      <p class="evliyasatr"> Zâhir oldu anda enhâr-ı kirâm</p>

      <p class="evliyasatr"> Mu‘cizât-ı Mustafâ'dan ey hümâm</p>

      <p class="evliyasatr"> Ne yire kim kodularsa çıkdı su</p>

      <p class="evliyasatr"> Çün hemândem câri olup akdı su</p>

      <p class="evliyasatr"> Her biri bir dürlü söz söylediler</p>

      <p class="evliyasatr"> Bunun üzre ittifâk eylediler</p>

      <p class="evliyasatr"> Yarı varup kodular taş mermere</p>

      <p class="evliyasatr"> Çoğu münkir oldular Peygamber'e</p>

      <p class="evliya2"><b class="calibre2">{Kıssa-i âhir} <a class="pcalibre pcalibre1" id="_ftnref6"></a></b><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn6" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[6]</span></span></sup></span></span></a></p>

      <p class="evliyasatr"> Koyunca seng üzere yarı zâhir</p>

      <p class="evliyasatr"> Tulû‘ etdi o dem bir mâ’-i tâhir</p>

      <p class="evliyasatr"> Serî’an anda dahi oldu cârî</p>

      <p class="evliyasatr"> Resûl-i Kibriyâ'nın ağzı bârı</p>

      <p class="evliyasatr"> Dediler ol bınara şimdi Ebrîz</p>

      <p class="evliyasatr"> Ne hikmetdir ki akar şöyle tiz tiz</p>

      <p class="evliyasatr"> Cemî‘an etdiler tecdîd-i îmân</p>

      <p class="evliyasatr"> İdüp tasdîk olup cümle müselmân</p>

      <p class="evliyasatr"> Mu‘cizât [u] hem kerâmet oldu bu</p>

      <p class="evliyasatr"> Zemzem-i Ahmed değil midir bu su</p>

      <p class="evliyasatr"> Oldu meşhur Zemzem ile İsma‘îl</p>

      <p class="evliyasatr"> Hâcer anayile babası Halîl</p>

      <p class="evliyasatr"> Lik bu mu‘ciz-i Resûl-i Kibriyâ</p>

      <p class="evliyasatr"> O şefâ‘at kân[ı] tâc-ı asfiyâ</p>

      <p class="evliyasatr"> Münkirîne oldu ma‘lûm bi't-temâm</p>

      <p class="evliyasatr"> Bildiler ol hazret[i] hep hâs u âm</p>

      <p class="evliyasatr"> Zübde-i evlâd-ı İsmâ‘îl Halîl</p>

      <p class="evliyasatr"> Hazret-i Ahmed mu‘în-i bâ delîl</p>

      <p class="evliyasatr"> Enbiyâ vü evliyânın efdali</p>

      <p class="evliyasatr"> Âdem evlâdının oldur ekmeli</p>

      <p class="evliyasatr"> Mu‘cizâtından zuhûr eden bınar</p>

      <p class="evliyasatr"> Hükmüdür Zemzem denilse sâd hezâr</p>

      <p class="evliyasatr"> Ol mübârek su başında hâs [u] âm</p>

      <p class="evliyasatr"> Mesken edüp dutdular anda hıyâm</p>

      <p class="evliyasatr"> Ol makâm oldu nazargâh-ı Hudâ</p>

      <p class="evliyasatr"> Seyr ederler pâdişâh u hem gedâ</p>

      <p class="evliyasatr"><b class="calibre2">{Kıssa-i diğer}</b></p>

      <p class="evliyasatr"> Müfti-i devr-i zemân ehl-i yakîn</p>

      <p class="evliyasatr"> Hazret-i Es‘ad Efendi şeyh-i dîn</p>

      <p class="evliyasatr"> Eyledikde hacc içün azm-i sefer</p>

      <p class="evliyasatr"> Bu diyârı eyledi seyr [ü] güzer</p>

      <p class="evliyasatr"> Olmağıla bu vilâyet râh-ı hacc</p>

      <p class="evliyasatr"> Olduğuçün dâhil-i min külli fecc</p>

      <p class="evliyasatr"> İzzet ile bu diyâra geldi ol</p>

      <p class="evliyasatr"> Vardı nehre seyr içün buldu vüsûl</p>

      <p class="evliyasatr"> Meclisinde hâzır olan ârifân</p>

      <p class="evliyasatr"> Olduğiyçün müfti-i sâhib-zemân</p>

      <p class="evliyasatr"> Eylediler anda istiftâ olar</p>

      <p class="evliyasatr"> Bu suyun aslın beyân et dediler</p>

      <p class="evliyasatr"> Sûret-i fetvâda verdiler cevâb</p>

      <p class="evliyasatr"> Dinle budur ol cevâb-ı bâ-savâb:</p>

      <p class="evliyasatr"><i class="calibre3">Tenbîh eyleyüp bârı, mübârek ağzının yârı, yarup ahcârı cârî eyledi çûn niçe enhârı, bu yerlerde zülâl-i mu‘cizâtın eyleyüp cârî, harâcâ kesdi tîğ ile küffâr-i füccârı</i></p>

      <p class="evliyasatr"> Mâhasal ol su akup oldu revân</p>

      <p class="evliyasatr"> Mu‘cizât-ı Mustafâ'dan her zemân</p>

      <p class="evliyasatr"> Ol fezâ kim yoğidi anda bınar</p>

      <p class="evliyasatr"> Olmamışdı bâğ u bostân sebzezâr</p>

      <p class="evliyasatr"> Her kuyudan içilirdi suları</p>

      <p class="evliyasatr"> Hem su içün var idi kayguları</p>

      <p class="evliyasatr"> Gördüler kim akdı nehr -ibî-girân</p>

      <p class="evliyasatr"> Dediler cümle olalım müslümân <b class="calibre2"><span class="calibre13">[17b]</span></b></p>

      <p class="evliyasatr"> Ehl-i İslâm oldular cümle temâm</p>

      <p class="evliyasatr"> Mu‘cizât-ı Mustafâ'dan hâs u âm</p>

      <p class="evliyasatr"> Gördüler bu nehr-i cârî bâ sebât</p>

      <p class="evliyasatr"> Bir sudur kim mislidir Nîl ü Furât</p>

      <p class="evliyasatr"><b class="calibre2">{Vezn-i dîğer} <a class="pcalibre pcalibre1" id="_ftnref7"></a></b><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn7" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[7]</span></span></sup></span></span></a></p>

      <p class="evliyasatr"> İdüp cûş u hurûş akdı fezâya</p>

      <p class="evliyasatr"> Hemândem başladı zikr-i Hudâ'ya</p>

      <p class="evliyasatr"> Anın sıyt u sadâsın sanma hâlî</p>

      <p class="evliyasatr"> Zikr-i Allah eder dinle makâli</p>

      <p class="evliyasatr"> Lisân-ı hâl ile der yâ Muhammed</p>

      <p class="evliyasatr"> Ki sensin mazhâr-ı Levlâk-i emced</p>

      <p class="evliyasatr"> Benim âşık sana cân u gönülden</p>

      <p class="evliyasatr"> Senin fikrin benim gitmez dilimden</p>

      <p class="evliyasatr"> Bana kılmak karâr-emken ola mı</p>

      <p class="evliyasatr"> Fezâlar bana hiç mesken ola mı</p>

      <p class="evliyasatr"> Benim senden murâdım budur ey şâh</p>

      <p class="evliyasatr"> Mübârek yüzünü göstere Allah</p>

      <p class="evliyasatr"> Bile girem seninle cennete ben</p>

      <p class="evliyasatr"> şefâ‘at kıl ereyim rahmete ben</p>

      <p class="evliyasatr"> Ben oldum çünki mâ’-i mu‘cizâtı</p>

      <p class="evliyasatr"> Ki senden isterim hem iltifâtı</p>

      <p class="evliyasatr"> Beni bir kerre nûş eden ricâle</p>

      <p class="evliyasatr"> şefâ‘at ile yalvar Zü'l-celâle</p>

      <p class="evliyasatr"> Bu şevk ile tamâm etdi figânı</p>

      <p class="evliyasatr"> Hemân alçaklara oldu revânı</p>

      <p class="evliyasatr"> Olup cârî fiğânı zârı gûyâ</p>

      <p class="evliyasatr"> Ovalar oldu gûyâ misl-i deryâ</p>

      <p class="evliyasatr"> Tahassun etmeğe hâk-i gubârı</p>

      <p class="evliyasatr"> Getürüp yapdılar sedd ile yârı</p>

      <p class="evliyasatr"> Geçüp yazıyı da deryâ-yı Nîl-veş</p>

      <p class="evliyasatr"> İdüp cûş [u] hurûşu akdı seyl-veş</p>

      <p class="evliyasatr"> Dolup cümle su Harkila Ovası</p>

      <p class="evliyasatr"> Su içre kaldı evlerin binâsı</p>

      <p class="evliyasatr"> Kaçup halkı sudan hep dağa çıkdı</p>

      <p class="evliyasatr"> Ki tufân-veş olup dünya su akdı</p>

      <p class="evliyasatr"> Kral yanına geldi cümle âdem</p>

      <p class="evliyasatr"> Dediler nolıser bu hâl-i âlem</p>

      <p class="evliyasatr"> Ki deryâ oldu cümleden ovamız</p>

      <p class="evliyasatr"> Yıkıldı evlerimiz hem yuvamız</p>

      <p class="evliyasatr"> Dedi âkılleri bir iş edelim</p>

      <p class="evliyasatr"> Medîne şehrine varup görelim</p>

      <p class="evliyasatr"> Ki zîrâ anda etdiler du‘âyı</p>

      <p class="evliyasatr"> Du‘âsıyla sel almışdır ovayı</p>

      <p class="evliyasatr"> Varup bildirelim hâl-i temâmı</p>

      <p class="evliyasatr"> Ki râzî oldular hâs ile âmı</p>

      <p class="evliyasatr"> Yazup nâme melik gönderdi âdem</p>

      <p class="evliyasatr"> Ana derler idi peyk-i mükerrem</p>

      <p class="evliyasatr"> Bu cânibden varup nâme o şâha</p>

      <p class="evliyasatr"> Anın adli irişdi mihre mâha</p>

      <p class="evliyasatr"> Emîrü'l-mü’minîn ol İbn-i Hattâb</p>

      <p class="evliyasatr"> Oturmuşdu yanında cümle Ashâb</p>

      <p class="evliyasatr"> Okundu nâmei bildi temâmet</p>

      <p class="evliyasatr"> Gelüp nutka dedi sâhib-salâbet</p>

      <p class="evliyasatr"> Dedi Peygamberimiz bil diridir</p>

      <p class="evliyasatr"> Cemî‘-i enbiyânın serveridir</p>

      <p class="evliyasatr"> Murâdınız ne ise ola hâsıl</p>

      <p class="evliyasatr"> Kaçan kim olasız şer‘ile âmil</p>

      <p class="evliyasatr"><b class="calibre2">{Dîğer bahr-i âhir} <a class="pcalibre pcalibre1" id="_ftnref8"></a></b><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn8" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[8]</span></span></sup></span></span></a></p>

      <p class="evliyasatr"> Bir yire cem‘ oldu sahb-ı Mustafâ</p>

      <p class="evliyasatr"> İbn-i Hattâb-ı Ömer'le Murtezâ</p>

      <p class="evliyasatr"> Cümle ashâb-ı Resûl-i Kibriyâ</p>

      <p class="evliyasatr"> Söylediler her birisi bî-riyâ</p>

      <p class="evliyasatr"> Dediler kim varalum Peygamber'e</p>

      <p class="evliyasatr"> Diyelim ahvâlimiz ol servere</p>

      <p class="evliyasatr"> Bize andan ne olısardır cevâb</p>

      <p class="evliyasatr"> Olalım âmil bulalım çok sevâb</p>

      <p class="evliyasatr"> Merkâd-i Peygambere cümle varup</p>

      <p class="evliyasatr"> Hâk-i pâyine kamu yüzün sürüp</p>

      <p class="evliyasatr"> Kıldılar ana salât ile selâm</p>

      <p class="evliyasatr"> Başlayuben söylediler hem kelâm</p>

      <p class="evliyasatr"> Dediler kim yâ Resûl-i zü'l-minen</p>

      <p class="evliyasatr"> Gel bizüm müşkilimiz hall eyle sen</p>

      <p class="evliyasatr"> Yüz tutuben ağladılar her biri</p>

      <p class="evliyasatr"> Merkad-i pâkine kodular seri</p>

      <p class="evliyasatr"> Her kimin mir’ât-i kalbi oldu pâk</p>

      <p class="evliyasatr"> Dediler ikrâr edüp mâ arfnâk</p>

      <p class="evliyasatr"> Ol kişi kim kendülikden mahv ola</p>

      <p class="evliyasatr"> Zât-ı Hakda kendüliğin yok kıla</p>

      <p class="evliyasatr"> Zâhir olur anda settaru'l-guyûb <a class="pcalibre pcalibre1" id="_ftnref9"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn9" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[9]</span></span></sup></b></span></span></a></p>

      <p class="evliyasatr"> Setr eder aybını Settaru'l-uyûb</p>

      <p class="evliyasatr"> Keşf olur ana hakâyık dürleri</p>

      <p class="evliyasatr"> Zâhir ederler çü bâtın erleri</p>

      <p class="evliyasatr"> Lûtf ile kılur tecellî ana Hak</p>

      <p class="evliyasatr"> İlm-i esrâr-ı ledünn olur sebak</p>

      <p class="evliyasatr"> Ya peygamberden olanlara niçe</p>

      <p class="evliyasatr"> Keşf-i esrâr olmasın mı ey hoca</p>

      <p class="evliyasatr"> Cümlesinin kalbine mülhem olup</p>

      <p class="evliyasatr"> Murtezâ kim cümleden a‘lem olup</p>

      <p class="evliyasatr"> Dediler kim ana eyle feth-i bâb</p>

      <p class="evliyasatr"> Bize vergil sen haber ey kâmyâb</p>

      <p class="evliyasatr"> Zâhir oldu anda esra[r] u'l-guyûb</p>

      <p class="evliyasatr"> Setr eder aybını Settaru'l-uyûb</p>

      <p class="evliyasatr"> İbn Ebî Tâlib Alîdir şâh-ı dîn</p>

      <p class="evliyasatr"> Dedi bana keşf olupdur bu yakîn</p>

      <p class="evliyasatr"> Cümlemiz suya yazalım bir kitâb</p>

      <p class="evliyasatr"> Yazalım hem ismimiz şeyh ile şâb</p>

      <p class="evliyasatr"> Gönderelim bir kişi ashâbdan</p>

      <p class="evliyasatr"> İzzet ü ikrâm ile ahbâbdan</p>

      <p class="evliyasatr"> Cümle Ashâba dahi söylediler</p>

      <p class="evliyasatr"> Bize de mülhem olan bu dediler</p>

      <p class="evliyasatr"> Yazdılar bir nâme Bi'smillâh ile</p>

      <p class="evliyasatr"> Mustafâ nâmı yazıldı evvele</p>

      <p class="evliyasatr"> Yazdılar pes Ahmed-i Muhtâr hakı</p>

      <p class="evliyasatr"> Vech-i pâkinde olan envâr hakı</p>

      <p class="evliyasatr"> Nâme vardıkda sana ey mâ’-i pâk</p>

      <p class="evliyasatr"> İttibâ‘ yoluna eyle insilâk</p>

      <p class="evliyasatr"> Âşık-ı şeydâlığından geç i su</p>

      <p class="evliyasatr"> Mest [ü] medhûş oluban akma i su</p>

      <p class="evliyasatr"> Nâsa enfa‘ oluben vaktiyle ak</p>

      <p class="evliyasatr"> Tâ ki ola rûz-ı mahşer yüzün ak</p>

      <p class="evliyasatr"><b class="calibre2">{Kıt‘a-i âhir} <a class="pcalibre pcalibre1" id="_ftnref10"></a></b><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn10" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[10]</span></span></sup></span></span></a></p>

      <p class="evliyasatr"> Niçe bir âh edüp feryâd edesin</p>

      <p class="evliyasatr"> Bu aşkı kendüne üstâd edesün</p>

      <p class="evliyasatr"> Mücerred hûy [u] hây ile iş olmaz</p>

      <p class="evliyasatr"> Senin gözün yaşiyle dünye dolmaz</p>

      <p class="evliyasatr"> Misâl-i ebkem ol kendü halinde</p>

      <p class="evliyasatr"> Ko bu cûş [u] hurûşu dur yolunda</p>

      <p class="evliyasatr"> Ki sırr-ı aşkı sakla sende ki var</p>

      <p class="evliyasatr"> Müyesser ola tâ ki sana dîdâr</p>

      <p class="evliyasatr"> Ki haddinden tecâvüz etme aslâ</p>

      <p class="evliyasatr"> Ki senden hâsıl ola niçe ma‘nâ</p>

      <p class="evliyasatr"> Çü senden bula insan intifâ‘ı</p>

      <p class="evliyasatr"> Bulasın hak katında irtifâ‘ı</p>

      <p class="evliyasatr"> Ger ağlarsan dahi vaktiyle ağla</p>

      <p class="evliyasatr"> Zamaniyle çıkup bir hoşça çağla</p>

      <p class="evliyasatr"> Ki senden hâsıl ola bâğ u bustân</p>

      <p class="evliyasatr"> Yiyüp anda safâlar ide insân</p>

      <p class="evliyasatr"> Dahi bitsün kamu eşcâr [u] esmâr</p>

      <p class="evliyasatr"> Ki gûne gûne bite sende ezhâr</p>

      <p class="evliyasatr"> Ki feryâd eyleye mürğ-i hoş-elhân</p>

      <p class="evliyasatr"> Karârgâh edinüp envâ‘-ı mürgân</p>

      <p class="evliyasatr"> Eğer bir sud'olursa sebze-zârı</p>

      <p class="evliyasatr"> Anı kim görse kalmaya karârı</p>

      <p class="evliyasatr"> Zamânıyla çıkup eyle cereyân</p>

      <p class="evliyasatr"> Görüp seyr eyleyenler ola hayrân</p>

      <p class="evliyasatr"> Çıkup hengâm-ı gülde eyle feryâd</p>

      <p class="evliyasatr"> Olasın bülbül-i şeydâya üstâd</p>

      <p class="evliyasatr"> Ki vuslat demleri oldu o demler</p>

      <p class="evliyasatr"> Gelir vuslat gider cümle sitemler</p>

      <p class="evliyasatr"> Bu uslûba yazup nâme temâmı</p>

      <p class="evliyasatr"> Dahi gönderdiler cümle selâmı</p>

      <p class="evliyasatr"> Varan âdemler ile bir sahâbe</p>

      <p class="evliyasatr"> Alup mektûbu ol gitdi cevâbe</p>

      <p class="evliyasatr"> Götürdü çûn bular mektûbu Rûm'a</p>

      <p class="evliyasatr"> Gelüp gösterdiler Harkil-ı şûma</p>

      <p class="evliyasatr"> Pınarbaşına cem‘ oldu ulular</p>

      <p class="evliyasatr"> Geh Ashâb u [geh] ahbâb u velîler <b class="calibre2"><span class="calibre13">[18a]</span></b></p>

      <p class="evliyasatr"> Dediler varalım nehrin başına</p>

      <p class="evliyasatr"> Bizimle görelim nehrin işi ne</p>

      <p class="evliyasatr"> Kim anda cem‘ olup cümle kibârı</p>

      <p class="evliyasatr"> Durup saf saf kamu şeyh u sığârı</p>

      <p class="evliyasatr"> Du‘âlar eyleyüp anda cemâ‘at</p>

      <p class="evliyasatr"> Zuhûr oldu niçe dürlü kerâmet</p>
    </div>
  </div>
</body>
</html>