<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 12 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="Section">
    <div class="calibre1">
      <p class="evliyasatr"><b class="calibre2">Menzil-i hân-ı Garrâd:</b> Banyas nâhiyesinde bir vâsi‘ dereli yerde Âl-i Berâmekiyân'ın binâsı, bir küçük hândır. Bunda dahi cümle asker âmâde olup kûhlar üzre karavullar beklenirdi. Ammâ günden güne asâkir-i İslâm âdem deryâsı oldu. Andan kalkup yine cenûba (---) sâ‘atde gidüp,</p>

      <p class="evliyasatr"><b class="calibre2">Menzil-i Suluhân:</b> Karye-i Daymas kurbunda Emeviyyûn binası bir azîm hândır. Daymas üç yüz hâneli ve câmi‘li ve bâğ u bâğçeli Bükâ‘ nâhiyesi hududunda ma‘mûr köydür. Andan (---) sâ‘atde,</p>

      <p class="evliyasatr"><b class="calibre2">Menzil-i deyr-i Zünnûn cisri:</b> Bukâ‘ sahrâsında üç gözlü bir cisr-i azîmdir. Bânîsi ma‘lûmum değildir. Altından nehr-i Bukâ cereyân eder. Bu nehrin tulû‘ı Ba‘albek dağlarından ve Ma‘ân cebellerinden ve ziyâretgâh-ı enbiyâ ve evliyâ Cebelü'l-Lübnân'dan cem‘ olup bu cisr altından ubûr edüp nehr-i Rebuye ve nehr-i Tennûre ve nehr-i Büreyde bu mezkûr nehr-i selâse birbirine mahlût olup Kâsımiyye kal‘ası dibinde bahr-i Ebyaz'a munsab olur küçük nehirdir kim at ile geçilir. Andan kalkup Bukâ‘ sahrâsı içre cânib-i şimâle (---) sâ‘atde,</p>

      <p class="evliyasatr"><b class="calibre2">Evsâf-ı karye-i ziyâretgâh-ı Hazret-i İlyâs:</b> Bukâ‘ sahrâsının şimâlinde Cebelü'l-Lübnân dâmeninde Bukâ‘ hâkimi hükmünde ve Ba‘albek kazâsı hudûdunda iki yüz hâneli ve bâğlı ve bâğçeli ve câmi‘li ve hân [u] hammâmlı ve esvâk-ı muhtasarlı ma‘mûr köydür. Re‘âyâsının nısfı Dürüzî mezhebindedir. Nısfı Urbân<span class="calibre33">-›</span> fellâhîndir.</p>

      <p class="evliyasatr"><b class="calibre2">Evsâf-ı ziyâretgâh-ı Hazret-i İlyâs </b><i class="calibre3">aleyhi's-selâm</i><b class="calibre2">:</b> Hazret-i Hârûn-ı nebînin evlâd-ı evlâdının evlâdı oğludur. Benî İsrâ’îl kavmine ba‘s olunmuş mürsel peygamberdir. Kabri, İlyâs nâm bir büleyde-i ma‘mûrda bir âsitâne-i azîm içre sûf ile mestûr sandûkası ve dervîşân-ı türbedârları vardır. Ammâ niçe tevârîhlerde "Bu âsitâne kabri değil, makâmıdır" derler. Zîrâ efvâh-ı nâsda Hazret-i Hızır ve Hazret-i İlyâs hayâtda olup Hızır Nebî deryâ hizmetine me’mûrdur. İlyâs Nebî yerde olan hizmete me’mûrdurlar. Niçe kütüb-i mu‘teberede mastûrdur.</p>

      <p class="evliyasatr">Ve İlyâs nebî makâmına karîb yine Cebelü'l-Lübnân'da,</p>

      <p class="evliyasatr"><b class="calibre2">Ziyâret-i makâm-ı Hazret-i Elyesa‘ ibn Hatvân</b> <i class="calibre3">aleyhi's-selâm:</i> İlyâs nebî'nin refîki, İlyâs nebî anı yerine halîfe nasb eyleyüp kendüleri Benî İsrâ’îl üzre serdâr olup sefere gitdikde Elyesa‘ kırk yaşına bâliğ oldukda peygamber oldu. Bunun dahi azîm makâm-ı ziyâretgâhı vardır. Ve yine bu âsitânelere karîb Cebelü'l-Lübnân'da,</p>

      <p class="evliyasatr"><b class="calibre2">Ziyâretgâh-ı Makâm-ı Hazret-i Nûh Nebî</b> <i class="calibre3">aleyhi's-selâm</i>:<b class="calibre2">:</b> Cebelü'l-Lübnân dâmeninde Kerk-i Nûh nâm bir karye kim iki yüz hâneli ve bâğlı u bâğçeli ve câmi‘li ve hân u hammâm ve tekyeli vü esvâk-ı muthasarlı bir ma‘mûr kurâdır. Bukâ‘ subaşısı hükmünde Ba‘albek nâhiyesi hudûdunda ziyâretgâh-ı Hazret-i Nûh aleyhi's-selâmdır. Bir mürgzâr-ı çemenzâr içinde bâğ-ı cinânlı bir âsitâne-i azîmdir. Yüz aded fukarâ-yı tarîk-i Hasani'r-Râ‘î fukarâsı vardır. Kubbe-i pür-envârın Âl-i Emeviyyûn'dan Abdülmelik ibn Mervân binâ etmişdir. Kabr-i şerîfinin sandûkası yeşil çuka ile mestûrdur. Ve gûnâ-gûn şem‘dân ve maslûbât âvîzeler ile ma‘mûrdur. Ve evkât-ı hamse edâ olunur ma‘bedhâne-i kadîmdir. Bi-kavli <i class="calibre3">Tevârîh-i İcmâl-i Enbiyâ</i>, bi-kavli Muhammed ibn İshâk, Hazret-i Nûh'un ömr-i azîzleri dörd yüz seneye vardıkda Cenâb-ı Rabbi'l-İzzet'den vahiy gelüp yüz yigirmi sene halkı dîne da‘vet eyledi. Ancak cümle sekiz nefer kimesne imâna gelüp andan tûfân olup Nûh Nebî binâsı keştîye seksen nefer kimesne ile gemiye girüp tûfândan halâs olup Musul-ı Irâk'da Cebel-i Cûdî üzre kırk günden sonra karâr edüp ibtidâ Tûfân-ı Nûh'dan sonra edîm-i arzda imâr olan karye Cûde'dir kim Kur’ân-ı azîm'de delîl-i kat‘î ile müsbetdir. <b class="calibre2">Sûre-i (---)</b> <a class="pcalibre pcalibre1" id="_ftnref20"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn20" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[20]</span></span></sup></span></span></a> âyet-i delîl [ü] bürhândır kim cCebel-i Cûdî'de ba‘de't-tûfân sefîne-i Nûh Necî karâr edüp şehr-i Cûde'yi seksen nefer kimesne imâr edüp tavattun edüp evlâd-ı evlâdları münteşir olup cümle târîhde anınçün Hazret-i Nûh'a "Âdem-i Sânî" ve "Eb-i Sânî" dediler. Ba‘dehû ol şehr-i Cûde bir bender şehr-i azîm olup andan cümle evlâd-ı Nûh ve ümmet-i Nûh bu şehirden murâd edindikleri arz-ı hâliyelere istilâ edüp mahsûldâr yerleri imâr etmeğe <b class="calibre2"><i class="calibre3"><span class="calibre13">[35a]</span></i></b> başlayup ibtidâ Arz-ı Hâsân'da şehr-i Arîş binâ oldu. Andan şehr-i Balîs, andan Mısr-ı Atîk mukâbelesinde Hazret-i İdrîs'in ta‘lîmiyle Cize hâkinde Sureyd Hakîm'in binâ etdüğü Ehrâm dağların bulup anda Heremin nâm bir şehri Kalimon-ı Kehene binâ etdi. Andan sonra hâlâ Mısr-ı Atîk kim ana ol asrda şehr-i Fustât derlerdi, ol imâr oldu. Bi-kavli müverrihîn Hazret-i Nûh Tûfân'dan halâs olduğu gün yevm-i Aşura idi. Herkesde bulunan ta‘âmları bir kazgana koyup tabh edüp tenâvül edüp nâmına "Aşura" dediler, Hazret-i Nûh sünnetidir. Ve ba‘de't-Tûfân Hazret-i Nûhı'n-Necî üç yüz sene mu‘ammer olup üç oğlu dahi oldu. Bir oğlu Hâm'dır, kara Zengiler ve Fir‘avnîler ve Cebbârîn kavmleri bu Hâm'ın zürriyyetinden vücûda gelmişlerdir. Ve bir oğlu Sâm'dır. Arab ve Acem ve cümle peygamberler anın sülâle-i ırk-ı tâhirinden vücûda gelmişlerdir. Ve bir oğlu Yâfes'dir. Türk ü Tatar ve Sakâlib<span class="calibre33">-i</span> Ye’cüc ü Me’cüc bunun neslinden vücûda gelmişlerdir. Bir oğlu Ken‘ân idi. Babası Nûh Nebî ile gemiye girmeyüp peygamber belinden gelüp mürtedd olan ibtidâ bu Ken‘ân'dır. Cümle Mısır Kıptîleri ve Malta kâfiri Arabı ve Cezîre-i Girid'de İsfakiye Arabı Kıptîdendir, zuhûrları Mısır İskenderiyyesi'ndendir kim asılları Kıbtî ve Ken‘ân b. Nûh'a müntehîlerdir. Ken‘ân babasıyla zevrak-ı rahmete girmeyüp bir tuç kumkuma içre me’kûlât meşrûbâtıyla kumkuma içre girüp yeye, içe, sıça devr-i dâ’im gene yeye yeye necâsetinde gark olup Tûfân'da kumkumasıyla bir kenara çıkup hâlâ Mısır'ın sa‘îd-i âlîsi elvâhât evvel-i Nakraveş kurbunda kumkuması bârçeleriyle bir gâr içre yatar. Kabâbıta kavminin ziyâretgâhlarıdır. Hakîr üç kerre uğrayup temâşâ etdik. Deyr-i kadîm-misâl bir gâr-ı yetîmân dâr-ı bî-îmândır kim ol Ken‘ân hakkında sûre-i (---) âyet (---) <a class="pcalibre pcalibre1" id="_ftnref21"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn21" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[21]</span></span></sup></span></span></a> nassı bu Ken‘ân hakkında kıbel-i Hak'dan alâ tarîkı'l-kısas Habîb-i Hudâ'ya nâzil olmuşdur. Niçe müverrihler Hâm ve Sâm ve Yâfes<span class="calibre33">,</span> Tûfân'da gemi içre bile idi, derler. Ba‘zılar, Tûfân'dan sonra vücûda geldiler, derler. Sahîhi bu ola. Netîce-i merâm Tûfân'dan sonra gemi içre olan seksen nefer kimesneden bu dünyâ benî Âdem ile mâlamâl olduğundan Hazret-i Nûh'a Âdem-i sânî derler. Bir rivâyetde Ferîdûn Hazret-i Nûh ile gemide bile idi. Tatar andan tenâsül buldu, derler. Ferîdûn'un kabri Heyhât sahrâsında medfûn olduğu inşâallah mahalliyle tahrîr olunur. Ammâ bu Hazret-i Nûh'un ziyâretgâhı olan Kerk-i Nûh karyesi semtinde cebel-i Deyr derler bir kûh-ı bülend vardır. Bir tarafı cânib-i garba, Berût cânibinde Akdeniz'e nâzırdır. O cebel-i müntehâ içre yetmiş iki mezâhib fırak-ı dâlleden Dürüzî Timânî ve Yezîdî ve Mervânî kavmi sâkinlerdir. Ve bu cebelde zikri sebkat eden Ken‘ân b. Nûh aleyhi's-selâmın bir mağarası vardır. Ehl-i Sâm, Ken‘ân babasıyla gemiye girmeyüp kumkuma içre bu mahalde gark olduğuna sûre-i Nûh (---) âyet-i şerîfi delîl ederler. <a class="pcalibre pcalibre1" id="_ftnref22"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn22" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[22]</span></span></sup></span></span></a><b class="calibre2"> </b>bu mahal içündür deyü müfessirîn tefsîr etmişlerdir. Ve ale'l-ittifâk Tûfân-ı Nûh ibtidâ bu Bukâ‘ sahrâsındaki nehr-i Tennûr'dan zuhûr edüp cihânı cümle gark etdi. Mezheb-i hukemâda olanlar "Tûfân hemân Arz-ı Mukaddese'de oldu" derler. Eyle ise âyet <a class="pcalibre pcalibre1" id="_ftnref23"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn23" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[23]</span></span></sup></span></span></a> nassına göre Hazret-i Nûh'un gemisi cebel-i Cûdî üzre ka[râr] etdikde Cûde ve Musul ve Irâk-ı Acem ve Kurna ve Basra cümle arz-ı mukaddes olmuş olur.</p>

      <p class="balkorta1">Evsâf-ı Merâm-ı enbiyâ vü evliyâ Cebelü'l-Lübnân </p>

      <p class="evliyasatr">şâm'ın cânib-i garbında üç menzil ba‘îd Bukâ‘ sahrâsının şimâlinde evc-i âsumâne çıkmış bir kûh-ı bülend-i ma‘mûr [u] âbâdândır kim cemî‘i Dürüzî ve Nusayrî ve Timânî mezhebinde olan fırâk-ı dâlle mezhebinde olanlar bu dağda mevcûddur. Bir ucu Antakıyye kurbunda Gülbin dağında nihâyet bulur. Bir ucu cânib-i kıblede kırk konak Mekke-i Mükerreme kurbunda vâdî-i Hicâz'da nihâyet bulur. Böyle bir tûl [u] dırâz cebel-i mümtâzdır. Bunda olan uyûn-ı câriyeler bî-nihâyedir ve bî-hisâb gûnâ-gûn eşcârât-ı müsmirrâta hadd u hasır yokdur. Ve âb [u] hevâsının letâfetinden mahbûb u mahbûbe Dürüzî cüvânları olur kim gûyâ la‘l-gûn dürrâkî şeftâlû yanaklı ve kiras dudaklı, sîmîn-ten, mükahhal gözlü, mümtâz [ü] müstesnâ meh-pâre mahbûbları olur. Ve cümle Frenk ve Arab hukemâları ve cümle kimyâgîrler bu dağlara mevsim-i bahârda urûc edüp niçe kerre yüz bin elûl-i edviye haşâyîş-i nâfi‘a-i bî-nihâye cem‘ edüp niçe bin garâr yükü ahşâbâtı dâ’-i devâ içün diyâr diyâr götürürler. Ve kimyâgîrler niçe elvân otlar bulurlar. Bu cebelde bir gûne ot vardır {ol otu yeyen} koyunun ve keçinin dişleri altun gibi olur. Anın erbâbı olanlar bulup kimyâya idhâl edüp altun <b class="calibre2"><i class="calibre3"><span class="calibre13">[35b]</span></i></b> ederler, ammâ nâdirâtdan bir gûne giyâhdır. Hakîr bu cebelin ziyâretine urûc etdikde niçe yüz gârlar içre sulehâ-yı ümmetden büdelâ ve melâmiyyûn ve mecâzibûndan kimesneler vardır kim kırkar ellişer senedir bıçağ ile boğazlanmış zî-rûh kısmından bir şey tenâvül etmemişlerdir. Ve haftada bir iftâr edüp gündüz sâ’im ve gice kâ’im kuvvet-i kudsiyye sâhibi cânlar vardır kim haftada bir hurma ve üç bâdem ve bir filcan süd içer hâl sâhibi âdemler vardır ve cemî‘i mürsel ve gayr-i mürsel nebîler bu kûh-ı bâlâyı ziyâret etmeyince nebî olmamışlardır. Zîrâ bu cebel-i azîmiye Cenâb-ı İzzet yetmiş kerre tecellî-i cemâl etmişdir. Ale's-sabâh bu cebele nazar olundukda, Hudâ âlim ve dânâdır, gûyâ nûr-ı berk urur. Anınçün bu dağda cümle enbiyâların i‘tikâfhâne-i gâr-ı pür-envârları vardır. Cebelü'l-Lübnân ismiyle müsemmâ olmasının aslı</p>

      <p class="evliyasatr">................(1.5 satır boş) ................</p>

      <p class="evliyasatr">Anınçün bâlâda tahrîr olunan peygamberlerin makâmları ve ziyâretgâhları bu kûh-ı bülend dâmenindedir. Tevâtürle meşhûr ziyâretgâh-ı kadîmelerdir. Niçe yüz peygamber âsitânesi vardır ammâ ma‘lûmumuz olan bu tahrîr olunan merâkıd-ı enbiyâlardır. Ammâ Hazret-i Nûh âsitânesin bu cebel dâmeninde ziyâret etdik. Ammâ bu hakîr Bağdâd Kûfesi'nde Kûfe câmi‘i içre Hazret-i Alî Esedullahi'l-gâlib Alî ibn Ebî Tâlib radıyallahu anh hazretlerin bu Kûfe câmi‘i içre Abdurrahmân ibn Mülcem şehîd edüp Kûfe câmi‘i içre makâmı vardır. Bu makâm-ı pür-envârın kurbunda, yine câmi‘-i Kûfe içre Hazret-i Nûh makâmın ziyâret etdik. <i class="calibre3">El-ilmu indallah</i>, bu iki makâmın birinde medfûndur.</p>

      <p class="evliyasatr">Tûfân<span class="calibre33">;</span>'dan evvel olan enbiyâların merkad-i pür-envârları ol kadar ma‘lûm değildir. Lâkin alâ’imât-ı azîmeleri gûnâ-gûn hatt-ı garîbeler ile ve keşf [u] kerâmet-i evliyâ ve evliyâ ile ma‘lûmdur. Ammâ ba‘de't-Tûfân olan enbiyâ-ı ızâmın kabr-i münevverleri cemî‘i elsine-i muhtelif müverrihleri tahrîr etmişlerdir ve tevâtürle meşhûr-ı âfâk ziyâretgâhlardır.</p>

      <p class="evliyasatr">Husûsan Kuds-i şerîf ziyâretleri ve Halîlü'r-rahmân ziyâretleri târîhleriyle ve binâ-yı alâmetleriyle ma‘lûmdur ammâ bizzât Hazret-i Server-i Kâ‘inât ve Mefhar-i Mevcûdât Muhammedü'l-Mustafâ'nın Medîne-i Münevvere'de kabr-ı şerîfinde cesed-i şerîfi olduğun her sene cümle a‘yân-ı vilâyet mahkeme-i şer‘de sicille kayd edüp Âl-i Osmân pâdişâhına arz ederler.</p>

      <p class="evliyasatr">Kabr-i Resûlullah her sene hâzır olduğu müsbettir ve bizzât Hazret-i Risâlet-penâh nübüvvetden mukaddem âlem-i sabâvetinde Hadîce-i Kübrâ ananın mâlıyla Busrâ şehrine ticârete geldikde şâm'ı dahi seyredüp bu Cebelü'l-Lübnân'da Makâm-ı Hazret-i Muhammed aleyhi's-selâm vardır.</p>

      <p class="evliyasatr">Bu cebele geldikde <i class="calibre3">"Es-selâmü aleyke yâ Cebelü'l-Lübnân<span class="calibre33">!</span>"</i> dedikde cemî‘i ervâh-ı enbiyâ <i class="calibre3">"Ve aleykümü's-selâm yâ Muhammed"!</i> deyü aleyk sadâsı geldüğü mahal hâlâ yüz yigirmi yerde, kayalarda mücellâ ve musaykal delikler vardır. Yüz yigirmi delik, yüz yigirmi dörd mürsel peygamber ervâhı sadâsı geldüğün alâmetdir. Anınçün hâlâ ol mahalle "Selâm kayası" derler. Bu Hızır makâmının yanında Makâm-ı Hazret-i İbrâhîm ve Hazret-i İsmâ‘îl ve Hazret-i İshâk ve Hazret-i Mûsâ ve Hazret-i Yahyâ ve Hazret-i İsâ makâmâtları vardır. Ve'l-hâsıl cemî‘i mürsel nebîlerin makâmât-ı aliyyeleri vardır. Her bir mağaralara birer hayrât sâhibleri kayalar üzre târîhler de yazmışlar, hakkâ ki sikke-i mermerde kazmışlar. Ve bu makâmâtlar kurbunda,</p>

      <p class="evliyasatr"><b class="calibre2">Ziyâret-i eş-şeyh Hazret-i şeybân-ı Râ‘î:</b> Ziyâretgâh-ı hâs [u] âmdır. Bu Cebelü'l-Lübnân'ın evsâfın, manzûrumuz olduğu üzre tahrîr eylesek bir mücelled kitâb olur ammâ bu kadar ile iktifâ etdik. Yine bu cebel-i mu‘teberenin dâmeninde,</p>

      <p class="evliyasatr"><b class="calibre2">Ziyâretgâh-ı Hazret-i Hızır </b><i class="calibre3">aleyhi's-selâm</i>: Muhakkak Sâm b. Nûh Nebî evlâdındandır. İskender-i Zülkarneyn'in askerî tâ’ifesinden olup zulümâta bile gidüp âb-ı hayât ana müyesser olup hâlâ hayâtdadır. Ammâ bir rivâyetde Hazret-i Risâlet-penâh buyurmuşlar kim "Eğer Hızır sağ olsa bize buluşurdu" demiş deyü efvâh-ı nâsda şâyi‘-i lisândır. Amâ hayâtda olduğu ve Hazret-i Mûsâ ile Mısır'dan İskenderiyye ve Reşîd ve Dimyât'da Merece'l-bahreyn nâm mahallerde refîk olduğuna sûre-i (---) âyet-i şerîf ile delîl-i kat‘îler vardır. Âyet, Sûre-i Rahmân <a class="pcalibre pcalibre1" id="_ftnref24"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn24" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[24]</span></span></sup></span></span></a><b class="calibre2"> </b>ve sûre-i (---) âyet: <a class="pcalibre pcalibre1" id="_ftnref25"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn25" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[25]</span></span></sup></span></span></a> (---) (---) (---) ve niçe âyetler dahi vardır. Ba‘zılar peygamber-i mürseldir demişler. Ba‘zılar İskender ve Lokmân ve Habîb-i Neccâr'ın (---) (---) nübüvvetinde ihtilâf edüp ilm-i akâyide müte‘allık <i class="calibre3"><span class="calibre33">.i"</span>Yekûlü'l-abdü fî yedi'l-emâlî, bi-tevhîd ve nazmı dâllâlî"</i> risâlesi<span class="calibre33">;</span> <b class="calibre2"><i class="calibre3"><span class="calibre13">[36a]</span></i></b> manzûmunda (---) oldukların mufassal tahrîr etmişdir. Ammâ bi-emrillah hayâtda olduklarına şübhe yokdur. Zîrâ seyyâhân-ı berr [u] bihâr ve gâziyân [u] mücâhidîn-i kerrâr olan kimesnelerin niçesi râst gelmişlerdir. Hâlâ Hazret-i Hızır ile İlyâs Nebî haydırlar ve birbirleriyle refîklerdir. Lâkin Hazret-i Hızır deryâ hizmetine me’mûrdur. Hazret-i İlyâs kara hizmetine me’murlardır. Lâkin yine şeb [u] rûz her ân zâhiren ve bâtınen birbirleriyle müşerref olurlar. Ve ricâlü'l-gayb ve nücebâ ve nukebâ ve evtâd ve nukebâ ve büdelâ ve (---) (---) (---) Hızır-İlyâs'ın emrine me’mûrlardır. Subh [u] mesâ birbirlerinden müfârakatları yokdur. Hazret-i Hızır, Hazret-i Nûh ile gemide bile idi kim Hazret-i Nûh du‘âsı berekâtiyle zinde olup ol zamandan berü deryâda gezer ve Hızır ismiyle müsemmâ olduğunun vech-i tesmiyyesi oldur kim Birberistân'da basduğu yerde yeşil ot bitdiğiyçün lisân-ı Arab'da Hızır dediler. Ahzar, yeşil demekdir. Tahfîf-i kelâm edüp elifin hazf edüp Hızır derler. Himmeti hâzır ola. Bir acâyib ziyâretgâh-ı hâs [u] âmdır. (---) (---) (---)</p>

      <p class="balkorta1">Evsâf-ı kal‘a-i Kerk</p>

      <p class="evliyasatr">{Kal‘a-i Kerk kânûn-ı Selîm Hân üzre şâm eyâletinde başka sancak beği tahtıdır. Beğinin hâsı 25.248 akçedir. Timar 7 ve ze‘âmet 15. Alaybeğisi ve çeribaşısı vardır. Hîn-i seferde cümle bin yüz elli aded asker olup beğinin sancağı altında sefer eşmek kânûndur}. Mezkûr Cebelü'l-Lübnân'ın dâmeninde Hazret-i Nûh ziyâretine karîb bir püşte-i âlî üzre sene (---) târîhinde Dürüzî kabîlesinden Ma‘ânoğlu şeyh (---) Âl-i Osmân'a âsî oldukda bu kal‘ayı üç senede binâ etdi. Ammâ hakkâ ki kal‘a-i Kahkahâ etdi. Dâ’iren-mâdâr cirmi dörd bin adımdır ve yigirmi kulle ve yigirmi dirsekdir, aslâ handakı yokdur. Dîvârının esâsı otuz arşındır. Cânib-i kıbleye bir demir kapusu vardır. Gâyet sa‘b kaya üzre olmağıla usret çekerek bu kal‘aya urûc olunur. Derûn-ı kal‘ada aslâ hâne ve hân ve câmi‘ ve hammâm yokdur. Ancak Bukâ‘ subaşısı iki yüz neferâtıyla bunda sâkin olup hükûmet eder. Üç pâre şâhî topları vardır. Bu kal‘a Cebelü'l-Lübnân'da olmak ile bu sûr-ı metînin hâyilinde bir kaya içre bir gâr-ı azîmde Makâm-ı Hazret-i Cibrîl-i Emîn vardır. Murtezâ Paşa Efendimiz çıkup ziyâret etmişdir. Bu kal‘a altında cemî‘i asker-i İslâm ile meks edüp günden güne cüyûş-ı muvahhidîn gelmede iken hakîr Paşa'dan me’zûn olup elli aded pür-silâh yiğit içre Bukâ‘ sahrâsı içre cânib-i şarka ferah-fezâ mahsûldâr yerler ile (---) sâ‘atde,</p>

      <p class="balkorta1">Evsâf-ı ibret-nümâ-yı binâ-yı azîm ve kâr-ı kadîm kal‘a-i Ba‘albek </p>

      <p class="evliyasatr">Cemî‘i müverrihîn bu kal‘a hakkında "Hazret-i Süleymân binâsıdır" deyü tahrîr etmişlerdir. Hakkâ ki Hazret-i Süleymân'ın binâsıdır. Zîrâ divleri haps etdükleri mahpushâneleri ve matbah-ı Hazret-i Süleymân hâlâ zâhirdir ve her taşı Süleymâniyye kubbesi kadar seng-trâş mücellâ ve musaykal taşlardır kim âdem gördikde vâlih [ü] hayrân olur. Her burc [u] bârûsu kûh-ı bî-sütûndan ve kûh-ı Elburz [u] kûh-ı Demâvend'den nişân verir. Ve dîvârının kaddi (---) zirâ‘ bâlâdır. Ve dâ’iren-mâdâr şekl-i (---) ve cümle (---) adımdır ve (---) nâzır (---) kapusu (---) (---) (---) (---).</p>

      <p class="evliyasatr">Elhâsıl bu hakîrin bu seyâhatinde im‘ân-nazar etdüğü kılâ‘larda böyle bir kal‘a-i hısn-ı hasîn ve sedd-i metîn görmedim. Meğer diyâr-ı acemde kal‘a-i Kahkahâ ve kal‘a-i Van ve Mardin ola. Ve niçe bin seyyâhân-ı berr ü bihâr felek-i atlas-ı bukalemûnda görmedik derler. Zîrâ benî Âdem binâsı değildir. Hazret-i Süleymân dîvlere yapdırmışdır. Zîrâ ol kubbe-i mu‘azzam-misâl taşları benî Âdem'den Âd [u] Semûd ve Hûd u Amâlika kavmi kaldırmağa kâdir değildir ve kavm-i Lût ve kavm-i İsrâ’îlî ve kavm-i Amalâk hod ilm-i cereskal ile bu kal‘anın bir taşın bir yerden bir yire vaz‘-ı hacer etmeğe kâdir değillerdir. Hattâ Ba‘albek kal‘asının hâricinde bir çemenzâr sahrâda çâr-kûşe dağ pâre bir sahrâ-i azîm vardır. Bir kûşesi zemînde üç kûşesi hevâya nâzır mücellâ bir seng-traşdır. Bir dîv karısı bu taşı Ba‘albek kal‘asına götürür imiş. Kal‘a tamâm oldu, bu taşı nereye götürürsün, dediklerinde taşı kitifinden bu çemenzâ[r] yire bırağup gider. Anınçün bu seng-i hârâ ol mahalde kalmış, tâ bu mertebe sahrâ-i azîmleri vardır. Bu kal‘a Hazret-i Süleymân'dan sonra niçe bin mülûk eline girüp Âl-i Emeviyyûn'da bu kal‘a-i Ba‘albek sahrâsı ol kadar imâr oldu kim bâğ-ı İremden nişân verirdi. Zîrâ Ba‘albek sahrâsı ve Bukâ‘ fezâsı bir vâdî-i mahsûldârdır kim gûyâ sahrâ-yı Busrâ ve vâdî-i Havrân'dır. Ba‘dehû Âl-i Ekrâd'dan şâm Halîfesi Nûreddîn şehîd hazretleri imâr etdi. Andan şâm hilâfeti, Mısır'da kal‘a binâ eden Yûsuf Selâhaddîn eline girüp Ba‘albek kal‘asına kul koyup imâr edüp ba‘dehû sene 922 târîhinde Sultân Gavrî destinden Selîm Hân-ı Evvel feth edüp şâm eyâletinde subaşılıkdır ve yüz elli akçe kazâdır ve nâhiyesi (---) pâre kurâdır. Kethüdâyeri ve serdârı yokdur. Kal‘asında dizdârı ve neferâtları (---) ve derûn-ı kal‘ada (---) (---) (---) (---) (---) (---) (---) <b class="calibre2"><i class="calibre3"><span class="calibre13">[36b]</span></i></b></p>

      <p class="evliyasatr">Ve kal‘ası (---) vâkı‘ olmuşdur. Etrâfında bâğ u bâğçesi bî-hisâbdır. (---) (---) (---) (---) El-hâsıl cemî‘i müverrihân elsine-i muhtelife beyninde bu kal‘a meşhûr ve memdûh-ı âfâkdır. Hattâ cemî‘i ulemâ-yı musannifîn ü mü’ellifîn mâbeyninde munsarıf ve gayri munsarıf ve ilmü lâ yunsarıf-misâlinde ilm-i (---) bu Ba‘albek'e-misâl getirirler. Ba‘l bir pâdişâhın ismi idi. Bek anın sıfatı idi. Bu kal‘aya sekiz yüz sene mutasarrıf olup imâr etdüğünde anın ismiyle müsemmâ kal‘a-i Ba‘albek'dir. {Ve bu Ba‘albek'de Hazret-i İlyâs'ın bir câmi‘i var idi. İlyâs Nebî âlem-i seyâhatde iken Ba‘al pâdişâh bu câmi‘e bir sanem koyup ana, ibâdet ederlerdi. Ol sanemin ismine Ba‘al derlerdi. Hâlâ bu kal‘a ol pâdişâh ve ol sânem ismiyle müsemmâdır. Hazret-i İlyâs seyâhatden gelüp bu câmi‘ içre ol putu görüp halkı esnâm-perest olmadan men‘ edüp ol kavmin haklarında niçe kerre suhuf nâzil oldu. Ahâlî-i Ba‘albek İlyâs Nebî'yi tekzîb ederlerdi. Âhiru'l-emr Cenâb-ı Bârî ol kavme yârî kılmayup cümle halkı kaht [u] galâdan helâk oldular. İlyâs Nebî, bu şehr-i Ba‘al'i terk edüp Elyesa‘ Nebî ile ikisi Cebelü'l-Lübnân dâmeninde Kerk-i Nûh-zemîne gelüp makâm edindiler. Hâlâ Elyesa‘ Nebî Kerk-i Nûh'da medfûndur. Ammâ müfessirînler İlyâs Nebî hazretleri Hızır Nebî ile hayâtdadır, derler}. Ammâ ismi ibtidâ lisân-ı İbrî üzre şezânde idi. İbtidâ Hazret-i İdrîs binâ edüp ismini şezând kodu. Hâlâ makâm-ı İdrîs Nebî ve makâm-ı Halîlullah ve kasr-ı Süleymân-ı Emînullah makâmı vardır. (---) (---) (---) Ve bu kal‘aya karîb nehr-i Rabtân; yine Cebelü'l-Lübnân'ın cânib-i şarkından çıkup Ba‘albek kal‘ası kurbundan ubûr edüp Bukâ‘ sahrâsında niçe yüz kurâların mezâriâtların reyy edüp Tûfân-ı Nûh'da tennûr-ı Nûh'dan zâhir olan nehr-i Tennûr'e mahlût olup kal‘a-i Kâsımiyye dibinde Akdeniz'e munsab olur. Bu Ba‘albek kal‘asın seyr [u] temâşâ edüp gelirken Bukâ‘ sahrâsının sağ tarafının kıble cânibinde ziyâret-i Hazret-i Yahûda ibn Hazret-i Ya‘kûb aleyhimâ's-selâm. Hazret-i Yûsuf'un en uluca karındâşıdır. Hattâ Hazret-i Yûsuf'u gayri birâderleri kuyuya atmak murâd edindiklerinde bu Yahûda rızâ vermeyüp âhir sözü geçmeyüp Yûsuf'u kuyuya atdıklarına sûre-i Yûsuf'da <a class="pcalibre pcalibre1" id="_ftnref26"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn26" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[26]</span></span></sup></span></span></a> âyeti ve âyet-i diğer <a class="pcalibre pcalibre1" id="_ftnref27"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn27" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[27]</span></span></sup></span></span></a><b class="calibre2"> </b>âyeti delîldir. Ba‘dehû Hazret-i Yûsuf'u kuyudan niçe kârbân halkı çıkarup Mısır'da azîz-i Mısır'a satup Cenâb-ı Bârî Yûsuf'u yine imtihân içün sicinde haps etdi ve niçe eyyâmdan sonra nübüvvet ile Mısır'a halîfe etdikde kaht-ı Yûsuf olup Hazret-i Ya‘kûb oğulları Ken‘ân elinden Mısır'a zahîre almağa Hazret-i Yûsuf'a gelince Hazret-i Yûsuf gördi kim kendüyi câh-ı Yûsuf'a ilkâ eden karındâşları Meyâ’il ve Hesyân ve Ruveyl ve şem‘ûn ve Mesher ve ana baba bir karındâşı Hazret-i İbnyâmin ve Hazret-i Yahûda'dırlar. Hazret-i Yûsuf {bu mezkûr karındâşların gördükde safâ edüp cümlesine belagan mâ-belağ gılâller ihsân etdi. Ammâ birinin rûhlarının haberi yok idi kim halîfe-i rûy-ı zemîn Yûsuf-ı Sıddîk birâderleri idi. Bu kerre Yûsuf ana baba bir karındaşı İbnyâmin'i bir tarîkle alıkomak ister. Karındâşlarına altun kile ile buğday verirken İbnyâmin'in devesi yükü içre altun kileyi pinhân etdirüp "Bre kile gâ’ib oldu" diyerek kileyi tecessüs edüp İbnyâmin yükünde bulup "Hay harâmîyi bulduk" deyü İbnyâmin'i haps etdiklerinde sâ’ir birâderleri aslâ cevâb etmediler ammâ bu Yahûda hazretleri âteş-pâre olup eydür "Bak a halîfe! Bu İbnyâmin'in bir karındâşına Yûsuf derlerdi. Babamız Ya‘kûb Yûsuf'u pek severdi. Bu karındâşlarım Yûsuf'a hasedlerinden kuyuya atup babamıza "Yûsuf'u kurd yedi" dediler. Babamız da aşk-ı Yûsuf ile ağlaya ağlaya alîl oldu ve bu İbnyâmin'i Yûsuf yerine sevmeğe başladı. şimdi sen bu oğlanı "Hırsızımdır" deyü haps etdin. Ken‘ân eline vardıkda ol ulü'l-azm peygamber pederimize ne cevâb edelim. Tiz şu İbnyâmin'i ver. Yohsa bir na‘ra ederim ki âsumândan bulutlar pâre pâre olup sayhamdan nehr-i Nîl ka‘ra geçüp Mısır âteşe yanup harâb olur" deyü eyle gazâb-alûd oldu kim cemî‘i vücûdunda olan tüğleri esbâbından taşra çıkdı. Hemân Hazret-i Yûsuf karındaşı Yahûda'nın bu gûne âteş-pâre olduğun görünce oğlu Efrâyim'e eydür: "Var şu darılan Yahûda'nın esbâbına elin sürüp bir nezâketle eli eline dokunsun" dedi. Hazret-i Yûsuf oğlu Efrâyim varup bu Yahûda'nın yemîn ü yesârından ubûr ederken elin eline dokundurup Yahûda'nın hiddet-i gazabı teskîn olunca Yahûda eydür: "Ne hikmetdir. Benim yanıma Ya‘kûb evlâdlarından kimesne gelüp eti etime dokunmadı kim gazabım teskîn ola. İşte vücûdım süst olup nutka mecâlim kalmadı" dedi. Bu hâl üzre Hazret-i Yûsuf ile karındâşlarıyla niçe mücâdeleleri olup âhir İbnyâmin'i hapisden halâs etmeyüp niçe yüz deve yükü gılâl dahi birâderlerine hîbe eyleyüp İbnyâmin içün "Hapisdedir" deyüp pederine mektûblar gönderüp birâderleri Ken‘ân eline gidince İbnyâmin'i âlet-i mülâhaza-i kânûn hapisden ıtlâk edüp bağrına basup taht üzre beraber karâr ederlerdi. Hattâ Hazret-i Yûsuf Feyyûm şehrin hilâfeti mahallinde binâ etdüğü mahalde Hazret-i Ya‘kûb Mısır'a geldikde mekşûfu'l-ayn olup Hazret-i Yûsuf'u ve İbnyâmin'i görüp dünya kadar hazz edüp iki evlâdının hasretine kavuşup on yedi sene Hazret-i Ya‘kûb Nebî Mısır'da ehl [ü] ıyâliyle sâkin olup merhûm oldukda Hazret-i Yûsuf, pederi Ya‘kûb Nebî'yi Kudüs'de Halîlü'r-rahmân cenbinde defn etdi. Hâlâ anda medfûndur. Ba‘dehû Hazret-i Yûsuf'u da Hazret-i <b class="calibre2"><i class="calibre3"><span class="calibre13">[37a]</span></i></b> Süleymân {tuç sandûka ile nehr-i Nîl'den çıkarup} Halîlü'r-rahmân'da Ya‘kûb Nebî cenbinde defn eyledi. Ammâ Hazret-i Yûsuf oğlu Efrâyim'e {Yûsuf} karındâşı İbnyâmin ve Hazret-i Mûsâ vâlidesi (---) Hâtun ve Hazret-i Yûsuf ma‘şûkası Züleyhâ Hâtûn cümle bunlar Mısır'da Kavâfe-i Kübrâda cebel-i Çûşî ki yâ‘nî cebel-i mu‘azzamdır, bu kûh-ı bâlânın zıll-i himâyesinde Abdullah Meğâverî ziyâreti mukâbelesinde bu peygamberzâdeler bir kubbe-i azîm içre medfûnlardır kim hâlâ ziyâretgâh-ı hâss [u] âmm-ı Mısır'dır. Ammâ bu mezkûr Yahûdâ hazretleri, pederi Ya‘kûb Nebî intikâlinden sonra mezkûr Bukâ‘ sahrâsında merhûm olup mezkûr mahalde bir kûh-ı pestin zeylinde müfîd ü muhtasar bir kabr-i münevverde medfûndur. Kaddi kâmil yüz kırk adımdır. Türbe-i pür-envâr cümle kârgîr ile mebnî toprak ile mestûr sutûhı vardır ve birkaç fukarâ Urbân dervîşânı vardır. Lâkin üzerinde sandûka mümkin değil, bir kabr-i tavîl olmağıla ba‘zı vâlîler rûhâniyyetinden istimdâd taleb edüp yeşil çuka ile setr ederler. Ammâ zamânımız kabirleri gibi kıbleye yan bükü değildir. Ser-i sa‘âdetleri Kuds-i şerîfe doğrudur. Hazret-i Ya‘kûb'un büyük evlâdı ve Hazret-i Yûsuf birâderi olduğuna şübhe yokdur.</p>

      <p class="evliyasatr">Andan yine refîklerimiz ile cânib-i garba 3 sâ‘atde yine Bukâ‘ sahrâsının cânib-i kıblesinde,</p>

      <p class="evliyasatr"><b class="calibre2">Ziyâret-i Hazret-i şîs ve Hazret-i Âdem Safî </b><i class="calibre3">aleyhimâ's-selâm:</i> Bir bayır dibinde yüz yetmiş adım kabr-i tavîldir. Üzerinde yine kârgîr binâ ile mebnî hâk-i pâk ile mestûr âsitâne-i azîmdir. Yine ser-i sa‘âdetleri Kudüs cânibindedir. Yetmiş-seksen mikdârı Hindî Özbek'i ve fukarâ-yı Urbân ile memlû bir âsitâne-i azîmdir. Ammâ etrâfında kurâ ve kasabâtdan imâr olmamağile ehl-i züvvârı azdır, ammâ acâyib rûhâniyyet vardır. Kabr-i şerîfine âdem girince vücûdına lerze müstevlî olur. Hazret-i Âdem hayâtda iken bu Hazret-i şît'e kırk yaşında nübüvvet gelüp çulhalık ile kifâf-ı nefs ederdi. Sene (---) mu‘ammer olup pederi Âdem Safî'den sonra merhûm olup bu mahalde defn etdiler. Bi-kavli Muhammed ibn İshâk, Hazret-i şît'den vilâdet-i Seyyidi'l-Kevneyn ve's-sakaleyn'e gelince sene 6750 olmuşdur.</p>

      <p class="evliyasatr"><b class="calibre2">Menâkıb-ı Hazret-i şîs:</b> Niçe müverrîhler bu Hazret-i şîs Nebî içün, Hazret-i Âdem cennet-i me’vâdan hübût etdikde hâk-i Hindistân'da cezîre-i Serendil'e kadem basdıkda firâk-ı cennet-i izzet ile zâr u feryâd etdikçe cümle hayvânât-ı vuhûş u tuyûr ve kerrûbiyânlar Âdem'i ta‘yîb etdiklerinden "Yâ Rabbî, yüzüm karasına bakma!" deyü tazarru‘ [u] nâlişler edüp "Bu dünyâda bana bir yâr-ı gâr-ı gâm-küsâr hemrâh ihsan eyle" deyüp ibtidâ Hazret-i Âdem'e cennetden bir sevr ve bir at ihsân olunup onlar ile üns [ü] ülfet edüp süvar olarak Hazret-i Havvâ'yı cüst ü cû edüp nâm [u] nişânın bulmazdı. Hikmet-i Hudâ; bir gice menâmında ihtilâm olup zülâle-i menîsi zemîne düşüp bi-emri Hayy [u] Kadîr dokuz ay on günden sonra zemînden edîm-i arza Hazret-i şîs vücûda geldi. Lisân-ı İbrî'de "şîs" bitdi, demekdir. Anınçün şîs Nebî derler. Hatta ba‘zı müverrihîn Sûre-i (---) <a class="pcalibre pcalibre1" id="_ftnref28"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn28" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[28]</span></span></sup></span></span></a><sub class="calibre34"> </sub>âyeti nassı kâtı‘ı tefsîrinde Âdem ve şîs ve İsâ ile tefsîr etmişler. Ammâ ba‘zı müverrihîn ve müfessirîn "Belî Hazret-i Âdem ihtilâm olup zemînde bir evlâdı zâhir oldu. Ammâ ana hukemâ-yı kudemâ "Abdüsselâ" ve Bî-rûhu's-sanem" derler. Yaylalarda benî Âdem şeklinde merd ü zenli müşekkel şevârib ve lıhyeli kadd [u] kâmet sâhibi bir gûne haşayiş-i zîrûhdur kim hukemâlar edviye içün ka‘r-ı zemînden çıkarırken niçesi denîsi ile cimâ‘ ederken bulunmuşdur. Kâküllerin taraklayup mahbûb çehre sağîr ü kebîr bir gûne mukavvî haşîşdir. Zîrâ menî-i Âdem Safî'den halk olunan budur, Hazret-i şîs değildir deyü tahkîk ederler. Kavl-i sahîh, Hazret-i Âdem cezîre-i Serendil'de iken kırlangıç kuşu Âdem'e gelüp sakalı telinden Cidde'de Havvâ'ya götürüp Havvâ'nın geysûları telinden Âdem'e getirüp kırlangıç tayrı vâsıtalığiyle az müddetde Hazret-i Âdem Havvâ ana ile cem‘ olup Havvâ hâmile kalup ibtidâ edîm-i arzda rahm-ı mâderden müştakk olan Hazret-i şîs Nebî'dir kim Âdem'den sonra nebî-yi sânî şîs'dir ve cemî‘i enbiyâya eb-i sânîdir.</p>

      <p class="evliyasatr"><b class="calibre2">Diğer menâkıb-ı Hazret-i şîs:</b> Sene (---) târîhinde Sultân Süleymân asrında Dervîş Paşa vâlî-i şâm iken sahrâ-yı Bukâ‘'da bir bârân-ı rahmet nâzil olur kim yedi gün yedi gice niçe büleydeler ve niçe dağlarda kayalar pâre pâre olup seyl-i matar deryâ gibi tenevvüc edüp bu Hazret-i şîs'in kabr-i şerîfinin bir cânibin seyl-i âb münhedim edüp cesed-i Hazret-i şîs'in sağ cânibinde mübârek dest-i şerîfleri ve uylukları keşf olup ter ü tâze altı bin yedi yüz elli seneden berü zâhir olunca şâm Vâlîsi Dervîş Paşa'ya ılgâr ile haber edüp bir günde anlar dahi gelüp niçe yüz bin âdem na‘ş-ı Resûl şîs'i görüp İslâm îmân [u] i’tikâdları dahi ziyâde olup niçe bin münkirîn tecdîd-i îmân ederler. Ba‘dehû Dervîş Paşa cümle <b class="calibre2"><i class="calibre3"><span class="calibre13">[37b]</span></i></b> a‘yân [u] kibârı cem‘ edüp Hazret-i şîs'in sağ cânibi vücûd-ı şerîfin tevhîd [ü] tezkîr ile gülâb ve müşk-i anber-i hâm râyihalarıyla gasl edüp bu mahalle defn ederler. Ba‘dehû ol seyl harâb etdüğü mahalle bir rasîf-i kavî inşâ edüp âsitânesin imâr eder. Bu ahvâl karîbü'l-ahd olmağıla mahkeme-i Bukâ‘'da ve Zeydâniyye ve Ba‘albek sicillâtlarında mastûrdur. Ba‘dehû sene (---) târîhinde Cüvânapucubaşı şâm vâlîsiyken Sultân İbrâhîm Hân'ın sadrıa‘zamı olup bu âsitâne-i şîs Nebî'yi imâr edüp kabr-i tavîli üzre beşyüz zirâ‘ yeşil çuka setr etmişdi. Hakîr ziyâret etdikde ol mestûr çuka hâzır idi. Hakîr bu kabr-i münevver üzre cümle gubârı süyürüp hizmet-i Resûl'de bulunup hasbeten lillah bir hatm-i şerîfe şürû‘ edüp ba‘dehû ziyâret-i vedâ‘ ile yine atlarımıza süvâr olup vakt-i gurûbda Kerk-i Nûh kal‘ası dibinde ordu-yı İslâm'a gelüp vâsıl olduk. Ertesi gün kûs-ı rıhletler çalınup deryâ-misâl asker ile cânib-i garba Bukâ‘ sahrâsı içre (---) sâ‘atde,</p>

      <p class="evliyasatr"><b class="calibre2">Menzil-i karye-i cisr-i Fir‘avn:</b> Bukâ‘ sahrâsında yüz elli evli kurâdır. Câmi‘ ve hammâmı var. Re‘âyâsı Arab ve Dürüzîlerdir. Bukâ‘ subaşısı hükmünde ze‘âmetdir. Zîrâ Bukâ‘ Kerk sancağı hudûdudur. Nehr-i Tennûr üzre üç gözlü Zâhir Baybars cisri vardır. Andan yine cânib-i garba (---) sâ‘at gidüp</p>

      <p class="evliyasatr"><b class="calibre2">Menzil-i karye-i Ceremât:</b> Nehr-i Tennûr'un cânib-i garbî tarafı olmağile Zeydâniyye nâhiyesi hudûdunda yüz hâneli mutî‘ Dürüzî köyüdür, kim bunlara Kızıllı ta‘bîr ederler. Cenk mahallerinde "Hûbâr" deyü feryâd-ı gülbang çekerler. Cemî‘i büyûtlarının der-i dîvârları ve bacaları ve gaytânlarında dud ağaçları ve zeytûn ağaçları kızıl aşı ile boyanmışdır. Hikmet-i Hudâ cemî‘i dağlarında ve sahrâlarında türâbları kırmızı hâk-ı anber-pâk olduğundan Kızıllı derler ve cemî‘i sıbyân u nisvân-ı emredânının libâsları ve başlarında tâcları kırmızı güvezi makdemdir. Ekseriyyâ mahsûlâtları harîr ü zeytûndur. Ve gayri mahsûlâtları gâyetü'l-gâye mütekâsirdir. Bu karyede Ma‘ânoğlu'nun mutî‘ [u] münkâd olan şeyhleri gelüp hedâyâların arz edüp zimmetlerinde olan yüz yetmiş kîseyi dahi teslîm edüp şâm defterdârından memhûrlu temessükâtlar aldılar. Andan (---) sâ‘atde,</p>

      <p class="balkorta11">Evsâf-ı sûr-ı ibret-nümâ-yı kal‘a-i şıkıf </p>

      <p class="evliyasatr">Sene (---) târîhinde Kuds-i şerîf, kefere-i Freng-i bed-renk destinde iken bu kal‘a-i şıkıf'ı şıkıf nâm bir Dürüzî beğinin i‘ânetiyle İşpaniye binâ etmişdir. Ba‘dehû Kudüs'ü Nûreddîn-i şehîd feth edüp bu kal‘ayı dahi Nûreddînü'ş-şehîd feth etmişdir. Ba‘dehû sene 922 târîhinde Selîm Hân fethidir, be-dest-i Yûnus Paşa. şâm eyâletinde Kerk sancağı hudûdunda Zeydâniyye kazâsı ve subaşılığı hükmünde evc-i âsumâna ser çekmiş bir yalçın beyâz kûh-ı bülend üzre bir kal‘a-i ibret-nümâdır. Aşağı Tennûr nehrinden tâ kal‘anın zirve-i a‘lâsına iki sâ‘atde urûc olunur. Sene (---) târîhinde Ma‘ânoğlu Âl-i Osmân'a karşu durup ısyân etdikde bu kal‘aya yigirmi bin fitil tüfenk-endâz asker ile kapanup cenge âmâde oldukda kara tarafından eyâlet-i Karamân ve Sivas ve Mar‘aş, Adana ve Haleb ve şâm ve şâm Tarablus askerleri bu kal‘ayı muhâsara etdiler. Deryâ tarafından iki yüz pâre kadırga ile donanma-i hümâyûna Kapudan Ca‘fer Paşa serdâr-ı mu‘azzam olup Bektâş Ağa donanma yeniçeri ağası olup yetmiş seksen bin asâkir-i İslâm ile bu kal‘ayı muhâsara edüp bir taşına Ma‘ânoğlu bin baş alup öskes kal‘ayı vermeyüp asker-i İslâm hâ’ib ve hâsir gitdiler. Hâlâ Âl-i Osmân'ın meteris yerleri âşikâre durup niçe bin şühedâ-yı Âl-i Osmân medfûndur. Kıble tarafı nehr-i Tennûr deresine nâzır câh-ı gayyâdır. El-ıyâzen-billah âdem aşağı bakmağa cür’et edemez ve aşağı derenin bir tarafında Ba‘albek kal‘ası vâdîsinden gelen nehr-i Rıtân nehr-i Tennûr'a mahlût olur ve şıkıf kal‘asına gelen Ayn-i Sûl karyesinden tulû‘ eden nehr-i Sûl bu nehr-i Tennûr'a mahlût olup mezkûr üç nehrin feryâd [u] figânından âdemin kulağı asam olup bir fersah yerden istimâ‘ olunur. Mezkûr kal‘a-i şıkıf'dan Ma‘ânoğlu üstâd-ı kâmil kûhkenler getirüp kal‘adan aşağı nehirlere gelince bin iki yüz kademe taş nerdübân kesüp kal‘adan suya inilir nihânî su yolları vardır kim râygân değildir. Sene-i âtîde yine Ma‘ânoğlu üzre kel-evvel asker-i bî-pâyân ile Küçük Ahmed Paşa serdâr olup Ma‘ânoğlu'nu zorâzor kuvvet-i bâzû ile kal‘a-i (---) (---) çıkarup der-i devlete gönderüp huzûr-ı Murâd Hân-ı Râbi‘de kellesi galtân olup oğlu (---) Beği harem-i hâsda odasına aldı. Ammâ bu kal‘a-i şıkıf'da hâlâ âdem âdemî-zât yok, ma‘mûr u âbâdân bir burc [u] bârûsuna rahne isâbet etmemiş şekl-i muhammes bir seng-binâ bir kal‘a-i zîbâdır. Her taş fîl cüssesi kadar var. Kat-ender-kat sarâyları ve müte‘addid hücreleri ve kâ‘aları ve bir câmi‘i ve gılâl anbarı ve cebehâne <b class="calibre2"><i class="calibre3"><span class="calibre13">[38a]</span></i></b> odaları ve bârân-ı rahmetden nâzil olan mâ-i zülâl içün su sarnıçları var kim cümle binâlarında aslâ ahşâbâtdan bir hatab makûlesi yokdur. Cümle kârgîr binâlardır kim henüz üstâd-ı mi‘mâr elinden çıkmışdır. Ammâ bu kal‘ada sâ‘at gibi kurulu bir gûne un değirmeni vardır, diller ile ta‘bîr olunmaz san‘at-ı acîbdir. Bu kal‘a imâr olup benî Âdem ile pür olsa vâhid ke-elf bir kal‘a-i üstüvâr olurdu. Bu kal‘ayı temâşâ ederken ba‘zılar Zeydâniyye kal‘asın medh etdiler. Hemân aşağı ordu-yı İslâm'a inüp paşadan me’zûn olup kırk elli yiğit başıma cem‘ edüp nehr-i Tennûr'u geçüp yedi sâ‘atde,</p>

      <p class="evliyasatr"><b class="calibre2">Karye-i Ayn-i Sûl;</b> nâm mahalle varılup şıkıf nâhiyesinde Ayn-i Sûl nâmında bir kayadan ayn-ı hayât su çıkup aşağıda bir buhayrecik olur. Ol buhayre içre aslâ sayf u şitâda semekden bir nâm [u] nişân yokdur. Tâ ki mâh-ı şubât geldikde hadd ü hasrın cenâb-ı Bârî bilir bir gûne balık zâhir olur kim gûyâ sîm-i hâlisdir. Cüssede Rûm'un hapsi balığı gibi bir semekedir. Mâh-ı şubatın nısfı olunca bu balıklar biri biri üzre binüp cimâ‘ etmeğe başlarlar ve ol balıklardan bu su yüzüne bir gûne neft gibi yağ şinâverlik etmeğe başlar. Ol yağdan cüzâm olanlar cem‘ edüp cerâmına sürse ve dütsi etse bi-emrillâh şifâ bulur. Bu halîc üzre yağ zuhûr olduğu mahalde bir âdem bu sudan nûş etse serhabtân marazına ya‘nî salbaş ve ahmaklık marazına mütbelâ olup başın dutamaz olur. Ammâ cimâ‘ etmeden dahi bîzâr olur. Ve mezkûr semekeyi âteşe yaksalar ol ev içinde olan hayvânât ve akreb ve çıyan ve yılan cümle mürd olur. Ve bu balığın etin tenâvül eden âdem dahi salbaş olup başın dutamaz olur. Bu temâşâyı edüp yine cânib-i kıbleye sengistân ve zeytûnlu çengelistân [u] hıyâbân yerleri aşup (---) sâ‘atde,</p>

      <p class="balkorta12">Evsâf-ı kal‘a-i vâcibü's-seyr Zeydâniyye </p>

      <p class="evliyasatr">Bi-kavli Târîh-i Fütûhât-ı şâm, bu kal‘a sene (---) târîhinde Âl-i Emeviyyûn'dan Emîrü'l-mü’minîn Süleymân b. Abdülmelik birâderi Mesleme binâ etmişdir. Mülûkdan mülûk destine girüp sene 922 târîhinde Selîm-i Evvel'e bilâ-cenk itâ‘at etmişlerdir. Hâlâ şâm eyâletinde şâm paşasının hâs-ı hümâyûnundan ifrâz yedi kîse mahsûllü subaşısı yüz elli âdem ile hâkimdir ve yüz elli akçe kazâ-yı âsumânîdir. Zîrâ kurâları cümle Dürüzî ve Timânî ve Mervânî'dir. şâm yeniçeri serdârı ve kal‘a dizdârı ve neferâtları vardır.</p>

      <p class="evliyasatr"><b class="calibre2">Eşkâl-i kal‘a-i Zeydâniyye:</b> Bu dahi evc-i âsumâne çıkmış bir kûh-ı bülendin tâ zirve-i a‘lâsında şekl-i muhammes şeddâdî taş binâ bir kal‘a-i kavîdir. Ammâ yalın kat dîvârdır. Bir yerden havâlesi ve bir tarafdan zafer mümkün değildir. Canib-i erba‘asında aslâ handakı yokdur ve dâ’iren-mâdâr cirmi altı bin adımdır. Cânib-i (---) bir demir kapusu vardır. Derûn-ı kal‘ada</p>

      <p class="evliyasatr">................(5 satır boş) ................</p>

      <p class="evliyasatr">Bu kal‘ada bir gice subaşı Saçlıoğlan'da mihmân olup ertesi yine cânib-i şimâle (---) sâ‘atde sür‘at ile gidüp yine kal‘a-i şıkıf altında askere dâhil olup gice derûn-ı askerde bir güft-gû olup "Ordu-yı İslâm'ı kırk bin tüfenk-endâz Dürüzî basacak imiş" deyüp niçe hây-hûy olup ol gice ordu-yı İslâm'ın cânib-i erba‘asına niçe bin tüfenk-endâz kemîngâhları konulup âmâde durdular. Tâ ki nısfu'l-leyl oldu, el-azametullah Cebelü'l-Lübnân'ın üzerinde niçe bin fitîl çerâğân görünüp bir "Hûbâr", sadâsı kopdu kim zemîn [u] âsumân dir dir ditreyüp ne cânibden ordu-yı İslâma şebhûn hücûmlar etdilerse kemîngâhda âmâde olan guzât-ı Müslimîn üzre uğrayup dendân-ı seyf-i Murtezâ Paşa'dan geçüp münhedimen hâ’ib ve hâsir gitdiler. Ertesi ale's-sabâh bir gün mukaddem tuğlar ileri gitmesin ma‘kûl görmeyüp cümle asâkir-i zafer-şi‘âr bir topdan kalkup yine cânib-i garba (---) sâ‘atde,</p>

      <p class="balkorta1">Evsâf-ı kal‘a-i Kâsımiyye </p>

      <p class="evliyasatr">Sene (---) târîhinde güzelce Kâsım Paşa binâ etdüğü ve leb-i deryâdan bir top menzili ba‘îd bir püşte üzre nehr-i Rıtân ve nehr-i Tennûr kenarında Sayda eyâleti hükmünde subaşılık ve nihâyet olduğu kal‘a içinde beş on hâne olup şekl-i murabba‘ bir küçücük dizdârsız kal‘a olduğu, hacca <b class="calibre2"><i class="calibre3"><span class="calibre13">[38b]</span></i></b> müteveccih olduğumuz sene cild-i (---) mizde mufassal tahrîr olunmuşdur. Bu mahalde cümle guzât-ı müslimîn Akdeniz kenarına hayme vü hargâhların kurup meks etdiler. Bu menzilde Sayda-i Berût hâkimi beş bin asker ile imdâda gelüp meks etdi. {Mukaddemâ ulaklığla Âsitâne'den geldiğimizde paşa efendimiz Sayda-i Berût kal‘aları teftîşin ihsân edüp bu mahalde Sayda hâkiminden iki bin esedî hizmet aldık}. Ve bir gün yine Sıfet hâkimi Na‘lbend Alî Ağa üç bin asker ile gelüp leb-i Deryâ-yı Sefîd'de meks edüp çarhacı ta‘yîn olundu. Andan leb-i deryâ ile iki sâ‘atde,</p>

      <p class="evliyasatr"><b class="calibre2">Menzil-i tılsımât-ı re’sü'l-uyûn, acîbe-i ibret-nümûn:</b> Bu diyâr kavm-i Yunaniyân destinde iken hukemâlar hikmet ile sâhil-i deryâdan yüz adım ba‘îd deryâ içinde elli zirâ‘ kaddi bir kulle-i âlî binâ etmişlerdir. Ortasında bir havz-ı azîmi var, gâyet berrâk âb-ı rahîk ile memlû bir havz-ı kebîrdir. Bu havzın ka‘rından niçe zî-kıymet eşyâlar nümâyândır. Niçe serdengeçti yiğitler bâr-ı sakîl hacerleri derâğûş edüp ka‘rına inmeden katı yaydan ok çıkar gibi rûy-ı mâya çıkar. Ammâ aslâ zarar isâbet etmeyüp nihâyet-i mâya ermek muhâldir. Her çend kim bu havza zî-rûh kısmı girse tarfetü'l-ayn içre taşra çıkar ammâ gusl etmeğe girüp çıksa aslâ zarar yokdur. Ve hacer ü şecer makûlesi ilkâ eyleseler aslâ zarar etmez. Hâssa-i re’s-i ayn kırk gün bu cüzâm âbından nûş etse halâs olur.</p>

      <p class="evliyasatr"><b class="calibre2">Hâssa-i sânî:</b> Girüp nûş eden hummâ-yı rub‘dan ve hummâ-yı muhrikden halâs olur. Hikmet bu kim bu havz-ı azîm deryâ içinde bir kulle-i âlînin tâ zirve-i a‘lâsında coşkun bahr-misâl taşup kullenin cânib-i yakîninde havâle bir kûh-ı bâlâ yokdur kim bu âb-ı hayât andan gele. Temâşâgâhdır kim Hacc-ı şerîfe gitdiğimizde cild-i (---) bunun dahi evsâfı mufassal tahrîr olunmuşdur.</p>

      <p class="evliyasatr">Bu temâşâyı edüp yine cânib-i kıbleye leb-i derya ile 2 sâ‘atde,</p>

      <p class="balkorta1">Evsâf-ı kal‘a-i ma‘mûr ya‘nî şehr-i Sûr</p>

      <p class="evliyasatr">Leb-i deryâda İskender-i Kübrâ binâsıdır. Ba‘dehû sene (---) târîhinde Melikü't-Tâhir İşpaniye keferesi elinden feth etmişdir. Ba‘dehû sene 922 târîhinde Selîm şâh'a emân ile vermişlerdir. Sayda hâkinde voyvadalıkdır ve kazâdır. Ve kal‘ası leb-i deryâda bir kal‘a-i azîm ve liman-ı kebîri var. Hâlâ câ-be-câ yerleri mündehimdir. Cirmi altı bin adımdır. Ve üç mahalle ve üç yüz toprak örtülü hâneleri ve bir câmi‘i ve bir hammâmı ve esvâk-ı muhtasarı ve bir deyr-i ma‘mûru var, cümle kefere Aleksandır'ın ma‘bedgâhıdır deyü i‘tibâr ederler. Bu mahalde cümle keferelerdir ammâ aslâ lisân-ı Rûmî bilmeyüp Arabî tekellüm ederler ve yemîn etseler "Vahad Allah, bi-sırrı Hazret-i şem‘ûn" derler. Ve bu kal‘a bir kumsal yerde vâki‘ olmağıla leb-i deryâda limana nâzır bir kulle-i kavîsi Fâtih-i Yemen Sinân Paşa binâsıdır. Dizdârı ve merdim-i hisârı elli nefer ile bunda sâkinlerdir. Sekiz rüzgâr-ı zûr-kârdan emîn liman-ı kebîri vardır. Akka limanında gemiler kışlamayup burda yatarlar ammâ kum deryâsı günden güne şehri gark-ı rimâl etmededir. Zamân-ı kadîmde kum tılsımâtı olmak üzre bir amûd-ı âlî var imiş. Ma‘ânoğlu defîne vardır deyü amûdı münhedim edüp kum bu şehre dâhil olmağa başlar. Niçe gûne evsâfları bu kal‘a-i Sûr'un yine Mekke-i Mükerreme'ye gitdiğimiz sene şâm Tarablusu evsâfıyla mufassal tahrîr olunmuşdur. Bu kal‘ayı seyr [u] temâşâ edüp mahall-i ma‘hûdda cümle asker Nakura Boğazı'n geçmek içün hâs u âm müşâvere edüp Sıfet hâkimi çarhacı olup kırk bayrak sekban sarıca askeri nısfu'l-leylde pür-silâh olup Nakura Boğazı'na varup hâlî bulup pusu yerlerine sepişüp cümle bahâdırân âmâde hâmûş-bâş yatdılar. Ol gice Dürüzîlerden yedi aded çaşıt dutulup Paşa'ya geldükde söyledüp aslâ amân vermeyüp Sûr kal‘ası önünde kelleleri tenlerinden tîğ-ı Murtezâ ile galtân olup ale's-sabâh Nakura Boğazı'ndan feryâdcılar gelüp "Bre Sultânım, pusuda olan asâkir-i İslâm'ı Dürüzî basup gâlib gelüp bizim bayraklar mağlûb olmada. Hâlâ ceng-i azîmdir" deyünce mukaddemâ ileri kırk bayrak piyâde Sayda-i Berût ve Sıfet askeri gidüp imdâd yetişir. Paşa dahi atlanup cümle asker ile bir sâ‘atde imdâda yetişüp</p>

      <p class="balkorta1">Evsâf-ı ceng-i azîm Nakura</p>

      <p class="evliyasatr">Der-akab paşa-yı re’y [u] tedbîr cümle askeri piyâde edüp cengi harbîlere tarralar urulup cümle asker ceng-i azîm olan mahallere varmayup şâmlı Osmân Ağa bir koldan ve Delibaşı bir koldan ve Üsküdar cenginde Gürcî Nebî ile firâr eden Çomar Bölükbaşı bir koldan ve dörd yüz iç ağaları leb-i deryâdaki yalçın kayalardan ve'l-hâsıl on yedi yerden alarka dağlar içinden girüp tâ mahall-i cenge vardıkda bir ağızdan sadâ-yı Allah Allah'a rehâ buldurunca cümle Dürüzî ve Timânîler sadâ-yı Allah Allah'ı istimâ‘ edince akılları başlarından gidüp mukaddemâ giceden pusuda basılan <b class="calibre2"><i class="calibre3"><span class="calibre13">[39a]</span></i></b> bayraklar altında inhizâma yüz dutan guzât-ı Müslimîn tâze cân bulup iki asker meyânında Dürüzî-i bî-dînleri meydân-ı muhabbetde kalup mısrâ "Neresi yâ neresi, cây-ı selâmet neresi" mazmûnınca bir cây-ı menâs bulmaya iktidârları olmayup kudurmuş kelb-i akûr gibi yedi buçuk sâ‘at germ-â-germ ceng savaş u perhâş oldu kim bu dağlardan Ma‘ânoğlu'ndan berü böyle bir ceng-i Murtezâ Alî olmamışdır. Âhir kimi kayalardan kendüyi deryâya atup gark kimi gark-ı ırk olup pâre pâre oldu. Kimi dendân-ı tîğ-i âteş-tâb ile kellesi galtân olup vakt-i asrda üç bin aded Cebrî, Kaderî ve Nusayrî ve Timânî bî-mezheb Mervânî şemşîr-i âteş-tâbdan geçüp ba‘de'l-asr Nakura Boğazı yüz bin âlâm-ı şedâyid-i renc-i anâ ile ubûr olunup vakt-i gurûbda,</p>

      <p class="evliyasatr"><b class="calibre2">Menzil-i karye-i şem‘ûn-ı Safâ:</b> Bu mahal Sıfet hudûdunda vilâyet-i Dürüzistân'dır. Bu karye bin hâneli ve hân u hammâmlı ve esvâk-ı muhtasarlı ma‘mûr karyedir kim her hânesi kal‘a-misâl mazgal delikli, cümle kapuları muhkem ve metîn kal‘a-misâl türâb-ı pâk ile mestûr zeytûnlu ve dud ağaçlı, bâğlı ve bâğçeli âbâdân karye-i Dürüzistân'dır. Bu karyede yedi yüz esîr kurâ şeyhleri gelüp niçesinin kelleleri galtan olup altı yüzü kayd-bend-i esîr olup otak önüne beş bin kelle yığılup asker-i İslâm'dan ancak iki yüz seksen âdem şehd-i şehâdet câmın nûş edüp yedi yüz âdem mecrûh-ı dil-fikâr oldu. Ol gün cemî‘i iş erlerine iki yüz yetmiş hil‘at giydirilüp niçe yüzüne şâm ze‘âmeti ve timarları ve yeniçeri gedikleri ihsân olunup iki bin mikdâr şehbâz u dilîr ve server [ü] hünerverlerin serlerine çelenkler sançılup cümleye yetmiş kîse bahşîş ihsân olundu. Hakîrin bu ceng-i garrâya fakîranca bu ebyâtı târîh düşmüşdür: Feth-i Dürüzî be-dest-i Murtezâ Paşa</p>

      <p class="evliyasatr"> Evliyâ bu fethi gördükde dedi târîhini</p>

      <p class="evliyasatr"> Sene-i elli dokuz târîhinde oldu gazâ.</p>

      <p class="evliyasatr"> Sene 1059.</p>

      <p class="evliyasatr">Bu gâzâ-yı zafer-me’serden sonra cümle üserâları halâs etmeğe bakıyyetü's-seyf olan meşâyih-i Dürziyân gelüp zimmetlerinde olan mâlları getirüp yigirmi günde bu şem‘ûn beledînde bin kîse mâl ve üç yüz katır bârı ham harîr gelüp şâm'a gitdi. Ve cemî‘i asâkir-i İslâm birer rehinler ile Dürüzistân dağlarına gelüp mallar tahsil ederek her ağa bây oldu.</p>

      <p class="balkorta1">Evsâf-ı cebel-i bâlâ Nakura </p>

      <p class="evliyasatr">Leb-i Bahr-i sefîd'de evc-i âsumâna çıkmış peyâz sa‘b kayalardır kim berhevâ tayerân eden mürğ-i zeyrek bu cebel-i bülendin üzerinden pervâz urup geçmede âcizdir. Hattâ cemî‘i müfessirîn sûre-i (---) <a class="pcalibre pcalibre1" id="_ftnref29"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn29" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[29]</span></span></sup></span></span></a> âyeti bu Nakura Boğazı hakkına nâzil olmuşdur, derler" Akka kal‘asında medfûn Hazret-i Sâlih'in du‘âsı berekâtıyla bu kûh-ı bâlâ üzre teng ü zıyk yol açılmış ammâ yine deve ve katır ve yüklü hımâr geçmek ihtimâli yokdur, ancak piyâde âdem geçer. Ba‘dehû Melikü't-Tâhir Akka kal‘ası fethine gitdikde sehel yolların tathîr etmiş. Niçe mülûkler dahi bu Nakura Boğazı'n açmışlar, ammâ yine sa‘bdır. Leb-i deryâ tarafına âdem bakmağa cür’et edemez. Zîrâ çâh-ı gayyâdan ve derk-i esfelden ve <i class="calibre3">"veylün"</i> deresinden nişân verir kûh-ı bâlâdır. Hattâ deryâ tarafı evc-i semâyâ ser çekmiş kayalarının altları kûh-ı bî-sütûn gibi boşdur.</p>

      <p class="evliyasatr">Elbette bârçe galyonlar girse direklerinin serenlerinin cıvandıraları kayalara dokunmaz. Böyle mağaralı kayalar var kim içine yigirmişer bin atlı âdem girse "Yerimiz dardır" diyemezler. Eyle vâsi‘ ibret-nümâ gâr-ı yetîmânlardır. Kaçan kim lodos rüzgârı şiddet üzre esdikde talattum-ı deryâ cûş [u] hurûşa gelüp yedişerleme ta‘bîr etdikleri deryâ kumu dağlar gibi gelüp bu Nakura kayaları mağaralarına urdukda ol dağların sâ‘ikasından benî Âdem Nakura'dan geçmeğe cür’et edemeyüp zehresi çâk olur. Tâ bu merteb sıyt u sadâ verir kim üç menzil ba‘îd şâm-ı şerîf'de bu Nakura kayaları gârlarına temevvüc-i deryâ urduğunun gürüldüsü istimâ‘ olunup "Nakura dağları gürler" derler. Tâ bu mertebe gâr-ı azîmler, hattâ cemî‘i müfessirîn "Kur‘ân-ı Azîm'de zikr olunan Nakura Boğazı budur" derler. Cemî‘i mellâhân-ı bihârda ve cümle seyyâhân-ı berde meşhûr-ı âfâk bir Nakura Boğazı'dır. Râh-ı tenginin iki cânibleri eyle yalçın kayalardır kim bebr ü peleng ve külüng-i nâhunların ilişdirecek yer bulamaz. Bu kayalarda bir tüfenkli, bin aded âdemi geçirmek ihtimâli yokdur. Tüfenk atmayup taş yuvarlasa kifâyet edüp kuş uçamaz. <i class="calibre3">El-ıyâzen-billâh</i> sarp ve muhavvif ve muhâtara yerlerdir. Hamd-i Hudâ böyle bir sa‘bu'l-mürûr mahalde Murtezâ Paşa efendimize Dürüzî mel‘ûnlarının fethi müyesser olup hakîr-i pür-taksîr dahi böyle gazâda bulunduk.</p>

      <p class="evliyasatr">Ba‘dehû şem‘ûn-ı Safâ köyünde mâl-ı pâdişâhî tahsîline mübâşeret etdiklerinde Murtezâ Paşa efendimiz hakîre <b class="calibre2"><i class="calibre3"><span class="calibre13">[39b]</span></i></b> kırk bin guruş tahsîlin ihsân edüp Alî Bölükbaşı bayrağıyla seksen aded tüvânâ pür-silâh yiğitler götürüp Zeydâniyye nâhiyesinde 7 sâ‘atde,</p>

      <p class="evliyasatr"><b class="calibre2">Menzil-i karye-i Du‘âbe:</b> Bir dağ başında bâğlı ve bâğçeli ve incir, zeytûn ve dud şecerli ve bin hâneli ma‘mûr [u] âbâdân Timânî kavmi köyüdür. Hamd-i Hudâ yedi günde otuz kîse tahsîl edüp üç kîse hakîre ve bir kîse bayrak sarıcalarına verüp on bin guruş içün üç aded şeyhi kayd-bend ile paşaya getirüp teslîm etdik. Yine şem‘ûn köyünde zevk [u] safâmıza meşgûl olduk.</p>

      <p class="evliyasatr"><b class="calibre2">Ziyâretgâh-ı Hazret-i şem‘ûn-ı Safâ:</b> Hazret-i Mesîh aleyhi's-selâmın on iki halîfesi var idi. Evveli Habîb-i Neccâr idi. İkincisi bu şem‘ûn-ı Safâ idi. Amma bu şem‘ûn hakkında kavm-i Yunaniyân, peygamber derler, ammâ lağv kelâmdır demişler. Hazret-i İsâ âlem-i sabâvetde bunların derâgûşunda perveriş bulmuşdu. Bu şem‘ûn, Hazret-i Yahyâ'nın akrabalarından idi. Hazret-i Mesîh âsumâne urûc etdikten sonra bunlar Nablus şehrin terk edüp ekseriyyâ Antakıyye'de Habîb-i Neccâr ile hem-celîs idi. Habîb-i Neccâr şehâdetinden sonra niçe zamân seyâhat edüp müddet-i ömr-i azîzleri sene (---) mu‘ammer olup bu Nakura'da şehîd olup bu mahalde kavm-i Nasârâ defn edüp üzerine kayasıralardan bir kral kubbe-i âlî ve bir bâğ-ı İrem zeytûnlı ravza-ı cinân binâ edüp imâr eder. Hâlâ cemî‘i millet-i Nasârâ'nın ziyâretgâhıdır. Ümmet-i Muhammed'in ziyâretgâh [u] ârâmgâhıdır. Niçe yüz dervîşân-ı Dürüzî-mezheb fukarâları vardır. Kubbe-i pür-envârının içi gûnâ-gûn şem‘-i asel ile müzeyyendir. Ve şem‘dân ve halîçe ve çerâğdânlar ile ârâste bir âsitâne-i meşhûrdur. Hattâ niki havârîyyûn'un aşkına on iki kandili ilâ mâşâallah şeb [u] rûz çerâğân olup aslâ sönmemişlerdir. Cümle huddâmları bu işe me’mûrlardır. Zîrâ bu diyâr zeytûn ve zeytûn yağından ibâret olmağın her kurâdan niçe yüz miskete ile zeytûnyağı gelüp kanâdillere yakarlar. Ammâ garâ’ib budur kim diyâr-ı Frengistân'ın İşpaniye ve Ceneviz ve Portugal ve Dış Fransa ve Donkarkız ve Danimarka ve Felemenk ve İsfeçe ve Cevle ve Nemse ve İngilis ve gayri bilâd-ı nasârâlardan bu şem‘ûn-ı Safâ kanâdilleriyçün zeytûnyağı nezerâtların cerre ve tulumlar ile tâ dip Frengistândan deryâya bırağup bi-emrillâhi Te‘âlâ bu şem‘ûn-ı Safâ'nın yatduğu Nakura dağının kenar-ı deryâsına gelüp elbette her sabâh şem‘ûn fukarâları sâhil-i bahre varup birer ikişer tulum zeytûnyağı gelüp alırlar, aceb hikmetdir.</p>

      <p class="evliyasatr"><b class="calibre2">Menâkıb-ı dîğer:</b> Bu şem‘ûn köyünde cemî‘i halkın koyunları ve keçileri ve sığırları çobansız dağlarda rime rime gezerler, aslâ kurd yemez ve harâmî uğurlamaz.</p>

      <p class="evliyasatr"><b class="calibre2">Menâkıb-ı gayr:</b> Bu karye ahâlîsinin kapuları şeb [u] rûz küşâdedir ve gâyet mün‘im Dürüzîleri vardır. Cümle metâ‘ları meydân-ı muhabbetdedir. Aslâ bir kimesne bir ferd-i âferîdenin erzâklarına vaz‘-ı yed edemezler. Bir kimesnenin bir şey’i zâyi‘ olsa zann-ı gâlibi olan kimesneyi "şer‘ullah" deyü bu şem‘ûn-ı Safâ türbesine götürüp müdde‘î eydür: "Ihken yâ şem‘ûn!" deyü selâm verüp zannı olduğu olan âdem gelüp şem‘ûn'ın kapusuna el urup yemîn eder. Eğer bî-haber ise aslâ zarar isâbet etmez. Eğer sârık ise şem‘ûn'un kapusuna el urunca tepesi üzre gelüp mürd olur. Bu âsitâne kapusu önünde yatan cümle mevtâlar yalan yemîn edüp şem‘ûn kapusuna el uranlardır. Niçeler havf edüp kapuya el urmayup serîka etdüğü şey’i i‘tirâf edüp alduğu eşyayı verüp halâs olur.</p>

      <p class="evliyasatr">Bu diyârın mahkemesi âsitâne-i şem‘ûn'dur. Ol ecilden mahkeme kadılarına rağbet yokdur. Bu dahi bir nazargâh-ı ibret-nümâdır. Nasârâ tâ’ifesi kezâlik bir müşkil işleri olsa bu âsitâneye gelüp şem‘ûn-ı Safâ'nın kendi hattıyla ceyran derisi üzre Hazret-i İsâ'ya nâzîl olan İncîl-i sahîh bu âsitânededir. Nasârâ ol İncîl'e el urup yemîn ederler. Mücrim olan havf edüp el uramaz.</p>

      <p class="evliyasatr">Hakîr bu İncîl'i yedi kerre açup seyr etmişimdir. Hatt-ı Ma‘ukl'e (?) yakın bir gûne hatdır. Hakîr masraf kâtibi Rûm Mehemmed Ağa ile bu İncîl-i sahîhden Hazret-i Risâlet-penâh hakkında Hazret-i İsâ'ya nâzil olan âyeti istihrâc edüp bu mahalle tahrîr olundu:</p>

      <p class="evliyasatr">Âyet-i şerîf-i İncîl der hakk-ı Hazret-i Muhammedi'l-Mustafâ <i class="calibre3">sallalahu aleyhi ve-sellem</i>.</p>

      <p class="evliyasatr"> </p>

      <table border="0" cellpadding="0" cellspacing="0" class="MsoNormalTable3">
        <tbody class="calibre14">
          <tr class="calibre15">
            <td class="calibre53" valign="top" width="160">
              <p class="evliya5"><i class="calibre3"><span class="calibre13">abitûn</span></i></p>

              <p class="evliya5"><span class="calibre13">bir oğlan</span></p>
            </td>

            <td class="calibre53" valign="top" width="160">
              <p class="evliya5"><i class="calibre3"><span class="calibre13">Azeriyûn</span></i></p>

              <p class="evliya5"><span class="calibre13">Âzer oğlundan</span></p>

              <p class="evliya5"><span class="calibre20"> </span></p>
            </td>
          </tr>

          <tr class="calibre15">
            <td class="calibre53" valign="top" width="160">
              <p class="evliya5"><i class="calibre3"><span class="calibre13">pürfunûtûn</span></i></p>

              <p class="evliya5"><span class="calibre13">peygamber ola.</span></p>
            </td>

            <td class="calibre53" valign="top" width="160">
              <p class="evliya5"><i class="calibre3"><span class="calibre13">lev gıslîn</span></i></p>

              <p class="evliya5"><span class="calibre13">yalancı olmaya.</span></p>

              <p class="evliya5"><span class="calibre20"> </span></p>
            </td>
          </tr>

          <tr class="calibre15">
            <td class="calibre53" valign="top" width="160">
              <p class="evliya5"><i class="calibre3"><span class="calibre13">nîte</span></i></p>

              <p class="evliya5"><span class="calibre13">Anın mevlûdi</span></p>
            </td>

            <td class="calibre53" valign="top" width="160">
              <p class="evliya5"><i class="calibre3"><span class="calibre13">efzûlât</span></i></p>

              <p class="evliya5"><span class="calibre13">Mekke'de ola.</span></p>

              <p class="evliya5"><span class="calibre20"> </span></p>
            </td>
          </tr>

          <tr class="calibre15">
            <td class="calibre53" valign="top" width="160">
              <p class="evliya5"><i class="calibre3"><span class="calibre13">ki kâlev şîr</span></i></p>

              <p class="evliya5"><span class="calibre13">sâlihliğile gelmiş ola</span></p>
            </td>

            <td class="calibre53" valign="top" width="160">
              <p class="evliya5"><i class="calibre3"><span class="calibre13">tü numnîn</span></i></p>

              <p class="evliya5"><span class="calibre13">anın mübarek adı</span></p>

              <p class="evliya5"><span class="calibre20"> </span></p>
            </td>
          </tr>

          <tr class="calibre15">
            <td class="calibre53" valign="top" width="160">
              <p class="evliya5"><i class="calibre3"><span class="calibre13">mevâmîs</span></i></p>

              <p class="evliya5"><span class="calibre13">Ahmed-Muhammed ola.</span></p>
            </td>

            <td class="calibre53" valign="top" width="160">
              <p class="evliya5"><i class="calibre3"><span class="calibre13">epsi gudus</span></i></p>

              <p class="evliya5"><span class="calibre13">ona uyanlar</span></p>

              <p class="evliya5"><span class="calibre20"> </span></p>
            </td>
          </tr>

          <tr class="calibre15">
            <td class="calibre53" valign="top" width="160">
              <p class="evliya5"><i class="calibre3"><span class="calibre13">nakirdîs</span></i></p>

              <p class="evliya5"><span class="calibre13">Bu cihân ıssı olalar.</span></p>
            </td>

            <td class="calibre53" valign="top" width="160">
              <p class="evliya5"><i class="calibre3"><span class="calibre13">bîst bîs</span></i></p>

              <p class="evliya5"><span class="calibre13">Dahi ol cihân ıssı olalar.</span></p>

              <p class="evliya5"><span class="calibre20"> </span></p>
            </td>
          </tr>
        </tbody>
      </table>

      <p class="evliyasatr"> </p>

      <p class="evliyasatr">İncîl'de hûruf-ı hecâdır.</p>

      <p class="evliyasatr"><i class="calibre3">"Alfa o vi dipşi gamaşı zeltâfî â î zitana itasima siteru yutapi kapao levdeksi mini o biro"</i> ilâ âhir. <b class="calibre2"><i class="calibre3"><span class="calibre13">[40a]</span></i></b></p>

      <p class="evliyasatr">Bu şem‘ûn-ı Safâ hattıyla tahrîr olunan İncîl'den bu âyet-i şerîfeler tahrîr olunup bu âsitânede niçe ibret nümâları temâşâ ederdik. Zîrâ cemî‘i asâkir-i İslâma mesîregâh [u] teferrücgâh-ı cihân-nümâ bir dırahtistân yerdir kim cemî‘i bahr-i Sefîd ve kara tarafında Ba‘albek'e ve Sahrâ-yı Bukâ‘ ve Rebve boğazı ve nehr-i Yezîd ve cebel-i Deyr ve kal‘a-i Zeydâniyye ve kal‘a-i şıkıf ve kal‘a-i Sayda, Berût ve cümle Ma‘ânoğlu dağları sahîfe-i zemînde nakş-ı bukalemûn nümâyândır.</p>

      <p class="evliyasatr">Bu Dürüzistân'da olan yetmiş iki aded fırak-ı dâlleden kavm-i Dürüzî ve kavm-i Timâni ve Yezîdî ve Mervânî ve Hubarî ve Aklı ve Kızıllı ve Zeydânî ve Nusayrî ve Tatkî ve Kanağî ve şihâbî ve şehbâzî ve şî‘î ve Maslabânî ve Ma‘ânî ve Cebrî ve Mülhidî ve (---) (---) ve niçe bunun emsâlî bî-mezheb fırak-ı dâlleden âdemler vardır. Her birinin mezâhib-i bâtılaları birbirlerine muhâlif ve muğâyir bir alay kavm-i dâll u mudıl âdemler vardır.</p>

      <p class="balkorta1">Der-beyân-ı fırak-ı dâl</p>

      <p class="evliyasatr">Evkât-ı hamse farzın ikişer rek‘at kılup dihkânîyiz deyü hamse-i evkâtı bir yerden bir ezân ile kılarlar.</p>

      <p class="evliyasatr"><b class="calibre2">Bî-mezheb Timâni Kabilesi:</b> Bâğım mahsûlüdür deyü ibtidâ kızların kendiler vaty edüp ba‘dehû hemşîresin oğluna yâhûd gayri keffi olan akrabasına verir.</p>

      <p class="evliyasatr"><b class="calibre2">Bî-mezheb kavm-i Yezîdî:</b> Tâ‘ât [u] ibâdet nedir bilmezler. Kimi köpeğe, kimi keçiye, kimi horosa, kimi şeytân timsâline taparlar. Gün kısasında sâyim olurlar.</p>

      <p class="evliyasatr"><b class="calibre2">Kabâyil-i Mervânî:</b> Evkât-ı hamse kılarlar. Cenâbet iken ta‘âm yemezler. Hac, zekât ve sıyâm nedir bilmezler.</p>

      <p class="evliyasatr"><b class="calibre2">Ahvâl-i Hübarî :</b> Cenâbetten gasl ederler. Ammâ ihtilâm olsalar gasl etmezler ve harâm ve helâl nedir bilmezler.</p>

      <p class="evliyasatr"><b class="calibre2">Bî-mezheb Aklı:</b> Cemî‘i zî-rûh kısmı olup cânı kanı ola, anı yerler. Husûsen kedileri haps edüp semîn oldukda tenâvül ederler. Semiz köpekleri acâyib gûnâ-gûn pişirüp yerler.</p>

      <p class="evliyasatr"><b class="calibre2">Ahvâl-i kavm-i Kızıllı:</b> Hırsızlık ve kuttâ‘u't-tarîklık ve şerâb bunlarda gâyet harâmdır ammâ zinâ ve livâtâ mubâhdır.</p>

      <p class="evliyasatr">................(3 satır boş) ................</p>

      <p class="evliyasatr">Eğer bu mezâhib-i muhtelife sâhibi olan fırak-ı dâllenin turukların birer birer ma‘lûmumuz olduğu üzre tahrîr eylesek bir mücelled olur. Ve her biri birer ülkede olup birbirlerine adû-yı cânlar olmuşlardır. Yohsa şâm ve Haleb'e bu kavmler emn [ü] emân komazlardı. Ammâ Cenâb-ı Bârî yârî kılup her biri birbirine musallat olduğundan yek-dil yek-cihet olamazdır.</p>

      <p class="evliyasatr">Ve her bir bed-mezhebin birer gûne lehçe-i mahsûsa lisânları vardır kim birbirlerinin lisânların tercemân ile anlarlar. Ekseriyyâ Frenk ile ihtilât ederler.</p>

      <p class="evliyasatr"> </p>

      <p class="MsoNormal5"><span class="calibre10"> </span></p>

      <p class="evliyasatr"> </p>

      <p class="evliyasatr"> </p>

      <p class="evliya2">Evvelâ kavm-i bî-mezheb Timânî</p>

      <p class="evliya2"> </p>

      <table border="0" cellpadding="0" cellspacing="0" class="MsoNormalTable4">
        <tbody class="calibre14">
          <tr class="calibre15">
            <td class="calibre54" valign="top" width="67">
              <p class="evliya5"><i class="calibre3"><span class="calibre13">vâd</span></i></p>

              <p class="evliya5"><span class="calibre13">1</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">is</span></i></p>

              <p class="evliya5"><span class="calibre13">2</span></p>
            </td>

            <td class="calibre54" colspan="2" valign="top" width="67">
              <p class="evliya5"><i class="calibre3"><span class="calibre13">seles</span></i></p>

              <p class="evliya5"><span class="calibre13">3</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">rubu</span></i><span class="calibre13">‘</span></p>

              <p class="evliya5"><span class="calibre13">4</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">hams</span></i></p>

              <p class="evliya5"><span class="calibre13">5</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">sit</span></i></p>

              <p class="evliya5"><span class="calibre13">6</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">seb‘</span></i></p>

              <p class="evliya5"><span class="calibre13">7</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">temân</span></i></p>

              <p class="evliya5"><span class="calibre13">8</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">tisâ</span></i></p>

              <p class="evliya5"><span class="calibre13">9</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre54" valign="top" width="67">
              <p class="evliya5"><i class="calibre3"><span class="calibre13">âş</span></i></p>

              <p class="evliya5"><span class="calibre13">10</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">vâd âş</span></i></p>

              <p class="evliya5"><span class="calibre13">11</span></p>
            </td>

            <td class="calibre54" colspan="2" valign="top" width="67">
              <p class="evliya5"><i class="calibre3"><span class="calibre13">is âş</span></i></p>

              <p class="evliya5"><span class="calibre13">12</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">seles âş</span></i></p>

              <p class="evliya5"><span class="calibre13">13</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">arbaş</span></i></p>

              <p class="evliya5"><span class="calibre13">14</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">hamsaş</span></i></p>

              <p class="evliya5"><span class="calibre13">15</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">sittâş</span></i></p>

              <p class="evliya5"><span class="calibre13">16</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">seb‘âş</span></i></p>

              <p class="evliya5"><span class="calibre13">17</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">temânâş</span></i></p>

              <p class="evliya5"><span class="calibre13">18</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre54" valign="top" width="67">
              <p class="evliya5"><i class="calibre3"><span class="calibre13">tis‘âş</span></i></p>

              <p class="evliya5"><span class="calibre13">19</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">teletin</span></i></p>

              <p class="evliya5"><span class="calibre13">30</span></p>
            </td>

            <td class="calibre54" colspan="2" valign="top" width="67">
              <p class="evliya5"><i class="calibre3"><span class="calibre13">vâd teletin</span></i></p>

              <p class="evliya5"><span class="calibre13">31</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">hâbiz</span></i></p>

              <p class="evliya5"><span class="calibre13">ekmek</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">may</span></i></p>

              <p class="evliya5"><span class="calibre13">su</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">tâl</span></i></p>

              <p class="evliya5"><span class="calibre13">gel</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">râh</span></i></p>

              <p class="evliya5"><span class="calibre13">git</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">tît</span></i></p>

              <p class="evliya5"><span class="calibre13">yanıma</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">tâl akıt</span></i></p>

              <p class="evliya5"><span class="calibre13">Gel otur.</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre54" valign="top" width="67">
              <p class="evliya5"><i class="calibre3"><span class="calibre13">hûbhâm</span></i></p>

              <p class="evliya5"><span class="calibre13">misk</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">tilfirkat</span></i></p>

              <p class="evliya5"><span class="calibre13">za‘afran</span></p>
            </td>

            <td class="calibre55" valign="top" width="53">
              <p class="evliya5"><i class="calibre3"><span class="calibre13">âv</span></i></p>

              <p class="evliya5"><span class="calibre13">yağmur</span></p>
            </td>

            <td class="calibre56" colspan="2" valign="top" width="81">
              <p class="evliya5"><i class="calibre3"><span class="calibre13">zırımbıtıllik</span></i></p>

              <p class="evliya5"><span class="calibre13">gökyüzü</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">hıncâs</span></i></p>

              <p class="evliya5"><span class="calibre13">cennet</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">huatil</span></i></p>

              <p class="evliya5"><span class="calibre13">cehennem</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">hafillâs</span></i></p>

              <p class="evliya5"><span class="calibre13">âsîler</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">aftı‘rât</span></i></p>

              <p class="evliya5"><span class="calibre13">kal‘alar</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">nâm</span></i></p>

              <p class="evliya5"><span class="calibre13">uyku</span></p>
            </td>
          </tr>

          <tr class="calibre23">
            <td class="calibre57" width="67"/>

            <td class="calibre57" width="67"/>

            <td class="calibre58" width="53"/>

            <td class="calibre59" width="14"/>

            <td class="calibre57" width="67"/>

            <td class="calibre57" width="67"/>

            <td class="calibre57" width="67"/>

            <td class="calibre57" width="67"/>

            <td class="calibre57" width="67"/>

            <td class="calibre57" width="67"/>
          </tr>
        </tbody>
      </table>

      <p class="MsoNormal5"> </p>

      <table border="0" cellpadding="0" cellspacing="0" class="MsoNormalTable4">
        <tbody class="calibre14">
          <tr class="calibre15">
            <td class="calibre54" valign="top" width="67">
              <p class="evliya5"><i class="calibre3"><span class="calibre13">reş‘at</span></i></p>

              <p class="evliya5"><span class="calibre13">âteş</span></p>
            </td>

            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">hacâ‘ab tıft</span></i></p>

              <p class="evliya5"><span class="calibre13">câmi‘-i Aksa</span></p>
            </td>

            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">Hınk câs sakıt</span></i></p>

              <p class="evliya5"><span class="calibre13">Cennete benzer</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">zamir bırtı</span></i></p>

              <p class="evliya5"><span class="calibre13">tahkîkdir</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">âvâ</span></i></p>

              <p class="evliya5"><span class="calibre13">bu dünya</span></p>
            </td>

            <td class="calibre60" colspan="3" valign="top" width="134">
              <p class="evliya5"><i class="calibre3"><span class="calibre13">Kâve kiflak</span></i></p>

              <p class="evliya5"><span class="calibre13">Aldanma buna</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">Galebtir fak</span></i></p>

              <p class="evliya5"><span class="calibre13">Dünya fânîdir.</span></p>
            </td>

            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">Sâvez huldi hacer</span></i></p>

              <p class="evliya5"><span class="calibre13">Âhiret gerçekdir.</span></p>
            </td>

            <td class="calibre54" valign="top" width="67">
              <p class="evliya5"><span class="calibre13">mârib</span></p>

              <p class="evliya5"><span class="calibre13">yılan</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">cedâr</span></i></p>

              <p class="evliya5"><span class="calibre13">temel</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">hâyıt</span></i></p>

              <p class="evliya5"><span class="calibre13">dîvâr</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">selem</span></i></p>

              <p class="evliya5"><span class="calibre13">?</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">şebâk</span></i></p>

              <p class="evliya5"><span class="calibre13">pencere</span></p>

              <p class="evliya5"><span class="calibre13"> </span></p>
            </td>

            <td class="calibre61" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre54" valign="top" width="67">
              <p class="evliya5"><i class="calibre3"><span class="calibre13">turuk</span></i></p>

              <p class="evliya5"><span class="calibre13">yol</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">muşmur</span></i></p>

              <p class="evliya5"><span class="calibre13">yemişler</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">sitkal</span></i></p>

              <p class="evliya5"><span class="calibre13">sığır</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">kunbal</span></i></p>

              <p class="evliya5"><span class="calibre13">atlar</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">ılât</span></i></p>

              <p class="evliya5"><span class="calibre13">deve</span></p>
            </td>

            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">mı‘mı‘ınfilnât</span></i></p>

              <p class="evliya5"><span class="calibre13">Hazret-i Nûh nebî gemisi</span></p>
            </td>

            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">bata kele remfit</span></i></p>

              <p class="evliya5"><span class="calibre13">Selâmün aleyküm</span></p>

              <p class="evliya5"><span class="calibre13"> </span></p>
            </td>

            <td class="calibre61" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">remfit bata kel</span></i></p>

              <p class="evliya5"><span class="calibre13">Aleyküm selâm</span></p>
            </td>

            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">kasamaelhat</span></i></p>

              <p class="evliya5"><span class="calibre13">sabâhu'l-hayr</span></p>
            </td>

            <td class="calibre60" colspan="2" valign="top" width="134">
              <p class="evliya5"><i class="calibre3"><span class="calibre13">Yâ-mâ elhât kasa</span></i></p>

              <p class="evliya5"><span class="calibre13">Yâ hayr sabâh ola.</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">ani bakar</span></i></p>

              <p class="evliya5"><span class="calibre13">sikke</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">na‘met</span></i></p>

              <p class="evliya5"><span class="calibre13">?</span></p>
            </td>

            <td class="calibre54" colspan="2" valign="top" width="67">
              <p class="evliya5"><i class="calibre3"><span class="calibre13">amizrât</span></i></p>

              <p class="evliya5"><span class="calibre13">dağlar</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre54" valign="top" width="67">
              <p class="evliya5"><i class="calibre3"><span class="calibre13">hanfar</span></i></p>

              <p class="evliya5"><span class="calibre13">sansar</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">zerîzâb</span></i></p>

              <p class="evliya5"><span class="calibre13">san‘atlar</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">Hemînâs</span></i></p>

              <p class="evliya5"><span class="calibre13">Yahûdî</span></p>
            </td>

            <td class="calibre54" valign="top" width="67">
              <p class="evliya5"><i class="calibre3"><span class="calibre13">hande</span></i></p>

              <p class="evliya5"><span class="calibre13">odun</span></p>
            </td>

            <td class="calibre62" colspan="6" width="407">
              <p class="MsoNormal5"> </p>
            </td>
          </tr>
        </tbody>
      </table>

      <p class="evliyasatr"> </p>

      <p class="evliya2">Timâni kavminin gazelidir</p>

      <p class="evliya2"> </p>

      <div class="calibre63">
        <table border="0" cellpadding="0" cellspacing="0" class="MsoNormalTable3">
          <tbody class="calibre14">
            <tr class="calibre15">
              <td class="calibre64" valign="top" width="264">
                <p class="evliya5"><i class="calibre3">Dur vû lûddub bûdûhî</i></p>

                <p class="evliya5">"Ya‘nî "Sen niçün ağlarsın böyle?"</p>
              </td>

              <td class="calibre64" valign="top" width="264">
                <p class="evliya5"><i class="calibre3">Dûr vele meztes sutûhî</i></p>

                <p class="evliya5"><b class="calibre2"><i class="calibre3"><span class="calibre13">[40b]</span></i></b> Ya‘nî; "Derdini bana söyle"</p>

                <p class="evliya5"> </p>
              </td>
            </tr>

            <tr class="calibre15">
              <td class="calibre64" valign="top" width="264">
                <p class="evliya5"><i class="calibre3">Âbid â der bede rubhî</i></p>

                <p class="evliya5">Ya‘nî "Yârin yoğise âh eyle"</p>
              </td>

              <td class="calibre64" valign="top" width="264">
                <p class="evliya5"><i class="calibre3">Kıl kılı kıllı kıllühî</i>,</p>

                <p class="evliya5">Ya‘nî, "<i class="calibre3">Til lilli lide</i> raks eyle"</p>
              </td>
            </tr>
          </tbody>
        </table>
      </div>

      <p class="evliyasatr"> </p>

      <p class="evliyasatr"> </p>

      <p class="MsoNormal5"><span class="calibre10"> </span></p>

      <p class="evliyasatr">Zifâf giceleri def ve ravad ile çalınır ve makâm-ı revâhîde okunur bu gûne niçe eş‘âr-ı mahsûsaları ve niçe güftâr-ı markûsları cümle muntazam kelâm-ı Timânîyândır. Hakîr dehanların güftârına göre terceme-i ebyâtların manzûm etdik. Eğer bu diyâr halkıyla ihtilât edüp ahvâllerine vâkıf olduğumuz mertebe tahrîr eylesek "Tercümânnâme" nâm bir kitâb olur.</p>

      <p class="evliyasatr">Ezîn-cânib Murtezâ Paşa efendimiz bu şem‘ûn-ı Safâ köyünde yigirmi günde mâl-ı pâdişâhîden (---) kîse hâsıl olup nefîr-i rıhletler çalınup yine cânib-i cenûba Nakura cebelinden teper aşağı nüzûl edüp leb-i deryâ ile cümle guzât pür-silâh olup dörd yüz aded kurâ şeyhleri esîr-bend-i zincîr ile (---) sâ‘atde,</p>

      <p class="evliyasatr"><b class="calibre2">Menzil-i Tavâhîn Mefşûhât:</b> Akka hâkimi ve kadısı hükmünde leb-i deryâda fâtih-i Yemen Sinân Paşa değirmânları olduğundan Tavâhîn derler. Ma‘mûr evkâf-ı azîm değirmân-ı dakîklerdir. Nâhiyelerine Mefşûhâ derler. Yüz yetmiş pâre âsî ve gayri âsî Dürüzî ve Yezîdî ve Timânî kurâlardır kim bu nevâhîden elli bin tüfenk-endâz mel‘ûn levend şehbâz çıkar. Her bir büleydeleri birer kal‘a-misâlidir. Ve cümle dağları zeytûn ve dud bâğlarıdır.</p>

      <p class="evliyasatr">Andan yine leb-i deryâ ile (---) sâ‘atde,</p>

      <p class="balkorta1">Evsâf-ı kal‘a-i ibret-nümâ hısn-ı hasîn ve sedd-i metîn, hisâr-ı üstüvâr, sûr-ı azîm ve binâ-yı kadîm, rıbât-ı Bekke, ya‘nî şehr-i atîk Akye </p>

      <p class="evliyasatr">Sebeb-i tesmiyyesi (---) (---) (---) dır. Evvelâ ibtidâ bânîsi Hazret-i Yahyâ asrında millet-i nasârâdan İşpaniye la‘înin destinde Kuds-i şerîf var iken bu Akka kal‘asın sene 600 târîhinde hicret-i Nebeviyye'den evvel İşpaniye kralı bu kal‘ayı binâ edüp Kuds-i şerîf'e bender-i azîm etdi. Ba‘dehû Yafa kal‘asın binâ edüp Kudüs'e müstakil kral-i dâll olup sene kâmil Kudüs'e mâlik olup bu dağların Urbânları ol asrdan berü küffâr ile ihtilât etmeden bî-mezheb ve bî-dîn oldular. Ve bu kal‘a-i Akye ol asrda ol kadar müzeyyen ve eyle ma‘mûr u âbâdân idi kim hemân yedi yüz düyûr-ı kebîr ve üç yüz hân u hammâm var idi. Beher sene bin pâre küffâr-ı dûzah-karâr keştîleri gelüp gidüp Kuds'i imâr ederlerdi. Tâ ki Mısır'da Yûsuf Selâhaddîn {Yûsuf b. Eyyûb şâdu'l-Kürdî Âl-i Eyyûbiyân'dandır} Freng-i bed-renk elinden ibtidâ Dimyât kal‘asın alıp küffâr bir dahi mütehassın olmasın içün kal‘a-i Dimyât'ı münhedim edüp andan şehr-i Mansûrî'ye gelüp küffârın ardın alup cümle küffârı dendân-ı tîğdan geçirdiğiyçün şehr-i Mansûre dediler.</p>

      <p class="evliyasatr">Ba‘dehû şâm'da Nûreddîn şehîd merhûm olıcak Mısır'da Yûsuf Selâhaddîn Mısır'a ve şâm'a müstakil pâdişâh olup deryâ-misâl asâkir-i bî-şumâr ile Kuds-i şerîf'e sarılup kırk günde amân vermeyüp kal‘ayı feth etdikde küffârdan bir cân halâs etmeyüp iki kerre yüz bin Hristiyân ve Mıkdısî Ermenî ve Rûm-ı Frenk ve elli bin papaz-ı nâ-sâz dendân-ı tîğdan geçüp Yûsuf Selâhaddîn kal‘a-i Kuds'i temelinden münhedim edüp Mısır'a gitdi. {Âl-i (---) el-Melikü'l-Eşref Halîl b. Kalavan yine kırk dörd gün muhâsara edüp feth etdi ve yine münhedim etdi}.</p>

      <p class="evliyasatr">Ba‘dehû sene (---) târîhinde Süleymân Hân Belgrad ve Malta Rodos'un feth edüp anların gazâ mâlından kal‘a-i Kuds'ü müceddeden binâ etmişdir kim hâlâ bir sedd-i kavîdir.</p>

      <p class="evliyasatr">Ba‘dehû Selâhaddîn {merhûm oldukdan sonra} Tâhir Baybars halîfe iken "Nitekim Akka kal‘ası dest-i küffârdadır, yine Kuds'e istîlâları mukarrerdir" deyü yer götürmez asker-i deryâ-misâl ile berren ve yedi yüz pâre gemiyle bahren Akka kal‘asın Tâhir Baybars muhâsara edüp kâmil yedi sene zîr-i kal‘ada bâğ dikdiler. Evlâd [u] ensâb sâhibi oldular. Ammâ yine kal‘anın fethi mümkin olmadı. Zîrâ bu Akka kal‘ası gibi ol asrda böyle bir kal‘a-i Kahkahâ yok idi. Âhır bir gice Hazret-i Melikü't-Tâhir rü’yâsında görür kim bu gazâda Haleb şehrindeki şeyh Âbidîn Efendi olmayınca bu kal‘a feth olmaz derler. Hemân Tâhir Baybars, Haleb'e bir muhabbetnâme ile âdem ılgarup üç günde Haleb'e varup mektûb-ı muhabbet-uslûbu şeyhe tapşırınca şeyh me’âl-i kelâm-ı anlayup "<i class="calibre3">el-Emru emrüküm!</i>" deyüp na‘leynin üzre âbdest alırken hemân şeyhin bir gözü şehîd olur. "Sübhânallah der. Var âdem elhamdü lillah. İşte bu ân kal‘a feth olur" deyü sağ ayağından na‘leynin çıkarup gazab ile hevâya atup "Var Melik Tâhir'e bizden selâm eyle. Gazâları kutlu olsun, deyü haber eyle. İşte ol gazâda âlem-i bâtında cenk ederken bir gözceğimiz şehîd oldu" deyü merdüm-i dîdesin bir hokkaya koyup mezkûr kâsıd ile çeşm-i şerîfin kal‘a-i Akka altında Tâhir Baybars'a gönderüp kâsıd üç günde Akka kal‘asına geldikde görse kim kal‘a zîr u zeber olup yerde yitüp cümle guzât-ı müslimîn kal‘aya dâhil olup ibâdetgâh-ı müslimîn olmuş. Kâsıd Melik Tâhir'e gelüp şeyhin selâmıyla çeşm-i şerîfin <b class="calibre2"><i class="calibre3"><span class="calibre13">[41a]</span></i></b> verüp cümle guzât-ı muvahhidîn âlem-i hayretde kalır. Meğer mezkûr şeyh Âbidîn hazretleri "Nola da‘vete icâbet gazâda bulunalım" deyüp âbdest alırken gözü şehîd oldukda ayağından na‘linin hevâya endaht etdükde Akka'yı muhâsara eden fetâ-yı müslimîn <i class="calibre3">azharun mine'ş-şems</i> görürler kim bir na‘lîn ber-hevâ tayrân ederek gelüp sîne-i pür-kîne sûra bir kerre niçe darb ederse bi-emrillah taşra handak kenarında olan kal‘a dîvârına bir zelzele-i azîm isâbet edüp cümle burc [u] bârûları ka‘r-ı zemîne geçüp cümle esâsları hevâya nâzırdır.</p>

      <p class="evliyasatr">El-hâsıl mezkûr na‘lîn Akka kal‘asının beş kat dîvârına beş kerre urup hâlâ beş kat dîvârları harâb [u] yebâb olur. Cümle temelleri hevâya nâzır burc [u] bedenleri ka‘ra geçmişdir. İmdi azîzim kerâmet-i evliyâ hakdır. Kümmelîni inkâr etmemek gerek. Yedi sene Melik Tâhir bu Akka kal‘asın muhâsara edüp niçe kerre yüz bin mancınık taşları urduğu gülleler Akka sahrâsında galtân olup pâymâl-i rimâl yatar.</p>

      <p class="evliyasatr">{Ol taşlar kal‘aya aslâ rahne vermedi ammâ} şehr-i Haleb'den bir kerre bir azîz na‘lînin atınca tarfetü'l-ayn içre yedi sene feth olmayan kal‘a bir ânda na‘lîniyle feth emişdir. Ânınçün cümle akâ’id kitâblarında "Kerâmet-i evliyâ hakdır" deyü {yazmışlardır}. Ve şeyh Âbidîn'in şehîd olan ayn-ı şerîfi bir mücevher hokka içre şâm-i şerîf'de Melik Tâhir'in türbe-i pür-envârı hazînesinde mahfûzdur. Ol ayn-ı şerîfi hakîr görmüşüm. <i class="calibre3">Kuddise sırruhû</i>.</p>

      <p class="evliyasatr">İşte Akka kal‘asının ibtidâ fethi bu yüzden olmuşdur. Niçe kerre küffâr istîlâ etdi ammâ dârü'l-karâr edemeyüp firâr etdi.</p>

      <p class="evliyasatr">Ba‘dehû Âl-i (---) El-Melikü'l-Kâmil Mısır halîfesiyken sehel ta‘mîr edüp kal‘a kulu nasb edüp tâ Âl-i Çerâkis'de Sultân Gavrî destinde iken sene 922 târîhinde Selîm Hân Mısır'a giderken halkı itâ‘at edüp kal‘ayı teslîm etdiler. Hâlâ şâm eyâletinde Sıfet sancağı hudûdunda başka üç yüz kîse iltizâm ile hâkimi bin mikdârı asker ile hükûmet eder mansıb-ı âlîdir.</p>

      <p class="evliyasatr">Beğine dahi yüz elli kîse kalır. Ve yüz elli akçe şerîf kazâdır. Ve cümle (---) aded nâhiye kurâları vardır. şehr-i Sıfet bir merhale ve şehr-i Kuds üç menzil yerdir. Bu iki şehrin iskelesidir ve şehir nâ’ibi ve şehir muhtesibi ve gümrük emîni ve şâm yeniçerisi serdârı vardır, ammâ sipâh kethüdâyeri yokdur. Ve dizdârı ve (---) aded kal‘a neferâtları ve nakîbü'l-eşrâfı ve mezâhib-i erba‘adan şeyhülislâmı vardır.</p>

      <p class="evliyasatr">Ve a‘yân [u] eşrâfı aslâ yokdur. Zîrâ bir cezîre yerdir.</p>

      <p class="evliyasatr">Cümle tüccâr-ı berr ü bihâr ve keştîbân makûlesi âdemleri vardır. Ve iskele başındaki hân içinde yedi kral taraflarından balyoz nâmında kefereleri vardır.</p>

      <p class="evliyasatr"><b class="calibre2">Eşkâl-i sitâyiş-i kal‘a-i Akye:</b> Akdeniz kenarında bir körfez nihâyetinde bir düz kumsal ve havâlesiz yerde şekl-i murabba‘ bir kal‘a-i kadîmdir. Cümle beş katdır. Her kat dîvârı yigirmişer arşın enli dîvârdır. Bir sıra horâsânî tula ve bir sıra çârkûşe seng-traş ile mebnîdir. Ve beş kat dîvârının mâbeynlerinde birer kat elli arşın enli handakları var. Cümle beş kat handakdır. İçinden Bahr-i Sefîd cereyân eder. Ve cümle yedi bâb-ı azîmler imiş. Ve dâ’iren-mâdâr cirmi dokuz bin adım ihâta edüp cümle der-i dîvârı harâb [u] türâb olup yerde yatar. Bu kal‘a-i kebîr içre cümle incir ve dud bâğlarıdır. Hâne-i imâristândan bir âsâr yokdur. Ammâ bu kal‘anın cenûbı tarafında leb-i deryâda sene (---) târîhinde Süleymân Hân vüzerâlarından Koca Lala Mustafâ Paşa şekl-i murabba‘ bir küçük seng binâ kulle-misâl bir kal‘a-i ra‘nâ binâ etmiş. Cümle etrâfı sekiz yüz adımdır. Cânib-i garba bir kapusu var. Dizdâr ve neferât cümle bunda sâkin olurlar.</p>

      <p class="evliyasatr">Limana nâzır yedi pâre şâhâne balyemez topları ve sâ’ir cebehânesi var. Derûn-ı kal‘ada gılâl anbârı ve su sarnıçları ve bir Süleymân Hân câmi‘i var. Gayri âsâr-ı binâ cümle taşra varoşda bin mikdârı kârgîr ve gayri binâyı kîr u cîr ile imârhâne-i müfîd [ü] muhtasarlardır. Niçeleri bûriyâ ile mestûr beytü'l-hazenlerdir. Cümle imâretlerinden mükellef ve mükemmel, kal‘a-misâl iskele başında Sinân Paşa'nın Balyoz hânıdır. Hakkâ ki kal‘adan metîn ü müstahkemdir. Ve iskele başında Sinân Paşa câmi‘i küçükdür. Ammâ cemâ‘at-i kesîreye mâlikdir. Ve çârsû-yı bâzârı gâyet azdır. Ammâ yine zî-kıymet eşyâ Balyoz hânında mevcûddur.</p>

      <p class="evliyasatr">Ve şehrin taşrasında müfîd ü muhtasar hammâmı vardır. Derûn-ı hammâm cümle zift ile döşenmiş bir gûne râyiha-i tayyibesi şemm olunup hammâm-ı hoş-bûdur. Ammâ yevm be-yevm bu hammâmı kum gark etmededir. Zîrâ İskender-i Zülkarneyn bu şehirde sâkin iken reml içün bir tılsımât etdirmişdi. Hâlâ ol mutalsam harâb olup kum deryâsı bu şehri gark etmededir. Bu hammâm kurbunda leb-i deryâda limana nâzır bir sarây-ı azîm harâbe var kim anda olan ibret-nümâ binâ-yı garîbe meğer Ayasluk'da ve İdincik şehirlerinde ola. İskender sarâyı nâmıyla meşhûr-ı âfâkdır. <b class="calibre2"><i class="calibre3"><span class="calibre13">[41b]</span></i></b> Bu şehri seyr [u] temâşâ ederken iskele başında Sinân Paşa câmi‘inde cum‘a namâzına âmâde iken bir pâre azîm galyon on iki pâre yelkenlerin küşâde kılup orsa bayrakların ve haçlı peykerlerin açup ra‘dvâr gıjgırup Akka limanına dâhil olmada.</p>

      <p class="balkorta2">Der-sitâyiş-i ceng-i azîm Cezâyirli ve küffâr-ı Felemenk ü küffâr-ı İngilis<span class="calibre33">;</span></p>

      <p class="evliyasatr">Mukaddem gelen küffâr kalyonunun akîbince bir küçücük potaç kalyoncuk bu kâfir gemisinin ardı sıra kovarak ol dahi orsa bayrakların ve yeşil alemin küşâde kılınca cümle kırmızı fesli guzât-ı müslimîn kalyonun kıçı ve başı ve palavrası üzre sîneçâk {gâzîler} sadâ-yı <i class="calibre3">Allah Allah</i>'a rehâ buldurup fi'l-hâl dağ pâresi-misâl küffâr gemisine bir kat alabanda top-ı evvel urup küffâr dahi ana urup bir yaylım tüfenk başdan [ve] kıçdan serpüp kâfir gemisine sarılup la‘în küffâr mürg-i semender-vâr âteş-i Nemrûd içinde kalup niçe bin hıyel ü şeytanatlar edüp Cezâyirli'den alarka olup derûn-ı keştîden savt-ı hazîn ile bir gûne turompete frenk boruları çalınca şehr içre olan balyoz kâfirleri Murtezâ Paşa'ya ve kadıya ve Sıfet hâkimine mâl bezl etmeğe başladılar. Murtezâ Paşa, "Görelim neye müncer olur" deyü ığmâz-ı ayn edince hemân Cezâyirli derûn-ı dilden yine kâfire sarılmağa hücûm edince küffâr yine bâdbânların küşâde edüp "kal‘a altı budur" deyüp cân havliyle gemilerin karaya düşürüp yatup cümle kâfirleri taşra dökilüp kal‘a altına geldiler. Cezâyirli bu kerre hâ’ib [ü] hâsir tıramola edüp liman içre gelirken anı gördük, liman ağzından iki pâre dağ gibi kalyonlar yelkenlerin döküp haçlı bayrakların açup limana girince ardı sıra yeşil alemli iki galyon al ve ala fesli asker ile kat-ender-kat Cezâyirliler bu iki gemiyi kovarak liman-ı azîme dâhil olunca hemân evvel giren Cezâyirlinin küçük gemisi iki kâfir galyonunun önün alınca iki kâfir gemi yelkenlerin ısdınkaya urup cenge âheng-i teng edüp üç İslâm gemisi mâbeyninde iki kefere gemisi birbirlerine sarılup şehr-i Akka önüne gelüp kâmil üç buçuk sâ‘at-ı nücûmî ceng-i azîm edüp Akka şehri içre cümle halk top güllesinden firâr edüp yetmiş seksen mikdârı âdem şehr içre şehîd ve bilâ-hisâb mecrûh olup minârede mü’ezzin salâ verirken minâre gülle darbından münhedim olup mü’ezzin firâr etdi.</p>

      <p class="evliyasatr">Âhir cümle Cezâyirli bir ağızdan sadâ-yı Allah Allah'a rehâ buldurup bir yaylım dahi top u tüfenk urup kıçdan başdan kâfir gemilerine girüp fi'l-hâl dal-kılıç çarmıhlara ve kâfir direklerine çıkup cümle çarmıh ve ablı ve kazlı ve göncük ve ıstaca ve kornal ve cümle yelken âletlerin balta ve kılıçlar ile kesüp ezânlar tilâvet edüp kâmil bir sâ‘at dahi küffâr anlar içre cenk edüp ibtidâ Felemenk gemisi feth oldu.</p>

      <p class="evliyasatr">Ba‘dehû İngilis gemisi fetholup iki kâfir gemisin yedeğe alup alarka bir top u tüfenk şâdımânları ile bir Allah Alah gülbangı çekmişlerdir kim şehr-i Akka'nın dağı, taşı velvelenâk olup ol mahalde demir bırağup yatdılar. Berü tarafda küffâr balyozlar cümle iş erlerine mâl yedirüp "Ne demekdir, Âl-i Osmân'ın limanında gümrüğe gelmiş, yanaşmış gemilerimizi liman-ı pâdişâhîde alâ mele’i'n-nâs ellik gemilerimiz aldılar" deyü Paşa tarafından sandallar ile Cezâyirliye âdemler gidüp anlar eyitdi: "Üç gün, üç gicedir Kıbrıs cezîresinden berü cenk edüp kovarak bu âsîleri bu mahalle düşürüp kânûn-ı gâziyân üzre yaralı maralımızdır. Mekke'de, Medîne'de dahi olsa alırız" deyüp Paşa'ya bir Frenk kızı ve bir Freng oğlanı hedâyâ gönderüp yelken açup şikârların yedeğe alup şâdımânlık ederek azm-i Akdeniz deyüp gitdiler.</p>

      <p class="evliyasatr">Hudâ âlimdir karada durduğumuz yerde yedi sekiz sâ‘at bir deryâ cengi temâşâ etdik kim müddet-i medîd ömrümde görmemiş idim. Ba‘dehû paşa ba‘zı hâneleri ve topdan münhedim minâreyi imâr etdi. Ammâ karada kalan kâfir kalyonun küffâr-ı hîlekâr bir san‘at etmişdir kim akıllar perîşân olur.</p>

      <p class="balkorta1">Der-beyân-ı kâr-ı ihrâc-ı galyon</p>

      <p class="evliyasatr">Evvelâ şehr içre niçe yüz fıçılar cem‘ edüp her fıçılara birer ip bağlayup iplerin birer ucuna dahi birer fıçı dahi bağlayup yüz fıçı kalyonun bir cânibinde yüz fıçı bir cânibinde kalup cümle habl-i metînleri geminin altında kaldı. Bu kerre cemî‘i fıçıları deryâ suyuyla leb-ber-leb edüp fıçılar deryâya gark olup her bir fıçıya bir kâfir tulumba koyup fıçıların suları tulumbalar ile boşaldıkça gemiyi boş fıçılar kaldırup kıç tarafında olan demiri tıramola edüp suhûletle gemiyi halâs eylediler. Âdem <b class="calibre2"><i class="calibre3"><span class="calibre13">[42a]</span></i></b> hayrân olur.</p>

      <p class="balkorta1">Der-beyân-ı kâr-ı pesendîde-i pehlivân</p>

      <p class="evliyasatr">Bu Akye sahrâsında yetmiş-seksen bin asker ile meks ederken zikri sebkat eden cengâver Cezâyir kalyonlarından iki aded hizmetkârıyla bir pehlivân çıkup cümle askere ve Paşaya ve gayri a‘yâna yeşil bayraklar hedâyâlar verüp "İbret-nümâ temâşâgâhım vardır kim görmeğe muhtâcdır" deyü herkesi meydân-ı ma‘rekeye da‘vet etdi. Magrib-zemînde hâsıl olmuş bir uluç âdemîsi idi. Netîce-i merâm üç gün hengâme-i ibret-nümâlar etdi kim âdem vâlih u mebhût olur. Bu üç günde cemî‘i a‘yândan iki kîse kadar mâl cem‘ etdi.</p>

      <p class="evliyasatr"><b class="calibre2">Ma‘rifet-i ûlâ:</b> Niçe yüz âdemlere kavun ve karpuz ve kabak ve hıyar ve turp ve havuç-misâli yüz sebzevât, nebâtât tohumları verüp her âdem ellerindeki tohumları yire sokup temâşâya durdular. Hemân ol pehlivân tohumlar üzre bir yeşil tulum içre bir gûne su serpüp ol ân cemî‘i çekirdeklerden sebzegûn çemenzâr olup ân-ı vâhidde cümle mahsûli kemâlin bulup herkes ekdiği yerden beşer onar kavun ve karpuz ve hıyar alup birbirlerine bezl edüp tenâvül etdiklerinde cümle halk, âlem-i hayretde kalup engüşt ber-dehân etdi. Andan,</p>

      <p class="evliyasatr"><b class="calibre2">Kâr-ı sânî:</b> Niçe âlüfte ve âşüfte küşâde paşa askerinden levendât makûlesi bu pehlivânın izniyle pehlivânı bir harâr içre koyup garârın ağzın eyle berk kayd-bend etdiler kim Süleymân dîvleri halledemezdi. Bir kerre pehlivân garâr içinden "Yâ Allah!" deyüp harârdan taşra bulundu.</p>

      <p class="evliyasatr"><b class="calibre2">şuğl-ı sâlis:</b> Cümle halk üzre bir efsûn tilâvet edüp "üff!" dedi. Cemî‘i halk birbiriyle öpüşmeğe başladılar.</p>

      <p class="evliyasatr"><b class="calibre2">şuğl-ı râbi‘:</b> Bir efsûn dahi etdi. Cümle halk birbirlerini başsız görüp havfe düşdüler.</p>

      <p class="evliyasatr"><b class="calibre2">San‘at-ı hâmis:</b> Bir sihr-i füsûn dahi etdi. Cümle halk birbirini fi‘l-i şenîde görüp bir hây hûy şütür-gürbe şakaları olup cümle halk gülmeden vâlih [ü] hayrân oldular.</p>

      <p class="evliyasatr">................(7 satır boş) ................</p>

      <p class="evliyasatr">Üç günde bunun emsâli ibret-nümâ sihr-i i‘câz mertebesi arz-ı ma‘rifetler etdi kim cümle âdem deryâsı halk âlem-i hayretde kaldılar.</p>

      <p class="evliyasatr"><b class="calibre2">Üçüncü gün san‘at-ı sihr-i garîb temâşâsın bildirir:</b> Vakt-i çâştda meydân-ı muhabbetde iki huddâmına dâ’ire çaldırup kendi semâ‘ ederek meydân-ı muhabbete gelüp bir hayli çarh-ı semâ‘ edüp "Bugünkü gün siz erenlere âhir ma‘rifetimiz gösterelim" deyüp cilbend-i muhabbetinden bir küçük karpuz kadar var bir kırmızı müdevver top çıkarup ucunda bir kınnap ipi bağlı. Andan meydân-ı muhabbete bir iri at kazığı kakup ol topun ucundaki ipi kazığa kayd eyledi ve ol topu eline alup kazığa bağlı olan ipden çeke çeke on kulaç mikdârı ip topun içinden çıktıkda bir kerre "Yâ Allah" deyüp ol topu kuvvet-i bâzû ile hevâya atup ol top hevâda ditreyüp mu‘allak kaldı. Cümle halk dahi yine hayretde kaldı. Birkaç kerre topa "İnzil" dedi. Top yine mu‘allak dururdı. Yârân-ı safâ top lisân-ı hâl ile eydür: "Cümle yârân birer akçe ihsân etmeyince inmem, der" deyü birer guruş ve birer altun vermiş âdem var. Ba‘dehû topun ipi dibine gelüp "İşte akçe, in aşağı" dedi. Top yine ber-karâr idi. Âhir ipden cümle halk ile çeke çeke on yerde ip kankal kankal yığıldı kim üç fil yükü ip oldu. Ammâ cümle ip, hevâda olan topdan inüp yığılırdı. Bu kerre kendisi gazaba gelüp hüddâmın birine "Var şu topu indir" dedikde hemân bir esmerü'l-levn hüddâmı topdaki ipe yapışup resen-bâzlık ederek alâ mele’i'n-nâs ipden yukarıya çıkup ta hevâda topun üstine çıkup karâr etdi. "Bre topu indir ve sen dahi in" deyü feryâd ide gördi. Ne gulâmı ve ne topu inmedi. Anınçün dahi yüz guruş kadar mâl cem‘ edüp yine "En aşağı!" dedi. Gulâm ve top inmedi. Bu kerre öbür gulâmına emr edüp "Var şunları aşağı indir" <b class="calibre2"><i class="calibre3"><span class="calibre13">[42b]</span></i></b> deyü tenbîh edince gerçi bu gulâmlar bî-zebân şekilliler idi. Üç günden berü bunlardan bir güft-gû istimâ‘ olunmadı ammâ ne kim fermân ederler emrine râm idiler. Bu kerre gulâm-ı sânî mezkûr kazık dibinden ipe yapışup keştîbân hüddâm-misâl ankebût-vâr hevâya urûc edüp öbür gulâmın yanına varup ol dahi anda karâr etdi. Bu âhvâle dahi cümle halk âlem-i hayretde kaldı. Hemân pehlivân "Bre inin oğlancıklarım!" deyüp niçe âdemler ile ipe yapışup çeke çeke üç kankal ip dahi yığılup oğlanlar hevâda râygân dururlardı. Bu kerre pehlivâna telâş el verüp gazab-âlûd olup "Hoş âdem peşîmân olursun. İşime mâni‘ olma. Sana kıyarım!" deyüp dal kılıç meydân-ı ma‘rekede gezerdi. Ammâ "<i class="calibre3">el-Ma‘nâ fî batnı'ş-şâ‘ir</i>" <a class="pcalibre pcalibre1" id="_ftnref30"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn30" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[30]</span></span></sup></span></span></a> rumûzun kimesne bilmezdi. Hemân ummân-ı kerâmesinden bir kabak çekirdeğin yire diküp üzerine mezkûr tulumdan su döküp fi'l-hâl bir büyük kırmızı kabak zuhûr etdi. Hemân yine "Gel âdem, benim ma‘rifetime mâni‘ olma!" deyü meydânda dal tîğ serserî gezerdi. "Bu kerre bu ma‘rifetimi de temâşâ edin ümmet-i Muhammed" deyüp ipin yanına gelüp yine oğlanlara "Bre inin!" deyü hayli akçe değşirüp ve halkdan niçe hançer ve bıçağ ve kontuş ve niçe gûne esbâblar alup geyinüp ummân-ı kerâmesin beline bend kılup ip dibine gelüp elindeki kılıç ile bitirdiği kabağa bir satur urup kabak iki pâre oldu. Ol ân ipe yapışup ankebût-vâr urûc edüp oğlanların yanına varınca dal satur olup "Ben size inün aşağı demez miydim? Niçün inmediniz. Ey ümmet-i Muhammed sizi Hudâ'ya ısmarladım. Ündülüs diyârına bize yol göründü. Bu gulâmları, Allah emâneti olsun, bir hoşça defn eylen!" deyü iki gulâmın başlarını kesüp aşağı düşüp "Benim san‘atıma mâni‘ olanın dahi meytin bir hoş defn edin!" deyince hevâ ber-muzlım olup zemînde kazığa bağlı olan ip kırılup ol kesîf hevâda pehlivân ber-hevâ gâ’ib olup cümle halk hayret ender hayretde kalup iki gulâmın kelleleriyle cesedleri meydân-ı muhabetde kalup "Bre paşanın masraf kâtibi Urûm Mehemmed Ağa da başsız bulundu" deyü cümle halk varup gördüler kim fakîr Mehemmed Ağa Akka kal‘ası içre İskender'in sarâyı harâbının bir mürtefi‘ yerinden bu pehlivânı seyrederken bir pür ma‘rifet çelebi olmağıla cümle esbâblarını ters geymiş ve ayağından pâbucun çıkarup başına sokup pehlivânın sihrini ve sîmyâsını bâtıl etmeğe çalışup meğer meydânda pehlivânın "Âdem benim ma‘rifetime mâni‘ olma. Sana kıyarım. Sonra peşîmân olursun!" dedüğü fakîr Mehemmed Ağa içün imiş. Fi'l-hâl kabak bitirüp kabağı kılıç ile kesdikde Mehemmed Ağa İskender sarâyından aşağı düşmüş. Ters esbâblarıyla fakîr Mehemmed Ağa'nın na‘şın kaldırup gasl edüp Hazret-i Sâlih cenbinde defn etdiler. Gulâmları da Akka kumluğunda defn edüp ale's-sabâh hammâma gidenler gördüler kim iki gulâmın mezârında iki keçi leşlerin sırtlan kurdları çıkarup ba‘zı yerin yemişler. Meğer bu gulâmlar aslâ tekellüm etmediklerinden ilm-i simyâ ile hareket eder bir cemâd imiş. Ancak merhûm masraf mâtibi Çelebi'ye gadr oldu. İşte bu Akye kal‘asında böyle bir acâyibü'd-dehrden seyr [u] temâşâ etdik.</p>

      <p class="evliyasatr">................(1 satır boş) ................</p>

      <p class="balkorta1">Evsâf-ı ziyâretgâh-ı bender-i Beyt-i Mukaddes, kal‘a-i Akka </p>

      <p class="evliyasatr">Evvelâ Akye kal‘asının tâ ortasındaki harâbistân içre kumlukda bir alçak kubbeli ve bir müfîd [ü] muhtasar âsitâneli âşiyâne içinde ziyâret-i Hazret-i Sâlih İbn (---) <i class="calibre3">salavâtullahi aleyhi ve selâme.</i> Bu kal‘a bunların na‘ş-ı şerîfi berekâtına binâ olunup âbâdân olmuşdur. Bu kal‘aya bir kerre küffâr istîlâ eyledikde cesed-i Hazret-i Sâlih'i kaldırup İşpaniye'da Medîne-i kübrâya ya‘nî Kızılelma'ya götürmek murâd edindiklerinde derûn-ı kabrden bir sayha-i elîm zâhir olup vaz‘-ı yed eden küffârların cümlesi ol sayhadan helâk olup cümlesi İskender'in harâb olan sarâyı kurbunda medfûnlardır.</p>

      <p class="evliyasatr"><b class="calibre2">{Mu‘cize-i Hazret-i Sâlih</b> <i class="calibre3">aleyhis-selâm</i><b class="calibre2">}:</b> Hazret-i Sâlih Semûd kavmin îmâna da‘vet etmeğe me‘mûr olup aslâ îmân kabûl etmeyüp gûnâ-gûn mu‘cizeler istediler. Niçeleri "şu karşuki kara kayadan bize bir deve çıkar, görelim ve yanına erkek deve gelmeden hâmile kalup andan bir köçek deve tevellüd eylesin. Dişi devenin südiyle kifâflanalım. Andan sana îmân getürelim" diye böyle niçe gûne mu‘cizeler istediler. Hemân ol demde Sâlih Nebî el açup du‘â etdikde bi-emrillahi Te‘âlâ ol yalçın kızıl kaya şak olup bir nâka âşikâre olup sehel vakt içinde nâka vaz‘-ı haml edüp andan bir mahbûb köçecik tevellüd edüp kâmil otuz sene bu develer sahrâda otlayup südünü cümle Semûd kavmi <b class="calibre2"><i class="calibre3"><span class="calibre13">[43a]</span></i></b> sağup kifâflanırlardı. Yine böyle iken "Yâ Sâlih, aceb üstâd-ı kâmil sehhâr imişsin kim şöyle kızıl kayadan bir deve çıkardın" deyü bir âdem îmâna gelmeyüp âhir dişi deveyi katl edüp du‘â-yı Sâlih Nebî ile yine kaya iki şakk olup devenin köçeği kaya içine girüp gâ’ib oldu. Hakîr şâm râhıyla hacc-ı şerîfe gitdükde bu Nâka Kayası nâm mahalli görüp temâşâ etdik. Evc-i âsumâne kad çekmiş bir kızıl kayadır. Bi-emri Hayy [u] Kadîr ol kaya iki şak olup deve zâhir olduğu yer ve yine köçek deve girüp gâ’ib olduğu kaya yed-i kudret ile şak olduğu eyle nümâyândır kim, gûyâ üstâd-ı hakkâk Yemenî taşı ve silânı ve elması niçe hakkedüp musaykal u mücellâ ederse eyle berrak yarıklı kayadır ve iki cânibi dar boğaz semâya ser çekmiş kayalardır. Zamân-ı kadîmde bu mahalde kayadan kayaya bir bâb-ı azîm binâ olunup arz-ı Hicâz ile hudûd-ı şâm bu kapu imiş. Hâlâ ol kapu yerleri mezkûr kayada nümâyândır. Ve bu kaya içre pinhân olan deve köşeğinin böğürdüğünün sadâsın huccâc-ı müslimînin develeri istimâ‘ edüp ol mahalden bir hatve ileri gitmek ihtimâli yokdur. Ol kayalar mâbeyninde deve üstühânlarından geçilmez bir dayyık mahaldir. Âhir-i kâr develerimiz bu Sâlih devesinin feza‘ [u] ceza‘ın bu kayalar mâbeyninde işitmesin deyü cümle şâm huccâcı bu Nâka kayası dibine karîb geldikde yetmiş huccâc bir ağızdan sadâ-yı Allah Allah'a rehâ buldurup sıyt [u] sadâ-yı gülbânk-ı Muhamedî'den dağlar güm güm gümleyüp cemî‘i halka dehşet ârız olup bu kayalar arasında niçe yüz bin tüfenkleri ve emîr-i huccâcın altı pâre topların üç nevbet bu kayalar mâbeyninde atup niçe bin develeri böyle feryâd-ı hây hûy ile ubûr etdirirler. Tâ huccâcın âhiri temâm olunca bu sadâ-yı Allah Allah kesilmez.</p>

      <p class="evliyasatr">Yine böyle iken niçe yüz deve kaya içre Sâlih devesinin sadâsın istimâ‘ edüp altta kaldıkda anda evvel kalan deveyi kurbân edüp ubûr ederler. Ve niçe hâl sâhibi âdemler "Kaya içindeki Sâlih Nebî devesinin sadâsın istimâ‘ etdim" der. Mü’min ü muvahhidlerin efvâhından istimâ‘ etdik, ammâ Hudâ âlimdir hakîr istimâ‘ etmedim. Böyle bir yalçın kayalı yerlerdir kim cümle şâm huccâcları her sene bu Hazret-i Sâlih kayaları mâbeyninden geçüp ziyâret ederler.</p>

      <p class="evliyasatr">Mu‘cize-i enbiyâ bir kaya-yı bâlâdır. Hazret-i Sâlih asrında bu kaya içre Nâka gâ’ib olunca Cenâb-ı Bârî tarafından Hazret-i Sâlih'e hâtif-i Rabbânî ile "<i class="calibre3">Yâ Sâlih! Rûh ile'ş-şâm!</i>" <a class="pcalibre pcalibre1" id="_ftnref31"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn31" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[31]</span></span></sup></span></span></a> emri olunca Hazret-i Sâlih şâm tarafına gitdikde Cenâb-ı Rabbi'l-İzzet bu kavm-i Semûd'a bir ra‘d u berk u sâ’ika azâbın verüp cümle kavm-i Semûd ol sayhadan zehreleri çâk ve dâr-ı karârları zîr-i hâk olup cümle kayalarda oyulmuş mağara evleri münhedim olup hâlâ cemî‘i kapularının üst eşikleri ve kayadan oyulmuş tavanları ve yükleri ve dollâbları cümle ka‘r-ı zemîne geçüp kimi baş aşağı, kimi yan bigi yatar kâ‘alar ve sarâylar var kim cümle şâm huccâcı bu şehr-i Semûd içinden geçdikde temâşâ edüp gazabullah ne idiğün görüp Hûdâ-yı bîçûndan havf etmeleri ziyâde olur, ibret-nümâ harâbistândır. Andan Hazret-i Sâlih bu Akka şehrine gelüp sene (---) mu‘ammer olup merhûm oldukda bu hâk-i pâkde defn ederler. Hâlâ ziyâretgâh-ı hâs [u] âmdır. Gerçi bir binâ-yı azîm âsitânesi yokdur ammâ yine fukarâ-yı râ‘îden yedi sekiz nefer türbedârları ve hüddâmları vardır. Ammâ bu âsitâneyi dahi kum gark etmededir. Her sene cemî‘i şehir halkı cem‘ olup Hazret-i Sâlih'in rûh-ı şerîfinden istimdâd taleb edüp niçe kerre yüz bin arka yükü rimâli deryâya döküp kabr-i Hazret-i Sâlih'i tathîr ederler. Hakîr dahi hizmetimiz sebkat etsin içün dâmenimle niçe kerre kum taşıyup deryâya ilkâ edüp rûh-ı Sâlih Nebî içün bir Yâsîn-i şerîf tilâvet edüp ziyâret-i vedâ‘ etdik.</p>

      <p class="evliyasatr"><b class="calibre2">Ziyâret-i makâm-ı Hazret-i Âdem </b><i class="calibre3">aleyhi's-selâm</i> <b class="calibre2">:</b> Hazret-i Âdem ceddimiz şâm kurbunda Havrân sahrâlarında çift sürerken sığırların suvarmağa bir kaç adımda bu Akka'ya gelirdi. {Hâlâ nâhiye-i Havrân'dan zemâne halkının adımıyla Akye şehrine altı konak yer menzil ba‘îdedir. Hazret-i Âdem bu Akye'de sığırların} saky edüp ibâdet etdüğü çemenzâr soffa üzre kayada oyulmuş makâmât-ı aliyyesi vardır. Hâlâ ziyâretgâh-ı ünâsdır.</p>

      <p class="evliyasatr"><b class="calibre2">Ziyaretgâh-ı Aynu'l-bakar:</b> Akka kal‘asının cânib-i şarkîsi hâricinde bin hatve ba‘îd bir çemenzâr yerde kırk kademe taş nerdübân ile nüzûl olunur bir Aynü's-sevr âb-ı zülâldir. Niçe bin peygamberler bu Aynü's-sevr'e girüp gasl etdüklerinden hâlâ niçe kerre yüz bin âdem marîzli gelüp bu aynda gasl edüp âbından nûş etdikde bi-emrillahi Te‘âlâ cemî‘i emrâz-ı muhtelifeden halâs olup vücûdı tendürüst olup dürr-i beyz-âsâ olur. Hattâ cemî‘i ulemâ-yı Akye ve ahâlî-i Bukâ‘ bu ayna Hazret-i Paygamber ve Hazret-i Alî ile gelüp girmişdir deyü tahkîklar ederler.</p>

      <p class="evliyasatr"><b class="calibre2">Hâssa-i sâlis:</b> Bu ayn-ı nâbdan bî-tâb u bî-mecâl sığıra yedi gün su verseler bi-emr-i Hudâ ölüm mertebesinde ise halâs olup eyle lahm u şahm sâhibi cüssedâr ola kim gûyâ sevr-i Hamele-i arz ola. Lisân-ı Urbân'da darb-ı meseldir kim, bir âdem semîn ve batı'l-hareke olsa "Akye sevri gibi olmuş" derler. <b class="calibre2"><i class="calibre3"><span class="calibre13">[43b]</span></i></b></p>

      <p class="evliyasatr"><b class="calibre2">Ziyâret-i ayneyn-i ni‘meteyn:</b> Aynü's-sevr'e karîb iki uyûn-ı câriyedir ammâ kaynadığı yerden yine gâ’ib olur âb-ı hayâtdan nişân verir iki kaynakdır. Bi-emr-i Hudâ biri süd lezzetindedir ve biri başka bir râyihâ-i tayyibesi vardır. Cenâb-ı Bârî'nin âdet-i ezelîsi oldur kim cemî‘i sularda ta‘âm vardır ammâ râyiha halk etmemişdir. Ammâ bu ni‘meteyn-i kebîrde bir râyiha vardır kim Hudâ âlimdir, hemân âdem bir katresin nûş edince gûyâ hayât-ı câvidân bulup dimâğ-ı benî Âdem mu‘attar olur.</p>

      <p class="evliyasatr"><b class="calibre2">Bi-kavli hukemâ:</b> Bu ayn-ı zülâlin ecelden gayriye yetmiş gûne hâsiyyetin tahrîr etmişler. Beher sene niçe bin âdem girüp gasl etdükde vücûdun cemî‘i ilelden halâs olmuş bulup bir gûne ten-perver olur kim vücûdın kelpedân ve cımbıstıra ile çekseler bir pâre lahmı kopmaya. Niçe müverrihler "Hazret-i Hızır her bâr bu sudan nûş eder!" derler. Hattâ bu abd-i hakîr şifâ niyyetine girüp gasl etdükde bilâ-rikâb ata süvâr etmeğe başlayup ol mertebe zinde ve tendürüst oldum ki değme fetâlar pençemi çeviremez oldular.</p>

      <p class="balkorta1">Evsâf-ı ni‘meteyn-i sagîr</p>

      <p class="evliyasatr">Bu dahi ana karîb bir vâsi‘ bi’r-şekilli nerdübân ile inilir bir aynü'l-hayatdır. Ta‘amda Kuds-i şerîf'de Âb-ı selvâ'nın lezzetindedir. Ekseriyyâ bu aynda Hazret-i İsâ gasl etmişdir deyü millet-i Nasârâ ve Efrenc tâ’ifesi nûş edüp gasl ederler. Ve tâ’ife-i Yahûd Hazret-i Mûsâ bu aynda gasl etmişdir deyü ziyâret edüp nûş ederler. Ammâ gâyet müsta‘mel etmişler. Bu iki uyûnun "Ni‘meteyn" ismiyle müsemmâ olmasın <i class="calibre3">"Manzara-i Enhâr-ı Uyûn ve Bi’r-i Germâb"</i> nâm târîhinde, bizzât Hazret-i Risâlete sehhârlar sihr etdiklerinde ilhâm-ı Rabbânî ile Hazret-i Resûl, şâm kurbunda Busrâ şehrinde ticârete geldikde şehr-i Busrâ'da Buhîra nâm bir râhib var idi. Ol eydür: "Yâ Muhammed! Sende sihir alâmeti var. Durma, Akka'da Ni‘meteyn derler iki uyûn vardır, birine Hazret-i Mûsâ girüp Fir‘avnîler sihrinden emîn olup bahr-i Kulzüm kenarında Fir‘avnîlere gâlib olup cümle Fir‘avnîler gark-ı âb olup Mûsâ Nebî sihr-i murâ‘inelerden halâs oldu. Birine Hazret-i İsâ Nebî girüp sihr-i İsrâ’îl'den halâs olup âsumâne urûc etdi. Yâ Muhammed! Sen de Akka'da ol uyûnlara girüp gasl eyle. Benî Kureyş kabîlesi sihrinden emîn olup onlara alâ-gâlib ile galebe edesin. Ve yâ Muhammed! Akka'da uyûn çokdur. Her kankı ayn sana 'Ene'n-ni‘meteyni'l-huld' derse anlara girüp gasl eyle" deyince Hazret-i Resûl, Buhîra râhibin ta‘lîmiyle Akka'ya gelüp deverân u seyerân ederken bu iki uyûn "Yâ Muhammed! Ene'n-ni‘meteyni'l-huld biziz!" dediler. Hazret <i class="calibre3">Bismillah</i> ile bu iki aynda gasl edüp cümle sihirden emîn olup "Hâzâ ni‘meteyn" buyurmuşlardır. Cemî‘i elsine-i muhtelife tevârîhlerinde bu Ayn-i Ni‘meteyn mastûr olduğundan mâ‘ada bizim niçe yüz kütüb-i mu‘teberelerimizle evsâfı mastûrdur. Anınçün cemî‘i memâlik-i mahrûselerde niçe bin meshûr ve sevdâ-zede ve sarı‘a zahmetine mübtelâ âdemler bu ni‘meteynlere girüp bi-emrillahi Te‘âlâ şifâ bulup gider. Hakîr bir niçesine vâkıf-ı esrârım.</p>

      <p class="evliyasatr"><b class="calibre2">Makâm-ı Hazret-i Server-i Kâ’inât ve Mefhâr-i Mevcûdât:</b> Kaçan kim bu ni‘meteynlerde tâhir olduğu mahalde, bu cây-ı ma‘hûde kaya üzre ibâdet etdikleri mahalde ser-i sa‘âdetlerinin secdeye geldüği kayaya te’sir etdüğü mahal zâhir ü bâhirdir. Bunda dahi ibâdet olunur bir musallâgâhdır.</p>

      <p class="evliyasatr"><b class="calibre2">Sitâyîş-i nahleteyn:</b> Akka'nın yine cânib-i şarkîsinde evc-i âsumâne ser çekmiş iki hurma dırahtlarıdır kim her biri üçer kerre semâya münkalib olup yine zemîne inüp deve gerdânı gibi üçer kerre eğri hurmalardır. Ehl-i Akye ihtiyârlarının takrîri üzre bu hurma şecerleri dibine üç ülu'l-azm peygamber gelüp "Esselâmü aleyk yâ şecereyn" dediklerinde bu şecerler aleyk alup kadd-i kemân etdiklerinde üç ulü'l-azm peygamberler selâmın aldıklarına alâmetdir derler.</p>

      <p class="evliyasatr">Rivâyet-i uhrâda "Hazret-i Meryem babasız oğul getirdiğiyçün halkdan hicâb edüp Nablus şehrinden İsâ ile bu nahl altına gelüp meks etdükde bu iki nahl İsâ üzre sâyebân olup kadd-i kemân olup sûre-i (---) <a class="pcalibre pcalibre1" id="_ftnref32"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn32" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[32]</span></span></sup></span></span></a> âyeti alâ tarîkı'l-kısas Resûl-i Kibriyâ'ya bu âyet nâzil olduğu bu nahleteyn hakkındadır" derler.</p>

      <p class="evliyasatr"><b class="calibre2">Rivâyet-i gayr:</b> Ba‘zı ulemâ-yı Akye, Cenâb-ı İzzet Bukâ‘ sahrâsındaki cebelü'l-Lübnân'a üç kerre tecellî-i Cemâl etdükde hicâb-ı cemâl-i Rabbi'l-İzzet'den üç kerre bu nahller ser-ber-zemîn secde etdüğine alâmetdir" derler. El-hâsıl hurmâ-yı azîmlerdir kim Basra ve Lahsa ve Cevâzir ve Bağdâd-ı behişt-âbâd ve Mısır-ı Kâhire Mu‘izzeddîn'de böyle hurmâ-yı azîmler manzûrumuz olmamışdır. Hakkâ ki nazargâh-ı evliyâ vü enbiyâdır. Lâkin biri erkek ve biri dişidir. Yigirmi otuz salkım hurma verüp bir danesin teberrüken Frenkler bulsalar yüz altuna alırlar.</p>

      <p class="evliyasatr"><b class="calibre2">Hâssa-i nahleteyn:</b> Bir âdem ne kadar marîz olsa bu nahleteynin zıll-i himâyesinde üç gün yatsa bi-emrillah şifâ bulur, meşhur[dur].</p>

      <p class="evliyasatr"><b class="calibre2">Makâm-ı Hazret-i İsâ ve Meryem:</b> Bu nahlin zeyline Hazret-i Meryem gelüp meks etdükde bu dişi hurma evvel <b class="calibre2"><i class="calibre3"><span class="calibre13">[44a]</span></i></b> kurumuş idi. Meryem du‘â edüp ol ân yeşerüp hurmâ-yı rutab verüp Meryem cem‘-i rutab ederken Hazret-i İsâ sâye-i nahlde zahrı üzre yatarken mübârek pây-ı sa‘âdetinin ökçesiyle taşı urup ökçesi te’sîr etdüğü iki ökçe çukuru hâlâ nümâyândır. Kavm-i Nasârâ ol kadem-i İsâ Nebî çukurlarına gülâb doldurup yüzlerine sürüp kumkumalara melân edüp teberrüken dip Frengistânlara götürüp yüzlerine ve gözlerine sürer, <i class="calibre3">ve's-selâm</i>.</p>

      <p class="evliyasatr">Bu şehr-i Akye şehr-i kadîm olmağıla niçe yüz ziyâretler dahi vardır. Ammâ kesret-i seyâhatden kitâbet etmeğe ârâm bulmayup bu kadarca ile iktifâ etdik. Bu şehr-i Akka'da kâmil iki ayda bin altı yüz kîse tahsîl eyleyüp andan cümle asker-i İslâm ile kalkup cânib-i şarka 4 sâ‘atde sarp zeytûnlı dağlar içre,</p>

      <p class="evliyasatr"><b class="calibre2">Evsâf-ı vilâyet-i Benî Ken‘ân:</b> İli içre gidüp,</p>

      <p class="evliyasatr"><b class="calibre2">Karye-i Benî Râme:</b> Sıfet sancağı hâkinde yüz evli, câmi‘ ve hân u hâmmâmlı ve zeytûnlu ve dud ağaçlı ma‘mûr,</p>

      <p class="evliyasatr"><b class="calibre2">Timânî köyü</b> ve ze‘âmetdir. Andan yine cânib-i şarka (---) sâ‘atde dağlar ve beller aşup,</p>

      <p class="evliyasatr"><b class="calibre2">Menzil-i karye-i Vâdî-i Limon:</b> Cümle asâkirle bir limonlu sahrâda hayemâtlar ile meks olup bekâyâ mâlı tahsîl ederken Akye kal‘asından müsellem geldi: "Siz ma‘zûlsuz" dediklerinde Murtezâ Paşa efendimizin aklı başından gidüp düşman içinde iken gâyet müte’ellim olup kendüye telâş verüp ertesi sene 1059 târîhinde Âsitâne-i sa‘âdet tarafından İpşir Paşa'ya eyâlet-i şâm ihsân olunup müsellemi Köse Bayrâm Ağa gelüp cümle a‘yân-ı şâm ve monlâ-yı Sıfet ile gelüp Paşa'ya buluşdukda emr-i pâdişâhîleri ve hatt-ı şerîfleri ibrâz edüp kırâ‘et olundukda Murtezâ Paşa efendimiz eydür: "İpşir Paşa karındâşımıza şâm eyaleti mübârek ola!" deyü Müsellem Bayrâm Ağa'ya bir yeşil çuka kaplu bir semmûr kürk ihsân etdükde Bayrâm Ağa "Sultânım! Sıfet mâlından tahsîl etdiğiniz cümle mâlı bize teslim eylen!" dedikde "Çık bre hınzır!" deyü Bayrâm Ağa'yı katl edeyazdı. Fakir Bayrâm Ağa, bayrâma iremeye yazup otak-ı nüh-tâkdan taşra bayrâm [u] seyrâna gitdi. Ertesi dîvân-ı pâdişâhî olup cemî‘i Dürüzî ve Timânî şeyhleri ve'l-hâsıl cümle mîrî bekâyâ mâl verenlere Murtezâ Paşa "Temessük vereyim, sizden şu kadar mâl aldım ve şu kadar bekâyâ mâl-ı pâdişâhî kaldı" dedikde cümle meşâyihân-ı Dürüzî [vü] Timânîyân "Var git Murtezâ, selâmetle! Biz sana bir akçe mâl-ı pâdişâhî vermedik. Bizim sana verdiğimiz cümle ücret-i kademdir. Cümle mâl-ı pâdişâhî hâlâ bizim zimmetimizdedir. Senden gayri görelim ne şekil vezîr gelüp Nakura Boğazın aşabilür. Hâlâ cümle mâl bizdedir" deyü bu kelâm-ı müşeyyihân sicillâta yazılup Murtezâ Paşa cümle şeyhlerden "Zimmetimizdedir" deyü temessükâtlar alup temessükler mûcebince Sıfet mollasından huccet-i şer‘iyye alup bin altı yüz kîseyi larkkıdak yudup tâze cân buldukda cümle Dürüzî şeyhlerine iki yüz hil‘at-ı fâhire ve bu kadar destâr-ı Muhammedî ve çuka ve kumâşlar ihsân edüp andan cümle vedâlaşıp bu mahalde cümle şâm askeri me’zûn olup şâm'a gitdiler. Paşa efendimiz Sıfet şehrinde Hazret-i Ya‘kûb evlâdların ve Beytü'l-hazen'i ziyâret etmeğe azîmet edüp cümle kendi askeriyle Vâdî-i limondan kalkup yine cânib-i kıbleye (---) sâ‘at sarp dağlar aşup,</p>

      <p class="evliyasatr"><b class="calibre2">Karye-i Mağâr</b>: Sıfet hâkinde yüz hâneli Timâni köyüdür. Bu mahallerde bir kayalı derelerde Benî İsrâ‘îl şehirlerinden şehr-i Hayyân nâm bir şehir var imiş. Lâkin cümle mağârlarda sâkinlermiş kim kat-ender-kat mağâra-i azîmlerdir. Hak Te‘âlâ bu kavme azâb edüp cümle arpa ve buğday ve pirinçleri ve zeytûnları cümle taş olmuşdur. Ol derenin içi mâl-â-mâl hurda taş pirinçdir, hacerü'r-revz derler. Hukemâlar ishâl olmuş kimesne ma‘cûnuna idhâl edüp zahîr marazından bile halâs olur. Ve taş olan zeytûnlarına zeytûnu'l-Yahûd ve haceru'l-Yahûd derler. Aynı zeytûn cirminde ve şeklinde bir sengîn taşdır. Mesâne marazına mübtelâ olanlara bu haceru'l-Yahûd gülâb ile bileğiye sürüp ezilir. Ol sudan aç karnına bir mesâne zahmına mübtelâ olan kimesne nûş etse mesânesi yolu açılup râhat ile tebevvül eyleye. Ammâ çok isti‘mâl ederse sidiğin dutamaz olup selisü'l-bevle mübtelâ olur. Gâyet ihtirâz lâzımdır. Bu haceru'l-Yahûd'u Rûm'a, Arab ve Acem'e ve diyâr-i Hindistân'a götürür başka tüccârları vardır.</p>

      <p class="evliyasatr">Bu mahalden kalkup (---) sâ‘atde cânib-i şarka,</p>

      <p class="balkorta13">Evsâf-ı Kefer Nâhûn ya‘nî şehr-i Sıfet-i kal‘a-i ibret-nümûn, bilâd-ı dârü'l-Yahûd, vilâyet-i Ken‘ân<span class="calibre33">-›</span> belde-i Cuhûd</p>

      <p class="evliyasatr">İbtidâ bânîsi ba‘de't-Tûfân Sâm b. Nûh aleyhi's-selâmdır. Hazret-i Ya‘kûb'a gelince bu şehir ol kadar ma‘mûr oldu kim şehr-i Askalân ve şehr-i Hâsân ve şehr-i Filistîn, şehr-i Taberistân ve şehr-i Kudüs ve şehr-i Zağzağa bu Sıfet şehri gibi ma‘mûr değil idi. Zîrâ cemî‘i Benî İsrâ’îlî bu şehr-i Sıfet'den <b class="calibre2"><i class="calibre3"><span class="calibre13">[44b]</span></i></b> zuhûr etmeğile ma‘bed-i kadîmleri olup bilâ teşbîh, ilâ hâze'l-ân Benî İsrâ’îlî olan Yahûda kavmine bu şehir ka‘beleri olmuşdur. Bu şehri Selîm Hân sene 922 târîhinde Mısır Çerâkisesi Sultân Gavrî destinden feth etdükde Tavâşî Sinân Paşa tahrîriyle altı kerre yüz bin Yahûdî harâcı tahrîr olunmuşdu. Hâlâ yine yetmiş seksen bin Yahûdî mevcûddur kim kat-ender-kat Yahûdî evleridir. Ve ömründe bir Yahûdî bu şehri ziyâret etmese eğer iktidârı yoğise türâbından sürünmese, yâ suyundan içmese veyâ şecerlerinin berk-i hazânından kendüye dütsi vermese zu‘m-ı bâtılları üzre Yahûdî olmayup kara-yı cuhûd olur. Bu şehrin ibtidâ bânîsi ve taht-ı Yahûd olması ve ziyâretgâh-ı Yahûd olması ve cemî‘i ibret-nümâ binâları ve cümle hayrât [u] hasenâtları târîhleriyle yazılmışdır. Ve cümle ziyâretgâhlarında Hazret-i Ya‘kûb evlâdları ve kerîmeleri ve Hazret-i İsmâ‘îl evlâdları ism [u] resimleriyle ve Hazret-i Ya‘kûb'ın Beytü'l-hazen'i ve kabr-i Sâm ve beyt-i Hazret-i Efrâyîm ibn Hazret-i Yûsuf ve beyt-i Hazret-i İshâk ve beyt-i Hazret-i İsmâ‘îl ve beyt-i Hazret-i Eyyûb ve niçe gûne evsâfı, cümle hacc-ı şerîfe gitdiğimiz sene seyâhatnâmemizin cild-i (---) de gâyet mufassal tahrîr olunmuşdur. Ammâ bu sene seyâhatimizde seyyâh-ı âlem ve nedîm-i âdem olan kimesnelere her lisândan bilmek elzem-i levâzımından olmağın bu mahalle lisân-ı Tevrât üzre Yahûdî lisânı tahrîr olundu.</p>

      <p class="balkorta1">Der-beyân-ı Lisân-ı Yahûdî </p>

      <p class="evliyasatr">Kavm-i kadîm-i melâ‘înlerdir kim gâyet muta‘assıbîn cuhûd Yahûdîlerdir. Yüz yigirmi dörd bin peygamberin dörd bini min muhabbetillahi Te‘âlâ câme-i hâb-ı râhatında merhûm olmamışlardır. Cümlesin bu Yahûd tâ’ifesi şehîd etmişlerdir. Eğer Yahyâ ve Zekeriyyâ ve Circîs (---) (---) (---) (---) (---) gibi niçe bin mürsel ve gayri mürsel nebîleri şehîd eyledikleri cemî‘i tefâsîr ve tevârîhlerde mastûrdur. Bir millete iki kitâb nâzil olmamışdır. Ammâ bunlar ibtidâ Dâvûdî olmağıla cenâb-ı Bârî Hazret-i Dâvûd'a kitâb-ı Zebûr'ı nâzil eyledi. Sûre-i (---) <a class="pcalibre pcalibre1" id="_ftnref33"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn33" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[33]</span></span></sup></span></span></a> âyet-i delîl [u] bürhândır. İbtidâ Hazret-i Dâvûd vâ‘iz u nâsıh idi ve Dâvûdî bülend-âvâz ile Zebûr âyetlerin tilâvet edüp va‘z u nasîhat edüp kifâf-ı nefs içün cenk âletiyçün demirden zırh düzerdi. Sonra Cenâb-ı Bârî, Hazret-i Dâvûd'a emr edüp Câlût Melîk üzre sefere gidüp Tâlût Melik Hazret-i Dâvûd'a îmân getirüp Câlût ile Haleb eyâletinde Mercidâbık sahrâsında bir ceng-i azîm edüp Hazret-i Dâvûd, Câlût'un kellesine bir seng-i sapan-ı Dâvûdî ile urdu kim Câlût'un kellesi hurd olup ol ân mürd olup Cenâb-ı Bârî Hazret-i Dâvûd'a Câlût'un hilâfeti ve mülkin ihsân eyleyüp hem nebî ve hem pâdişâh olduğuna Sûre-i Bakara'da <a class="pcalibre pcalibre1" id="_ftnref34"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn34" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[34]</span></span></sup></span></span></a> âyetin nâzil etmişdir. Ammâ Hazret-i Dâvûd'a nâzil olan kitâb-ı Zebûr'da va‘d u va‘îd ve kasas ve emr [u] nehy ve harâm u helâl yokdur, cümle du‘âdır. Hâlâ cemî‘i tâ’ife-i Yahûdâ'nın sinagolarında hahamların kayış üzre tilâvet etdikleri Zebûr'dur ve yemîn etdikleri kitâb Zebûr'dur. Ammâ Hazret-i Mûsâ'ya nâzil olan kitâb-ı Tevrât'da cümle va‘d u va‘îd ve emr [u] nehy ve kasas ve helâl ü harâm ve cennet ü cehennem ve a‘râf ü haşr u neşr <a class="pcalibre pcalibre1" id="_ftnref35"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn35" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[35]</span></span></sup></span></span></a><b class="calibre2"> </b>âyeti Furkân'da olduğu gibi kitâb-ı Tevrât'da cümle hükm vardır. Ammâ kavm-i Yahûd'dan mâ‘ada millet-i Mesîhiyye'de olanlardan kefere-i İsfeç ve Felemenk ve Donkarkıza ve Danimarka ve Nemse (---) (---) (---) (---) (---) (---) (---) (---) kefereleri cümle Tevrât ve Zebûr olmayup Yahûdânca kelimât ederler. Ammâ mezhebleri Mesîhiyye mezhebine muhâlif ü muğâyir bir alay dalâlet-âyîn kefere-i fecerelerdir kim lisân-ı Yahûdî budur.</p>

      <p class="evliyasatr"> </p>

      <table border="0" cellpadding="0" cellspacing="0" class="MsoNormalTable3">
        <tbody class="calibre14">
          <tr class="calibre15">
            <td class="calibre65" valign="top" width="64">
              <p class="evliya5"><i class="calibre3"><span class="calibre13">Uni</span></i></p>

              <p class="evliya5"><span class="calibre13">1</span></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">duşi</span></i></p>

              <p class="evliya5"><span class="calibre13">2</span></p>
            </td>

            <td class="calibre65" colspan="3" valign="top" width="64">
              <p class="evliya5"><i class="calibre3"><span class="calibre13">tire</span></i></p>

              <p class="evliya5"><span class="calibre13">3</span></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">kutre</span></i></p>

              <p class="evliya5"><span class="calibre13">4</span></p>
            </td>

            <td class="calibre65" valign="top" width="64">
              <p class="evliya5"><i class="calibre3"><span class="calibre13">cınko</span></i></p>

              <p class="evliya5"><span class="calibre13">5</span></p>

              <p class="evliya5"><span class="calibre13"> </span></p>
            </td>

            <td class="calibre66" width="4">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre65" valign="top" width="64">
              <p class="evliya5"><i class="calibre3"><span class="calibre13">si</span></i></p>

              <p class="evliya5"><span class="calibre13">6</span></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">sete</span></i></p>

              <p class="evliya5"><span class="calibre13">7</span></p>

              <p class="evliya5"><span class="calibre13"> </span></p>
            </td>

            <td class="calibre65" colspan="3" valign="top" width="64">
              <p class="evliya5"><i class="calibre3"><span class="calibre13">öte</span></i></p>

              <p class="evliya5"><span class="calibre13">8</span></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">nüve</span></i></p>

              <p class="evliya5"><span class="calibre13">9</span></p>
            </td>

            <td class="calibre65" valign="top" width="64">
              <p class="evliya5"><i class="calibre3"><span class="calibre13">dec</span></i></p>

              <p class="evliya5"><span class="calibre13">10</span></p>
            </td>

            <td class="calibre66" width="4">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">kimânde</span></i></p>

              <p class="evliya5"><span class="calibre13">ne dersin</span></p>
            </td>

            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">venki</span></i></p>

              <p class="evliya5"><span class="calibre13">gel</span></p>
            </td>

            <td class="calibre67" colspan="3" valign="top" width="80">
              <p class="evliya5"><i class="calibre3"><span class="calibre13">un dûs</span></i></p>

              <p class="evliya5"><span class="calibre13">nerede idin</span></p>
            </td>

            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">inkâza</span></i></p>

              <p class="evliya5"><span class="calibre13">evde idim</span></p>

              <p class="evliya5"><span class="calibre13"> </span></p>
            </td>

            <td class="calibre66" width="4">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">mîyalom</span></i></p>

              <p class="evliya5"><span class="calibre13">cânım</span></p>
            </td>

            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">kı kadıyân</span></i></p>

              <p class="evliya5"><span class="calibre13">ne işlerdin</span></p>
            </td>

            <td class="calibre67" colspan="3" valign="top" width="80">
              <p class="evliya5"><i class="calibre3"><span class="calibre13">avre porte</span></i></p>

              <p class="evliya5"><span class="calibre13">aça kapuyu</span></p>
            </td>

            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">serele porte</span></i></p>

              <p class="evliya5"><span class="calibre13">kapa kapuyu</span></p>

              <p class="evliya5"> </p>
            </td>

            <td class="calibre66" width="4">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre68" colspan="5" valign="top" width="173">
              <p class="evliya6"><i class="calibre3"><span class="calibre13">Miyalo mâ sinyor va muz sadake</span></i></p>

              <p class="evliya5"><span class="calibre13">Cânım ağa! Git sadakaya.</span></p>

              <p class="evliya5"> </p>
            </td>

            <td class="calibre16" colspan="5" valign="top" width="151">
              <p class="evliya5"><i class="calibre3"><span class="calibre13">Miyalo mâ unupâ çûz dami</span></i></p>

              <p class="evliya5"><span class="calibre13">Cânım bana bir ferc ver.</span></p>
            </td>
          </tr>

          <tr class="calibre15">
            <td class="calibre53" colspan="4" valign="top" width="160">
              <p class="evliya5"><i class="calibre3"><span class="calibre13">miyalo mâ bunu endâm</span></i></p>

              <p class="evliya5"><span class="calibre13">Cânım bana güzel bak.</span></p>
            </td>

            <td class="calibre53" colspan="5" valign="top" width="160">
              <p class="evliya5"><i class="calibre3"><span class="calibre13">Miyalo mâ andâmî sinyor sî</span></i></p>

              <p class="evliya5"><span class="calibre13">Cânım bak ağam benim!</span></p>
            </td>

            <td class="calibre66" width="4">
              <p class="MsoNormal5"> </p>
            </td>
          </tr>

          <tr class="calibre23">
            <td class="calibre69" width="64"/>

            <td class="calibre70" width="16"/>

            <td class="calibre40" width="48"/>

            <td class="calibre43" width="32"/>

            <td class="calibre71" width="13"/>

            <td class="calibre72" width="19"/>

            <td class="calibre40" width="48"/>

            <td class="calibre70" width="16"/>

            <td class="calibre69" width="64"/>

            <td class="calibre66" width="4"/>
          </tr>
        </tbody>
      </table>

      <p class="arabalk"><b class="calibre2"><span class="calibre13">Esmâ-i Yahûdî :</span></b></p>

      <table border="0" cellpadding="0" cellspacing="0" class="MsoNormalTable3">
        <tbody class="calibre14">
          <tr class="calibre15">
            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">Abraham</span></i></p>

              <p class="evliya5"><span class="calibre13">İbrâhîm</span></p>
            </td>

            <td class="calibre73" colspan="2" valign="top" width="69">
              <p class="evliya5"><i class="calibre3"><span class="calibre13">Mordahay</span></i></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">Nisim</span></i></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">Mayliko</span></i></p>

              <p class="evliya5"><span class="calibre13">İsmâil</span></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">Yako</span></i></p>

              <p class="evliya5"><span class="calibre13">Ya‘kûb</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre74" valign="top" width="60">
              <p class="evliya5"><i class="calibre3"><span class="calibre13">Doşenko</span></i></p>

              <p class="evliya5"><span class="calibre13"> </span></p>

              <p class="evliya5"><span class="calibre13"> </span></p>
            </td>

            <td class="calibre75" colspan="2" valign="top" width="51">
              <p class="evliya5"><i class="calibre3"><span class="calibre13">İsra’il</span></i></p>
            </td>

            <td class="calibre76" colspan="2" valign="top" width="83">
              <p class="evliya5"><i class="calibre3"><span class="calibre13">Mosiko</span></i></p>

              <p class="evliya5"><span class="calibre13">Mûsâ Çelebi</span></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">Kazaliko</span></i></p>

              <p class="evliya5"><span class="calibre13"> </span></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13">Hârûn</span></i></p>
            </td>

            <td class="calibre66" width="4">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre74" valign="top" width="60">
              <p class="evliya5"><b class="calibre2"><i class="calibre3"><span class="calibre13">[45a]</span></i></b></p>
            </td>

            <td class="calibre75" colspan="2" valign="top" width="51">
              <p class="evliya5"><i class="calibre3"><span class="calibre13">Zahırya</span></i></p>
            </td>

            <td class="calibre76" colspan="2" valign="top" width="83">
              <p class="evliya5"><i class="calibre3"><span class="calibre13"> </span></i></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13"> </span></i></p>
            </td>

            <td class="calibre65" colspan="2" valign="top" width="64">
              <p class="evliya5"><i class="calibre3"><span class="calibre13"> </span></i></p>
            </td>

            <td class="calibre66" width="4">
              <p class="MsoNormal5"> </p>
            </td>
          </tr>

          <tr class="calibre23">
            <td class="calibre77" width="60"/>

            <td class="calibre66" width="4"/>

            <td class="calibre78" width="51"/>

            <td class="calibre48" width="23"/>

            <td class="calibre77" width="60"/>

            <td class="calibre66" width="4"/>

            <td class="calibre77" width="60"/>

            <td class="calibre66" width="4"/>

            <td class="calibre77" width="60"/>

            <td class="calibre66" width="4"/>
          </tr>
        </tbody>
      </table>

      <p class="evliyasatr">................(2 satır boş) ................</p>

      <p class="evliya7"><b class="calibre2">Esmâ-i nisvân-ı Yahûdân:</b> (---) (---) (---) (---) (---) (---) (---)</p>

      <p class="evliyasatr">................(1 satır boş) ................</p>

      <p class="evliyasatr"> </p>

      <table border="0" cellpadding="0" cellspacing="0" class="MsoNormalTable3">
        <tbody class="calibre14">
          <tr class="calibre15">
            <td class="calibre79" valign="top" width="87">
              <p class="evliya8"><i class="calibre3"><span class="calibre13">pastaliko</span></i></p>

              <p class="evliya8"><span class="calibre13">börek</span></p>
            </td>

            <td class="calibre80" valign="top" width="79">
              <p class="evliya8"><i class="calibre3"><span class="calibre13">kaşar</span></i></p>

              <p class="evliya8"><span class="calibre13">pâk</span></p>
            </td>

            <td class="calibre80" valign="top" width="79">
              <p class="evliya8"><i class="calibre3"><span class="calibre13">turfa</span></i></p>

              <p class="evliya8"><span class="calibre13">nâ-pâk</span></p>
            </td>

            <td class="calibre81" valign="top" width="71">
              <p class="evliya8"><i class="calibre3"><span class="calibre13">sinago</span></i></p>

              <p class="evliya8"><span class="calibre13">kenîse</span></p>
            </td>
          </tr>
        </tbody>
      </table>

      <p class="evliyasatr">................(5 satır boş) ................</p>

      <p class="evliyasatr1"> </p>

      <p class="evliyasatr">Tâ‘ife-i Yahûd'un bu lehçe-i mahsûsalarından gayri bî-hisâb kelimâtları vardır ammâ bu kadar ile iktifâ etdik (---) Ve <b class="calibre2">şehr-i Sıfet</b>'in dahi niçe bin esvâfı vardır ammâ cümle bâlâda mastûrdur.</p>

      <p class="evliyasatr">Andan paşa efendimiz bu Sıfet'den şâm-ı cennet-meşâma gidüp cemî‘i levâzımâtların görmeğe azîmet etdükde hakîri Gazze Paşası Hüseyin Paşa'ya on kîse bakâyâ mâl içün mektûb-ı muhabbet-uslûblar ile şehâboğlu'na koşup,</p>

      <p class="balkorta1">şehr-i Sıfet'den arz-ı Askalân'da şehr-i İzzetü'l-Hâşim'e gitdiğimiz konaklar beyân eder</p>

      <p class="evliyasatr">Evvelâ cânib-i cenûba sarp sengistân dağlar içre zeytûnlu hıyâbân ormânlar içre giderken <b class="calibre2">Uyûn-ı Tüccâr</b> kal‘ası sol tarafımızda kalup 9 sâ‘atde,</p>

      <p class="evliyasatr"><b class="calibre2">Menzil-i karye-i Haddese:</b> Yüz hâneli, bâğlı ve bâğçeli ve bir câmi‘li Türâbîoğlu hudûdunda ma‘mûr köydür. Andan leb-i deryâ ile Aclûn sancağı hâkinde (---) sâ‘at gidüp,</p>

      <p class="evliyasatr"><b class="calibre2">Menzil-i kasaba-i Hayfe</b>: Türâbîoğlu'nun tahtıdır. Selîm Hân-ı Evvel'den berü mutî‘ vü münkâd olan ümerâ-yı urbândandır. Hân ve câmi‘ ve hammâm ve esvâk-ı muhtasarı olup deryâ kenarına karîb olduğu Kuds-i şerîf ziyâretine gitdiğimizde cild-i (---) mizde mufassal tahrîr olunmuşdur. Andan yine leb-i deryâ ile niçe harâb kal‘alar ve niçe imâristânlar ubûr edüp,</p>

      <p class="evliyasatr"><b class="calibre2">Hân-ı Leccûn:</b> Sol tarafımızda Mısır yolu üzre nümâyân kalup biz yine leb-i deryâ ile,</p>

      <p class="evliyasatr"><b class="calibre2">Menzil-i İskele-i (---):</b> Nablus hâkinde Nablus [u] Kudüs iskelesidir. Lâkin Akka gibi bender iskele değildir. Akka hâkimi tarafından gümrüğü zabt olunur. Birkaç mahzenleri ve bir zâviyesi ve birkaç fellâhîn hâneleri vardır. Andan yine cânib-i cenûba bir sahrâ-yı Kakun içre giderken,</p>

      <p class="evliyasatr"><b class="calibre2">Kal‘a-i Kakun </b>: Yine Mısır yolunda sol tarafımızda nümâyân kalup bir azîm mişe ormanlarına girüp (---) sâ‘atde,</p>

      <p class="balkorta1">Evsâf-ı kal‘a-i Kalinseve-i azîm,<br class="calibre1"/>
      ya‘nî şehr-i Felestîn<span class="calibre33">;</span></p>

      <p class="evliyasatr">Kadîm <i class="calibre3">Mısır Tevârîhi</i> sâhibi Hıtat-ı Makrîsî bu şehr içün takrîr ü tavsîf edüp eyle tahrîr eylemiş kim Tûfân-ı Nûh'dan mukaddemde şehr-i azîm idi. Ammâ ba‘de't-Tûfân ibtidâ rûy-ı arzda binâ olunan şehr-i azîmlerin biri bu şehr-i Kalinseve'dir. Lisân-ı İbrî'de Kalınsev bir şeyhin ismidir kim Kabâbıta kavmi "Bu şeyh Kalinseve peygamberdir. Sâm ibn Nûh Kalınsev'dir" derler. Yedi yüz sene mu‘ammer olup bu kal‘ayı inşâ etmeğile anın ismiyle müsemmâ bir şehr-i Kalınsev'dir. Ba‘dehû Buhtunnasr Kürdistân'dan hurûc edüp hûn-ı Yahyâ'yı tâ’ife-i Yahûd'dan almağ içün şehr-i Zağzağa'yı ve şehr-i Taberistân'ı ve şehr-i Kafernahun'u, ya‘nî Sıfet'i ve bu şehr-i Kalinseve'yi harâb u yebâb edüp cümle Yahûdîleri katl edüp bu şehri türâb u yebâb bırakdı. Ba‘dehû Âl-i Emeviyyûn'dan Ömer ibn Abdülazîz beyne'ş-şâm ve'l-Gazze emn-i tarîk olsun deyü imâr edüp sene 922 târîhinde Selîm-i Evvel'e mutî‘ oldular. Hâlâ Nablus sancağı hâkinde Kakun kal‘ası nâhiyesinde şâhrâhdan ba‘îd bir ormanistân içre bir kal‘a-i kebîrdir kim her taşı kubbe-misâldir. Ta‘rîf ü tavsîfinde zebân kasîrdir. Dizdârı ve neferâtları ve kal‘asında kifâyet mikdârı cebehânesi ve derûn-ı kal‘ada Urbân hâneleri ve taşrada câmi‘i ve hammâmı ve birkaç dükkânları vardır.</p>

      <p class="evliyasatr">Andan cânib-i cenûb ile garba (---) sâ‘atde,</p>

      <p class="balkorta14">Ziyâret-i eş-şeyh Hazret-i ‘Alem İbn Uleym </p>

      <p class="evliyasatr">Âsitâne-i azîm ve ziyâretgâh-ı hâs [u] âmdır kim yılda bir kerre mevlûd-ı azîm cem‘iyyeti olur. Bu mahalde Celcula Hânı Mısır yolunda kalup yine cânib-i garba bir sâ‘atde,</p>

      <p class="balkorta15">Evsâf-ı bender-i azîm kal‘a-i Yafa <b class="calibre2"><i class="calibre3"><span class="calibre13">[45b]</span></i></b></p>

      <p class="evliyasatr">Gazze sancağı hâkinde leb-i deryâda şekl-i murabba‘ bir taş binâ bir şîrîn kal‘a-i ra‘nâdır. Remle nevâhîsinde Gazze subaşılığı hükmün[de]dir. Dizdârı ve (---) aded kal‘a neferâtları vardır. Sene (---) târîhinde bânîsi (---) On yılda temâm olmuşdur. Gâyet metîn ü müstahkem kal‘adır. Cebehânesi ve limanına nâzır topları vardır. Ve a‘lâ latîf demir dutar limanı vardır. Cezîre-i Kıbrıs'dan ve şâm Tarablus ve Sayda ve Berût ve Akka ve İskenderiyye ve Reşîd ve Dimyât ve Teyme kal‘ası iskelelerinden beher sene bu Yafa iskelesine niçe yüz pâre gemiler gelüp Gazze ve Remle ve kasaba-i Lût'a ve Kuds-i şerîf'e zahâyir ü metâ‘ ve tüccâr ü züvvâr getirirler. Bender iskeledir ammâ Dimyât ve Reşîd benderi gibi ma‘mûr u müzeyyen şehr-i azîm değildir. Ancak beşyüz hâne ve câmi‘ ve hân u hammâmı ve çârsû-yı bâzârı ve bâğ u bâğçeli ma‘mûr kasabacıkdır. Cenûbî ve şarkî ve şimâlî tarafı cümle kum deryâsıdır. şimâlinde kal‘a-i Akye benderi iki yüz mildir. Cenûbunda Tima benderi yetmiş mildir. Kudüs'e bir konak yerdir kim bundan yakîn Kudüs iskelesi yokdur. Kefere zamânı Kudüs hâtıriçün şehir bender-i azîm imiş. Andan yine cânib-i kıbleye kumistân içre şehir hâricinde,</p>

      <p class="balkorta5">Evsâf-ı ziyâretgâh-ı Hazret-i Uzeyr İbn (---)<br class="calibre1"/>
      <i class="calibre3">salevâtullahi aleyhi ve selâmehü.</i></p>

      <p class="evliyasatr">Ulu'l-azm peygamberlerdendir. Kavm-i Benî İsrâ’îl'e ba‘s olunup ümmetinden biri İslâm ile müşerref olmadıklarından Cenâb-ı Bârî anlara tâ‘ûn-ı ekber verüp şehr-i Askalân'dan taşra firâr ederlerken Cenâb-ı Allah Cibrîl-i Emîn'e emr edüp bunlara "Mûtû bi-emrillah" deyü bir sayha urunca cümlesi ol sayhadan zehresi çâk olup biri biri üzre cümlesi helâk oldular. Kamusu bir yerde helâk olmalarının sebebi oldur kim mâbeynimize tâ‘ûn girmesin deyü birbirlerin derâğûş edüp eyle çıtâçıt sık olmuşlardı kim mâbeynlerinden su sızmazdı. Ba‘dehû niçe yüz yıl mürûrundan sonra Hazret-i Uzeyr bu mevtânın üstühânları üzre uğrayup gördü kim deryâ-misâl âdem üstühânları birbirine çatılmış yatar. Âlem-i hayretde kalup "Yâ Rabbî! Bu ne hâldir kim cümle mevtânın üstühânları bir yerde yatar. Birisi pârekende ve perîşân değildir. Bu ne hikmetdir?" deyü âlem-i tahayyürde iken hâtifden bir nidâ geldi kim "Yâ Uzeyr! Bunlar benim tâ‘ûn azâbımdan kaçup helâk olup senin du‘âna muntazırlardır kim onlara yine hayât verem" nidâsı geldikde Hazret-i Uzeyr du‘â edince el-azametullah cümle uzuvlar birbirine karış katış olmuşken her cesedin kemikleri yerli yerine varup Cenâb-ı Bârî kudretin ızhâr içün cümle kemikler üzre sinirler ve damarlar bağlanup üstüne deriler halk olup ba‘dehû cümlesi hayât bulup ayak üzre kalkup cümlesi bir kerreden Hazret-i Uzeyr'i görünce "<i class="calibre3">Lâ ilâhe illallah, Uzeyrun ibnullah</i>" deyüp hâşâ sümme hâşâ Uzeyr'i Cenâb-ı Bârî'ye şerîk koşup diri eden Hazret-i Uzeyr'i zann etdiler kim sûre-i (---) <a class="pcalibre pcalibre1" id="_ftnref36"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn36" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[36]</span></span></sup></span></span></a><b class="calibre2"> </b>dedikleri bu âyet ile müsbetdir. Hâlâ Yahûd kavminin sarı benizli ve kuvvetsiz olup ağızları kokduklarının aslı Hazret-i Uzeyr du‘âsıyla mevtâ iken hayât bulan Yahûd tâ’ifesi neslinde olan Yahûdîlerin hâlâ ağızları leş gibi kokup yüzlerinde ve gözlerinde nûr yokdur. Ba‘dehû Hazret-i Uzeyr Nebî yüz sene mu‘ammer olup ba‘dehû merhûm olup şehr-i Remle-i Filistîn'de defn etdiler. Ba‘dehû Cenâb-ı Bârî kudretin ızhâr içün Hazret-i Uzeyr'e ve hımâr-ı Uzeyr'e hayât verüp üç yüz yıl dahi halkı dîne da‘vet etdüğine Cenâb-ı Allah Habîbi Muhammedü'l-Mustafâ'ya alâ tarîkı'l-hikâye sûre-i (---) <a class="pcalibre pcalibre1" id="_ftnref37"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn37" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[37]</span></span></sup></span></span></a><b class="calibre2"> </b>âyeti ki Hazret-i Uzeyr'i ölüden diri edüp yine halkı dîne da‘vet etdüğün bu âyet ile i‘lâm buyururlar. Ba‘dehû yine Hazret-i Uzeyr merhûm olup Yafa şehri hâricinde bu mezkûr mahalde medfûndur. Anınçün Hazret-i Uzeyr'in iki yerde kabri münevveri vardır. Biri Remle'de, biri bu Yafa şehri hâricinde. Mevtâdan hayât bulup iki kerre merhûm olan peygamberin biri bu Hazret-i Uzeyr'dir. Biri kırk kerre ölüp dirilüp külü göğe savrılup yine hayât bulan Hazret-i Çircîs aleyhi's-selâmdır kim Irâk-ı Musul'da medfûndur. Ammâ bu Hazret-i Uzeyr'i, kabr-i şerîfinden İşpaniye küffârı çıkarup Kızılelma'ya götürmek murâd edindiklerinde bir zelzele-i azîm olup şehr-i Askalân ve şehr-i Filistîn-i Remle ve şehr-i kal‘a-i Kalinseve ol zelzeleden harâb olup içindeki cümle kefereler dahi helâk olup bu bilâd-ı selâse üç yüz sene vîrân yatup imâr oldukda Mısır pâdişâhlarından el-Melikü'l-Kâmil asrında yine <b class="calibre2"><i class="calibre3"><span class="calibre13">[46a]</span></i></b> İşpaniye küffârı Kudüs'e istîlâ etdiklerinde Hazret-i Uzeyr kabrine vaz‘-ı yed etmeğe cür’et edemeyüp Hazret-i Uzeyr'in hımârı üstühânların kabrinden çıkarup hâlâ hımârın iki ön ayakları Nemse çesarının hazînesinde cevâhir kutu ile hımârın tırnakların cümle mücevher edüp hazînelerinde mahfûzdır. Ve kıç ayakları İşpaniyye Kızılelması'nın İrimpapa hazînesindedir. Sâ’ir üstühânları yine şehr-i Yafa kurbunda Hazret-i Uzeyr cenbinde medfûndur. Küffâr ol sene kim Kudüs'e istîlâ etdüğü mahalde Malta küffârı fırsat bulup Nablus kurbunda <b class="calibre2">karye-i Sabastiyye</b>'den Hazret-i Yahyâ'nın cesed-i şerîfin serîka edüp Tarsûs bâbında karargâhları olan Karagözgez nâm kal‘aya götürdüler. Anı Me’mûn Halîfe feth edüp Malta küffârı cesed-i Yahyâ ile kal‘a-i Malta Rodosu'na vardılar. Sene 928 târîhinde anı dahi Süleymân Hân muhâsara etdükde cesed-i Yahyâ'yı hâlâ Malta olan cezîrede Hazret-i Yahyâ'nın vücûd-ı şerîfi anda cevâhir sanduka içinde Sencuvan hazînesinde mahfûzdır. Sencuvan, vücûd-ı Yahyâ Nebî'dir. Anı kendülere ricâl-i gayb edinüp anın dest-i şerîfi nakşı olan bayrakların açup ne cânibe teveccüh ederlerse mansûr olurlar. Ve Malta küffârının cemî‘i küffâr mâbeyninde mu‘azzez ü mükerrem olmaları Hazret-i Yahyâ cesedi anlarda olduğundandır, kim Sencuvan nâmıyla şöhret bulmuşdur. Ammâ ser-i sa‘âdetleri şâm-ı şerîf kal‘asında câmi‘-i Ümeyye vasatında zîr-i zemîn içre bir altun tepsi üzre re’s-i şerîf-i Hazret-i Yahyâ hâlâ andadır. Sene 797 târîhinde Timurlenk açup ziyâret edüp manzûrı olmuşdur. Ammâ bu Yafa şehrinde Hazret-i Uzeyr'in kabr-i şerîfin bir ferd açmağa kâdir olmamışlardır. Her peygamberin hayât-ı sa‘âdetlerindeki gibi kimi celâl, kimi cemâl sâhibidir. Hazret-i Uzeyr celâl sâhibi olmağıla kabr-i şerîfine bir kral-ı dâl vaz‘-ı yed etmeğe kâdir olmamışlardır.</p>

      <p class="evliyasatr">Bu ziyâret-i Uzeyr'i edüp yine cânib-i kıbleye düz, vâsi‘ sahrâ-yı âbâdân içre (---) sâ‘atde şeyh Rûdîn hazretlerin ziyâret edüp bir âsitâne-i ziyâretgâh-ı erbâb-ı hâcâtdır. Bu semtlerde sevâhile inen Türkmân kabîlesi cümle Uzeyr'e mu‘tekidlerdir kim hâlâ mutasarrıfînden olup ulu sultândır. Andan (---) sâ‘atde,</p>

      <p class="balkorta1">Evsâf-ı kasaba-i Hazret-i Lût</p>

      <p class="evliyasatr">şehr-i kadîmlerden(den)dir. Hazret-i Lût bunda sâkin olduğiçün şehr-i Lût derler. Bu dahi şehr-i azîm imiş. Buhtunnasr harâb etdüğü âsâr-ı binâları hâlâ zâhir ü bâhirdir. Gazze sancağı hâkinde Remle-i Filistîni kazâsı nâhiyesinde bir buhayre-i Lût sâhilinde bin hâneli ve üç câmi‘ ve mesâcidleri ve hân u hammâm ve tekye ve çârsû-yı bâzârı müzeyyen bir kasaba-i şîrîndir. Bâğı ve bâğçesi ve müşebbek bûstânları vardır. Âb [u] hevâsı ol kadar memdûh değildir. Zîrâ bahr-i Lût'un bir gûne bed râyihâsı tebâb rûzgârında gelüp cümle halkını serâsîme eder. Hâkimi maktû‘u'l-kalem ve mefrûzu'l-kıdem (---) paşa evkâfı olmağıla mütevellî hükm eder. Muhtesibi ve nâ’ibi ve subaşısı vardır ammâ şâm yeniçeri serdârısı yokdur (---),</p>

      <p class="balkorta1">Evsâf-ı buhayre-i Lût<br class="calibre1"/>
      <i class="calibre3">müte‘affin-i semm-i helâhil</i></p>

      <p class="evliyasatr">Bu buhâyre oldur kim Hazret-i Lût asrında kavm-i Lûtîlere Cenâb-ı Bârî hışm edüp lâşe-i murdârların Cenâb-ı Allah meleklere emr edüp bu deryâya döküp cümle leşleri niçe zemân bu buhayre üzre şinâverlik edüp cîfe-i murdârlarından âb-ı buhayre bed râyihalı olup ilâ yevminâ hâlâ bir sasık buhayre ve siyâh-rû deryâdır. Hulefâ-yı Emeviyyûn'a gelince bu buhayre üzre her sabâh niçe bin kefenli ter ü tâze meyyitler bulunurmuş. Meğer rahmet develeri ile mü’ekkel melâ’ikeler Lûtîleri kabrinden çıkarup bu buhayreye dökerlermiş. Lût şehri hâkimi tarafından kefenlerin almağa emîn âdemleri kayıklar ile varup meyyitlerin kefenlerin başları ucundan çözüp kefenlerin alınca avret yerleri kapkara kül olup vücûdları necis kokarmış. Hemân leşlerinden kefenleri çıkınca bu buhayrenin köpek balıkları ibtidâ Lûtîlerin avret yerin koparup yerler imiş. Kefen içün başka bir emânetkâr âdemi olurmış. Beher sene kırk elli bin kefen tahsîl olurmuş.</p>

      <p class="evliyasatr">Ammâ Emeviyyûn'dan sonra bu ısır ümmet-i Muhammed'e olmamışdır. Ammâ kasaba-i Lût'da câmi‘-i (---) İmâmı Zeynüddîn hazretleri ve şeyh Necîbüddîn ve şeyh Alliyü'l-vâhî ve Hatîb Muhammed şinâvî hazretleri yemîn etdiler kim, "Niçe kerre bizim manzûrumuz olmuşdur kim yakîn zamânda niçe yüz Lûtî kavmi bu buhayre üzre gezüp kenara gelince fellâhîn beyâz miskâlî pembe kefenlerin alınca ibtidâ zekeri ve hayâların buhayre balıkları harp harp koparup yerler" deyü şehâdet etdiler. Anınçün ahâlî-i şehr-i Lût <b class="calibre2"><i class="calibre3"><span class="calibre13">[46b]</span></i></b> "Bu buhayre balığı Lûtîlerin etin yerler" deyü ehl-i sülûk olanlar bu halîcin balığından tenâvül etmezler. Ve <i class="calibre3">ne‘ûzübillah</i> bir gûne arslan pençeli siyâh balığı olur, âdem etinden gayri bir şey yemez derler, garâ’ib ve acâ’ib bahr-i Lût'dur.</p>

      <p class="evliyasatr">Bu kasabayı temâşâ edüp yine cânib-i kıbleye 2 sâ‘atde,</p>

      <p class="balkorta15">Evsâf-ı memleket-i taht-ı Filistîn, şehr-i kadîm-i kal‘a-i Remle-i sûr-ı metîn</p>

      <p class="evliyasatr">Bi-kavli müverrihîn, ba‘de't-tûfân vech-i arzda imâr olan şehr-i azîmin biri dahi budur. İbtidâ bânîsi Sâm b. Nûh'dur. Ba‘dehû Buhtunnasr şehr-i Fusutât'ı, ya‘nî eski Mısır'ı harâb etmeğe giderken bu şehri harâb edüp niçe kerre imâr ve niçe kez harâb olup niçe mülûkdan mülûka değüp âhir sene 922 târîhinde Selîm Hân, Gavrî-i Mısır elinden feth edüp Gazze sancağı hâkinde (---) aded nâhiye kurâlarından kadıya senevî yedi kîse hâsıl olur. Muhtesibi ve subaşısı şâm yeniçeri serdârı vardır. şeyhülislâm ve nakîbü'l-eşrâfı vardır. şehri cümle (---) aded mahalle ve cümle türâb ve cıbız ve kireç ile mestûr bâğlı ve bâğçeli (---) ma‘mûr u âbâdân tahtânî vü fevkânî latîf ü müzeyyen büyûtlar ve sarâylardır. Ve cümleden (---) sarâyı (---) (---) (---).</p>

      <p class="balkorta1">Evsâf-ı şekl-i kal‘a-i Rimle </p>

      <p class="evliyasatr">Sâfî rimâlistân içre vâkı‘ olmağıla kal‘a-i Rimle derler. şekl-i (---) şeddâdî taş bina bir kal‘a-i ra‘nâdır. Dâ’iren-mâdâr cirmi (---) adımdır. Ammâ handakı hakkâ ki rimâl ile pür olmuşdur. Ve cümle (---) kapusu vardır.</p>

      <p class="evliyasatr">................(1 satır boş) ................</p>

      <p class="evliyasatr">Derûn-ı kal‘ada cümle (---) hânelerdir. Dizdârı ve yetmiş aded neferâtları bu kal‘ada sâkin olurlar. Leb-i deryâdan (---) olmağıla serhad olup a‘lâ serâmed topları ve kifâyet mikdârı cebehâneleri vardır. Ammâ burc [u] bârûları Rûm kal‘aları gibi metânet üzre değildir. Allahu a‘lem (---) (---) binâsı olmak ihtimâli vardır.</p>

      <p class="evliyasatr">Kal‘a hâricinde varoşu gâyet ma‘mûrdur. Cümle (---) mihrâbdır. (---)</p>

      <p class="evliyasatr">................(4 satır boş) ................</p>

      <p class="evliyasatr">Mâ‘ada (---) cümle (---) mesâcidlerdir. (---) (---) (---) (---) (---) (---) (---) (---) (---) (---)</p>

      <p class="evliyasatr">Cümle (---) tekyegâh-ı dervîşândır. (---) (---) (---) (---) (---) (---) (---)</p>

      <p class="evliyasatr">Cümle (---) mekteb-i sıbyândır. (---) (---) (---) (---) (---) (---) (---) (---)</p>

      <p class="evliyasatr">Cümle (---) hân-ı hâcegândır. (---) (---) (---) (---) (---) (---) (---) (---)</p>

      <p class="evliyasatr">Cümle (---) hammâm-ı dilsitândır. (---) (---) (---) (---) (---) (---) (---)</p>

      <p class="evliyasatr">Cümle (---) sebîl-i âb-ı hayvândır. (---) (---) (---) (---) (---) (---) (---)</p>

      <p class="evliyasatr">Cümle (---) esvâk-ı sultândır. (---) (---) (---) (---) (---) (---) (---) (---)</p>

      <p class="evliyasatr">Sitâyiş-i mahbûb u mahbûbân. (---) (---) (---) (---) (---) (---) (---) (---)</p>

      <p class="evliyasatr">İklîm-i hevâ-yı arz-ı büldân. (---) (---) (---) (---) (---) (---) (---) (---) (---)</p>

      <p class="evliyasatr">Memdûhât-ı hubûbât. (---) (---) (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Mevsûfât-ı me’kulât:</b> Evvelâ cümleden bu Remle karpuzu rûy-ı arzda olmak ihtimâli yokdur. Gâyet âbdâr ve lezîzdir.</p>

      <p class="evliyasatr">Memdûhât-ı sanâyi’ât. (---) (---) (---) (---) (---) (---) (---) (---) (---)</p>

      <p class="evliyasatr">Der-ta‘rîf-i meşrûbât. (---) (---) (---) (---) (---) (---) (---) (---) (---) (---)</p>

      <p class="evliyasatr">Der-beyân-ı binâ-yı imârât. (---) (---) (---) (---) (---) (---) (---) (---) <b class="calibre2"><i class="calibre3"><span class="calibre13">[47a]</span></i></b></p>

      <p class="balkorta1">şehr-i kadîm, belde-i azîm Remle'de medfûn olan enbiyâ-yı ızâm ve kibâr-ı evliyâullahın merâkidlerin bildirir</p>

      <p class="evliyasatr">Evvelâ, <b class="calibre2">ziyâret-i Hazret-i Erfahuş ibn Hazret-i Sâm ibn Nûh</b>'dur: Hazret-i Erfahud'un ömr-i azîzleri dörd yüz altmış beş sâldır. Bi-kavli İbn Abbâs Cemşîd asrında vefât edüp bu Remle hâricinde âsûdedir. Hâlâ ziyâretgâh-ı ehl-i dilândır. Ammâ Cemşîd'in müddet-i ömrü ma‘lûm değildir. Ancak niçe müverrîhler yedi yüz yıl pâdişâh olup taht üzre oturmak ve bahs-i ilm etmek ve silâh düzmek ve yün ve ibrişim peydâ etmek gûnâ-gûn hayvânât derilerin dibâğat edüp kürk giymek ve gavvâslık etdirüp derya ka‘rından incü çıkartmak ve şehirden şehire yol açmak ve kerpiç ve kireç ve üstübeç ve müşk ve ûd u anber ü kaliye misk ve gûnâ-gûn itrıyyât bulmak ve çadır u hammâm ve nefîr u surnâ ve gözlük ve sabun ve kiriş yapmak ve halkı dörd bölük edüp birin ulemâ ve birin sipâhî ve birin ehl-i san‘at ve birin ehl-i zirâ‘at edüp şehr-i Istacr'ı imâr eyleyüp tahtında karâr edüp adl [u] dâd ederken kendüye cünûn el verüp diyâr-ı Rûm'da Filibe ve Tırhala ve Maşkolor panayırları semtinde hâşâ sümme hâşâ rubûbiyyet da‘vâsında olup Cemşîd üzre şeddâd ibn Âd hurûc edüp Cemşîd Boğazhisâr'dan Anadolu tarafına geçep deryâ-misâl asker ile Ayasuluk nâm şehr-i kadîmin sahrâsında Cemşîd ile şeddâd oğlu ve Dahhâk ile ceng-i azîm edüp âhir Cemşîd askeri münhedim olup Cemşîd'i kayd-bend ile Dahhâk'ın huzûruna getirüp iki levha mâbeynine Cemşîd'i koyup destere ile iki pâre ederken "Erre fahışda îmân getirdim. Erre fahışd! Erre fahışd" deyü iki pâre olup mürd oldu. Ba‘zı müverrihîn {Cemşîd'in âhir nefes îmân getürmesine} îmân-ı ye’sdir, demişler. Anınçün Erfehişid ibn Sâm'a Erre Fahışıd dahi derler. <i class="calibre3">Salavâtullahı ve selâmehu</i>. Hâlâ Cemşîd Kuşadası şehri kurbunda Ayasuluk hârici şarkında medfûndur ve ziyâreti memnû‘dur.</p>

      <p class="evliyasatr">Ez în-cânib yine şehr-i Remle'de ziyâret-i Hazret-i Lokmân ibn (---) Vilâyet-i Sûdân'dan siyâh-çerde bir hakîm idi. Cenâb-ı Bârî kendüye ilm-i hikmet verüp cemî‘i kûhlarda olan haşâyiş makûlesi kendüye lisân-ı hâl ile tekellüm edüp "Yâ Lokmân! Ben fülân derde dâ‘-i devâyım" derler idi. Hattâ ecele dermân bulmağa çalışdı. Arz-ı Mukaddes'in nihâyetinde Adana şehri kurbunda şehr-i Misis cisrinden nehr-i Cihân üzre ubûr ederken Cibril-i Emîn elinden, kitâbın, kanadıyla nehr-i Seyhân'a atdı. Lokmân âhir âlem-i seyâhete düşüp arz-ı sa‘îd-i âlîde şehr-i Asvân'da Hazret-i İdris'in gârı içre niçe zemân sâkin olup hakîr ol gâra girmek müyesser olup bi-hakk-ı Hudâ hâlâ ol gâr-ı nazargâh içinde zencebîl ve darçın ve karanfil ve besebâse ve kebâbe ve kakule râyihasından âdemin dimâğı mu‘attar olur.</p>

      <p class="evliyasatr">Andan tebdîl-i hevâ ederek bu arz-ı Filistîn-i Remle'de ecel derdine dermân bulmayup hakîkat üzre tebdîl-i hevâ edüp cânib-i hayâta gidüp şehr-i Remle hâricinde medfûndur. Ammâ ba‘zı müverrihîn nübüvvetinde ihtilâf etmişler, ammâ ba‘zı müfessirîn sûre-i (---) <a class="pcalibre pcalibre1" id="_ftnref38"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn38" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[38]</span></span></sup></span></span></a><b class="calibre2"> </b>âyeti tefsîrinde nübüvvetine zâhib olmuşlar. Netîce-i ziyâretgâh-ı ünâsdır. Andan,</p>

      <p class="evliyasatr"><b class="calibre2">Ziyâret-i Enûş ibn:</b> (---) (---) müddet-i ömr (---) (---) (---) (---) (---) (---) (---) (---)</p>

      <p class="evliyasatr">Andan, <b class="calibre2">ziyâret-i Hazret-i Kaffâh ibn</b> (---) : Müddet-i ömr</p>

      <p class="evliyasatr">(---) (---) (---) (---) (---) (---) (---) (---)</p>

      <p class="evliyasatr">Andan, <b class="calibre2">ziyâret-i Hazret-i Hanûh ibn</b> (---) (---): Müddet-i ömr (---) (---) (---) Ve,</p>

      <p class="evliyasatr"><b class="calibre2">Ziyâret-i Hazret-i Kînân ibn</b> (---) (---): Dahhâk-ı Mârî asrında vefât edüp bu Remle hâricinde medfûn olmuşdur. Müddet-i ömr-i azîzleri dörd yüz altmış sene olmuşdur. Ve</p>

      <p class="evliyasatr"><b class="calibre2">Ziyâret-i Ubâde b. es-Sâmit</b>: Kavm-i Ensâr'dandır. Amr ibnü'l-Âs ile Mısır fethinde bulunup hilâfet-i Osmân'da sene 34 merhûm oldu.</p>

      <p class="evliyasatr">................(2.5 satır boş) ................</p>

      <p class="evliyasatr">Bi-kavli <i class="calibre3">Tevârîh-i Rûm Yanvan</i>, şehr-i Filistîn<span class="calibre33">-i</span> Remle'de yetmiş üç peygamber medfûndur. Kable't-Tûfân intikâl edenler ol kadar <b class="calibre2"><i class="calibre3"><span class="calibre13">[47b]</span></i></b> ma‘lûm değildir ammâ ba‘det-Tûfân civâr-ı Hayy [u] Kadîr'e vâsıl olup merkad-i pür-envârları ma‘lûm olan bunlardır. Ammâ kibâr-ı evliyâullahın merkad-i pür-envârlarına hadd [u] hasr yokdur. <i class="calibre3">Rahmetullahi aleyhim ecma‘în.</i></p>

      <p class="evliyasatr">Andan yine cânib-i kıbleye çöl [ü] çölistân içre (---) sâ‘atde düz sahrâ-yı âbâdân içre gidüp,</p>

      <p class="evliyasatr"><b class="calibre2">Menzil-i hân-ı Sedûd:</b> Gazze hâkinde bir ma‘mûr u müzeyyen kasaba-i şîrindir. Kal‘a-misâl bedenleri var bir hân-ı azîmdir. Câmi‘i ve hammâmı ve esvâk-ı muhtasarı var,</p>

      <p class="evliyasatr">................(2 satır boş) ................</p>

      <p class="evliyasatr">Andan yine cânib-i kıbleye (---) sâ‘atde,</p>

      <p class="balkorta1">Evsâf-ı vilâyet-i Askalân</p>

      <p class="evliyasatr"> <b class="calibre2">Hudûd-ı arz-ı Hâsân, şehr-i kadîm Marmâşim ya‘nî kal‘a-i Gazzetü'l-Hâşim:</b> Bu şehr-i kadîme kadem basınca doğru hâkim-i vilâyet olan Hüseyin Paşa hânesine varup müşerref oldukda Murtezâ Paşa efendimizin mektûbları ve pervâne yayı ve Frengî hâre hedâyâların verdiğimizde cihân kadar hazzedüp muhabbetnâmeler kıra’et olunup "Belî deynimizdir. İnşâallah sizinle gönderüp edâ-yı deyn ederiz" deyü hakîre bir hâne-i bî-minneti tehniye edüp paşa ile şeb [u] rûz sohbet-i hâs ederdik. Meğer paşa bir sebük-rûh ve yârândan Hâtem-i Tayy gibi sâhib-i kerem münşî ve müverrih kimesne imiş. Bu hakîrin seyâhate tâlib ü râgıb olduğunu kendülerinin ma‘lûm-ı şerîfleri olup şehrin ulemâ vü sulehâ ve müverrihînin cem‘ edüp şeb [u] rûz niçe tevârih-i kütüb-i mu‘tebereler tetebbu‘ edüp anlardan istihrâc etdiğimiz üzre ba‘de't-Tûfân imâr olan şehr-i kadîmlerin biri dahi bu mahrûse-i Gazzetü'l-Hâşim'dir. Bi-kavli Müverrih ibn Zolak ve el-Hıtatı'l-Kazâ‘î ve <i class="calibre3">Târîhu't-Tecrîd fi's-Sahâbe li-Zehebî</i> nâm tevârîhlerdir kim evsâf-ı Gazze anlardan me’hûzdur kim ibtidâ bânîsi ba‘de't-Tûfân Mermaşim ibn Sâm ibn Nûh <i class="calibre3">aleyhi's-selâmdır</i>. Bu Mermaşim bin yüz elli sene mu‘ammer olup Arz-ı Hâsân [u] Teberîstân'da niçe şehirler binâ edüp bu Gazze'yi Marmâşim'den üç mil ba‘îd bir şehr-i azîm inşâ edüp ismine Marmâş kodu. Hâlâ Buhtunnasr'dan berü harâbdır. Hâlâ bir büleyde-misâl kalmışdır. Calinus-ı hakîm zamân-ı imâretinde anda medfûndur. Ammâ bu Gazze nazargâh-ı evliyâ ve enbiyâ olmağıla hâlâ ma‘mûrdur. Ve niçe bin düvelden düvele düşüp âhir-ı kâr Mısır hulefâlarından Âl-i Çerâkise Sultân Gavrî destinden Âl-i Osmâniyân'dan Selîm Hân-ı Evvel sene 922 târîhinde feth edüp şâm eyâletinde sancak beği tahtıdır. Mîr-i livâsının taraf-ı pâdişâhîden hâssı 508.338 akçedir ve erbâb-ı zu‘amâsı 7 ve erbâb-ı timari 107. Kânûn üzre cebelüleri ile cümle bin yüz elli asker olup paşası ve alaybeğisi livâsı altında sefer eşerler. Üç yüz akçe şerîf kazâdır. Cümle (---) aded âbâdân nâhiye kurâlarından beher sene ber-vech-i adâlet kadıya dörd bin guruş ve paşasına seksen bin guruş hâsıl olur. Sancağ-ı mezbûr gâyetü'l-gâye ma‘mûr vilâyet-i âbâdândır. Ve mezâhib-i erba‘adan tekmîl-i fünûn etmiş şeyhülislâmları ve nakîbü'l-eşrâfı ve şehrinin a‘yân u eşrâfı ve kibâr-ı ulemâ vü sulehâları, vâfir ve muhteşem sipâh tâ’ifesi ve ehl-i tüccârı ve ankâ ehl-i hizmetleri ve ehl-i hırefleri vardır. şehir nâ’ibi ve şehir subaşısı ve şehir muhtesibi ve şehir bâcdârı vardır. Zîrâ bu şehir mü’ebbed kayd-ı hayât ile Hüseyin Paşa'nın, Selîm Hân'dan beri mülk-i mevrûs ocaklıkları olmağıla cümle muhtesib ve bâcdârının ebvâb-ı mahsûlâtları paşanın hâssıdır.</p>

      <p class="evliyasatr"><b class="calibre2">Eşkâl-i kal‘a-i Gazze:</b> Kadîm-i evvelde binâ olunan kal‘asının Buhtunnasr harâb etmeğile sene (---) târîhinde kal‘asının bânîsi (---) Leb-i deryâdan cânib-i şarka bir sâ‘at ba‘îd kumistân içre şekl-i murabba‘ bir küçücük taş bina bir kal‘a-i ra‘nâdır. Dîvârının kaddi yigirmi zirâ‘-i bennâdır. Ve cümle (---) burcdur. Ve cümle (---) bedendir. Ve cânib-i kıbleye mekşûf bir demir kapusu var ammâ etrâfında handak (---) ve dâ’iren mâdar cirmi (---) adımdır. Bu kal‘anın dizdârı ve (---) aded kal‘a neferâtları dâ’ima mevcûd olup nigehbânlık ederler. Zîrâ gâyet muhâtara Urbân serhaddi olmağıla düşmanı çokdur. Ve derûn-ı kal‘ada cümle Gazze a‘yânının ve sâ’ir kurâ halkının zî-kıymet eşyâları bu kal‘ada mahfûzdur. Derûn-ı kal‘ada cümle hâk-i pâk ile mestûr bâğsız ve bâğçesiz müfîd ü muhtasar neferât hâneleri vardır. Bir câmi‘i ve buğday anbarları ve <b class="calibre2"><i class="calibre3"><span class="calibre13">[48a]</span></i></b> cebehâne mahzenleri ve müstevfâ cebehânesi ve a‘lâ latîf şâhî topları vardır. Bu kal‘anın kıblesi tarafında şehr-i azîm varoşdur. Ve kal‘a kapusu önünde yol aşırı bir mescidi var, üç vakit namâz edâ olunur ve cemâ‘at-i kesîreli mesciddir.</p>

      <p class="evliyasatr"><b class="calibre2">Der-sitâyiş-i şehr-i Gazze</b>: Düz vâsi‘ sahrâda cümle altı mahalle ve cümle bin üç yüz hâneli şehirdir. Cümle imâristânı kârgîr seng-binâ ve sütûhları cümle hâk-i ambar-i pâk ve kireç ve cıbız ile mestûr sarây-ı âlîler ve büyût-ı vâlâlar ile ârâste ve gûnâ-gûn imâretler ile pîrâste bâğlı ve bâğçeli bir şehr-i kadîm ve mahrûse-i azîmdir.</p>

      <p class="evliyasatr">Cümle (---) aded sarâydır. Evvelâ Hüseyin Paşa sarâyının vasfında lisân kâsırdır kim her gice yüz, iki yüz atlı müsâfir eksik değildir.</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Der-vasf-ı cevâmi‘hâ-yı Gazze:</b> Cümle yetmiş mihrâbdır. On biri cum‘a namâzı edâ olunur câmi‘-i pür-envârlardır. Evvelâ çârsû içinde cemâ‘at-i kesîreye mâlik,</p>

      <p class="evliyasatr"><b class="calibre2">Vâli-i vilâyet Hüseyin Paşa câmi‘i:</b> Nev-binâ bir câmi‘-i ra‘nâdır kim cümle Mısır ve şâm ve Kudüs mi‘mârlarının birbirlerine tegallüben arz-ı ma‘rifet ile inşâ etdikleri câmi‘-i bî-bedeldir kim ilm-i hendese sâhibi olan kimesneler im‘ân-nazar ile nazar etdiklerinde engüşt-ber-dehen edüp âlem-i hayretde kalırlar. Üstâd-ı kâmil bu câmi‘e üç tabaka şerîfeli bir minâre-i serâmed-i mevzûn etmişdir kim Mısır ve şâm ve Irâk-ı Arab ve Irâk-ı Acem'de nazîri yokdur. Andan,</p>

      <p class="evliyasatr"><b class="calibre2">Câmi‘-i Sinân Paşa:</b> Fâtih-i Yemen Sinân Paşa'nındır. Ammâ ol kadar vâsi‘ değildir.</p>

      <p class="evliyasatr">................(4 satır boş) ................</p>

      <p class="evliyasatr">Ve'l-hâsıl bu câmi‘lerden mâ‘ada cümle mesâcidlerdir. (---) (---) (---) (---) (---)(---) (---) (---) (---) (---)</p>

      <p class="evliyasatr"><b class="calibre2">Der-sitâyiş-i dârü't-tedrîs-i dârü'l-hadîs:</b> Cümle,</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Ta‘rîf-i dârü'l-kurrâ-i Kur‘ân ve mekteb-i dârü't-ta‘lim-i sıbyân:</b> Cümle,</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Der-beyân-ı tekyegâh-ı dervîşân:</b> Cümle yedi tekyedir. şehrin kıblesinde tekye-i şeyh şâvân, bâğ-ı cinân-misâl âsitânedir. Ve dahi şehrin vasatında tekye-i Abdüllâzim.<span class="calibre33">.</span> Ana karîb tekye-i Alî Mürğân, azîm ziyâretgâhdır. (---) (---) (---) (---) (---)(---) (---) (---) (---) (---)</p>

      <p class="evliyasatr"><b class="calibre2">Der-ıyân-ı hân-ı hâcegân:</b></p>

      <p class="evliyasatr">................(1,5 satır boş) ................</p>

      <p class="evliyasatr"><b class="calibre2">Manzara-i kârbânsarây-ı âyende vü revendegân:</b></p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Tavsîf-i sebîl-i atşân:</b> Cümle iki yüz sebîlhânedir. Bu şehir çölistânda vâkı‘ olmağıla nehr-i cârîsi olmamağile bir âb-ı hayât çâh-ı mâsı var. Cümle askere kifâyet edüp şehir içre cümle sebîllerin âb-ı hayâtın develer ile bu kuyudan taşırlar.</p>

      <p class="evliyasatr"><b class="calibre2">Der-medh-i hammâmât-ı dilsitân:</b> Cümle (---) hammâmdır. Ammâ Paşa hâmmâmı ve Üşkür hammâmı müferreh ve hoş-hevâ ve hûb-binâ bir gûne hammâm-ı rûşenâdır</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Der-beyân-ı çârsû-yı bezzâzistân:</b> Cümle altı yüz dükkândır. Gerçi bender şehir değildir ammâ sûk-ı sultânîsinde cümle zî-kıymet bî-minnet bulunur. Ammâ sarrâchânesi ve gazzâzhânesi gâyet mahbûbları ile müzeyyen kârgîr binâ dekâkîn bâzâr-ı hüsn-âbâd demişler.</p>

      <p class="evliyasatr"><b class="calibre2">Der-sitâyiş-i mahbûb [u] mahbûbât:</b> şâm Havrânı'nın mahbûbundan sonra bu Gazze'nin maralî ve gazâlî mükehhâl gözlü, şîrîn sözlü ve münevver beyâz yüzlü mahbûblarının gerdânlarında ve çâh-ı zenahdânlarında benleri çok olduğundan "hâl-i Gazzetü'l-Hâşim<span class="calibre33">"</span> deyü memdûh-ı âlemdir. <b class="calibre2"><i class="calibre3"><span class="calibre13">[48b]</span></i></b></p>

      <p class="evliyasatr"><b class="calibre2">Ta‘rîf-i libâs-ı pîr [ü] cüvân:</b> A‘yân [u] kibârı semmûr ve sûf ve çuka ferrâce ve atlas kabâlar giyerler. Vasatü'l-hâli londoz çuka ve beyâz sâdeler geyerler. Ehl-i sanâyi‘i ve fukarâları cümle alaca kereke abâ giyer. (---) (---) (---) (---) (---)</p>

      <p class="evliyasatr"><b class="calibre2">Der-sitâyiş-i letâfet-i âb [u] hevâ reng-i rûy-ı mahbûban:</b> Âb [u] hevâsının letâfetinden halkı gâyet beyâzu'l-vech siyâh kaşlı ve ba‘zıları esmerü'l-levn ve tendürüst ve ten-perver şahî ve sâhib-i kerem ve garîb-dost ve halîm ve selîm ve halûk merdüm âdemleri var.</p>

      <p class="evliyasatr"><b class="calibre2">Der-beyân-ı iklîm ü tâli‘ ve arz-ı beled-i büldân:</b> Cemî‘i münecimînin kavli üzre bu şehrin tâli‘i Müşterîdir. Anınçün cümle ahâlisi kâr [u] kisb ile kifâflanırlar ve iklîm-i râbi‘in vasatında olup hevâsı sevâhildir. Arz-ı beledi (---) ve tûl-ı nehârı (---)</p>

      <p class="evliyasatr"><b class="calibre2">Memdûhât-ı hubûbât:</b> Beyâz deve dişi buğdayı ve şa‘îri ve hummûsu ve,</p>

      <p class="evliyasatr">................(1.5 satır boş) ................</p>

      <p class="evliyasatr"><b class="calibre2">Memdûhât-ı mahsûlât:</b> Evvelâ yigirmi yedi aded mahsûlâtı vardır. Cümleden pembesi ve harîri ve</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Memdûhât-ı sanâyi‘ât</b> Alaca sûf kerekesi ve Gazze makremeleri ve peşkîrleri ve fetâları ve siyâh poşuları memdûhdur.</p>

      <p class="evliyasatr">................(1 satır boş) ................</p>

      <p class="evliyasatr"><b class="calibre2">Memdûhât-ı me’kûlât [u] meşrûbât:</b> Yedi bin bâğdır. Zeytûnu ve dudu ve limonu ve turuncu ve narı ve inciri ve âbdâr üzümü ve kavunu ve karpuzu ve hurması cihânı dutmuşdur. Ammâ zeytûnyağı Mısır'a niçe bin deve yükü gidüp Mısır'ı ganîmet eder latîf yağdır.</p>

      <p class="evliyasatr"><b class="calibre2">Evsâf-ı mesîregâh-ı aded-i bâğât:</b></p>

      <p class="evliyasatr">................(1.5 satır boş) ................</p>

      <p class="balkorta12">Der-beyân-ı ibret-nümâ-yı Ayn-i Seccân </p>

      <p class="evliyasatr">Bu Gazze kurbunda Üpele nâm bir mahalde bir vâdî-i sağîre vardır. Bu sahrâda beş aded uyûn-ı câriyeler vardır. Anlara Ayn-i Seccân derler. Eyyâm-ı şitâda çok mümtedd olup akar bir hafrda gâ’ib olur. Ammâ eyyâm-ı sayfda az mümtedd olur. Bu mahallerde mezkûr uyûnların sâhillerinde yasdık kadar ve tencere ve kazgan kadar müdevver taşlar döşenmişdir. Bu taşlar içre bir küçük ırmacık dahi vardır. Kenarında bu sudan âlî yekpâre taşdan bir hum-ı Husrevânî vardır. İçi leb-ber-leb mâ-i zülâldir. Bu küpden Cemâpur askeri gelüp on gün on gice suyun taşısalar bir katre nâkıs olmak ihtimâli yokdur. Dâ’imü'd-dehr su ile mâl-â-mâl durur. Suyun almasalar yine ke'l-evvel leb-ber-leb durup taşra taşmaz, aslâ aceb hikmetdir. Ammâ,</p>

      <p class="evliyasatr"><b class="calibre2">Hikmet-i garîbe:</b> Bu sudan [vu]hûş u tuyûr ve hayvânât nûş etse cümle tüğleri dökülüp uryân kalır. Ammâ benî Âdem nûş etse cemî‘i derde dâ-i devâdır.</p>

      <p class="evliyasatr"><b class="calibre2">Hikmet-i dîğer:</b> Bu Husrevânî küpden mef‘ûl âdem su almak murâd edinse bir katre mâ bulmaz. Ma‘sûm-ı pâk el uzatsa mâl-â-mâl olup su alır. Bu hikmet-i san‘at bu mahalle karîb Mermas şehri harâbesinde medfûn olan Calinus Hakîm'in ilm-i hikmetiyle binâ etdüğü âb-ı mutalsamdır, derler. Hakkâ ki ibret-nümâ-yı âsâr-ı kadîmdir.</p>

      <p class="evliyasatr">Bu şehr-i Gazze'de ve enderûn [u] bîrûnunda niçe bin ibret-nümâ âsâr-ı acîbe ve garîbeler vardır kim diller ile ta‘bîr ve kalemler ile tahrîr olunmazdır.</p>

      <p class="evliyasatr"><b class="calibre2">Dîğer hikmet-i garîbe [vü] acîbe:</b> Bi-kavl-i müverrihîn, Hazret-i Risâlet-penâh'ın vilâdet-i şerîfinden sekiz yüz seksen iki sene mukaddem İskender-i Kübrâ asrında bu Gazze kurbunda leb-i deryâda şehr-i Askalân'dan tâ vilâyet-i Kıbrıs'a varınca deryâ içre bir vâsi‘ yol var idi. Cemî‘i tüccârân-ı berr ü bihâr ol câdde-râh ile cezîre-i Kıbrıs'a gidüp gelirlerdi. Hattâ Mısır'ın Kabâbıtalar asrında binâ olunan divârlarının amûd-ı müntehâları bu şâh-râh ile câmûslar ve develer çeküp Mısır'a gelmişler. Ba‘dehû İskender asrında Hamâlı bir Yahûdî Mısır'ın Nîl-i mübârekin sihr ile Hamâ şehrine getürürken bir şişe içre Nîl suyun zemîne urup Tene buhayresi zâhir olup Kıbrıs yolunun nısfı gark oldu ve ol râhın nısfı mukaddemâ İskender Karadeniz'i kesüp Akdeniz'e mahlût etdirdiği asrda külliyet üzre şehr-i Askalân ve şehr-i Gazze'den Kıbrıs'a yol gark olup ilâ yevminâ hâzâ mellâhlar deryâ içre cezîre-i Kıbrıs'dan gelirken ol yolları deryâda görüp sığlarından hazer edüp gemilerin alarka geçirirler. (---) (---) (---) (---) <b class="calibre2"><i class="calibre3"><span class="calibre13">[49a]</span></i></b></p>

      <p class="balkorta1">Evsâf-ı külliyât-ı Gazzetü'l-Hâşim</p>

      <p class="evliyasatr">................(6 satır boş) ................</p>

      <p class="balkorta1">Evsâf-ı ziyâretgâh-ı kibâr-ı evliyâ-yı Gazzetü'l-Hâşim <i class="calibre3">nevverallahu madca‘ahâ bi-envâri'l-gufrân</i></p>

      <p class="evliyasatr"> Evvelâ bu Gazze şehrinin bir sâ‘atden ba‘îde cânib-i garbda leb-i deryâda bilâd-ı azîm ve şehr-i kadîm,</p>

      <p class="evliyasatr"><b class="calibre2">Kal‘a-i Askalân</b>: Buhtunnasr bu şehri eyle harâb [u] yebâb, binâların türâb, Benî İsrâ’îlî'sin kebâb edüp hâlâ ol asrdan berü âbâdân olmayup berbâd-âbâd yerde yatar. Eğer harâbistânında olan ibret-nümâ âsâr-ı binâların tahrîr eylesek gayrı meşhûrın zikrinde fâ’idesi ve beyânında â’idesi olmayan eşyânın medhinde melâlet vardır. Ammâ murâd olan bu harâbistân kurbunda,</p>

      <p class="evliyasatr"><b class="calibre2">Ziyâretgâh-ı Hazret-i Askalân</b>: Yedi birâderler idi. Tâ’ife-i Yahûd tevârihlerinde yedisi de peygamberdir deyü zu‘m ederler. Bir karındâşı Hazret-i şemmâd ve Hazret-i Vâdîn ve Hazret-i Alve ve Hazret-i Hura ve Hazret-i Yühdî ve Hazret-i Süleymân. Bunların kimi mürsel ve kimi gayri mürseldir, derler. Cümle şehr-i Askalân hâricinde medfûndurlar. Ekseriyyâ Sıfet Yahûdîleri Akka'dan gemiler ile gelüp ziyâret ederler. Ammâ karadan gelmeğe havf ederler.Ve şehr-i Gazze'nin kıble cânibinde tekyesi içinde,</p>

      <p class="evliyasatr"><b class="calibre2">eş-şeyh şâvân hazretleri:</b> Ulu sultândır. İsm-i şerîfleri şa‘bân'dır, ammâ Urbân tâ’ifesi şeyh şâvân derler. <i class="calibre3">Kuddise sırrahû</i>. Ve şehrin vasatında,</p>

      <p class="evliyasatr"><b class="calibre2">eş-şeyh Hazret-i Abdüllâzim:</b> <i class="calibre3">kuddise sırrahû</i>.</p>

      <p class="evliyasatr">Ve, <b class="calibre2">ziyâret-i eş-şeyh Alî b. Ferğân</b>: Ziyâret-i azîmdir. Ve şehrin cânib-i garbında leb-i deryâda,</p>

      <p class="evliyasatr"><b class="calibre2">eş-şeyh Hasan Vâhidî</b>: <i class="calibre3">Kaddesenallahu bi-sırrıhi'l-azîz.</i> Ve,</p>

      <p class="evliyasatr"><b class="calibre2">eş-şeyh Rıdvânu'l-alâ.</b> Kutbiyyete kadem basmış ulu sultândır. Evvelâ cümleden (---)</p>

      <p class="evliyasatr"><b class="calibre2">Ziyâretgâh-ı Hazret-i Hâşim ibn Abdümenâf</b> ibn Kusay ibn Kilâb ibn Mürre ibn Ka‘b ibn Lüvey ibn Gâlib ibn Fehr ibn Mâlik ibn en-Nezr'dir kim, bunlar bizzât Hazret-i Seyyidi'l-kevneyn'in cedd-i a‘lâlarıdır. Ammâ bu Gazze'de medfûn Hazret-i Hâşim, Resûl-i Kibriyâ'nın ikinci dedesidir, kim Resûl'ün pederi Abdullah'dır, babası Abdülmuttalib'dir. Anın pederi bu Haşim'dir. Gazze'ye zamân-ı cehâletde gelüp merhûm oldukda dahi şa‘şa‘a-i Muhammedî yok iken kıble Kuds-i şerîf olmağıla kabri Kudüs'e yan yanı vâki‘ olmuşdur. Niçe tevârîhde bu Hâşim Gazze'de hâkim olduğundan bu şehre Gazzetü'l-Hâşim derler. Ba‘zılar cehâletine haml edüp ziyâret etmezler. Niçesi muhabbet-i Resûl-i Hudâ içün ziyâret ederler. Müfîd ü muhtasar âsitânesi vardır.</p>

      <p class="evliyasatr">................(10 satır boş) ................</p>

      <p class="evliyasatr">Bu Gazze'den Mısır<span class="calibre33">,</span> cânib-i cenûba (---) konakdır. Kuds-i şerîf cânib-i cenûbında iki menzildir. Nablus<span class="calibre33">,</span> şarkîsinde bir menzildir.</p>

      <p class="evliyasatr">Bu Gaze şehrinde on gün zevk [ü] safâ edüp mümkin olduğu mertebe ziyâretler edüp Hüseyin Paşa'dan Murtezâ Paşa efendimizin on kîse malın alup paşaya iki küheylân kısrak ihsân edüp hakîre bir kîse harc-râh ve bir at ve bir kat libâs <b class="calibre2"><i class="calibre3"><span class="calibre13">[49b]</span></i></b> ve gulâmlarına onar sikke-i hasene ve birer çuka ve kumaş ve niçe Gazze makremeleri ihsân edüp elli hayyâl refîkler verüp cümle ehibbâ ile vedâlaşup,</p>

      <p class="balkorta1">Gazzetü'l-Hâşim'den şâm-ı cennet-meşâm'a gitdiğimiz konakları ayân u beyân eder</p>

      <p class="evliyasatr">Evvelâ cânib-i şimâle 6 sâ‘atde menzil-i kasaba-i kal‘a-misâl,</p>

      <p class="evliyasatr"><b class="calibre2">Hân-ı Südûd:</b> Andan yine cânib-i şimâle 9 sâ‘atde şehr-i Remle (---) cânibimizde kalup,</p>

      <p class="evliyasatr"> </p>

      <p class="evliyasatr"><b class="calibre2">Menzil-i kasaba-i ma‘mûr şehr-i Lût:</b> Bâlâda zikri sebkat etmişdir. Andan yine şimâle 6 sâ‘atde ma‘mûr u âbâdân çemenzâr sahrâları ve dırahtistânları ubûr edüp Türkmân obalarında külemer ve kaymak yiyerek,</p>

      <p class="evliyasatr"><b class="calibre2">Evsâf-ı menzil-i kal‘a-i Calcula:</b></p>

      <p class="evliyasatr">................(5.5 satır boş) ................</p>

      <p class="evliyasatr">Andan 6 sâ‘atde,</p>

      <p class="evliyasatr"><b class="calibre2">Evsâf-ı kal‘a-i Kakun:</b></p>

      <p class="evliyasatr">................(6.5 satır boş) ................</p>

      <p class="evliyasatr">Andan 8 sâ‘atde,</p>

      <p class="evliyasatr"><b class="calibre2">Menzil-i hân-ı kadîm Leccûn:</b> Andan 8 sâ‘atde,</p>

      <p class="evliyasatr">................(2.5 satır boş) ................</p>

      <p class="evliyasatr">Andan kalkup yine sahrâyıla giderken,</p>

      <p class="evliyasatr"><b class="calibre2">Türâbîoğlu kasabası:</b>Kal‘a-i Cinin sağımızda kalup andan 9 sâ‘atde,</p>

      <p class="evliyasatr"><b class="calibre2">Evsâf-ı kal‘a-i Ayn-i Tüccâr :</b> Sıfet hâkimi hükmünde (---) (---) binâsı olup hayrât-ı azîm olduğu niçe kerre şâm'dan Kudüs'e giderken (---) evsâfı mastûrdur. Andan 8 sâ‘atde,</p>

      <p class="evliyasatr"><b class="calibre2">Minye buhayresi</b> kenarıyla yine şimâle gidüp bir sarp taşlık muhâtara mahalde <b class="calibre2">Akabu'l-hân'</b>ı geçüp yine şimâle taşlık içre geçüp <b class="calibre2">Hazret-i Yûsuf kapusu</b>n geçüp âb-ı hayâtdan nûş edüp kapu dibinde hânın temâşâ edüp andan Benî Ken‘ân içinde hüzn-i Ya‘kûb'dan cümle kayalar delik delik olduğu kayalı yerleri geçüp ve,</p>

      <p class="evliyasatr"><b class="calibre2">Ziyâret-i Hazret-i Sa‘d [ibn Ebî] Vakkas:</b> Aşere-i Mübeşşere'den olup cümle kemândârların pîridir. Anı ziyâret edüp yine şimâle giderek (---) sâ‘atde,</p>

      <p class="evliyasatr"><b class="calibre2">Menzil-i hân-ı Cisr-i Ya‘kûb:</b> (---) (---) binâsı olduğu ve cisri nehr-i (---) (---) olduğu bu yollarda olan âsâr-ı imâretler cümle Kuds-i şerîf'e gitdiğimiz cild-i (---) mufassal tahrîr olunmuşdur.</p>

      <p class="evliyasatr">Andan yine şimâle bir azîm mişe ormanı içre 8 sâ‘atde gidüp,</p>

      <p class="evliyasatr"><b class="calibre2">Evsâf-ı Menzil-i kal‘a-i Kunaytara</b><span class="calibre33">:</span> Süleymân Hân vezîrlerinden Lala Mustafâ Paşa binâsı olup kal‘ası ve hân ve câmi‘i ve hammâmı ve imâreti ve çârsûsı cümle Kuds-i şerîf'e giderken tahrîr olunmuşdur.</p>

      <p class="evliyasatr">Andan yine şimâle kâh sengistân ve kâh çemenistân yerleri ve <b class="calibre2">karye-i Turunciyye</b>'yi ubûr edüp taşlık içre 8 sâ‘atde,</p>

      <p class="evliyasatr"><b class="calibre2">Menzil-i kal‘a-i Sa‘sa‘a:</b> Fâtih-i Yemen Sinân Paşa'nın hayrâtı olduğu bu dahi Kudüs râhında mufassal temdîh ü tahrîr olunmuşdur.</p>

      <p class="evliyasatr">Andan yine şimâle,</p>

      <p class="evliyasatr"><b class="calibre2">Karye-i Daru</b>'ya geçüp ve Kasr-ı Ahmed Paşa'yı ubûr edüp (---) sâ‘atde hamd-i Hudâ sâlimîn ü gânimîn dîğer,</p>

      <p class="balkorta16">Evsâf-ı şâm-ı cennet-meşâm toprağı müşg [ü] amber-i hâm şâm-ı dârü's-selâm-ı ilâhi <i class="calibre3">ammarallah</i> (---) <b class="calibre2"><i class="calibre3"><span class="calibre13">[50a]</span></i></b></p>

      <p class="evliyasatr">şâm-ı şerîfe dâhil olup şâm'ın garbîsi kenarında Gökmeydân nâm mahalde Murtezâ Paşa efendimiz cümle askeriyle serâperdesinde meks etmiş bulup hakîr dahi dâ’irede mertebemiz üzre haymemiz ile meks edüp paşa efendimizin hâk-i pâyine yüz sürüp on kîse ve iki kısrakı ve muhabbetnâme-i mektûbları verüp paşanın evvel-i azilde on kîse destine girince cümle karakollukçulara bahşîş ihsân edüp hakîre üç yüz guruş ve bir kısrak in‘âm eyleyüp hakîrin geldiğinden dünya kadar hazz edüp şâm'ın Gökmeydânı'nda zevk u safâ edüp hacc-ı şerîf müyesser olmadan ma‘zûl olmağıla yedi re’s develerimizi yedi yüz guruşa bey‘ edüp ve mahfil imâmetin bir kîse guruşa Alî Hicâzî nâm bir kimesneye füruht edüp azm-i râh-ı Rûm derken Âsitâne-i Sa‘âdet'den Kara Murâd Paşa vezîrin ağalarından Alî Ağa nâm bir ağa Murtezâ Paşa efendimize eyâlet-i Sivas'ı getirüp Paşa ağaya bir kürk ve on kîse verüp ağa-yı mezbûr Rûm'a revâne oldu. Hakîr cümle ahibbâ ve dostânlar ile vedâlaşup ve Hazret-i Yahyâ'yı ziyâret-i vedâ‘ edüp andan Muhyiddînü'l-Arabî ve şeyh Arslan ve eş-şeyh Bilâl-i Habeşî ve (---) (---) cümle ziyâret-i vedâ‘ edüp ve rûh-ı şerîflerinden istimdâd taleb edüp,</p>

      <p class="balkorta17">İşbu sene 1059 târîhinde şâm-ı şerîf'den diyâr-ı Rûm'a gitdiğimiz menâzilleri ve kılâ‘ ve şehirleri beyân u ayân eder.</p>

      <p class="evliyasatr">Sene-i merkûmun mâh-ı Zilka‘desi'nin gurresinde Mısır'dan ma‘zûl Emîr Paşa şâm'ın Gökmeydânı'nda meks edüp ol gün Murtezâ Paşa efendimiz şâm'dan kalkup cânib-i şimâle şâm'ın bâğları ucunda,</p>

      <p class="evliyasatr"><b class="calibre2">Menzil-i karye-i Harasta:</b> Üç yüz hâneli, câmi‘ ve hammâmlı, bâğ u bâğçeli ma‘mûr köydür. Bunda bir gün tekâ‘üd olunup azamet-i Hudâ a‘yân-ı şâm'dan ol kadar at ve katır ve deve me’kûlat [u] meşrûbât ve tuhef ve zî-kıymet makûlesi hedâyâlar gelmişdir kim Paşa'ya mansıbında iken ol kadar pîşkeş gelmedi. Andan kalkup (---) sâ‘atde,</p>

      <p class="evliyasatr"><b class="calibre2">Menzil-i karye-i Kusayra:</b> Yüz hâneli ve câmi‘ ve hammâmlı ve hadîka-i rıdvânlı ma‘mûr (---) köyüdür. Andan (---) sâ‘atde,</p>

      <p class="evliyasatr"><b class="calibre2">Menzil-i hân-ı azîm Katîfe:</b> Mukaddemâ şâm'a giderken Fâtih-i Yemen Sinân Paşa binâsı olup hammâmı ve câmi‘i ve çârsûsu ile cemî‘i imârâtı mufassal tahrîr olunmuşdur. Andan (---) sâ‘atde,</p>

      <p class="evliyasatr"><b class="calibre2">Evsâf-ı kal‘a-i Karalar:</b> Sene (---) târîhinde (---) (---) binâsıdır. Bu çölü Urbân-ı uryân aşkıyâsından halâs içün binâ edüp etrâfına ve derûn-ı kal‘aya on iki bin cirid atlı Kara zengi Arab askeri koyup rûh-ı şâm emîn olduğiyçün Karalar kal‘ası derler. Ammâ kal‘ası bu çölistân içre bir yalçın kara kayalar üzre şekl-i muhammes seng-binâ bir kal‘a-i bâlâdır. Ammâ mürûr-ı eyyâm ile câ-be-câ yerleri münhedim olup içinde benî Âdem'den nâm [u] nişân yokdur. Selîm Hân Mısır'a giderken sene 922 târîhinde feth edüp ba‘dehû zulm [ü] ta‘addîden harâb olmuşdur. Andan yine cânib-i şimâle (---) sâ‘atde,</p>

      <p class="evliyasatr"><b class="calibre2">Menzil-i hân-ı İkikapulu:</b> şâm nevâhîsinde kal‘a-misâl iki kapulu bir hân-ı azîm olup (---) Paşa hayrâtı ve hâkimi olduğu bâlâda mastûrdur. Bu mahalden kalkup cümle asker ile cânib-i şimâle giderken ol çölistân içre,</p>

      <p class="evliyasatr"><b class="calibre2">şeyh Bekkâr Uryân:</b> şeyh Bekkâr cânib-i şarkdan berü pâ-bürehne ve ser-bürehne ve bî-pîrehen şeyh Bekkâr iki ellerin kitiflerine komış zengûle ve hurde ve türtelleri salınup zâhir olup asker-i İslâm içre "<i class="calibre3">Ene câ‘e'l-Bağdâd</i>!" <a class="pcalibre pcalibre1" id="_ftnref39"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn39" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[39]</span></span></sup></span></span></a> diyerek ubûr ederken Akkâmbaşı Halîl Ağa, gâyet sulehâ-yı ümmetden kimesne idi. Ol eyitdi: "<i class="calibre3">Yâ şeyh Bekkâr! Eyne hedâ-yı Bağdâd?</i>" <a class="pcalibre pcalibre1" id="_ftnref40"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn40" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[40]</span></span></sup></span></span></a> deyince hemân şeyh Bekkâr'ın iki elleri omuzunda iken "<i class="calibre3">Bismillah"</i> deyüp sağ eliyle omuzundan bir salkım Bağdâd'ın hıstâvî hurması kim henüz Bağdâd'ın Rûm nahiye şehrinden kopmuş gibi kırk batman-ı Osmânî gelir bir salkım hıstâvîyi akkâmbaşının eline verüp <i class="calibre3">"Hazâ temme'l-Bağdâd" <a class="pcalibre pcalibre1" id="_ftnref41"></a></i><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn41" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[41]</span></span></sup></span></span></a> deyüp şeyh Bekkâr sehel gidüp gülerek Murtezâ Paşa'nın yanına gelüp tebessüm ederek <i class="calibre3">"Yâ Murtezâ! Rûh ile'r-Rûm ba‘dehû râh ile'l-Kostantiniyye ve râh Arzırûm, râh ilâ (---) (---) (---) (---) (---) (---) (---) (---) râh ile'l-Bağdâd ve râh ilâ bilâdi'l-Ekrâd, mâte min muhabbetillah, eş-şehîd fî kılâ‘ı'd-Dühük" <a class="pcalibre pcalibre1" id="_ftnref42"></a></i><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn42" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[42]</span></span></sup></span></span></a> deyüp bu gûne rumûz [u] künûz kelimâtlar edüp şeyh Bekkâr'ın bu kelâm-ı rumûzundan bir ferd-i âferîde haberdâr olmayup şeyh Bekkâr şâm'a doğru teveccüh edüp ân-ı vâhidde zıll-ı zâ’il gibi gâ’ib oldu.</p>

      <p class="evliyasatr">Ba‘dehû akkâmbaşı, şeyh Bekkâr'ın verdiği hurma salkımın paşaya <b class="calibre2"><i class="calibre3"><span class="calibre13">[50b]</span></i></b> verüp paşa dahi "Sübhânallah! Henüz kopmuş, Bağdâd'ın hıstâvî hurmasıdır" deyü ibtidâ hakîre bir cingilde hurma verüp üç dânesin teberrüken tenâvül edüp mâ-bâkîsin hâlâ hıfz edüp masrû‘ u meflûc olanlara birer dâne hurmasından veririz. Hudâ âlimdir şeyh Bekkâr menâkıbı böyle olmuşdur.</p>

      <p class="evliyasatr"><b class="calibre2">Tahkîk-i kerâmât-ı şeyh Bekkâr:</b> Gerçi şâm'da hurma olur ammâ mahsûldâr değildir. Ve Bağdâd'ın hıstâvî hurması bir diyârda olmak ihtimali yokdur.</p>

      <p class="evliyasatr">şeyh Bekkâr bir gün mukaddem bizimle Karalar kal‘asında hayme vü hargâhlar mâbeyninde halt-ı kelâm ederek gezüp ertesi gün bu İkikapulu kurbunda bir salkım hıstâvî hurma getirdi. {Garâbet bunda kim ne Korna ve Cevâzî ve Semâvât ve Erce ve Hille ve Bağdâd ve şâm'da hurmanın çiçeği yok idi}. Kim kerâmet-i evliyâ hakdır. Ve ulu sultân ve mazanne-i kirâme uryân bir er idi. Himmeti hâzır u nâzır ola. Hamd-i Hudâ şöyle bir ulu er ile hüsn-i ülfet edüp her bâr du‘â-i hayrın alırdık. Ve hakîrin hânesinde bir dâ’iresi var idi. Hânemize geldikde elbette dâ’ireyi bulup <i class="calibre3">"dukka'd-def" <a class="pcalibre pcalibre1" id="_ftnref43"></a></i><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn43" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[43]</span></span></sup></span></span></a> deyü destime dâ’ire verüp hakîr dâ’ireyi çaldıkça şeyh Bekkâr mest [u] medhûş olunca raks edüp safâ ederdi.</p>

      <p class="evliyasatr"><b class="calibre2">Menâkıb-ı dîğer:</b> Hâk-i Bağdâd'dan idi. Derûn-ı Bağdâd'da (---) câmi‘inde mü’ezzin iken nısfu'l-leylde temcîd tilâvet ederken bâb-ı rahmet-i Hudâ'yı küşâde görünce minâreden kendüyi aşağı atup Bağdâd'dan gâ’ib olup uryânen şâm'da bulunur. Çârsû-yı bâzârda uryân gezüp avretler hammâmına futa ile girüp ba‘zı havâtînlere kîse ve sabun sürüp hizmet ederdi. Niçe kerre keşf [ü] kerâmet edüp "Bu senin karnında dünyâ ve âhiret kızım olsun ve oğlum olsun" dedüğü bi-emrillah tevellüd etdikde niçe ta‘yîn-i kelimât ederlerse eyle tevellüd ederdi.</p>

      <p class="evliyasatr"><b class="calibre2">{Menâkıb}:</b> Hattâ bir kerre yine avretler hammâmına girüp (---) çorbacının hâtûnuna kîse ve sabun sürdükden sonra hâtûnun karnına el sürüp "Bu senin karnındaki oğlan evlâd-ı ma‘nevîm olup benim gibi gezsin" dedikde bi-emrillah hâtûn vaz‘-ı haml edüp bir altun pâresi nûr-ı mahz bir gulâm vücûda gelüp ol ân şeyh Bekkâr kapuya gelüp "Bizim oğlanı verin" deyü ma‘sûmu alup kulağına ezân okuyup üzerine "üf" deyüp ma‘sûmu vâlidesine teslim edüp gider.</p>

      <p class="evliyasatr"><b class="calibre2">{Menâkıb}:</b> Hikmet-i Hudâ, henüz tevellüd etmiş ma‘sûm harekete başlayup niçe kelimâtlar edüp beşik ve kundak ve esbâb ü eskâl kabûl etmeyüp üç yaşına girdikde fakîr çorbacı (---) Ağanın oğlu uryân olup şeyh Bekkâr yanında gezmeğe başladı, ammâ bi-emrillah cemî‘i vücûdu eşkâli ve harekât [u] sekenâtı, evzâ‘ u etvârı şeyh Bekkâr gibi idi. Lâkin şeyh Bekkâr mükessiri'l-kelâm değil idi. Ammâ bu veled-i ma‘nevîsi aslâ durmaz, gözü her kime râst gelse ol âdemle kelimât eder. Âdem bulmasa hayvânât ile kelimâ[t] eder. Yâhûd hacer ü şecer makûlesi eşyâlara söz söyler. Böyle bir ma‘sûm-ı pâkdir. Himmeti hâzır ola.</p>

      <p class="evliyasatr">Ba‘dehû Murtezâ Paşa ile at üzre şeyh Bekkâr hurmasın tenâvül ederek (---) sâ‘atde</p>

      <p class="evliyasatr"><b class="calibre2">Menzil-i kal‘a-i Hımıs:</b> Tarabulus eyâletinde sancak beği tahtı olup başka kazâ olduğu cemî‘i ziyâretgâhları hikmet-i acîbeleri ile bâlâda mufassal tahrîr olunmuşdur. Andan (---) sâ‘atde,</p>

      <p class="evliyasatr"><b class="calibre2">Menzil-i cisr-i Râstân:</b> Bu cisr-i nehr-i Âsî üzre olduğu ve cisr başındaki karyede Bâyezîd-i Bistâmî medfûn olduğu bâlâda mastûrdur. Andan sâ‘atde yine şimâle,</p>

      <p class="evliyasatr"><b class="calibre2">Menzil-i kal‘a-i Hamâ:</b> Bu dahi nehr-i Âsî kenarında şâm-ı Tarabulus eyâleti sancağı olup şehr-i azîm olduğu cemî‘i âsâr-ı binâları ve acâ’ibâtları ve ziyârâtlariyle bâlâda mufassal ve merkûmdur. Andan (---) sâ‘atde,</p>
    </div>
  </div>
</body>
</html>