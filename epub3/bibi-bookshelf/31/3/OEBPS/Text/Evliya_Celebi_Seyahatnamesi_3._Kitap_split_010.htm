<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 12 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="Section">
    <div class="calibre1">
      <p class="evliya10"><b class="calibre2">Kibâr [u] eşrâf [ü] a‘yân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Üstâd-ı hâzıkân:</b> (---) (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Cerrâh [u] fassâdân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Sulehâ-yı meşâyihân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve musannıfîn [u] şâ‘irân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve mazanne-i kerâme-i mecâzibân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve libâs-ı raculân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve kabâ-yı kavm-i zenân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve esmâ-i merdân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve nâmhâ-yı nisvân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve esmâ-i zümre-i bendegân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve esmâ-i cevâriyân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve fasl-ı hevâ-yı hûb-ı câvidân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve zikr-i çâh-ı mâ-i hânedân:</b> (---) (---) (---) (---) (---) (---) (---) (---) (---)</p>

      <p class="evliya10"><b class="calibre2">Ve zikr-i ahâlî-i lehce-i lisân:</b> (---) (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Medh-i ekâlîm-i arz-ı büldân:</b> Bi-kavl-i müneccimân bu şehir on yedinci iklîm-i örfiyedendir. Arz-ı beledi (---) ve tûl-i nehârı (---)</p>

      <p class="evliyasatr"><b class="calibre2">Der-vasf-ı tâli‘-i imâristân:</b> Be-kavl-i ilm-i usturlâb bu şehr burc-ı Hût'da vaz‘-ı esâs olunup beyt-i Müşterî-i mâ’îde bulunmuşdur. <b class="calibre2"><i class="calibre3"><span class="calibre13">[71a]</span></i></b></p>

      <p class="evliyasatr"> ................ (2 satır boş) ................</p>

      <p class="evliya11"><b class="calibre2">Der-fasl-ı enhâr [u] âb-ı hayvân:</b> şehrin vasatında cereyân eden Uluırmak (---) dağdan gelüp şehrin cemî‘i imâretlerine saky edüp Alâ’eddîn cisrinden ubûr edüp (---) mahlût olur. Bu şehrin Bursa gibi her hânesinde mâ-i cârîler ve niçe uyûnlar vardır.</p>

      <p class="evliya11"><b class="calibre2">Der-imâret-i hammâmât-ı gâsilân:</b> Cümle (---) aded hammâm-ı ferahnâkdir. Evvelâ Beğ hammâmı gâyet atîk hammâm-ı hûb-binâdır. Andan Azebler hamâmı binâsı ve âb [u] hevâsı latîf hammâm-ı hoş-bûdur. Andan Tizbâzâr hammâmı, Paşa sarâyı kurbundadır. Bunlardan mâ‘adâ sarây hammâmlarıdır.</p>

      <p class="evliya11"><b class="calibre2">Manzara-i ibret-nümâ-yı âbâdân:</b> Evvelâ şehir ortasında cereyân eden Uluırmak üzre Sultân Alâ’eddîn binâsı bir göz cisr-i sihr-i‘câzdır ve Seyyid Hacı Hasan câmi‘i kurbunda Başköprü vâcibü's-seyrdir.</p>

      <p class="evliya11"><b class="calibre2">Der-medh-i dârü'z-ziyâfe-i imârât:</b> Evvelâ Paşa sarâyı imâreti ve Karamânoğlu İbrâhîm Beğ câmi‘i imâreti ve (---)</p>

      <p class="evliya11"><b class="calibre2">Evsâf-ı hubûbât [u] mahsûlât:</b> Ekseriyâ mahsûlât-ı firâvânı gendüm-i gûnâ-gûn ve şa‘îr ve fûldır (---)</p>

      <p class="evliya11"><b class="calibre2">Der-beyân-ı memdûhât-ı sanâyi‘ât:</b> (---) (---) (---) (---) (---) (---) (---) (---) (---)</p>

      <p class="evliya11"><b class="calibre2">Der-medh-i it‘âm-ı me’kûlât:</b> (---) (---) (---) (---) (---) (---) (---) (---) (---)</p>

      <p class="evliya11"><b class="calibre2">Der-zikr-i me’kûlât [u] müsmirrât:</b> Bu şehrin hevâsı mu‘tedil olmağıla ravzâ-yı rızvânlarında gûnâ-gûn kasr-ı iremler ile ârâste ve eşcâr-ı fevâkihe-i kesîre-i gûnâ-gûnlar ile pîrâste olup her gûne meyvesi memdûhdur, ammâ (---),</p>

      <p class="evliya11"><b class="calibre2">Ta‘rîf-i envâ‘-ı meşrûbât:</b>(---) (---) (---) (---) (---) (---) (---) (---) (---)</p>

      <p class="evliya11"><b class="calibre2">Der-ilm-i kâr [u] kesb-i esnâfât:</b> (---) (---) (---) (---) (---) (---) (---) (---) (---)</p>

      <p class="evliya11"><b class="calibre2">Der-sitâyiş-i mesîregâh-ı İreme-zât:</b> Evvelâ mesîregâh-ı Hıdırlık, mesîregâh-ı Kırkkızlar (---),</p>

      <p class="evliya11"><b class="calibre2">Der-beyân-ı aded-i cenîn [u] bâğavât:</b> (---) (---) (---) (---) (---) (---) (---) (---) (---)</p>

      <p class="balkorta15">Der-şi‘r-i tetimme-i şehr-engîz-i külliyât</p>

      <p class="evliya10">şöyle ma‘lûm ola kim bu livâ Karamân eyâletinde üç kazâ yerdir. Evvelâ kazâ-yı Ortaköy ve kazâ-yı (---) ve kazâ-yı (---).</p>

      <p class="evliya10">Ve bu Aksarây'dan cânib-i kıble ve şarka meyyâl kal‘a-i Kayseriyye üç konakdır ve kırk sekiz fersah yerdir.</p>

      <p class="evliya10">Ve yine Aksarây'dan Bor'a giden cânib-i şarka <b class="calibre2">karye-i Hırvadalı</b>. Andan <b class="calibre2">karye-i Ortaköy</b> andan üçünci menzilde <b class="calibre2">kal‘a-i Bor'</b>dur.</p>

      <p class="evliyasatr">Ve Bor şehrinden kal‘a-i Niğde taraf-ı garba bir konakdır, ammâ Aksarây'dan cânib-i şimâle Hacı Bektâş-ı Velî'nin <b class="calibre2">Kırşehri</b> (---) konakdır.</p>

      <p class="evliyasatr">Andan <b class="calibre2">Çâşnigîr köprüsü </b>Kızılırmak nehri üzredir ve yine Aksarây'dan cânib-i cenûba ara batıda <b class="calibre2">kal‘a-i Karamân Ereğlisi</b>'dir. Mâbeyninde Taşbınar köyüne konup ertesi kal‘a-i Ereğli'de meks eder.</p>

      <p class="evliyasatr">Ve yine Aksarây'dan cânib-i garba <b class="calibre2">karye-i Bâğlı Ilıcası</b> vardır. Karabınar kadılığıdır.</p>

      <p class="evliyasatr">Andan <b class="calibre2">karye-i Eşbeğ:</b> Konya kazâsında bin hâneli ma‘mûr köydür.</p>

      <p class="evliyasatr">Andan üçüncü günde erken Aksarây'dan Konya'ya dâhil olunur. {Mâbeynehümâları üç merhale yerdir}.</p>

      <p class="evliyasatr">Ve yine Aksarây'dan Engürü'ye cânib-i şimâle altı konakdır. Evvelâ karye-i Saymazsarây kazâsıdır ve kal‘a-i Koçhisar Tuzlası (---) kazâsıdır ve karye-i Sofular ve Karazirve karyesi. Bunlar Engürü hudûdudur ve karye-i Çakallar ve karye-i Oruncak andan kal‘a-i Engürü'ye dâhil olur ve bu Aksarây'dan kal‘a-i Malâtiyye kendüye dâ’ir olan cibâllerin şimâline vâki‘ olmuşdur. <i class="calibre3">Ve's-selâm</i>.</p>

      <p class="evliyasatr">Bu Aksarây bu zikr olunan şehirlerin vasatında vâz‘-ı esâs olunmuşdur. (---) (---) <b class="calibre2"><i class="calibre3"><span class="calibre13">[71b]</span></i></b></p>

      <p class="balkorta1">Der-fasl-ı ziyâretgâh-ı Aksarây-ı dâr-ı kibâr-ı evliyâ’u'l-vâsılîn</p>

      <p class="evliyasatr">Evvelâ Dâr-ı Ervâh nâm mekân-ı rûhânîde yedi bin güzîde-i kibâr-ı evliyâullâh âsûde olduğu tevâtürle müsbetdir. Zirâ niçe bin kerre leyle-i kadirlerde ve şeb-i mi‘râc-ı Nebî ve sâ’ir leyle-i mübârekelerde nûr-ı İlâhî nâzil olduğu zâhir ü bâhir olmuşdur ve bu cübbânda eyle rûhâniyyet var kim bir pür-mağmûm âdem bu gurâfeye gelüp ziyâret etdiği ân kesâfetden ol kes halâs olup şâd u handân olur. Bu âsitânede medfûn olanlardan evvelâ,</p>

      <p class="evliyasatr"><b class="calibre2">eş-şeyh Hâmid-i Velî</b> serçeşme-i gurâfe-i ervâhdır. Üstü küşâde bir kubbe-i âlîde medfûndur kim hâlâ ziyâretgâh-ı hâs [u] âmdır, ammâ ekseriyâ masrû‘ kimesneler ziyâret ederler. Ve bu sultân kurbunda,</p>

      <p class="evliyasatr"><b class="calibre2">eş-şeyh Kemâl Sultân:</b> Niçeler "Kemâl Ata Sultân bunlardır" derler, ammâ galatdır. Bunlar tarîk-i Kümeylî'de tekmîl-i tarîk eden pîşvâ-yı serçeşme-i tarîk-i Kümeylî Kemâl Sultân'dır ve bu azîze karîb,</p>

      <p class="evliyasatr"><b class="calibre2">eş-şeyh Pertevî Sultân:</b> bunlar tarîk-i Yeseviyye'de ulu erdir ve Kırklar dağında,</p>

      <p class="evliyasatr"><b class="calibre2">Ziyâret-i Kırk Kızlar:</b> Ekseriyyâ zenân tâ’ifesi ziyâret ederler. Bir cihân-nümâ zemîne vâki‘ olmuşdur. Ve,</p>

      <p class="evliyasatr"><b class="calibre2">eş-şeyh Necmeddîn-i Kübrâ:</b> Niceler Necmeddâ‘i-yi Kübrâ derler. Ulu sultândır. <i class="calibre3">Kuddise sırruhu.</i> Ve,</p>

      <p class="evliyasatr"><b class="calibre2">Bedreddîn Sultân Velî</b> ve dahi <b class="calibre2">Himârlı Dede Sultân </b>ve şehir içre <b class="calibre2">Külhânî Alî Dede</b> ve yine derûn-ı şehir içre asûde olan<b class="calibre2">,</b></p>

      <p class="evliyasatr"><b class="calibre2">eş-şeyh Gaznevî Sultân,</b> <b class="calibre2">eş-şeyh Hakîkî Sultân ibnü'ş-şeyh Hâmid-i Velî.</b> Bunlar Hacı Bayrâm-ı Velî'nin telâmîz-i kâmillerinden olup Ankara şehrinde tekmîl-i ilm-i ledün edüp bu şehr-i Aksarây'da tarîk-i Bayrâmiyye'de pîşvâ olup âhir <i class="calibre3">"İrci‘î ilâ rabbik"</i> emriyle Bayrâmîler de bayrâm-ı hakîkî etdi. Ve,</p>

      <p class="evliyasatr"><b class="calibre2">eş-şeyh Battâk:</b> Taşbâzârı mahallesinde medfûn olup ziyâretgâh-ı erbâb-ı dilândır ve Cennet deresi semtinde ziyâretgâh-ı Çelebilik. Bu âsitânenin dahi üst yanında,</p>

      <p class="evliyasatr"><b class="calibre2">Ziyâret-i Hıdırlık:</b> Cümle şehre hâ’il bir makâm-ı âlî olduğundan cümle ehl-i beledin temâşâgâhıdır. Ba‘zı müşevveşü'l-hâl kimesneler Hıdırlık kubbesinde bir gece i‘tikâf niyyetiyle mihmân olup bi-emri Hudâ ol gece sıhhat bulur ve kubbe-i Hıdırlık'da,</p>

      <p class="evliyasatr"><b class="calibre2">Ziyâret-i Kılıç Arslan:</b> Sultân Fâtih ve bânî-i şehr-i Aksarây'dır kim şehr-i Sivas'ın içinde ibret-nümâ Kızıl medrese bu Kılıç Arslan'ın hayrâtlarındandır ve yine bu Hıdırlığa karîb,</p>

      <p class="evliyasatr"><b class="calibre2">eş-şeyh Hamza Sultân:</b> tarîk-i Bayrâmiyye'de ulu erdir. Ve,</p>

      <p class="evliyasatr"><b class="calibre2">eş-şeyh Hızır Efendi<span class="calibre33">:</span></b></p>

      <p class="evliyasatr"> ................ (18 satır boş) ................ <b class="calibre2"><i class="calibre3">[72a]</i></b></p>

      <p class="evliyasatr">{Aksarây'dan <b class="calibre2">menzil-i Sarı Atlı Köyü</b>.</p>

      <p class="evliyasatr">Andan <b class="calibre2">menzil-i Dubanı</b> Ürgüp kazâsıdır. Müselmânlardır.</p>

      <p class="evliyasatr">Andan <b class="calibre2">menzil-i karye-i Maşkara</b> andan kal‘a-i Kayseriyye.}</p>

      <p class="evliyasatr"> ................ (36 satır boş) ................ <b class="calibre2"><i class="calibre3">[72b]</i></b></p>

      <p class="evliyasatr"> ................ (36 satır boş) ................ <b class="calibre2"><i class="calibre3">[73a]</i></b></p>

      <p class="balkorta7">Sivas'a gitdiğimiz menâzilleri beyân eder</p>

      <p class="evliyasatr">(---) (---) (---) (---) (---) (---) (---) günde Mar‘aş Karsı hâki sağ tarafımızda kalup Mar‘aş hâkinde,</p>

      <p class="balkorta1">Evsâf-ı kasaba-i kadîm Elbistân </p>

      <p class="evliyasatr">Bir düz sahrâda (---) çayı kenarında ensesi Ashâb-ı Kehf dağlı, bâğçe ve bâğlı, bin mikdâr hâneli, türâb-ı pâk ile mestûr şehirdir. Mar‘aş paşası hâssı olmağıla subaşılıkdır. Ve yüz elli akçe kazâdır. Nâhiyesi (---) kurâdır. Kethüdâyeri ve yeniçeri serdârı vardır. Ekseriyyâ ahâlîsi Türkmândır. Bu şehrin cânib-i şarkîsi zamân ile âbâdân imiş. Ancak zulümden bu kadar ma‘mûrdur. Câmi‘-i ve hânı ve hammâmı ve esvâk-ı muhtasarı vardır. Haftada bir azîm bâzârı durur. Bu şehrin (---) tarafı hâricinde bir hayli mesâfe-i ba‘idede,</p>

      <p class="balkorta1">Ziyâret-i Ashâb-ı Kehf </p>

      <p class="evliyasatr">(---) (---) (---) (---) (---) (---) (---) ammâ Adana Tarsûsu'ndaki mağâralarda olan Ashâb-ı Kehf gibi bu Elbistân'da Ashâb-ı Kehf'in sadâları gelmez. Bu hakîr Ashâb-ı Kehf'i üç yerde ziyâret etdik. Kankısı sahîh ola ma‘lûmum değildir. Yohsa Takyanus zulmünden her biri birer diyâra mı firâr etdiler. Bu husûsda Tarsûs ulemâsıyle Mar‘aş ulemâları mâbeynlerinde mübâhase-i azîmler olup ahâlî-i Tarsûs "Ashâb-ı Kehf bizde medfûndur", der. Mar‘aşlı "Bizim Elbistân'daki kehflerde hayâtda olup niçe kerre kelblerinin sedâsı istimâ‘ olunmuşdur" derler. Ammâ bu abd-i hakîr gâyet takayyüd edüp bu Elbistân'daki kehfde aslâ bir sedâ istimâ‘ etmedim. Andan cânib-i şimâle (---) sâ‘atde,</p>

      <p class="balkorta1">Evsâf-ı kasaba-i Aşdı </p>

      <p class="evliyasatr">(---) hâkinde Türkmân ağası hükmündedir ve yüz elli akçe kazâdır. Kethüdâyeri ve yeniçeri serdârı ve muhtesibi vardır. şehri bir çukur yerde (---) deresi kenarında bin hâneli ve serâpâ hâk-i pâk ile mestûr tahtânî ve fevkânî Türkmân halkı sâkin bâğlı ve bâğçeli hâne-i zibâlardır. Müte‘addid câmi‘leri ve mesâcidleri ve hân u hammâmı ve çârsu-yı bâzâr-ı muhtasârı vardır. Andan yine taraf-ı şimâle (---) sâ‘atde,</p>

      <p class="balkorta1">Evsâf-ı kasaba-i Gürün </p>

      <p class="evliyasatr">(---) eyâletinde Vangel hâkinde yüz elli akçe pâyesiyle nâhiye kazâsıdır ve Türkmân ağası hükmünde bin aded hâk-i pâk ile setr olmuş sütûhlu bâğlı ve bâğçeli câmi‘li ve mesâcidli ve hân u hammâmlı ve sûk-ı sultânîli kasaba-i ra‘nâdır. Kethüdâyeri ve serdârı ve muhtesibi vardır. şehri içinden nehr-i (---) cereyân edüp (---) mahlût olur. Âb-ı hayâtdır. Cümle âhâlîsi Okçıoğlu kürkü geyer Türkmân kavmidir.</p>

      <p class="evliyasatr">Ammâ âb [u] hevâsı latîf olduğundan halkı gâyet tendürüst olup mahbûbesi memdûh-ı âlemdir. Andan yine cânib-i şimâle düz sahrâlar ile (---) sâ‘atde,</p>

      <p class="balkorta1">Evsâf-ı kal‘a-i Darende </p>

      <p class="evliyasatr">Sivas eyâleti hâkinde Türkmân ağası hükmünde yüz elli akçe şerîf kazâdır. Kethüdâyeri ve yeniçeri serdârı ve subaşısı vardır. Müftîsi ve nakîbi ve ulemâsı vardır. Kal‘ası bir yalçın taşlık yerde bir püşte-i alî üzre şekl-i murabba Hazret-i Ömer evlâdı fâtih-i Malâtiyye (---) binâsıdır. Vilâyet-i Ermen'i kabza-i teshîre almak içün binâ etmişdir, ammâ mürûr-ı eyyâm ile sehel câ-be-câ münhedim olup dizdârı ve neferâtları yokdur. şehr-i Karadoruk hâkinde nehr-i (---) kenarında bin aded tahtânî ve fevkânî taş ve kerpiç ile mebnî cîr ü turâb ile mestûr bâğlı ve bâğçeli ve yedi mihrâbı ve hân u hammâmlı ve çârsû-yı bâzârı müzeyyen bir şehr-i ma‘mûr kenar-ı derede Darende şehridir.</p>

      <p class="evliyasatr">Cümle halkı Türkmân ve Ermenîlerdir. Debbâğhânesi meşhûrdur. Memdûhâtından kırkar ellişer dirhem gelir âbdâr zerdâlûsu Acem diyârının Tesü ve Ordubâr ve Hoy ve Merend şehirlerinde yokdur. Rûm'a ve Arab ve Acem'e kurusun hedâyâ götürürler.</p>

      <p class="evliyasatr">A‘yânından şeyhoğlu ile üç gün emîrâne sohbet-i hâss etdik.</p>

      <p class="evliyasatr"><b class="calibre2">Ziyâretgâh-ı Darende</b> : (---) (---) (---) (---) (---) (---) (---) (---) (---) (---)</p>

      <p class="evliyasatr">Andan yine cânib-i şimâle (---) sâ‘atde,</p>

      <p class="evliyasatr"><b class="calibre2">Menzîl-i karye-i Sazcığaz</b>: Sivas hâkinde ma‘mûr köydür. Müselmânı ve Ermenî re‘âyâları vardır. Bir hânı var ve bir kayadan bir âb-ı hayât kaynak suyu çıkar. Andan yine şimâle (---) sâ‘atde,</p>

      <p class="evliyasatr"><b class="calibre2">Karye-i Mancılık</b>: Türkmân ağası hükmünde Sivas hâkinde Ermenî köyüdür ve ze‘âmetdir. Bir Ermenî kenîsesi vardır. Andan (---) sâ‘atde şimâl cânibine gidüp,</p>

      <p class="evliyasatr"><b class="calibre2">Kasaba-i Ulaş</b>: Sivas hâkinde Türkmân ağası ulus göçümü zamân bunda sâkin olup Türkmân'dan yayla hakkı alır kadısı var. Cümle beş yüz mikdârı hâne-i Müslim ve Ermenîlerdir. Câmi‘i {Memî Kethüdâ'nındır ve Mi‘mâr Sinân binâsıdır kim Sultân Süleymân fermâniyle mebnîdir} ve hânı ve birkaç dükkânları var. Ammâ <b class="calibre2"><i class="calibre3"><span class="calibre13">[73b]</span></i></b> hammâmı ve gayri imâreti ve bâğ u bâğçesi yokdur.</p>

      <p class="evliyasatr">Andan yine cânib-i şimâle (---) sâ‘atde Sivas sahrâsına nehr-i azîm-i Kızılırmak üzre <b class="calibre2">Cisr-i Zığzığı</b> ya‘nî <b class="calibre2">Eğriköprü</b> on sekiz göz musallâlı cisr-i azîmdir. Bu mahalle nehr-i Kızılırmak Erzurûm ve Nîkhisâr dağlarında ve Beğdağı'ndan tulû‘ edüp niçe kurâ ve büleydeleri reyy ederek ve Eğriköprü'den ubûr edip (---) (---) (---) tâ Kayseriyye altında bir göz kantara<span class="calibre33">;</span> altından ubûr edüp andan cânib-i garba (---) (---) şehirleri ve kurâların reyy edüp Çâşnigîr köprüsünden geçüp Osmâncık kal‘ası ve Hacı Hamza'dan ve Tosya kurbundan ubûr edüp Karadeniz'e Bafra şehri kurbunda deryâya kayalardan kendüyi atup feryâdı âemi asamm edüp Bahr-i siyâha munsab olur.</p>

      <p class="evliyasatr">Andan bu Sivas sahrâsından, <b class="calibre2">Eğri cisri</b> ubûr edüp yine ol sahrâ ile ma‘mûr [u] abâdân kurâları (---) sâ‘atde güzer edüp,</p>

      <p class="evliyasatr"> </p>

      <p class="balkorta2">Vilâyet-i şehr-i Rûm{-i behçet-rusûm} taht-ı kadîm, ân-ı merzebûm, belde-i azîm u mahrûse-i kadîm, bilâd-ı kayâsıra dâr-ı Ermenîyân-nâs, ya‘nî kal‘a-i dârü'l-alâ-yı köhne-âbâd-ı Sivas </p>

      <p class="evliyasatr">İbtidâ bânîsi Hazret-i Zekeriyyâ asrında Kayseriyye binâ eden Erces oğullarından Harkil Kayser'in bir karındaşı Cimcim[e] Mar‘aş'ı binâ etdi. Bir karındaşı Ermen Kayser Sives binâ etdi. Ermenî tâ’ifesi buna Sîv-âsvâs derler. Riyâzât-ı mücâhede ile altı ayda bir iftâr etdüğünden Nasârâ-yı Ermenî Yârmeniyyân bunu kutb mertebesine dutarlardı.</p>

      <p class="evliyasatr">{Ermenî târîhlerinde bu Sîv-asvâs Sivas'ı binâ edüp ana Geyümers şâh derler. Bir kavllerinde Sivas'ı Dahhâk-ı mârî inşâ etdi derler, ammâ Geyümers Sivas'da medfûndur}. Bunun zamânında şehr-i Sivas eyle ma‘mûr idi kim sahrâ-yı Sivas'da aslâ zirâ‘at olunur arz-ı mezra‘a yok idi. Tâ nehr-i Kızılırmak kenarına dek ma‘mûr [u] âbâdân yerler idi. Hâlâ eser-i binâları zâhir ü bâhirdir. Niçe bin mülûk [u] salâtînden selef-i salâtînlere değüp âhir dest-i İslâm'a Âl-i Abbâsiyân'dan ba‘de hicreti'n-nebeviyye Bağdâd halîfesi emîrü'l-mü’minîn Hârûnu'r-Reşîd'in destine Seyyid Battâl Ca‘fer Gâzî i‘ânetiyle dest-i İslâm'a girüp dâr-ı İslâm oldu ve yine küffâr istîlâ edüp Seyyid Battâl şehr-i Malâtiyye'de mütevellid olup anda sâkin olmağıla her bâr bu Sivas üzre şebhûnlar edüp Me’mûn Halîfe ibn Hârûnu'r-reşîd asrında yine feth olup Seyyid Battâl İslâmbol fethinden sonra Üsküdar'da muhâfazada iken İslâmbol içre bâ sulh Silivrikapusu'nda {kalup dest-i küffârda cümle} şehîd olan guzât-ı müslimînin ahvâl-i pür-melâlin ve İslâmbol'a küffârın istîlâsın istimâ‘ edüp Kız kullesinden İslâmbol teküru kızın kapup hâlâ Seyyid Battâl kasabası olan mahalle Seyyid-i Battâl ma‘şûkası olan duhter-i nâ-şükûfte ile ol mahalle geldikde Seyyid Battâl hâb-âlûd iken akîbinden kovan şebhûncu küffârlar Seyyid Battâl üzre hücûm etdiklerinde Seyyid Battâl ma‘şûkası olan kral kızı Battâl Gâzî'nin üznüne isâbet edüp şehîd olduğun Sivas küffârları istimâ‘ edüp her tarafdan niçe yüz bin Ermenîler hurûc edüp yine şehr-i Sivas'a istîlâ ederler.</p>

      <p class="evliyasatr">Âhir ehl-i İslâm'ın Âl-i Dânişmendiyân'dan Nîkhisâr fâtihi Sultân Melik Gâzî Âl-i Selçukiyân i‘ânetiyle {kal‘a-i Sivas'ı sene (---) târîhinde} feth edüp dest-i İslâm'a girdi ve Selçukiyân vilâyet-i Yunaniyân'dan Konya'yı feth ederken yine Âl-i Dânişmendiyân ana i‘ânet edüp cümle memâlik-i Rûm'u ve vilâyet-i Yunaniyân'ı feth edüp dâr-ı İslâm oldu.</p>

      <p class="evliyasatr">Ba‘dehû sene (---) târîhinde Âl-i Osmâniyân'dan Yıldırım Bâyezîd Hân Türkmân-ı Ceslî elinden feth edüp ba‘dehû Âl-i Osmân üzre Timur Hân hurûc edüp Sivas üzre gelüp kırk bin sıbyân-ı nâ-resîde-i tıflân-ı ebcedhânlar gerdenlerine Kelâm-ı izzetlerin ben kılup Timur'a istikbâle çıkdıklarında hemân Timur şâh bu sıbyân-ı nâ-resîdeler üzre at koyup cemî‘i asker-i Timur'un pây-ı esb nâhunu altında kırk bin ma‘sûm [u] pâk pâymâl-i rimâl [u] hâk olup ol sâ‘at ahâlî-i Sivas'dan yetmiş bin aded ulemâ ü sulehâ ve sâhib şeybe musannıf ve mü’ellif âdemleri tarfetü'l-ayn içre dendân-ı tîğden geçirüp yedi günde kal‘a-i Sivas'ı harâb u yebâb edüp hâlâ harâbistânı ma‘lûmdur. Elsine-i nâsda meşhûrdur kim, "Sana bir iş edeyim ki Timur-ı Lenk Sivas'a etmemiş ola" deyü darb-ı mesel olmuşdur. Netîce-i kelâm Timur-ı sâhib-şekâ Nasreddîn Hâce-i bî-bakâ Timur'un nedîm-i hâssı olmağıla esnâ-yı kelâmda Timur'a eydür: "Sultânım, Niçün Sivas'da kırk bin gulâmı kelâm-ı izzetleriyle pâymâl-i esb-i Tatar edüp yetmiş bin mahlûk-ı Hudâ sulehâ-yı müttakî kimesneleri katl etdiniz?" dedikde "Va'llahi efendi! Kavm-i Sivas bî-mezheb olup ‘Kur’ân-ı azîm <i class="calibre3">sümme hâşâ</i> mahlûkdur’ deyü âyet-i mensûhlara nazîre âyet etdiklerinden mâ‘adâ yedi âyet şekilli dahi kelâm-ı muhdesler zamîme eyleyüp gılâmânlarının boğazındaki Kelâm, izzetlikden çıkmış idi. Ekseriyyâ ol sıbyânları veled-i harâmlar <b class="calibre2"><i class="calibre3"><span class="calibre13">[74a]</span></i></b> idi ve ihtiyârları cümle şî‘î ve Mu‘tezilî ve Hurûfî ve Cebrî ve Kaderî-mezheb olmuşlardı. İslâh-ı âlem içün ilhâm-ı Rabbânî ile Hazret-i Hızır'ın vesîleligiyle cümle hurde evlâdlarını ve sâhib-şeybelerin kırup şehirlerin harâb etdim. Ammâ Nasreddîn Hâce senin şehrin sana bağışladım korkma harâb etmem" der.</p>

      <p class="evliyasatr">Hakîkatü'l-hâl ekâlîm-i hamsede Timur yedi yüz pâre şehir harâb edüp rikâbında yetmiş aded hâkim [u] selâtîn [u] mülûk piyâde yürümüşlerdir. Tâ bu mertebe sâhib-hurûc min-indi'llâh kimesne idi. Âl-i Osmân'dan Yıldırım Bâyezîd Hân'ı dahi (---) sahrâsında ceng-i azîm ile mündehim edüp Yıldırım Hân huzûrına piyâde götürüp Yıldırım Hân'a ayağa kalkup ta‘zîm edüp "Eyle olur felek hâlîdir" {deyü sûre-i Neşrah'dan} <a class="pcalibre pcalibre1" id="_ftnref66"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn66" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[66]</span></span></sup></span></span></a> nassını okuyup vâfir tesliyet-i hâtır verüp dilnüvâzlıklar etdi.</p>

      <p class="evliyasatr">Ammâ Yıldırım Hân bir gazûb pâdişâh-ı Cem-cenâb olmağıla Timur'u aslâ seng-i mezâr yerine komayup niçe kerre "Behey Timur-i bî-nûr, leng-i meks-i bî-kes!" derdi. Âhir esnâ-yı kelâmda Timur eydür: "Ey Yıldırım Hân? Sen beni böyle münhedim edüp beni huzûruna piyâde getirseler beni neylerdin?" der. Hemân Yıldırım Hân, "Seni bir demir kafes içre koyup Bursa şehrine götürüp andan Amasiyye gibi Kahkahâ kal‘asında seni habs ederdim" deyince Timur tez bir demir kafes düzdürüp "Yıldırım Hân'ı demir kafese koyun. İrân'a götürem" derken Yıldırım Hân hummâ-yı muhrıkaya mübtelâ olup kafesde iken mürg-ı rûhu tayerân edüp evc-i Illiyyinde karâr etdüğü gün ale'l-akîb Çelebi Sultân Mehemmed yetmiş bin "Benem, diger nîst!" diyen bahâdır ve şecî‘ dilâver niçe server ü hünerver erler ile Timur askerine urup (---) (---) nâm mahal sahrâsında Timur'a bir kılıç çalup pederi Yıldırım Hân'ın âhın alup Timur ol mahalden yedi yüz atlı ile ancak firâr edüp Âzerbâycân'a cân atup anda dahi karâr edemeyüp şehr-i (---) vefât edüp hâlâ anda medfûndur.</p>

      <p class="evliyasatr">Çelebi Sultân Mehemmed Bursa'da pâdişâh oldu. Ammâ Rûmeli'nde bir karındaşı İsâ Çelebi ve bir karındaşı Mûsâ Çelebi ve bir birâderi Süleymân Çelebi Rûmeli'nde sikke ve hutbe sâhibleri olup niçe zamândan sonra Çelebi Sultân Mehemmed bu mezkûr üç aded birâder-i cân-beraberlerin devlet-i dünyâ içün her birin bir ceng-i azîm ile katl edüp Anadolu'ya ve Rûm'a müstakil pâdişâh olup bu mezkûr Sivas kal‘asın ma‘mûr [u] âbâdân etmeğe sene (---) târîhinde şurû‘ edüp iki aded kal‘a inşâ eyledi.</p>

      <p class="evliyasatr">Ba‘dehû sene (---) târîhinde Bâyezîd-i Velî asrında şâh-ı Acem'den (---) şâh, Erzurûm, Kemah ve Sivas ve Tokad'a "Mülk-i mevrûsum ve benim Arpaçukuru'mdur deyü istilâ etdi.</p>

      <p class="evliyasatr">Ba‘dehû Selîm şâh-ı Evvel sene (---) târîhinde dest-i Acem'den dest-i kahr ile alup tâ Çıldır sahrâsında at başı çelüp anda şâh İsmâ‘îl ile savaş-ı perhâş edüp mansûr u muzaffer olup dest-i Acem'den yedi hanlık ve yetmiş sultânlık ve yedi tümen tenlik-i Gürcîstân hanlığı ülkeler feth edüp ilâ-mâşâ'allah dest-i İslâm'da olup Süleymân Hân tahrîrî üzre eyâlet-i Rûm olup sene (---) târîhinde Murtezâ Paşa efendimize vezâret ile eyâlet-i Sivas ihsân olunup Haleb'den Urfa ve Rıkka ve Harrân ve Mar‘aş ve Kayseriyye seyâhatlerinden berü dörd ay seyâhât edüp Sivas'da şeref-i sohbetleriyle müşerref olup paşa kal‘asında sarâya muttasıl Çavuşzâde hânesin fakîre konak ihsân olunup belagân-mâ-belâğ ta‘yînâtlarımız alup,</p>

      <p class="balkorta1">şehr-i Sivas'ın defter-i pâdişâhî üzre ve sicillât-ı şer‘-i mübîn üzre tahrîr olunduğu gibi hakîr dahi imârât-ı Sivas'ı tahrîr etdiğimiz beyân eder</p>

      <p class="evliyasatr"><b class="calibre2">Der-sitâyiş-i ahvâlât-ı imârât-ı şehr-i Sivas</b>: Evvelâ kânûnnâme-i Süleymân Hân üzre Sivas vezîrinin hâss-ı hümâyûnu tokuz kerre yüz bin akçedir. Livâ-yı Sivas'da erbâb-ı zu‘amâsı 48 ve erbâb-ı timarı 928 ve alaybeğisi ve çeribaşısı vardır.</p>

      <p class="balkorta2">Eyâlet-i Sivas sancaklarıdır kim zikr olunur</p>

      <p class="evliyasatr">Evvelâ livâ-yı Amâsîyâ ve livâ-yı Çorum ve livâ-yı Bozok ve livâ-yı Divriği ve livâ-yı Canik ve livâ-yı Arabkîr ve livâ-yı Sivas, paşa sancağı tahtıdır. Hazîne defterdârı yokdur, ammâ ze‘âmet defter kethüdâsı vardır. Hâssı 80.200 akçedir ve ze‘âmet [u] timar defterdârı vardır. Hâssı 62.530. Defter emîni ve çavuşlar kethüdâsı <b class="calibre2"><i class="calibre3"><span class="calibre13">[74b]</span></i></b> ve çavuşlar emîni vardır. Eyâlet-i Rûm ya‘nî Sivas cümle sancağıyla üç bin yüz otuz üç kılıçdır. Yüz tokuzı ze‘âmetdir. Mâ‘adâsı tezkireli ve tezkiresiz timarlardır. Ümerâ ve zu‘amâsı ve erbâb-ı timarı kânûn üzre cebelüleriyle cümle on bin benâm güzîde müsellah asker olur.</p>

      <p class="evliyasatr">Bu cümle askerin senevî mahsûlâtları yüz otuz bir kerre yüz bin ve seksen yedi bin üç yüz yigirmi yedi akçe olur ve üç yüz akçe şerîf kazâdır. Ve cümle nâhiyesi (---) aded kurâdır. Bu kurâlardan mollâsına ber vech-i adâlet altı bin guruş olur. Ammâ vezîrine kânûn üzre kırk bin guruş olur.</p>

      <p class="evliyasatr">Sivas sancağında cümle (---) aded kazâdır. Evvelâ kazâ-yı,</p>

      <p class="evliyasatr"> ................ (2 satır boş) ................</p>

      <p class="evliyasatr">ve şehr-i Sivas'da şeyhülislâm-ı mezheb-i Hanefî vardır. Ammâ mezheb-i Mâlikî ve Hanbelî ve şâfi‘î mütfîsi yokdur. Anlar Arabistân'a mahsûsdur. Ammâ yine mesâ’il-i şer‘iyelerine mâlik mezâhib-i erba‘a fetvâlarına kâdir tekmîl-i kânûn etmiş ulemâları vardır. Sipâh kethüdâyeri ve yeniçeri serdârı ve şehir nâ’ibi ve muhtesibi ve bâcdârı ve kabancısı ve şehir subaşı ve şâhbenderi ve kırk aded esnâf kethüdâları ve şeyhleri ve çavuşları vardır ve iki dizdârı ve cümle (---) aded kal‘a neferâtları ve harâccısı vardır.</p>

      <p class="evliyasatr"><b class="calibre2">Eşkâl-i imâret-i kal‘a-i Sivas</b>: Evvelâ şehr-i Sivas'ın cânib-i şimâli ensesindeki dağlara Sıbnişân dağı ve Tozasar dağı derler. Ol cebel-i bâlâların dâmenine vâki‘ olmuş bir şehr-i azîmdir. Cümle evlerinin yüzleri cânib-i kıbleye Sivas sahrâsına Eğriköprü tarafına nâzırdır. Aşağı, Timur harâb etdüğü kal‘a düzde vâki‘ olup dâ’iren-mâdâr cirmi on bin beş yüz adımdır.</p>

      <p class="evliyasatr">Târîh-i harâbî-i Timur ber Sivas,</p>

      <p class="evliyasatr"> Der-harâb ez âteş-i ceyş-i Timûr</p>

      <p class="evliyasatr"> Der-şuhûr-ı sâl-i târîh-eş "harâb" <a class="pcalibre pcalibre1" id="_ftnref67"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn67" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[67]</span></span></sup></b></span></span></a> sene 803</p>

      <p class="evliyasatr">Gerçi "harâb"dır, ammâ gâyet metîn ü müstahkem rıhtım dolma ve Horâsânî ve tula ve seng-binâ bir kal‘a-i azîmdir. Cümle burc [u] bârûları câ-be-câ vardır, ammâ niçe yerleri harâbdır. Yine sehel şey ile ta‘mîr ü termîm olunması mümkündür. Bu aşağı harâb hisârın dâ’iren-mâdârında cümle beş aded kapudur. Evvelâ cânib-i şarkda Bâb-ı Kayseriyye ve yine şarka bâb-ı Pelâş ve yine şarka bâb-ı Tokmak ve cânib-i şimâle bâb-ı Câncûn ve taraf-ı yıldıza bâb-ı Pulur. Gerçi bu kal‘a kapuya muhtac değildir, niçe yerlerinden arabalar girer. Bu aşağı varoş kal‘a içre cümle dörd bin altı yüz bâğsız ve bâğçesiz âb-ı hayât sulu ve turâb ile mestûr hâne-i ma‘mûrlardır. Cümle kırk aded mahallâtdır. Evvelâ Kayseriyye Kapusu mahallesi Ermenîlerdir. İki mahalledir ve bir mahalle-i Rûmdur ve Yahûdîler aslâ yokdur. Andan mahalle-i Ağcabüke ve mahalle-i Örtülüpınar ve mahalle-i Köhne Cüvân ve mahalle-i Çârsû ve mahalle-i Meydân ve mahalle-i Oğlan Çavuş ve mahalle-i Ağa Değirman ve mahalle-i Bezirci Tarlası ve mahalle-i Bıldır Bâzâr ve mahalle-i şayak Çoban ve mahalle-i Kal‘a Ardı ve mahalle-i Hacı Zâhid ve mahalle-i Ulucâmi‘ ve mahalle-i Pulur Depe ve (---) (---) (---) (---) cümle mahallâtlardan bunlar ma‘mûr ve meşhûrdur.</p>

      <p class="evliyasatr"><b class="calibre2">Der-eşkâl-i iki aded iç-kal‘a</b>: Birbirlerinden bir ok menzili ba‘îddir. Biri cânib-i kıbleye yüksek kal‘a sene (---) târîhinde Çelebi Sultân Mehemmed binâsıdır. şekl-i murabba‘ çâr-kûşe handaksız, yalın kat, iki kapulu ve handaksız bir topraklı püşte üzre vâki‘ olmuşdur. İşlek kapusu cânib-i kıbleye aşağı şehre mekşûfdur. Ve bir kapusu şarka Uğrın kapudur. Dâ’imâ mesdûddur. İçinde iki yüz neferât hânesi ve bir câmi‘i ve gılâl anbârları ve su sarnıcı ve cebehânesi ve kırk aded hurde şâhî topları vardır. Bu kal‘a cümle şehre havâledir ve paşa kal‘asından âlîdir.</p>

      <p class="evliyasatr"><b class="calibre2">Eşkâl-i iç-kal‘a-i Paşa hisârı</b>: Cemî‘ memâlik-i Âl-i Osmân'da mîr-i mîrânlar, vüzerâlar iç-kal‘alarda sâkin ola gelmemişlerdir, ammâ Diyârbekir'de ve bu Sivas'da paşalar iç-kal‘ada sâkin olmak kânûndur. Zîrâ bu Sivas'ın paşa olduğu aşağı hisâra yukaru iç-kal‘a hisârı havâledir. Paşası isyân etse amân vermeyüp yukarı hisâr topları Paşa hisârın harâb eder. Ammâ bu Paşa hisârın Timur harâbından mukaddem sene 486 târîhinde Sultân Alâ’eddîn Keykubâd-ı Selçukî ta‘mîr u termîm etmişdir. Dâ’iren-mâdâr iki kat seng-tırâş ile mebnî bir kal‘a-i kavîdir. Devr-i edvârı bin beş yüz adımdır ve bir alçak handakı var. <b class="calibre2"><i class="calibre3"><span class="calibre13">[75a]</span></i></b> Kal‘ayı handak ihâta etmişdir. Cümle yigirmi aded kulle ve altı yüz seksen dendân-bedendir. Dîvârının kaddi yigirmi yedi zirâ‘-ı melikî-i âlîdir. Cümle iki kapusu var. Biri cânib-i şimâle dağ yolu tarafında şehzâdelerin mezâristânına çıkar iki kat demir kapudur. Dâ’imâ dizdârı ve dîdebânları bu kapunun iç yüzünde nigehbânlık ederler. Bir kapusu kıble cânibine meftûh aşağı şehre gider. Bu kal‘a içre cümle üç yüz aded mukassî bâğsız ve bâğçesiz toprak örtülü hâne-i ma‘mûrlardır. Paşa sarâyı bundadır.</p>

      <p class="evliyasatr">Mukaddemâ bir kesîf sarây-ı dâm idi. Murtezâ Paşa efendimiz müte‘addid hücreler ve kâ‘a ve divânhâne ve iç gulâmlarına odalar ve bir hammâm inşâ edüp ihyâ etdi. Bu kal‘ada dahi bir câmi‘ ve bir hammâm ve bir medrese vardır. Ve on mikdârı dükkânçeleri vardır. Bu aşağı kal‘a yukarı iç-kal‘adan ma‘mûr u müzeyyendir. Zîrâ paşa bunda sâkin olmağıla haftada dörd kerre dîvân olup azîm cem‘iyet olur ve bu kal‘a dağ eteğine vâki‘ olmağıla şekl-i murabba‘ vâki‘ olup âb-ı hayât suları vardır, ammâ öbür yüksek kal‘a memerr-i nâs olmamağıyla benî Âdem anda varmazlar, lâkin Celâlî ve Cemâlî havfından şehir a‘yânının cümle girân-bahâ eşyâları bu yukaru kal‘ada pinhândır ve bu şehr-i Sivas'ın eğer bu iki iç-kal‘asında ve aşağı Timur harâbı varoş kal‘asının cümle enderûn [u] bîrûnında altı bin altmış hânedir. Bi't-tamâm.</p>

      <p class="evliyasatr"><b class="calibre2">Evsâf-ı cevâmi‘hâ-yı şehr-i Sivas</b>: Cümle (---) aded mihrâbdır. Evvelâ aşağı varoşda <b class="calibre2">Ulucâmi‘ </b>bezzâzistân kurbunda tûlen ve arzen ikişer yüz ayak bir câmi‘i atîkdir. Sene (---) târîhinde Sultân Kılıç Arslan binâsıdır. Bir minâresi var. Cümle türâb ile mestûr binâ-yı ma‘mûrdur, lâkin derûn-ı câmi‘de ne mikdâr amûd üzre mebnî olduğu ma‘lûmum değildir.</p>

      <p class="evliyasatr">Ve <b class="calibre2">Kızıl câmi‘ </b>bir minâreli ma‘bed-i kadîmdir. Ve <b class="calibre2">Sivasî Efendi câmi‘i</b> bir minâreli binâ-yı cedîd bir câmi‘-i pür envârdır. Derûn-ı câmi‘de dâ’imâ tevhîd [ü] tezkîr olur. Ve <b class="calibre2">Mûsâ Efendizâde câmi‘i</b> metîn binâdır.</p>

      <p class="evliyasatr">Ve <b class="calibre2">Kilise câmi‘i </b>ve bâzâr yerinde <b class="calibre2">Koca Hasan Paşa câmi‘i</b> (---) hânın vüzerâlarından kırk sene eyâlet-i Sivas'a mutasarrıf olup helâl ü zülâl mâl ile bu câmi‘i binâ etmiş, ammâ şeb [u] rûz cemâ‘at-ı kesîreden hâlî değildir. Cânib-i erba‘asındaki dekâkînler ve kuyumcular çârşûsu cümle bunun evkâfıdır. Kıble Kapusu üzre târîhi budur âyet-i şerîf-i sûre-i (---) <a class="pcalibre pcalibre1" id="_ftnref68"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn68" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[68]</span></span></sup></span></span></a> sene [971].</p>

      <p class="evliyasatr"> <b class="calibre2">Yukaru Kal‘a câmi‘i</b> ve dahi <b class="calibre2">Aşağı Kal‘a câmi‘i</b> (---) (---) (---) (---) (---) (---) (---) (---) (---) (---).</p>

      <p class="evliyasatr">Bunlardan mâ‘adâ (---) adede varınca mahalle mesâcidleridir. Her mahallede birer ikişer zâviye mukarrerdir, zîrâ halkı gâyet musallîlerdir.</p>

      <p class="evliyasatr"><b class="calibre2">Evsâf-ı dârü't-tedrîs-i tahsîl-i ulûm:</b> Cümle (---) aded medresedir. Evvelâ cümleden <b class="calibre2">Kızıl medrese </b>derler bir medrese-i ibretnümâdır kim diyâr-ı İslâmiyyede eyle bir dâr-ı ulûm ne binâ olunmuşdur veyâ olunur. Timur gördükde engüşt ber-dehen edüp binâsına hayrân kalmışdır. Kal‘a kapusu gibi bir bâb-ı mu‘allâsı var. Gören adamın aklı perîşân olur. Üstâd-ı mermer-bür bu kapunın yemîn ü yesârına ve atabe-i âlîsine ve tâk-i Havernâklarında mermerlere eyle tîşe urup Cenâb-ı Bârî yed-i kudretiyle halk etdüğü cemî‘i şükûfelerin tâbıku'n-na‘l bi'n-na‘l eşkâl-i ezhârâtı bu kapuya nakş edüp eyle kalem-i direfş-i pans urmuş kim gûyâ her bir şükûfe birer gûne-i ter u tâze-i verd-i handân ve benefşe ü ergavân ve sünbül ü reyhân ve islîmîler ve zerrîn müşebbek-i Rûmîlerdir ve yetmiş seksen kat girişme zihları kapunun yemîn ü yesârına eyle nakş eylemiş kim gûyâ her biri nakş-ı Mânî ve Erjeng ve Bihzâd ve Ağa Rızâ ve Frenk Mânî'dir kim her bir tasarrufları birer gûne sihr-i mübîn mertebesi nakş-ı bukalemûn-ı ibret-nümûndur. Kapunun atabe-i ulyâsı üzre târîhi budur:</p>

      <p class="evliyasatr"> Netîce-i kelâmı Kılıç Arslan b. Mes‘ûd </p>

      <p class="evliyasatr"> Sene tis‘a ve sittîn ve hamse-mi’e demiş <a class="pcalibre pcalibre1" id="_ftnref69"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn69" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[69]</span></span></sup></b></span></span></a></p>

      <p class="evliyasatr">Ve niçe satır târîhler yazmış. Hakkâ ki sikke-i mermerde kazmış. Ammâ mürûr-ı eyyâm ile rûzgâr-ı zorkâr-ı felek niçe yerlerin bozmuş. El-hâsıl medhetinde lisân-ı meddâhân kâsır [u] kilk-i hattâtân-ı cevâhir-nisâr kâsırdır. Cemî‘i seyyâhân ve tüccârân-ı berr ü bihâr-ı cihân-geşt olan kimesneler efvâhında medh olunur medrese-i vâcibü's-seyrdir. Ve dahi derûn-ı medrese cümle fevkânî ve tahtânî seksen aded talebe hücre <b class="calibre2"><i class="calibre3"><span class="calibre13">[75b]</span></i></b> leridir. Vakt-i şitâda tahtânî hücrelerde sâkin olurlar. Vakt-i temmûzda bâlâ hücrelerde tahsîl-i ulûm ederler. Zamân-ı sâhibu'l-hayrâtda eyle evkâf-ı kavî imiş kim imâret-i dârü'z-ziyâfesinde cemî‘i talebelere ikişer kerre sükkerî katr-ı nebâtlı mümessek ta‘âmı fağfûrî ve Hıtâyî ve Mertabânî kâseler ile mebzûl imiş, ammâ hâlâ talebeleri birer büriyâya mâlik değil bî-rîyâ sulehâ-yı ümmetden talebelerdir. Hudâ imâr eyleye!</p>

      <p class="evliyasatr">Andan yüksek kal‘a altında medrese-i Hammâm bânîsî ma‘lûmum değildir. Ve Aşağı Hisâr medresesi paşa sarâyı kurbunda olmağıla talebesi çokdur. Ve Hasan Paşa medresesi aşağı varoşdaki câmi‘ haremi etrâfında talebe hücreleridir. Ve medrese-i Sivasî Efendi. Ma‘lûmum olan medârisler bunlar, amma mahsûs dârü'l-hadîsi yokdur, lâkin gayri câmi‘lerde dahi ilm-i hadîs ders-i âmmları vardır.</p>

      <p class="evliyasatr"><b class="calibre2">Der-beyân-ı mekteb-i dârü't-ta‘lîm-i nâresîde-i sıbyân:</b> Cümle yüz kırk aded mekteb-i tıflân-ı ebcedhândır. Kırkının evkâfları metîndir. Mâ‘adâsı hasbî mekteblerdir ve nicesi dahi mu‘allimleri ücret ile ma‘sûmlara ta‘lîm eder.</p>

      <p class="evliyasatr"><b class="calibre2">Evsâf-ı tekyegâh-ı dervîşân:</b> Cümle on bir tekyedir. Evvelâ Arpacızâde Efendi tekyesi, Sivasî Efendi tekyesi, Halvetî tekyesi şehrin hârici şarkına bir kaya üzre Süheyb-i Rûmî ki Abdülvehhâb Gâzî tekyesi derler ulu âsitânedir. (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Evsâf-ı imârethâ-yı mihmânsarây-ı tüccârân:</b> Cümle sagîr ü kebîr on sekiz hândır. Evvelâ serrâchâne içinde Behrâm Ağa hânı nev-binâ bir vekâle-i ra‘nâdır kim cümle elli ocakdır. Ve ana mukâbil Kapan hânı ve Hasan Paşa hânı niceler Muhtesib hânı derler, zirâ muhtesib ağa anda hükümât eder ve Kaşıkçızâde hânı ve şeyh Efendi hânı ve Na‘lbandlar hânı ve İbrâhîm Efendi Hânı ve Taşhân (---) (---) (---) (---) (---). Meşhûr hânlar bunlardır.</p>

      <p class="evliyasatr"><b class="calibre2">Der-vasf-ı hammâmât-ı Sivas:</b> Cümle (---) aded hammâmdır. Evvelâ köprü başında Koca Hasan Paşa hammâmı âb [u] hevâsı ve binâsı latîf ve kâr-ı kadîm olduğundan Süleymân Hân ve fâtih-i Bağdâd Murâd Hân girdiği hammâm-ı hoş-hevâdır kim hâlâ o halvet-i sultânî mesdûddur. Gayr kimesneler girüp gusl edemezler ve kal‘a altında eski Hasan Paşa hammâmı hûb u zîbâ hammâm-ı rûşenâdır ve bâzâr meydânında Meydân hammâmı ve Taşhân hammâmı ve Medrese hammâmı ve Paşa Kal‘ası hammâmı ve bu hammâmlar cümle çifte hammâmlardır. Bunlardan mâ‘adâ yüz on aded sarâylar ve gayri hânedânlar hammâmı vardır.</p>

      <p class="evliyasatr">Ve cümle kırk beş aded çeşme-i âb-ı hayâtlardır. Cümle suları şehrin şimâline Sın-nişân dağı'ndan ve Tuzhisâr kûhından gelir âb-ı hayât-ı uyûn-ı câriyelerdir. Cümleden Kal‘a çeşmesi ve Kuyumcular Bezzâzistânı çeşmesi ve Bâzâryeri çeşmesi ve Medrese çeşmesi ve Ulucâmi‘ kurbundaki çeşme, mâh-ı temmûzda yahpâre-misâl çeşmelerdir. Ve şehrin içinden cereyân eden çay-ı azîm nehr-i Merâküm tâ şehrin ortasından cereyân edüp bir kaç köprü-yi sağîrleri vardır. Tuğyân ile cereyân etdükde haylî çay olur. İbtidâ tulû‘u Tuzlahisâr ve Neki dağlarından ve Sıpnişân dağlarından cem‘ olup şehir ensesinde yetmiş seksen aded asiyâb-ı dakîkleri deverân etdirüp andan Sivas sahrâsında nehr-i azîm-i Kızılırmağ'a mahlût olur. (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Evsâf-ı aded-i sûk-ı sultânî:</b> Cümle bin aded dekâkîn-i müzeyyenlerdir. Ulucâmi‘ kurbunda bezzâzistânı ma‘mûrdır. Ve Sipâhbâzârı meşhûrdur ve serrâchânesini Sultân Murâd vâlidesi Behrâm Ağa müceddeden kârgîr binâ ile şâh-râh üzre ale't-tertîb üstleri mestûr serrâchâne-i ma‘mûrdur ve debbâğhânesi ve haffâfhânesi ve kuyumcular kârhânesi başka çârsû-yı hüsn-âbâd esvâk-ı müzeyyendir.</p>

      <p class="evliyasatr"><b class="calibre2">Evsâf-ı reng-i rûy-ı halk-ı Sivas:</b> Âb [u] hevâsının letâfetinden halkı tenperver ve gendüm-gûn ahmerü'l-levn âdemleri var.</p>

      <p class="evliyasatr"><b class="calibre2">Libâs [u] lisân-ı halk-ı Sivas:</b> A‘yânı gûnâ-gûn elbise-i fâhire giyüp vasatü'l-hâlî londura çuka ve elvân boğası giyerler. Ve lisânları Kürdce ve Türkçe kelimât edüp Ermenistân vilâyeti olmağıla ekseriyyâ cümle halkı Ermenîce kelimât ederler.</p>

      <p class="evliyasatr"><b class="calibre2">Evsâf-ı mahbûb [u] mahbûbe:</b> Câ-be-câ mahbûbları olur, ammâ tîz şeybe sâhibi olur, ammâ mahbûbesi tendürüst bâkireleri olur. <b class="calibre2"><i class="calibre3"><span class="calibre13">[76a]</span></i></b></p>

      <p class="evliyasatr"><b class="calibre2">Sitâyiş-i âb [u] hevâ-yı Rûm:</b> Âbı latîf ve gâyet bâriddir. Mâh-ı temmûzda gûyâ yahpâredir. Ammâ hevâsı gâyet şedîd olduğundan bâğ u bâğçesi yokdur, amâ hubûbât mahsûlâtları çokdur ve cümle dağları uryândır. Eşcârât yokdur.</p>

      <p class="evliyasatr"><b class="calibre2">Der-vasf-ı iklîm-i arz-ı beled [ü] tûl-i nehâr:</b> Dördünci iklîm-i hakîkiyyede ve on yedinci iklîm-i örfiyede ilm-i usturlâb ile bulunmuşdur. Arz-ı beledi (---) ve tûl-i nehârı (---) (---) ve şeb-i yeldâsı (---)</p>

      <p class="evliyasatr"><b class="calibre2">Evsâf-ı mahsûlât-ı hubûbât:</b> Buğday ve arpası ve nohûdı ve mercimeği gâyet çok olur. Bir kîlesi kırk kîle mahsûl verir. Bir vakıyye nân bir akçeyedir ve altı vakıyye bir at yemi bir akçeyedir. Ve müşebbek bostânları gâyet çokdur.</p>

      <p class="evliyasatr"><b class="calibre2">Evsâf-ı memdûhât-ı sanâyi‘ât:</b> Evvelâ pembe bezi gâyet beyâz ve rakîkdir ve bir çift pâpûş ve mest on beş akçeyedir. Ve içi al boğası kaplı ağavât çizmesi otuz akçeye ve latîf yorkan yüzleri ve basma münakkaş perdeler birer rub‘adır.</p>

      <p class="evliyasatr"><b class="calibre2">Evsâf-ı me’kûlât [u] meşrûbât:</b> Evvelâ hâs [ve] beyâz kirde ekmeği ve kete çöreği ve tavuk böreği ve herîsesi ve toğa çobrası rub‘-ı meskûnda yokdur. Nârı Mar‘aş'dan ve bekmezi Ayntâb'dan, engüri Amasiyye'den şırası (---) gelir.</p>

      <p class="evliyasatr"><b class="calibre2">Der-beyân-ı ulemâ ü sulehâ-yı meşâyih [ü] eşrâf-ı a‘yân :</b> Evvelâ müttakî ve mütedeyyin eş-şeyh Hazret-i Arpacızâde ve Bekir Efendi ve Abaza Deli Dilâver Ağa ve Koca Alî Ağa ve Selâm Çelebi ve el-Hac Kerîm Çavuşzâde ve Nusaf Ağa'ya Ömer beğzâde derler ve Müftî Ahmed Efendi ve Sivasî şeyhi.</p>

      <p class="balkorta2">Der-beyân-ı ibret-nümâ-yı esmâ-i kenîse-i ruhbân</p>

      <p class="evliyasatr">Cümle (---) aded vâng-i Ermenî ve Urûmdur. Bu diyârda kenîselere vang derler. şehrin şimâlî tarafındaki Tuzaşar dağı dâmeninde,</p>

      <p class="evliyasatr"><b class="calibre2">Vang-i atîk tâ Geyümers binâsı:</b> 'dır derler. Türkçe Tuzhisâr vangı derler, zîrâ bir lezîz tuzu hâsıl olur, ammâ Ermenîler Site Kâbîd derler. Bin atlı konar ve göçer. Herkese ni‘meti mebzûl olup tatyib-i hâtır edüp ruhbânları ve mûğ-beçeleri âyende vü revende önüne durup hizmet eder. Bir nakkâş-ı Mânî-misâl bir papası var, ismi Nürdik ruhbân idi. Hâşâ ki papas olaydı. Halûk [u] halîm ve gıll [u] gışdan müberrâ ruhbân-sıfat bir merd-i sühendân idi. Hattâ Murtezâ Paşa efendimizin inşâ etdüğü Sivas sarâyının cümle âsâr-ı binâların bu ruhbân nakş-ı bukalemûn etmişdir. Cemî‘i ulûmda ve hey’et ü hikmet ve zîc ü usturlâb-ı nücûmda ve gayri ulûm-ı felsefâyâtda tekmîl-i mevâd etmişdi. Ammâ <a class="pcalibre pcalibre1" id="_ftnref70"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn70" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[70]</span></span></sup></span></span></a> mâ-sadakı üzre dalâlet-âyînde kalmış görünür bir Mığdisî idi. Andan,</p>

      <p class="evliyasatr"><b class="calibre2">Vang-ı Sıp-nişân</b>: Bu dahi şehrin şimâlinde dâmen-i kûhda bir asâr-ı acîb u garîb kenîse-i Ermenîdir. Hind ü Sind mugânından nezerât gelir, ammâ her gece yüz iki yüz müsâfire ta‘âm çeküp altlarına çûl ve tobra çıkartmazlar. Ve buna karîb,</p>

      <p class="evliyasatr"><b class="calibre2">Deyr-i ibret-nümâ-yı Meryem Ana:</b> Bu dahi dâmen-i cebelde âsâr-ı kadîm-i Ermenî kenîsesidir ve şehr içinde çârsudan yukaru kal‘aya giderken şâh-râha karîb deyr-i Meryem Ana. Andan Kayseriyye kapusu kurbu sağında,</p>

      <p class="evliyasatr"><b class="calibre2">Deyr-i acîb-i Hızır-İlyâs</b>: Evkâfı çokdur. Cemî‘i Ermenîler bu deyre i‘tibâr etdiklerinden mâ‘adâ Sivas şehrinin zurefâları bu deyre varup ıyş [u] işret ederler mihmângâhdır. Ve yine şehr içre Pehlîce değirmanı kurbunda,</p>

      <p class="evliyasatr"><b class="calibre2">Aya Yorgi deyri:</b> Ol kadar binâ-yı mükellef değildir, ammâ Ermenîlere rağmen Urûmlar bu deyri gâyet müzeyyen etmişlerdir. İslâmbol bıtrîkinden beher sene nezerâtları gelir. Urûmların bundan gayri ve Ermenîlerin tahrîr olunan beş aded duyûrlarından gayri büt-gedeleri yokdur.</p>

      <p class="evliyasatr">Ve bu şehrde Frenk ve Yahûdî ve Kıbtî ve Acem sâkin olmaz ve Yahûdî aslâ mu‘ammer olmaz, ticâret edüp giderler. Cümle şehrin Nasârâ harâcı (---) aded harâc-güzâr keferesi vardır ve cümle (---) aded hâne avârıza bağlıdır ve cümle otuz bir tekâlîf-i örfiye verir mutî‘ [u] münkâd re‘âyâ vü berâyâsı vardır. Beher sene taraf-ı pâdişâhîye bu şehirden cümle mâl-i pâdişâhî bin yüz kîse hâsıl olur. İki yüz kîse de vezîrine hâsıl olur. Cenâb-ı İzzet mâllarına ganîmet u bereket vermiş bir dâr-ı diyârdır. Cemî‘i müverrihler bu şehr-i Sivas'a ümmehât-ı bilâd demişler ve sevdâgerân [u] seyyâhân mâbeyninde medîne-i Rûm demişler. Acem lisânında Arpaçukuru deyü tesmiye etmişler.</p>

      <p class="evliyasatr">Hakkâ ki ümmehât-ı bilâddır. Cümle Arabistân'da kaht [u] galâ olsa ümm-i dünyâ Mısır cemî‘i Arz-ı Mukaddes'i ve arz-ı garbî ve şarkî ve arz-ı Irâk'ı ganîmet eder, ammâ diyâr-ı Rûm'da ve diyâr-ı <b class="calibre2"><i class="calibre3"><span class="calibre13">[76b]</span></i></b> Yunaniyân'da ve bilâd-ı Makedoniya'da kaht-ı hınta olsa bu ümmehât-ı bilâd olan vilâyet-i Sivas ol vilâyetleri ganîmet etdiginden ümmehât-ı bilâd tesmiye etmişlerdir. Hakkâ ki bir vâsi‘atü'l-aktâr ve rahîsatü'l-eş‘âr vilâyet-i vâsi‘ ma‘mûr ve cemî‘i halkı mesrûr buk‘aları hûb u mergûb ve mezâri‘âtları vâfir ve hayrât u berekâtları mütekâsir ve halkının ni‘metleri firâvân ve her tarafda uyûn [u] enhârları cârî ve revân bir şehr-i âbâdândır. Gerçi diyâr-ı Türkmân ve Ermenîyân'dır ammâ ahâlîsi gâyet garîb-dost olduklarından her gice hânlarla sâkin olan garîb [u] gurebâları hânelerine da‘vet edüp ikrâm edüp üç dörd gün hizmetinde olup du‘â-yı hayr alırlar. Tâ bu mertebe her husûsda ganîmet-i şehr-i azîmdir. Bu şehr-i Sivas'ın cânib-i şarkîsinde şehr-i Erzurûm, Niksâr tarafından sekiz konakdır. Cânib-i şimâline kal‘a-i Amasiyye ve Merzifon ve Lâdik dörder konakdır ve cânib-i garbına kal‘a-i Tokat üç menzildir. (---) (---) (---) (---) (---) (---) (---) (---)</p>

      <p class="evliyasatr"><b class="calibre2">Der-sitâyiş-i külliyât-ı şehr-i Sivas</b>:</p>

      <p class="evliyasatr"> ................ (3.5 satır boş) ................</p>

      <p class="balkorta5">Evsâf-ı ziyâretgâh-ı dârü'l-a‘lâ-yı vilâyet-i taht-ı Rûm-ı behcet-rusûm-ı şehr-i Sivas</p>

      <p class="evliyasatr">Evvelâ şehr-i Sivas'ın tâ vasatında Koca Hasan Paşa hareminin cânib-i şimâlîsinde bir âsitâne-i sa‘âdetde medfûn,</p>

      <p class="evliyasatr"><b class="calibre2">eş-şeyh Hazret-i Kara şems Efendi Sultân</b>: Fâtih-i Eğre Sultân Mehemmed-i Sâlis meşâyihlerinden olup Eğre gazâsında bile idiler. Hattâ Âl-i Osmân askeri bozulmuş iken bu azîz Mehemmed Hân'ın esb-i sabâ-sür‘ati licâmından berk zabt edüp "Sabr eyle beğim! şimdi fırsat-ı ganîmetdir!" deyü asâkir-i İslâm'ı cenge tergîb ederken bi-emri Hudâ nesîm-i nusret İslâm tarafına esüp ân-ı sâ‘atde yüz bin küffârı Eğre kurbunda Hiraştüş sahrâsında dendân-ı tîğdan geçirüp cümle guzât-ı müslimîn mansûr [u] muzaffer olup Macâr-ı füccârdan yetmiş altı pâre kal‘ayı feth edüp Eğre'yi metîn ü müstahkem ederler. İlâ haze'l-ân dest-i Âl-i Osmân'da Eğre gibi hısn-ı hasîn ü sedd-i metîn-i intihâ-yı serhadd [ü] kal‘a-i kavî yokdur. İnşâ'allah mahallinde tahrîr olunur. Devlet-i Âl-i Osmân'da iki şemseddîn vardır. Biri Ebü'l-feth Mehemmed Hân ile İslâmbol fethinde bulınan Akşemseddîn'dir kim İslâmbol'ın yedi sene mukaddem fethin Ebü'l-feth'e tebşîr etmişdi. Bursa hâkinde Türbeli Göylük'de medfûndur. Biri dahi bu Sivasî Kara şemseddîn'dir kim Eğre gazâsında Âl-i Osmân'ın yüzün ak eyleyüp derûn-ı Sivas'da merkûm Hasan Paşa câmi‘i hareminde medfûndur. Yedi sene kutbiyyete kadem basmış derler. Tarîk-i (---) ulu sultândır. <i class="calibre3">Kaddesenâ'llahu bi-sırrihi'l-azîz.</i> Andan,</p>

      <p class="evliyasatr"><b class="calibre2">Ziyâret-i Muhlis Paşa:</b> Süleymân Hân şehzâdesi Bâyezîd Hân cenbinde medfûndur. Mâte sene 954.</p>

      <p class="evliyasatr"><b class="calibre2">Ziyâretgâh [u] menâkıb-ı sa‘îd ü şehîd şehzâde Bâyezîd Hân ibn Süleymân Hân</b> <i class="calibre3">rahmetullahi aleyhim ecma‘în :</i> Sene (---) târîhinde şehzâde Selîm-i Sânî Mağnisa sancağına mutasarrıf iken şehzâde Bâyezîd Kütahiyye livâsına hâkim idi. Süleymân Hân bu iki birâderleri menâsıblarından azl edüp Selîm Hân'a Konya'yı; Sultân Bâyezîd'e Amasiyye'yi ihsân edüp Selîm Hân "Semi‘nâ ve ata‘nâ" deyüp Konya'yı zabt etdi, ammâ şehzâde Bâyezîd Kütahiyye Âsitâne'ye karîb olmağıla Amâsiyye sancağı ba‘îd olduğundan çendân hazz etmeyüp be-gâyet müte’ellim oldu, ammâ ne çâre Kütahiyye'den bi'z-zarûrî kalkup Amasiyye'yi zabt u rabt edüp âsûde-hâl iken Konya ile Amasiyye hudûdu müşâ‘ olmağıla iki şehzâde-i âzâdenin haşerât-ı askerîleri birbirleriyle bâz-geştleri olmağıla netîce-i kelâm iki şehzâdegânın mâbeynine münâfıkîn ve gammâz-ı vesvâs düşüp ikisi birbirinin askerin kırmağa başladılar. Bu ahvâl-i pür-melâl pederleri Süleymân Hân'a mün‘akis olup Süleymân Hân vezîr-i râbi‘ Mehemmed Paşa'yı Konya'da şehzâde Selîm'e gönderdi ve Pertev Paşa'yı Amasiyye'de Bâyezîd'e gönderüp iki şehzâdenin mâbeynin hadîs: <a class="pcalibre pcalibre1" id="_ftnref71"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn71" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[71]</span></span></sup></span></span></a> mazmûnunca iki vezîri ıslâha gönderüp şehzâde Bâyezîd aslâ <b class="calibre2"><i class="calibre3"><span class="calibre13">[77a]</span></i></b> sulha rağbet etmeyüp karındaşı Selîm Hân'ı meydân-ı ma‘rekeye da‘vet etdi. şehzâde Selîm Bâyezîd'in bu gûne nâmesin Konya'dan Süleymân Hân'a gönderüp nâme-i Bâyezîd kırâ’et olundıkda Bâyezîd'in aklı kılletine ve kemâl-i hıffetine haml edüp lâyık-ı taht-ı Osmânî olmayacağı ma‘lûm-ı Süleymân Hân olup ol ân Anadolu beğlerbeğisi Cenâbî Ahmed Paşa'yı ve Karamân Mîr-i mîrânı Solak Ferhâd Paşa'yı ve mukaddemen şehzâde Selîm'e lala olan Mar‘aş Paşası Geylan Alî Paşa'yı ve Adana eyâletine mutasarrıf Ramazânoğlu Pirî Paşa'yı ve niçe mîr-i mîrân ve mîr-i livâları Konya'da şehzâde Selîm'e imdâd etsinler deyü kırk yedi bin askeri gönderüp Konya sahrâsında meks-i hıyâm edüp âmâde durdular. Bu askerin akîbince vezîr-i sâlis Tavîl Mehemmed Paşa'yı üç bin yeniçeri ve dört aşağı bölük sipâhîsiyle ve cebeci ve topçılar ile cümle yigirmi bin askere Mehemmed Paşa'yı serdâr edüp Konya altında şehzâde Selîm'e vâsıl olup şeb [ü] rûz Bâyezîd sultân ile cenge müterakkibler idi.</p>

      <p class="evliyasatr">Ba‘dehû âsitâne tarafında Süleymân Hân-ı âkibet-endiş "Bu iki şehzâde-i süfehânın âyâ işleri neye müncer ola!" deyüp serdâr Mehemmed Paşa akabince cemî‘i Âl-i Osmân askeriyle sene 933 şa‘bânu'l-mu‘azzamının 28 gününde Üsküdar sahrâsında meks-i hıyâm etdi.</p>

      <p class="evliyasatr"><b class="calibre2">el-Hikâye-i ceng-i şehzâdegân der-sahrâ-yı Konya</b>: Fî 22 şehr-i şa‘bân-ı merkûm. şehzâde Bâyezîd cünd-i anîdiyle sahrâ-yı Konya'da bedîd olup beri Selîm tarafından dahi vezîr-i mükerrem Tavîl Mehemmed Paşa sâf sâf çarha alayın dizüp talî‘a-i asker Zülkadriyye Paşası yigirmi bin Türkmân ile Cüm Ekrâdı olup yedi koldan cümle sipâh ve yeniçeri ve zâ‘im ve erbâb-ı timar ve müteferrikagân ve çavuşân ve zümre-i silâhdâr ve sipâhân-ı zü'l-cenâheyn-vâr yemîn ü yesâr âlât-ı harbe müstağrak olup cenge âmâde oldular. İki çarha-i askerî birbirine girüp Bâyezîd askeri Selîm çarhasına galebe edüp çarha-yı Selîm gerü kazan dibi asker üzre düşüp iki dib alay birbirine karılup katılup zemîn dihkânî elinde atılır gibi nadaz nadaz olup iki alay-ı azîmin güzîdesi belki dahi ziyâdesi şerbet-i şehâdeti nûş edüp medhûş oldular. Ammâ ekseriyyâ Bâyezîd'in dağî ü bâğî vü yağî askeri hâk-i mezellete düşüp cân verdiler. Tâ vakt-i gurûba dek ceng-i şehzâdegân olup herkes kollu kollarına gidüp tarafeynden tabl-ı âsâyiş çalındı. Ale's-sabâh ki oldu bizzât Selîm şehzâde atına süvâr olup cümle asker-i İslâm'ı devr edüp va‘de-i kerîmeler ve gûnâ-gûn istimâletler edüp cenge tergîb edüp "İnşâallah fırsat u nusret bize müyesser olursa tama‘-ı ham‘a düşüp kelepür tahsîli sevdâsına düşmen" deyü tenbih ü te’kîdler etdi. Andan yine şehzâde Bâyezîd tarafından asker hücûm edüp cenge karışdı. Üç sâ‘at-i nücûmî germâgerm ceng [ü] savaş-ı perhâş olup Cenâb-ı Bârî yârî kılup bâd-ı nesîm-i zafer şehzâde Selîm cânibine esüp Konya askeri Bâyezîd askerine eyle satûr-ı Selîm urdular kim yigirmi binden ziyâdesi vakt-i zuhra dek hâke düşüp sahrâ-yı Konya hûn-ı benî Âdem ile kan deryâsı olup kelle-i Celâlîleri seylâb-ı hûn galtân ederdi. {Bu cenge târîhdir,</p>

      <p class="evliyasatr"> Eyledi Sultân Selîm-ile kıtâlı Bâyezîd</p>

      <p class="evliyasatr"> Sene 933} <a class="pcalibre pcalibre1" id="_ftnref72"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn72" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[72]</span></span></sup></b></span></span></a></p>

      <p class="evliyasatr">Bâyezîd-i derdmend ü müstemend oğlu Orhân ile at başı beraber bakiyyetü's-seyf yedi yüz kimesne ile Amasiyye-i gâsiye deyüp cân atdı. Ol gice Kuduz Ferhâd-ı bed-nihâd ve Aka Seyfeddîn nâm bî-dîn ve niçe yüz bed-nâm u bed-asl u nâ-fercâm hâ’inler şehzâde Bâyezîd'in ırkına girüp "Sana hâlâs Acem şâhına firâr etmeden gayri çâre yokdur" deyü iğvâlar edüp şehzâde Bâyezîd babası Süleymân Hân'a bir nâme-i muhabbet-üslûb içinde "Benim şekâvetime sebeb Lala Mustafâ Paşa ve Rüstem Paşa mel‘ûnlar olmuşdur. Rûz-ı mahşerde hakkımdır, işte benim pederim pâdişâhım işte şâh-ı Aceme havfımdan firâr etdim" deyü Süleymân Hân'a nâmeyi gönderüp kendüsü Amasiyye'den dörd aded evlâdın alup yedi yüz müsellah askeri ile cemî‘i girân-bahâ âvân-ı cevâhirlerin alup Sivas üstünden Revân u İsfahân deyüp giderken Temerrüd Alî Paşa Sivas beğlerbeğisi iken şehzâde havfından Sivas kal‘asına kapandı ve mukaddemâ "şehzâde Bâyezîd ol tarafa varırsa yol verme!" deyü emr-i şerîfler vârid olmuşdu ve Toykun Paşa birâderi Mustafâ Paşa Malâtiyye hâkimi idi ve niçe beğler ve paşalar Bâzeyîd Hân'ın ardına düşdüler ve başına zenbûr gibi üşdüler ve niçe yerde döğüşdüler, ammâ bir mîr-i mîrân şehzâdeye zafer bulamayup Sâ‘at Çukuru nâm mahalde hâlâ şehzâde Bâyezîd'in kırdığı askerlerin mezârları ma‘lûmdur. Zîrâ şehzâde <b class="calibre2"><i class="calibre3"><span class="calibre13">[77b]</span></i></b> Konya'da münhezim olup Amasiyye'den sonra on iki bin cân ve başdan geçmiş ölüm eri "Benem diger nîst!" diyen âdemler cem‘ eyleyüp azm-i İrân-zemîn etmişdi.</p>

      <p class="evliyasatr">Yedi yerde ceng-i azîm ederek Erzurûm'a varınca yigirmi bin asker-i kerrâr-ı ceng-âver ve dil-âver-i server [ü] hünerverler oldular. Erzurûm altında bir gün meks edüp Erzurûm valisi Yanık kal‘asın feth eden Koca Sinân Paşa'nın büyük karındaşı idi. şehzâde Bâyezîd'i basmayup iğmâz-ı ayn edüp pes ü perdeden me’kûlât [u] meşrûbât ve birkaç yük na‘l ve mıh gönderdiği Süleymân Hân'a aks olup fakîr paşayı katl etdiler. Ve Erzurûm'u Malâtiyya beği şehzâde Bâyezîd'in önin alup ceng etdigiyçün Erzurûm Mustafâ Beğ'e ihsân olunup şehzâde Bâyezîd ılgar ile Kars ve Kağızman üzre diyâr-ı Acem'e gitmede.</p>

      <p class="balkorta1">şehzâde Bâyezîd'in diyâr-ı İrân-zemîne kadem basdığı, ba‘dehû ahvâl-i pür-melâlin beyân eder</p>

      <p class="evliyasatr">Revân hanı şâh Kulı Sultân şehzâde Bâyezîd'e i‘zâz [u] ikrâm edüp İsterâbâd diyârında şehzâde Bâyezîd'in geldigin şâh Tahmâsb'a i‘lâm eder. {Bu asırda İrân-zemîn şâhı şâh Tahmâsb olduğuna târîhdir:</p>

      <p class="evliyasatr"> Saltanat şod "Cây-i peder giriftî" sene 930</p>

      <p class="evliyasatr">Târîh-i dîğer-i cülûs-ı şâh Tahmâs,</p>

      <p class="evliyasatr"> Lafz-ı "zıll" sene 930}</p>

      <p class="evliyasatr">Tâ şâhdan haber gelince iki ay Bâyezîd Revân'da mihmân olup hayli askeri cû‘dan pârekende ve perîşân olup Bâyezîd Hân ancak yedi yüz âdemiyle kalup andan şâh Bâyezîd'i da‘vet edüp nedîmlerine eydür: "Ey nüdemâ-yı hâsu'l-hâs! mukaddemde benim birâderim Elkâs Mirzâ Süleymân Hân'a benden firâr edüp vardı. şimdi ana ni‘me'l-bedel Süleymân Hân oğlu Bâyezîd dörd aded zâdeleriyle benim eşiğime düşdü. Sabrımız berekâtiyle Murtezâ Alî bize yâver oldu" derdi. Bu minvâl üzre şehzâde Bâyezîd şehr-i Kazvîn'e dâhil olurken cemî‘i İrân-zemîn ceyşi istikbâle çıkup yedi aded hân rıkabında piyâde yürüyüp hânlar hânıyla rikâb rikâba olup bir alay-ı azîm ile şehr-i Kazvîn'e girerken cemî‘i silâhşorân-ı Rûm atlar üzre gûnâ-gûn lu‘bede-bâzlıklar ile arz-ı ma‘rifetler etdiler.</p>

      <p class="evliyasatr">Ba‘dehû Bâyezîd Hân şâh ile müşerref oldukda şâh Tahmâsb Bâyezîd'in başına cevâhir nisâr edüp sene 967 târîhinde Bâyezîd Hân'a şirvân hanlığı verüp kabûl etmeyüp bî-hadd ü bî-kıyâs ta‘yînât u nukûd-ı akçe ve iki yüz boğça verüp bir sarây-ı âlîyi zer-ender-zere müstağrak edüp anda meks edüp cemî‘i sohbeti şâh ile olup sayd [u] şikârda cân sohbeti ederlerdi. Bir gün Bâyezîd Hân, şâhı hânesine da‘vet edüp bir ziyâfet-i azîm edüp niçe yüz bin guruş değer zî-kıymet mücevher hançer ve kılıç ve gaddâre ve zeheb-i hâlis ile mebnî elli aded mücevher suhûnlar ve sîm âvânî siniler ve leğen ve ibrîk ve buhûrdân ve gülâbdân ve münebbed Hıtâyî kâseler pîşkeş verüp şâhın başına cevâhir nisâr edüp ba‘de's-sohbe şâh sarâyına giderken üç re’s mücevher zeynli küheylân at keşîde kılup şâh süvâr oldukda koltuğuna girüp yine farkına cevâhir ve dürr-i yetîm nisâr eder ve akîb-i şâhca üç kîse altun gönderüp şâhın cemî‘i nevkerlerin ihsân ile Bâyezîd Hân bây-ı yezîd eyledi. Vilâyet-i İrân-zemînin efvâh-ı nâsında bu gûne gütf ü gû olurdu kim "Allahu A‘lem Bâyezîd Hân ihsân [u] in‘âm ile İran-zêmine şâh olacakdır derlerdi.</p>

      <p class="evliyasatr">Hadd-i zâtında şirvân ve şamahı'dan ve Dağıstân'dan Bâyezîd'e ol kadar sünniyân gelmişlerdi kim sâhib-hurûc olur deyü kavm-i Acem havf ederlerdi ve birkaç kerre Kuduz Ferhâd "Gel şehzâde! İrân-zemîne bir kılıç uralım felek-i Atlasda nâmımız söylenüp İrân [u] Turân şâhı olup babana ve dîn [u] devlete hizmet edüp cürmümüz afv etdirmiş oluruz" dedikde Bâyezîd Hân "Bir dahi bu cevâbı istimâ‘ etmiyem yohsa seni katl ederim" derdi ve bundan sonra niçe askerlerin pârekende ve perîşân etdi. Zirâ başına çok asker-i haşerât cem‘ olup güft u gûyâ bâ‘is oldu.</p>

      <p class="evliyasatr"><b class="calibre2">şehzâde Bâyezîd'i taleb içün der-i devletden elçiler gitdiğidir</b>: Ezîn-cânib Âsitâne-i sa‘âdet'de Süleymân Hân'ın şâh ile şehzâde Bâyezîd'in hüsn-i ülfet ittihâdın istimâ‘ edüp serbevvâbândan Sinân Beğ nâm bir vecih-i Ebü'l-Me’âlî-misâl hoş-gûy-ı nüktedân [ü] nükte-şinâsı nâme ile şâha gönderüp Bâyezîd'i taleb etdiler. Konya'da şehzâde Selîm dahi "Elbette benim adüvv-i cânım olan karındaşım Bâyezîd'i gönder, yohsa İrân-zemîn'de ve diyâr-ı Âzerbâycân-ı Ucân'da taşı taş üzre komam" deyü nâmesiyle mîrâhûru Turak Ağa'yı gönderdi. şâh Tahmâs'a elçiler varup nâmeler kırâ’at olundukça mazmûnu ma‘lûmları olup bir nâme ile Tabut nâm bir ağayı Süleymân Hân'a gönderüp Bâyezîd Hân'ı ricâ eyledi. Ve şehzâde Selîm'e Seyfeddîn Ağa'sın gönderüp afv olunmasın ricâ eyledi. İki tarafda dahi şâhın ricâsı hayyiz-i kabûlde olmayup tekrâr birer elçi-yi mübrem Sofi Alî Paşa'yı ve kapucubaşı Hasan Ağa'yı şâha gönderdiler ve yine şehzâde Selîm tarafından Kara Mahmûd Ağa elçi gidüp bî-kıyâs tuhaf hedâyâ ile şâha <b class="calibre2"><i class="calibre3"><span class="calibre13">[78a]</span></i></b> üç aded elçi kazâ-yı âsumânî gibi varınca şâh-ı gümrâh bildi kim fakîr Bâyezîd'in halâsı mümkin değildir, ammâ câ’iz ki Bâyezîd askeri cânı acımış kavimdir mebâdâ bir el kaldıralar ve İrân-zemînde bir bed-nâmlık edeler deyü Bâyezîd Hân'a sûret-i hakkdan görünüp sizin Rûm bahâdurlarınızdan üç bin yiğit bizim sipah-sâlârımızla Asterâbâd ülkesin urmağa gidüp mâl-i ganâ’imiyle bay olsunlar deyü ricâ etdükde sâde-dil Bâyezîd hiyel ü şeytanatdan ba‘îd cân baş üstine deyüp üç bin nâmdâr yigitleri İsterâbâd urgunculuğuna gönderüp Bâyezîd yedi yüz kadar askerle kaldı ve bir gün Bâyezîd'in nedîmlerinden Kara Mehemmed nâm bir bî-dîn şâhı tenhâ bulup eydür: "şâhım! Sakın bu Bâyezîd bir hod-bîn ve hûn-hâr sefîhdir. Babasına ve birâder-i mihterine âsî oldu. İrân-zemîne mâlik olmağıçün birkaç nökerine mâl verüp sizi zahmdâr edüp İrân tahtına iclâs etse gerek" deyince şâhın aklı başından gidüp gayri tedârike şurû‘ etdi ve şehzâde Arab Mehemmed'in şâha gamz etdüğüne vâkıf-ı esrâr olup aslâ söyletmeden boynun urdı. Hemân Aksak Seyfeddîn-i bî-dîn ve mîr-i alay-ı Amasiyye dedikleri mestâne-i divâne şehzâdenin Kara Mehemmed'i katl etdüğün görüp bî-huzûr ve kendülere şehzâde rencûr idiklerine vâkıf-ı esrâr olup üç münâfık-ı huddâm doğru şâha varup Bâyezîd'i murâd [u] merâmları üzre geçdiler. şâh dibelik âteşpâre olup şehzâde-i âzâdeyi alâ tarîki'z-ziyâfe sarâyına da‘vet edüp bir muzlim küncde şehzâde Bâyezîd'i ve elli aded bahâdır-ı kafâdârlarına cellâd-ı bî-amânlar üşüp şehzâdeyi kayd-bend edüp cümle tevâbi‘ [u] levâhıkın katl ederler ve şehr-i Kazvîn'de binden mütecâviz Bâyezîdîleri şehid ederler. Kuduz Ferhâd nâm bu şecî‘ ve dilîr yetmiş aded kızılbaşa hançer ve kılıç yetiştirdiği müsbitdir. Niçe tevârîhde "şehzâde Bâyezîd'i şâh huzûrunda sakalın tırâş edüp eynine bir kirli esvâb giydirüp işkence ve îzâ ederek katl etdiler" deyü yazmışlar, ammâ galat tahrîr etmişler. Bu Bâyezîd mâddesiçün âsitâneden altı kerre şâh-ı Acem'e elçiler gidüp cümle elçiler anda mevcûd iken kayd-bend ile şehzâde Bâyezîd'i ve dörd nefer evlâdlarıyla cümle elçilere teslîm etdiklerin ol asırda Acem diyârında bulunan Vefâlı İsâ Ağa ve Sultân Süleymân rikâbdârı Koz Alî Ağa ve emmimiz Kara Mustafâ alaybeği Elkâs Mirzâ mâddesiyçün Tahmâs şâh'a gidüp Bâyezîd Hân şehzâde menâkıbın anlardan istimâ‘ etdiğimiz kimesnelerden tahrîr eylemişizdir. Anların nakli üzre şehzâde Bâyezîd evlâdlarıyla der-i devlete gelirken şehzâde Selîm ve Rüstem Paşa "İhtimâldir Bâyezîd der-i devlete gelüp cürmü afv olunup Süleymân Hân'ın âhir ömrüdür belki Bâyezîd tâc u taht sâhibi olup bizim hakkımızdan gele" deyü Süleymân Hân'a ibrâm [u] ilhâh edüp ale'l-acele bir elçi dahi gidüp Bâyezîd'e nerede râst gelirsen anda katl eyleyüp kabrini ma‘lûm eyle deyü hatt-ı şerîfler verüp elçi ılgar ile gidüp şehr-i Sivas'da râst gelüp Sivas Paşası Temerrüd Alî Paşa huzûrunda şehzâde Bâyezîd'i ve büyük oğlu şehzâde Orhân ile üç oğlun ma‘nûken şehîd edüp bu şehr-i Sivas'ın Paşa kal‘ası şimâlî kapusu önünde defn etdiklerini bilir müsinn âdemler ile kelimât edüp bu hakîr şehzâdeleri dahi ziyâret edüp anınçün şehr-i Sivas ziyâretgâhında tahrîr olunup bir müfîd ü muhtasır kubbesi vardır. şâhrâh üzre olmağ-ile ziyâretgâh-ı hâs [u] âmmdır. Her sabâh üzerlerinde eczâ-yı şerîfe tilâvet olunur. Ezîn-cânib yine sadede rücû‘ edelim.</p>

      <p class="evliyasatr"><b class="calibre2">Ziyâret-i Sivas</b>: Yine şehzâdeler kurbunda <b class="calibre2">eş-şeyh Büdelâ Hasırcı Dede </b>ve şehrin şark tarafı hâricinde evc-i âsumâna kad çekmiş bir yalçın kaya üzre âsitâne-i azîm,</p>

      <p class="evliyasatr"><b class="calibre2">Ziyâret-i şeyh Hazret-i Süheyb-i Rûmî ya‘nî Abdülvahhâb Gâzî</b>: Yine bu şehr-i Sivas-ı Rûm'dandır. Hazret'e âşık olup huzûr-ı Resûl'de İslâm ile müşerref olup Hazret-i Alî kemerin bend kılup debbâğlara pîr olmuşdur. Hâlâ cemî‘i ahîler ve ahîlerin silsilesi bu Süheyb-i Rûmî'ye müntehî olur.</p>

      <p class="evliyasatr"><b class="calibre2">Menâkıb-ı Süheyb</b>: Bir gün bu Abdülvahhâb, Hazret'e eydür, "Yâ Resûl! Bu gice vâkı‘amda mübârek dest-i şerîfinizle yedi kerre {benim agzıma} beyâz daru doldurdunuz" der. Hazret-i Habîb buyurdular kim "Yâ Süheyb! Müjde sana kim cihân-ârâ ulemâ-yı mütebahhirînden müfessir ve muhaddis ve musannif olup Ebü'l-Me'âl olursun" buyurdular. Andan sonra bu Süheyb-i Rûmî lâ-nazîr ulemâ olup tâ Hazret-i İmâm-ı A‘zam ve Hümâm-ı Akdem'e gelince mu‘ammer olup İmâm-ı Hümâm ile mübâhase-i ilm edüp İmâm bunlardan şerâ‘it-i vuzû‘ ve guslü ve tertîb-i rükû‘ [u] sücûdu sünnet-i Resûlullâh üzre bunlardan ahz eylemişdir ve Hazret asrında bu Süheyb <i class="calibre3"><span class="calibre13"><b class="calibre2">[78b]</b></span></i> eyle şâ‘ir u mâhir ü meddâh-ı Resûl ve meddâh-ı gazavât-ı Hazret-i Hamza oldu kim gûyâ Ebü'l-Me’âl-i Kayserî oldu. Zamânında anınla mübâhase-i ilm ve imtihân-ı fenn-i şi‘ir etmeğe İmrü'l-Kays ve Hassân ve Razvî-i Belhî kâdir değiller idi. {Ve Hazret-i Resûl huzûrunda ve cümle ashâb-ı güzîn beyninde kıssa-hânlık edüp cümle meddâhların silsilesi ana çıkar}. Ashâb-ı güzîn ta‘accüb edüp vâkı‘asında Hazret-i Resûl Süheyb'in ağzına darı doldurduğu rü’yâsı te’sîridir derlerdi. Hazret-i Resûl intikâlinden sonra Çâryâr-ı Güzîn'in hilâfetlerinde hizmet edüp Hazret-i Alî'den sonra hilâfet Mu‘âviye'ye değüp anlar hasîs u le’îm u ekûl olduğundan anlar ile ülfet etmeyüp âlem-i seyâhata çıkdı. Hattâ Yezîd ibn Mu‘âviye asrında deşt-i Kerbelâ'da İmâm Hüseyin tarafından bulunup ol hâdise-i pür-melâlde dibelik dâğ-ı derûn hâsıl edüp Basra'ya firâr edüp anda dahi karâr edemeyüp diyâr-ı Acem'de çok seyâhat edüp âhir vatan-ı aslîsi olan şehr-i Sivas-ı Rûm'a gelüp anda hâlâ kabri olan kaya üzre bir gâr-ı kadîm içre halkdan münzevî olup tâ‘at [u] ibâdâta meşgûl iken kayser-i Rûm kızı buna âşık olup ol dahi ana meyl [ü] muhabbet edüp mürted oldu derler. <i class="calibre3">Hâşâ sümme hâşâ!</i> Ol kızı ve kızın babasını ve üç bin aded âdemlerin cümle İslâm ile müşerref edüp ba‘dehû yüz on sene dahi mu‘ammer olup niçe müctehidîn bunlardan ve Baba Rüten-i Hindî'den mesâ’il-i şer‘iyyeler ahz etmişlerdir. Zîrâ Baba-yı Rüten dahi ashâb-ı güzînden olup cümle müddet-i ömrü sekiz yüz sene olmuşdur, zîrâ arkasın Hazret-i Resûl sığamışdır. Ammâ bu Süheyb Baba Rüten kadar mu‘ammer olmadı. Ammâ bahr-i ma‘ârif [ü] ummân-ı hakîkî olup âhir murğ-ı dili bâz-ı ecelden halâs olmayup dâm-ı gûra düşüp hâric-i Sivas'da mezkûr kaya üzre bir ulu âsitâne-i kübrâda medfûndur. Bunların hakkında Hazret-i Habîb-i Hudâ buyururlar kim hadîs-i şerîfdir kim <i class="calibre3">Firdevsü'l-Ahbâr'</i>da mestûrdur: <a class="pcalibre pcalibre1" id="_ftnref73"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn73" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[73]</span></span></sup></span></span></a> buyurmuşlardır. Hakikâtü'l-hâl âsitânesi bir yalçın kaya üzredir, ammâ sahrıncında âb-ı hayât suyu vardır kim gûyâ mâ’-i zülâl-i havz-ı Nebî'dir ve tekyesi ziyâretgâh-ı cihân-nümâdır kim cemî‘i şehr-i Rûm ahâlîsinin erbâb-ı ma‘ârifine ve seyyâhân-ı berr [u] bihârına teferrücgâh u mesîregâh bir yerdir.</p>

      <p class="evliyasatr">Cemî‘i sahrâ-yı Sivas nakş-ı bukelamûn nümâyân olduğundan mâ‘adâ şehr-i Sivas'ın cemî‘i imârâtı bu mahalden hoş-nümâdır. Gerçi şehr-i Sivas'da aslâ ol asırda kurşum ile mestûr imâret-i ma‘mûr yok idi, ammâ gâyet âbâdân bir şehr-i müzeyyendir ve bu tekye-i Abdülvahhâb'ın cemî‘i der-i dîvârında ol kadar gûnâ-gûn hatt-ı ibret-nümâlar ile ebyât-ı eş‘ârlar tahrîr olunmuşdur, bir yere cem‘ olsa on aded mücelled mecmu‘a-i azîm olur. Hattâ fâtih-i Bağdâd olan Murâd Hân'ın şikeste ta‘lîk hattıyla bu beyt tahrîr olunmuşdur müfred:</p>

      <p class="evliyasatr"> şu denlü devr ede bu çarh-ı devvâr</p>

      <p class="evliyasatr"> Ne ben kalam ne hat kala ne dîvâr</p>

      <p class="evliyasatr">yazılmışdır. Ve yine Murâd Hân-ı Râbi‘ bu kabr-i münevveri ziyâret edüp {hadîs}: <a class="pcalibre pcalibre1" id="_ftnref74"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn74" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[74]</span></span></sup></span></span></a> hadîsi mazmûnu üzre ziyâret edüp rûhâniyyetlerinden istimdâd taleb ederken kalb-i Murâd Hân'a ilhâm-ı Rabbânî ile lâyih olup,</p>

      <p class="evliyasatr"> Fetahnâ'l-Irâk hakk (---) <a class="pcalibre pcalibre1" id="_ftnref75"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn75" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[75]</span></span></sup></b></span></span></a></p>

      <p class="evliyasatr">lafzı gelüp bi-emri Hudâ târîh mukaddem olur. Ol meserret ile Murâd Hân kabr-i münevver-i Abdülvahhâb'dan taşra çıkup Silâhdar Melek Ahmed Ağa'dan bir hışt alup şehre nâzır kaya üzre nigerân ederken bi-emri Hayy [u] Kadîr bir kara kartal murgu ber-hevâ tayerân ederken Murâd Hân "Bağdâd'ı feth edersem şu murg şikârım olsun" deyü "Yâ şeyh Süheyb! deyü tefe‘ülen bir hışt niçe atarsa bi-emri Hudâ şaşt-ber kabza hışt-ı İpşîri tayr-ı kartala isâbet edüp Hamd-ı Hudâ Bağdâd benimdir, İmâm-ı A‘zam'ı, Kızılbaş-ı evbâş elinden halâs ederim" deyü mesrûr olup hâlâ o ciridin zemîne düşdüğü yerde bir âmûd-ı müntehâ eyle bir nişângâhı vardır kim cemî‘i tîr-endâz ve kemândârânlar ol hışt menzili nişânına pota ve hekî ve âzmâyiş ve pişrev okı ile yetişmeğe âcizlerdir ve hâlâ ol nişângâh haceri üzre celî hatt ile güfte-i Cevrî Çelebi:</p>

      <p class="evliyasatr"> Biri kalkup dedi ana târîh</p>

      <p class="evliyasatr"> Âferîn dilîr-i Sâm-akrân <a class="pcalibre pcalibre1" id="_ftnref76"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn76" title=""><span class="MsoFootnoteReference"><span class="calibre32"><b class="calibre2"><sup class="calibre21"><span class="calibre32"><span class="calibre28">[76]</span></span></sup></b></span></span></a> sene 1048</p>

      <p class="evliyasatr">Bu tekye-i Abdülvehhâb'da niçe vâcibü's-seyr alâmetler vardır. Andan bu tekye-i Abdülvahhâb'ın cânib-i şimâlinde dâmen-i cebelde Sıp-nişân Deyrî kurbunda,</p>

      <p class="evliyasatr"><b class="calibre2"> Kabr-i Geyümers şâh ve Gîvmers ve Geyümerz:</b> Üç gûne hurûf ile tahrîr olunur bir pâdişâh-ı Cem-cenâb imiş. Ermenîler tevârihinde Hazret-i (---) îmân getirmiş ulu pâdişâhdır. Bu Sivas'ı anlar dahi binâ etdüğü muhakkakdır, zîrâ ba‘zı âsâr-ı binâlarında târîhleriyle ma‘lûmdur.</p>

      <p class="evliyasatr"><b class="calibre2">Ziyâretgâh u teferrücgâh-ı Mıgdisî:</b> Ermenîleridir. Anların zu‘munca Keyümerz savma‘asında secde ederken dâ’imâ secdede birer sâ‘at-i nücûmî feza‘ u ceza‘ı Rabbü'l-izzet'e ererdi. Hasımları fürce bulup başına bir taş urup helâk etdikleri taş hâlâ Sıp-nişân deyrinde mahfûzdur. <b class="calibre2"><i class="calibre3"><span class="calibre13">[79a]</span></i></b> ve sıp-nişân Geyümers'in üçüncü dedesidir. Abdülvehhâb Gâzî ki Süheyb-i Rûmîdir ol Sıp-nişân neslinden olmağıla Süheyb-nişân-ı Rûmî derlerdi. Silsilesi Geyümers'e andan Sıp-nişân'a müntehî olur.</p>

      <p class="evliyasatr"> ................ (1.5 satır boş) ................</p>

      <p class="evliyasatr">Bu şehr-i Sivas'da niçe bin kibâr-ı kümmelîn kimesneler medfûndur. Ammâ ma‘lûmımız olan bu merkûm sultânlardır. <i class="calibre3">Radiyallahu te‘âlâ anhum ecma‘în.</i></p>

      <p class="evliyasatr"><b class="calibre2">Ve min âsâr-ı hikmet-i sun‘-ı İlâhî garîbe-i acîbe Silâhdâr Kara Murtezâ Paşa:</b> Sene 1059 târîhinde Sivas-i Rûm valisiyken Turhal nevâhîlerinde bir kurâ ahâlîsi cümle paşa huzûruna gelüp dîvân-ı pâdişâhîde bir kutu içre bir ter u tâze beyâz fîl yavrucuğu getirüp,</p>

      <p class="evliyasatr">"Sultânım bu filciğizi bizim kurâmızda bir bikr-i nâ-şükûfte kız doğurdu. şimdi hâkimimiz kızı ve pederi ve vâlidesi ve akrabâlarını cümle haps etmişdir ve bu filciğiz hayâtda idi. Subaşı ebeye boğdurdu. Sultânımdan ricâ olunur kim bir bî-garaz ağa kulunuzu gönderüp kızı ve vâlidesini hapsden ıtlâk etdirüp huzûrunuzda ihkâk-ı hakk olunmasın ricâ ederiz" dedikde cemî‘i ehl-i dîvân-ı Rûm bu fil-beçeyi görüp âlem-i hayretde kaldılar. Hemân Murtezâ Paşa hakîre eyitdi:</p>

      <p class="evliyasatr">"Evliyâ Çelebi bu hizmeti sana verdim. Cümlesin dîvân-ı Rûm'a ihzâr edelim. Görelim kim kız oğlan kız ola ve benî Âdem'den olup fil doğura. Bu bir sırr-ı İlâhî'dir. Tez var bunu edenlerin hakkından gelüp ihzâr-ı dîvân eyle" deyü teklîf-i mâ-lâ-yutâk etdikde hakîr eyitdim:</p>

      <p class="evliyasatr">"Bu kabâhatı edenin hakkından gel, buyurdunuz. Bunu eden fâ‘il-i muhtâr Rabbü'l-âlemîndir. Hikmet-i sun‘un izhâr için böyle etmiş. Ben kimin hakkından geleyim, benim sultânım. Bu sırrı keşf-i râz etmeniz, cemî‘i dünyâda ‘Âl-i Osmân vilâyetinde avratlar fil doğururmuş’, deyü dâsitân-ı dûstân olur. Hemân bu da‘vâya ığmâz-ı ayn edin" dedim. Niçe musâhibler:</p>

      <p class="evliyasatr">"Sultânım der, imdi direm u dirhem ve masrûf-ı ehemm tahsîli mahallidir. Bu husûsa bir şedîd u çerî âdem gerekdir kim Allah'dan korkmaya ve ‘Fili niçün katl etdirdiniz?’ deyü katl edenleri ve cümle ahâlî-i kurâ kayd-bend ile dîvâna ıhzâr edin. Ve eğer fili katl etmemiş olsalar, henüz tahta cülûs etmiş Sultân Mehemmed'e ol filciğizi hedâya gönderseniz. Bu dünyâ duralı bir pâdişâh-ı selâtin-i selefe eyle hedâyâ göndermemiş olaydı" deyü paşa huzûrunda kutu içre duran fil meyyitinin gûşleri ve lebleri hortumu ve dîdeleri ve düm-i çâr-pâların medh edüp "Azamet-i Hudâ" deyü ta‘accübâne hayretde kalup,</p>

      <p class="evliyasatr">"Hey sultânım! şu ma‘sûm fili boğan anadan on bin guruş ve doğurandan ve vâlideyninden kırk elli bin guruş alun!" deyü ibrâm [u] ilhâh edüp buyurdu ile cümle ahâlî-i kurâyı ve vaz‘-ı haml-i fil eden kızı ve cümle akrabâlarını ihzâr etmeğe çadır mehterbaşısı me’mûr oldu. Üç günde dîvân-ı Rûm'a yetmiş nefer kimesne kayd-bend ile ihzâr edüp ibtidâ vaz‘-ı haml-i fil eden kızı söyletdiler. Kız eydür:</p>

      <p class="evliyasatr">"Sultânım üç sene mukaddem Hind pâdişâhından Sultân İbrâhîm Hân'a iki fil hedâyâ giderken bizim Turhal sahrâsında meks etmişler. Cümle ehl-i beled ve cemî‘i kurâ ve kasabât halkı seyr [u] temâşâlarına gitdiler. Biz dahi beş on kız gökçek bir yere gelüp arabalara binüp seyrine vardık. İşte yakın geldik inin arabalardan deyü giderken yanımdaki hatunlar ‘Allah, bu ne ulu hayvân olur!’ deyü söyleşirler. Ben de ‘A nene, kanı fil?’ deyü ileri vardım. Beş direk üstünde bir kara dam gördüm. Bir direği sallayup kımıldardı. ‘Anama! kanı filcik?’ deyü ileri vardım. Hemâm cümle âdemler ‘Bre bre kız! İleri varma!’ derken anı gördüm. Ol kara büyük dam yürüyüp bir şey beni kapup hevâya kaldırup bir karanlık ıssı yerde kaldım. ‘Meded hây’ deyü feryâd edüp dörd yanıma çıblaklandım. Elim ayağım ısıcak ete yapışırdı. Bir sâ‘atden sonra anı gördüm beni bir şey alup taşra aydınlığa bırakdı. Aklım başımdan gidüp üç sâ‘at cânsız yatdım. Beni alup eve götürmüşler. Anı bilirim kim günden güne karnım şişüp üç yıldan bu filceğizi doğurdum. Bir ay yaşayup sonra ebe karı subaşı iğvâsıyla fil oğlumu katl eylediler. Hakkımı hakk eyle!" deyü feyrâd etdikde cümle ahâlî-i Turhal ve ehl-i İnebâzâr ve kavm-i Kazova böyle şehâdet edüp Murtezâ Paşa yetmiş aded kimesneleri cümle zencîre urup haps edüp yigirmi günde cümlesinden yigirmi bin guruş alup fil yavrusun tuzlayup "Âsitâne-i sa‘âdete <b class="calibre2"><i class="calibre3"><span class="calibre13">[79b]</span></i></b> gönderirim" deyü hıfz ederdi. Bi-sırr-ı Hudâ bu hâl böyle olup manzûrumuz olmuşdur. <a class="pcalibre pcalibre1" id="_ftnref77"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn77" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[77]</span></span></sup></span></span></a></p>

      <p class="evliyasatr"><i class="calibre3"> </i>Fâ‘il-i muhtâr Allah'ın irâdet-i ezeliyyesi böyle te‘alluk etmişdi kim fil ol bâkireyi yudup karnında üç sâ‘at durmağıla duhter-ı nâ-şükûfte hâmile kalup andan bir filceğiz müştak oldu. <a class="pcalibre pcalibre1" id="_ftnref78"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn78" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[78]</span></span></sup></span></span></a> bi-kudretihi <a class="pcalibre pcalibre1" id="_ftnref79"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn79" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[79]</span></span></sup></span></span></a><b class="calibre2"> </b>bi-izzetihi <a class="pcalibre pcalibre1" id="_ftnref80"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn80" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[80]</span></span></sup></span></span></a><b class="calibre2"> </b>âyeti cemî‘i hikmetîne delîl [u] burhândır.</p>

      <p class="evliya12"><b class="calibre2">Ve mine's-sâni‘i'l-acîbe:</b> Ol senede yine Turhal sahrâsında dihkânîler zirâ’at edüp bi-emri Hayy-i Kadîr bir buğday dânesinden bir kökde yetmiş çatal kardeş hâsıl olup her sünbüle başında yüzer dâne deve dişi kırmızı dânedâr-ı gendüm kendi kendinden hâsıl olmayup bu dahi bir gûne sun‘-i Hudâ'dır kim <a class="pcalibre pcalibre1" id="_ftnref81"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn81" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[81]</span></span></sup></span></span></a> âyeti üzre her sünbülede yüzer dâne-i hınta hâsıl olmuşdu. Ammâ haşebi âdem bâzûsu kalınlığı var idi. <a class="pcalibre pcalibre1" id="_ftnref82"></a><a class="pcalibre pcalibre1" href="Evliya_Celebi_Seyahatnamesi_3._Kitap_split_020.htm#_ftn82" title=""><span class="MsoFootnoteReference"><span class="calibre32"><sup class="calibre21"><span class="calibre32"><span class="calibre28">[82]</span></span></sup></span></span></a> (---) (---) (---) (---) (---) (---) (---) (---)</p>

      <p class="balkorta1">Lisân-ı Ermenî cân-ı yârmenî demişler millet-i kadîmdir</p>

      <p class="evliyasatr">Bu memleket-i Sivas beled-i kadîm olmağıla bânîsi Amalak asrından berü kavm-i Ermenî destinde olup Ays ibn İshâk Nebîye müntehî olur kavm-i cebbârlar idi. Lisân-ı Ermenî anların zu‘munca Amalak peydâ etdi derler. Bu lisânın fesâhat [ü] belâğatı şehr-i Rûm-ı Sivas'da tekellüm olunur. Millet-i Ya‘kûbî'dir. Ba‘dehû Hazret-i Mesîh'e îmân getirüp kavm-i Mesîhâdan olup cümle İncîlî'dir. Bunlar dahi yedi fırka ve yedi lisân üzre tekellüm ederler. Ammâ cümlesi İsevî olmağıla İncîl'le amel edüp tilâvet-i İncîl ederler. Arabistân'ın Ermenî'lerine Ya‘kûbî derler. şâm'da ve Haleb'de ve Irâk'da cümle Ya‘kûbî lisânı tekellüm ederler. Ve âyîn-i bâtıl-ı bî-mezhebleri gayri gûnedir. Lisân-ı Ya‘kûbî dahi mahalliyle tahrîr olunur ve kavm-i Mıgdisî lisânı dahi başka lisândır kim ba‘zı elfâzı ve niçe lügatleri Fârisî'ye yakındır. Gâyet fasîh lisânları vardır. Ve lisân-ı (---) lisân-ı Ekrâd'a yakındır ve lisân-ı (---) Arabî'ye yakındır ve lisân-ı (---) Gürcî'ye yakındır. Bunlar Enüşirvânî'dir ve lisân-ı (---) bir lisâna müşâbeheti yokdur. Ermenî kavminin Çingânesidir. Ammâ cümlesi İncîlî ve millet-i Mesîhî'dir. Ancak mezâhib-i bâtılaları Rûm gibi değildir. Iyd-i beyza-yı Nasârâ gecesi Ermenî yağlı yer ve savm-ı bâtıllarınca Urûmlar sabâhısı yağlı yerler. Bu lisân-ı Ermenî'den dahi seyyâh-ı âlem ve nedîm-i âdem olanlara elzem-i levâzımından lisân olmağıla bu kadarca tahrîr olundu kim ba‘zı menâzillerde ve kurâ ve kasabâtlarda tahsîl-i ma‘îşet edüp herkesle hüsn-i ülfet etmek içün kifâyet mikdârı tahrîr olundu.</p>

      <p class="evliyasatr"><b class="calibre2">Evvelâ aded-i hisâb-ı lisân-ı Ermenî:</b> Yedi aded lisânın hisâbları birbirine mugâyirdir.</p>

      <p class="evliyasatr"> </p>

      <table border="0" cellpadding="0" cellspacing="0" class="MsoNormalTable3">
        <tbody class="calibre14">
          <tr class="calibre15">
            <td class="calibre67" valign="top" width="80">
              <p class="evliya5"><i class="calibre3"><span class="calibre13">meg</span></i><span class="calibre13"><br class="calibre1"/>
               1</span></p>
            </td>

            <td class="calibre67" colspan="4" valign="top" width="80">
              <p class="evliya5"><i class="calibre3"><span class="calibre13">ergük</span></i><span class="calibre13"><br class="calibre1"/>
              2</span></p>
            </td>

            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">irek</span></i><span class="calibre13"><br class="calibre1"/>
              3</span></p>
            </td>

            <td class="calibre67" valign="top" width="80">
              <p class="evliya5"><i class="calibre3"><span class="calibre13">çöreş</span></i> <span class="calibre13"><br class="calibre1"/>
              4</span></p>

              <p class="evliya5"><span class="calibre13"> </span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre67" valign="top" width="80">
              <p class="evliya5"><i class="calibre3"><span class="calibre13">hink</span></i> <span class="calibre13"><br class="calibre1"/>
              5</span></p>

              <p class="evliya5"><span class="calibre13"> </span></p>
            </td>

            <td class="calibre67" colspan="4" valign="top" width="80">
              <p class="evliya5"><i class="calibre3"><span class="calibre13">veç</span></i><span class="calibre13"><br class="calibre1"/>
              6</span></p>
            </td>

            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">pöt</span></i><span class="calibre13"><br class="calibre1"/>
              7</span></p>
            </td>

            <td class="calibre67" valign="top" width="80">
              <p class="evliya5"><i class="calibre3"><span class="calibre13">üt</span></i><span class="calibre13"><br class="calibre1"/>
              8</span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre67" valign="top" width="80">
              <p class="evliya5"><i class="calibre3"><span class="calibre13">inî</span></i><span class="calibre13"><br class="calibre1"/>
              9</span></p>
            </td>

            <td class="calibre67" colspan="4" valign="top" width="80">
              <p class="evliya5"><span class="calibre13">dâs<br class="calibre1"/>
              10</span></p>

              <p class="evliya5"><span class="calibre13"> </span></p>
            </td>

            <td class="calibre67" colspan="2" valign="top" width="80">
              <p class="evliya5"><i class="calibre3"><span class="calibre13">meg-dâs</span></i><span class="calibre13"><br class="calibre1"/>
              11</span></p>
            </td>

            <td class="calibre67" valign="top" width="80">
              <p class="evliya5"><i class="calibre3"><span class="calibre13">ergük-dâs</span></i><span class="calibre13"><br class="calibre1"/>
              12</span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre67" valign="top" width="80">
              <p class="evliya5"><i class="calibre3"><span class="calibre13">asvâs</span></i><span class="calibre13"><br class="calibre1"/>
              Allah</span></p>
            </td>

            <td class="calibre67" colspan="4" valign="top" width="80">
              <p class="evliya5"><span class="calibre13"> <i class="calibre3">hâç</i><br class="calibre1"/>
              ekmek</span></p>
            </td>

            <td class="calibre67" colspan="2" valign="top" width="80">
              <p class="evliya5"><span class="calibre13"> <i class="calibre3">çür</i><br class="calibre1"/>
              şu</span></p>

              <p class="evliya5"><span class="calibre13"> </span></p>
            </td>

            <td class="calibre67" valign="top" width="80">
              <p class="evliya5"><span class="calibre13"> <i class="calibre3">mis</i><br class="calibre1"/>
              et</span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre67" valign="top" width="80">
              <p class="evliya5"><i class="calibre3"><span class="calibre13">âvöh</span></i><span class="calibre13"><br class="calibre1"/>
              yaş üzüm</span></p>
            </td>

            <td class="calibre67" colspan="4" valign="top" width="80">
              <p class="evliya5"><span class="calibre13"> <i class="calibre3">çamiç</i><br class="calibre1"/>
              kuru üzüm</span></p>
            </td>

            <td class="calibre67" colspan="2" valign="top" width="80">
              <p class="evliya5"><span class="calibre13"> <i class="calibre3">ekü</i><br class="calibre1"/>
              gel</span></p>
            </td>

            <td class="calibre67" valign="top" width="80">
              <p class="evliya5"><span class="calibre13"> <i class="calibre3">kîna</i><br class="calibre1"/>
              git</span></p>

              <p class="evliya5"><span class="calibre13"> </span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre67" valign="top" width="80">
              <p class="evliya5"><span class="calibre13"> <i class="calibre3">nistî</i><br class="calibre1"/>
              otur</span></p>
            </td>

            <td class="calibre67" colspan="4" valign="top" width="80">
              <p class="evliya5"><span class="calibre13"> <i class="calibre3">el</i><br class="calibre1"/>
              kalk</span></p>
            </td>

            <td class="calibre67" colspan="2" valign="top" width="80">
              <p class="evliya5"><span class="calibre13"> <i class="calibre3">kitî</i><br class="calibre1"/>
              uyukla</span></p>
            </td>

            <td class="calibre67" valign="top" width="80">
              <p class="evliya5"><span class="calibre13"> <i class="calibre3">hiçhör</i><br class="calibre1"/>
              elma</span></p>

              <p class="evliya5"><span class="calibre13"> </span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre137" colspan="3" valign="top" width="124">
              <p class="evliya5"><i class="calibre3"><span class="calibre13">Zü kina per kârî</span></i><span class="calibre13"><br class="calibre1"/>
              Bre yüri arpa getir.</span></p>

              <p class="evliya5"><span class="calibre13"> </span></p>
            </td>

            <td class="calibre138" colspan="3" valign="top" width="89">
              <p class="evliya5"><i class="calibre3"><span class="calibre13">çîka</span></i><span class="calibre13"><br class="calibre1"/>
              yokdur</span></p>
            </td>

            <td class="calibre139" colspan="2" valign="top" width="107">
              <p class="evliya5"><i class="calibre3"><span class="calibre13">Kinâ, pindirdî</span></i><span class="calibre13"><br class="calibre1"/>
              Var, araşdır.</span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre139" colspan="2" valign="top" width="107">
              <p class="evliya5"><i class="calibre3"><span class="calibre13">Yür kidî-nâm<br class="calibre1"/></span></i> <span class="calibre13">Nerede bulayım?</span></p>
            </td>

            <td class="calibre140" colspan="8" valign="top" width="213">
              <p class="evliya5"><i class="calibre3"><span class="calibre13">Kinâ kidînî zü ginî-kid künem</span></i><span class="calibre13"><br class="calibre1"/>
              Var, getir yohsa avratını filân...</span></p>

              <p class="evliya5"><i class="calibre3"><span class="calibre13"> </span></i></p>
            </td>
          </tr>

          <tr class="calibre15">
            <td class="calibre139" colspan="2" valign="top" width="107">
              <p class="evliya5"><i class="calibre3"><span class="calibre13">Zükına</span></i><span class="calibre13"><br class="calibre1"/>
              Bre gel!</span></p>
            </td>

            <td class="calibre140" colspan="8" valign="top" width="213">
              <p class="evliya5"><i class="calibre3"><span class="calibre13">kürtânik büstâni kin-hmink</span></i><span class="calibre13"><br class="calibre1"/>
              Gel gidelim bostâna şarâb içelim.</span></p>

              <p class="evliya5"><span class="calibre13"> </span></p>
            </td>
          </tr>

          <tr class="calibre15">
            <td class="calibre139" colspan="2" valign="top" width="107">
              <p class="evliya5"><i class="calibre3"><span class="calibre13">Âh im-hökiz diğa</span></i><span class="calibre13"><br class="calibre1"/>
              Ah cânım oğlan.</span></p>

              <p class="evliya5"><span class="calibre13"> </span></p>
            </td>

            <td class="calibre140" colspan="8" valign="top" width="213">
              <p class="evliya5"><i class="calibre3"><span class="calibre13">Âhbâr ekü îç küzis im-hökiz</span></i><span class="calibre13"><br class="calibre1"/>
              Kardaş gel ne istersin cânım.</span></p>
            </td>
          </tr>

          <tr class="calibre15">
            <td class="calibre53" colspan="5" valign="top" width="160">
              <p class="evliya5"><i class="calibre3"><span class="calibre13">Bahâdir hist kizî kisîrim</span></i><span class="calibre13"><br class="calibre1"/>
              Bahâdur pek seni severim.</span></p>

              <p class="evliya5"><span class="calibre13"> </span></p>
            </td>

            <td class="calibre53" colspan="3" valign="top" width="160">
              <p class="evliya5"><i class="calibre3"><span class="calibre13">Yes-iz kizî kisîrim</span></i><span class="calibre13"><br class="calibre1"/>
              Bende seni severim.</span></p>
            </td>

            <td class="calibre61" colspan="2" width="24">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre53" colspan="5" valign="top" width="160">
              <p class="evliya5"><i class="calibre3"><span class="calibre13">Ekü irtank mir dünî</span></i><span class="calibre13"><br class="calibre1"/>
              Gel gidelim bizim eve hem.</span></p>

              <p class="evliya5"><span class="calibre13"> </span></p>
            </td>

            <td class="calibre141" colspan="4" valign="top" width="173">
              <p class="evliya5"><i class="calibre3"><span class="calibre13">Vâgî key-küm tün kunî</span></i><span class="calibre13"><br class="calibre1"/>
              Yarın gelirim, hemân şarâb al.</span></p>
            </td>

            <td class="calibre130" width="11">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre142" colspan="4" valign="top" width="133">
              <p class="evliya5"><i class="calibre3"><span class="calibre13">Âz-nis-tink himink</span></i><span class="calibre13"><br class="calibre1"/>
              Oturalım içelim.</span></p>

              <p class="evliya5"><span class="calibre13"> </span></p>
            </td>

            <td class="calibre143" colspan="5" valign="top" width="200">
              <p class="evliya5"><i class="calibre3"><span class="calibre13">Bahâdür înç kiginâ ez keşîr kiginâ</span></i><span class="calibre13"><br class="calibre1"/>
              Bahâdur ne olursa bu gece olur.</span></p>
            </td>

            <td class="calibre130" width="11">
              <p class="MsoNormal5"> </p>
            </td>
          </tr>

          <tr class="calibre15">
            <td class="calibre53" colspan="5" valign="top" width="160">
              <p class="evliya5"><i class="calibre3"><span class="calibre13">Ekü kinîk</span></i><span class="calibre13"><br class="calibre1"/>
              Gel yatalım!</span></p>

              <p class="evliya5"><span class="calibre13"> </span></p>
            </td>

            <td class="calibre144" colspan="5" width="184">
              <p class="MsoNormal5"> </p>
            </td>
          </tr>

          <tr class="calibre23">
            <td class="calibre145" width="80"/>

            <td class="calibre146" width="27"/>

            <td class="calibre131" width="17"/>

            <td class="calibre147" width="9"/>

            <td class="calibre146" width="27"/>

            <td class="calibre58" width="53"/>

            <td class="calibre146" width="27"/>

            <td class="calibre145" width="80"/>

            <td class="calibre71" width="13"/>

            <td class="calibre130" width="11"/>
          </tr>
        </tbody>
      </table>

      <p class="evliyasatr">................ 2 satır boş .................<b class="calibre2"><i class="calibre3">[80a]</i></b></p>

      <p class="evliyasatr1"> </p>

      <p class="evliyasatr">Sene (---) târîhinde şehr-i Sivas'dan Murtezâ Paşa efendimiz eyâlet-i Diyârbekir'de (---) hâkimi olan (---) kîse mâlı olup tahsîliyçün bu hakîri gönderüp,</p>

      <p class="balkorta2">Eyâlet-i Sivas'da ve eyâlet-i Diyârbekir'de seyr etdiğimiz büleyde ve şehr ü kılâ‘ları ve uyûn-ı câriyeleri ve ibret-nümâ âsâr-ı binâları vü niçe kazâ ve nevâhî ayân u beyân eder</p>

      <p class="evliyasatr">Evvelâ <i class="calibre3">Bismillâh</i> ile kal‘a-i Sivas'dan cânib-i şarka Sivas sahrâsı içre cereyân eden nehr-i Kızılırmağı Zığzığı cisri on sekiz göz kantara-yı azîmdir. Tâ vasatında namâzgâhı var. Eğri köprü nâmiyle meşhûr-i âfâk kavs-i Kuzah'dan nişân verir kehkeşân-âsâ her tâk-i Havernâkı semâya ser-çekmiş bir kantara-i azîmdir. Anı ubûr edüp yine cânib-i şarka,</p>

      <p class="evliyasatr"><b class="calibre2">Menzil-i karye-i Zığzığı</b>: Cümle ahâlîsi Ermenîlerdir. Andan yine şarka 8 sâ‘atde,</p>

      <p class="evliyasatr"><b class="calibre2">Menzil-i karye-i Tapanoğlu</b>: Karabel dibinde ve Karabel çayı kenarında yüz hâneli müselmân köydür ve bir câmi‘i var. Bu Karabel çayı ol dağlardan cem‘ olup cânib-i garba cereyân ederek nehr-i Kızılırmağ'a mahlût olur. Ba‘dehû Karabel'i aşup (---) sâ‘atde,</p>

      <p class="evliyasatr"><b class="calibre2">Menzil-i karye-i Bağbasan</b>: Cümle halkı müslimlerdir. Hattâ Alî Dede tekyesi nâmiyle bir ulu âsitânesi var. Andan cânib-i şarka (---) sâ‘atde,</p>

      <p class="evliyasatr"><b class="calibre2">Menzil-i karye-i Zeneski</b>: Kasaba-misâl bâğlı ve bâğçeli ve (---) hâneli ve câmi‘ ve hânlı ve hafta bâzârı durur bir ma‘mûr u müzeyyen büleydedir. Âsitâne-i sa‘âdetde Başbakıkulu İbrâhîm Ağa'nın karyesidir ve nehr-i Furât-ı âb-ı hayât kenarındadır. Lâkin Sivas tarafındadır. Andan atlar ile nehr-i Furât'ı ubûr edüp cânib-i şarka 6 sâ‘atde,</p>

      <p class="balkorta15">Evsâf-ı mahbeshâne-i Divrîğ<span class="calibre33">;</span> şehr-i hirre kal‘a-i kutta-i hısn-ı hasîn ü sedd-i metîn ü püşte-i âlî ya‘nî sûr-ı Divriği </p>

      <p class="evliyasatr">İbtidâ imâretinde sebeb <i class="calibre3">Târîh-i Yanvan</i> kavli üzre Hazret-i Süleymân'dır. Dîvrîğ<span class="calibre33">;</span> nâm bir div-i bî-âmân var idi. İdincik şehrinde Belkîs'e bir sarây-ı azîm binâ ederken bu Dîvrîğ hizmet etmede ta‘annüd edüp kayd-bend ile bu Dîvrîğ kayasında habs edüp bu yalçın kaya gârında niçe sene mahbûs kalup ba‘dehû Hazret-i Zekeriyyâ asrında Sivas kal‘ası sâhibi bu Divriği binâ edüp ismine Süleymân Nebî habs etdüğü devin ismin koyup Divriği deyü tesmiyye etdiler. Ba‘dehû niçe mülûkden mülûke değüp âhir sene 200 târîhinde Âl-i Dânişmendiyye i‘ânetiyle Hazret-i Ömer evlâdlarından Malâtiyye'yi feth eden Emîr Ömer b. Lokmân halîfe Ermenî elinden feth edüp yine kefere-i Ermenî istilâ edüp ba‘dehû sene 478 târîhinde Âl-i Selçukiyân'dan (---) destine girmiştir. Andan Âl-i Osmâniyân'dan sene (---) târîhinde Çelebi Sultân Mehemmed ibn Yıldırım Hân zor-ı bâzû ile Ermenîler destinden feth edüp sene (---) târîhinde Bâyezîd-i Velî asrında şâh-ı Acem Sivas'a ve Tokad'a gelince istîlâ edüp sene (---) târîhinde ahâlîsi Çıldır gazâsından sonra Selîm şâh-ı Evvel'e mutî‘ [ü] münkâd olup eyâlet-i Sivas'da sancakbeği tahtı oldu. Taraf-ı pâdişâhîden kânûnnâme-i Süleymân Hân üzre beğinin hâss-ı hümâyûnu (---) yük akçedir. Livâsında erbâb-ı timar (---) ve erbâb-ı zu‘amâsı (---) ve paşası askeriyle cümle iki bin asker olur. Alaybeğisi ve çeribaşısı ve yüzbaşısı vardır. şeyhülislâmı ve nakîbü'l-eşrâfı ve paşalar ve beğleri ve a‘yân [u] eşrâfı ve ulemâ ü sulehâsı gâyet çokdur. Sipâh kethüdâyeri ve yeniçeri serdârı ve üç yüz akçe pâyesiyle şerîf kazâdır ve şehir nâ’ibi ve muhtesibi ve bâcdârı vardır. Kadısına cümle (---) aded nevâhî kurâlarından altı kîse hâsıl olur. Paşasına ber-vech-i adâlet cüz’-i ma‘dûdu üzre otuz kîse hâsıl olur, zîrâ mutî‘ [ü] münkâd ahâlîsi vardır.</p>

      <p class="evliyasatr"><b class="calibre2">Eşkâl-i kal‘a-i Divriği</b>: Nehr-i azîm mâ’-i Furât kenarında evc-i âsumâne ser çekmiş yalçın kan[t]ara kaya üzre kâr-ı kadîm bir kal‘ası ve Mardin kal‘ası ve Mardin kal‘asından sonra bu Divriği kal‘asıdır. Hakkâ ki Süleymân Nebî Dîvrîğ'i haps etdüğü kadar vardı. Eyle bir kal‘a-i serâmeddir kim muhâsara ile emân deyüp feth ola yohsa bir vecih ile bir tarafdan lağım ve sibe ve meterîs etmek mümkün değildir. Meğer derûn-ı kal‘ada kaht [u] galâ ola.</p>

      <p class="evliyasatr">Ammâ suya usret çekmezler, zîrâ yukaru iç kal‘a kayasının tâ zirve-i a‘lâsından iki bin kademe kesme taş nerdübân ile tâ nehr-i Furât'a nüzûl olunur. Bir gûne musanna‘ su yolı var kim <b class="calibre2"><i class="calibre3"><span class="calibre13">[80b]</span></i></b> diller ile ta‘bîr ve kalemler ile tahrîr olunmaz. Suya gidenin başka yolu vardır. Su getirenlerin gayri râhı vardır. Yine birbirlerine nâzırdırlar. Tarz-ı garîb bir râh-ı acîbdir. Bundan gayrı yine derûn-ı kal‘ada yine matar-ı rahmetden cem‘ olma su sarnıcları vardır ve buğday anbârları ve cebehâneleri ve derûn-ı kal‘ada cümle üç yüz aded hâk-i pâk ile mestûr hâneleri ve bir câmi‘i ve kal‘anın cânib-i garba nâzır bir demir kapusu aşağı şehre mekşûfdur.</p>

      <p class="evliyasatr">Kal‘ası şekl-i müdevver şeddâdî taş binâdır. Burc [u] bârûları metîn u ra‘nâdır. Dâ’iren-mâdâr (---) adımdır. Yeniçeri ocağından kal‘a dizdârı ve (---) aded kal‘a neferâtları vardır. Gerçi iç ildir serhadd değildir, ammâ Celâlî ve Cemâlî mütehassın olmasın içün neferâtları ve kifâyet mikdârı cebehânesi ve şâhâne latîf topları her yevm-i ıydde ve leyle-i mübârekelerde atılup şehr velvela-nâk olur.</p>

      <p class="evliyasatr">Ammâ bu kal‘a içre bâğ u bâğçe ve çârsû-yı bâzâr ve hammâm [u] bezzâzistân yokdur. Zîrâ evc-i semâya ser-çekmiş urûcu mu‘sir bir kal‘a-i bülenddir.</p>

      <p class="evliyasatr">Bu sûrun dibindeki cirit meydânından cisr ile nehr-i Furât'ı geçüp Divriği'nin su aşırısından,</p>

      <p class="evliyasatr"><b class="calibre2">Kal‘a-i Kestigân:</b> Bu dahi Divriği'ye mu‘âdil bir kal‘a-i bî-mu‘âdil-i hasîn vâcibü's-seyrdir. Ammâ neferâtı ve a‘yân ile ma‘mûr değildir. Kayâsıraların duhterlerinden Kestigân nâm bir bâkire-i nâ-çîze-i nâ-şükûfte inşâ etmişdir. Furât nehrinin karşu tarafında bir mahsûldâr turâb-ı pâkde vâki‘ olmuş vâcibü's-seyr ibret-nümâ bir kal‘a-i zîbâdır.</p>

      <p class="evliyasatr">Divriği kal‘asıyla bu Kestigân kal‘ası mâbeyninde nehr-i Furât cereyân edüp andan kal‘a-i Eğin'e, andan Arabkîr'e, andan kal‘a-i Çemişkezek'e varup anın kurbundan Çat nâm mahalde nehr-i Furât'a mahlût olup niçe kılâ‘lara uğrayup andan Birecik'e andan yigirmi konakda Basra kurbunda kal‘a-i Kurna dibinde nehr-i şatt'a munsab olup şattü'l-Arab olduğu nehr-i Furât'ın tulû‘u Erzurûm'da olduğu mahalde gurûbuna dek nehr-i Furât'ın evsâfı nass-ı kâtı‘la ve hadîs-i şerîf ile ve kelâm-i Alî mufassal tahrîr olunmuşdur. Zîrâ Arz-ı Mukaddes içre bu nehr-i Furât ile nehr-i Âsî'den gayri ulu su yokdur. Ammâ bu kal‘a-i Divriği'ye geldüğü mahalde dahi ibtidâlarıdır, nehr-i azîm olmayup mâh-ı temmûzda at ile ubûr olunmak mümkündür. Cümle Divriği halkı bu âb-ı hayâtdan nûş ederler.</p>

      <p class="evliyasatr"><b class="calibre2">Evsâf-ı aşağı varoş-ı Divriği şehri:</b> Ensesi kal‘a bayırına yamanmış cümle hâneleri cânib-i garba nâzır nehr-i Furât-ı mâ’-i hayât kenarında bâğlı ve bâğçeli ma‘mûr ve âbâdân cümle (---) aded hâne-i zîbâlar ve kâ‘a-i ra‘nâlar ve sarây-ı azîmler ile ârâste ve hadîka-i Rıdvân ile pîrâste bir şehr-i müzeyyendir. Cümle kırk altı mahalledir.</p>

      <p class="evliyasatr"><b class="calibre2">Evsâf-ı esmâ-i mahallât:</b> Mahalle-i Alî Paşa, mahalle-i Hâmis Ağa ve mahalle-i Bekir Çavuş ve mahalle-i Keyvân Ağa ve (---) ma‘mûr mahalleler bunlardır.</p>

      <p class="evliyasatr"><b class="calibre2">Esmâ-i sarây-ı a‘yân [u] kibâr ve hânedân-ı vüzerâ:</b> Cümle (---) aded sarâylardır. Evvelâ çârsû başında Paşa sarâyı ve Alî Paşa sarâyı ve dere karşusundadır ve Mehemmed Ağa sarâyı çârsû başındadır. Mahkemesi Ulucâmi‘ kurbundadır.</p>

      <p class="evliyasatr"><b class="calibre2">Evsâf-ı cevâmi‘hâ-yı Divriği:</b> Cümle (---) aded mihrâbdır. Evvelâ cümleden ma‘bed-i kadîm Ulucâmi‘ bu varoşdadır. Bu şehr içre bundan büyük câmi‘ yokdur. Tûlen ve arzen (---) ayakdır ve derûn-ı câmi‘de cümle (---) aded sütûn-ı müntehâlardır ve cümle üç aded kapusu var ve bir minâre-i ibret-nümâsı var, ammâ bu câmi‘in bânîsi Âl-i Selçukiyân'dan Sultân Alâ’eddîn'dir. "Bu câmi‘e yedi Rûm harâcı masrûf etmişdir" deyü der-i dîvârında târîhi ve cümle evkâfları tahrîr olunmuşdur. Üstâd-ı mermer-bür bu câmi‘e eyle emek sarf edüp cemî‘i der-i dîvârın eyle bûkalemûn etmişdir kim ne Ayasulug'da Sultân Ya‘kûb câmi‘i ne Bursa'da Yıldırım Hân'ın Ulu câmi‘i ve ne Sinop şehrindeki minber nakşı ve ne diyâr-ı Rûm'da Âtin'de Ebü'l-feth câmi‘i ve ne Budin serhaddinde Kal‘a-i Üstorgon câmi‘i bu Divriği câmi‘inin icrâ-yı ma‘rifetine hemtâ olamazlar. El-hâsıl midhatinde diller kâsırdır. Ve icâbet-i du‘â mahalli olmağıla şeb [u] rûz cemâ‘at-i kesîreden hâlî değildir. (---) (---) (---) (---) <b class="calibre2"><i class="calibre3"><span class="calibre13">[81a]</span></i></b> Ve Kızıl Medrese câmi‘i. Çârsûbaşında (---) (---) câmi‘-i Hatîb. şems-i Bezmgâh câmi‘i.</p>

      <p class="evliyasatr">Bunlardan mâ‘adâ mesâcidlerdir.</p>

      <p class="evliyasatr"> ................ (3 satır boş) ................</p>

      <p class="evliyasatr"><b class="calibre2">Der-sitâyiş-i dârü't-tedrîs-i Divriği:</b> Cümle (---) aded dârü't-tahsîl-i ulûmdur. Evvelâ medrese-i Ulucâmi‘ ve Kızıl medrese ve medrese-i Hatîbzâde ve (---) (---) (---) (---) (---) (---) (---)</p>

      <p class="evliyasatr"><b class="calibre2">Der-beyân-ı mekteb-i sıbyân-ı ebcedhân</b>: Cümle (---) aded dârü't-ta‘lîmdir. (---) (---) (---) (---) (---)</p>

      <p class="evliyasatr">................ (1 satır boş) .................</p>

      <p class="evliyasatr"><b class="calibre2">Tavsîf-i hammâmât-ı Divriği</b>: Cümle (---) aded hammâmdır. Evvelâ Hatîb hammâmı, Sıya hammâmı, Bekir Çavuş hammâmı</p>

      <p class="evliyasatr">................ (1 satır boş) .................</p>

      <p class="evliyasatr"><b class="calibre2">Ta‘rîf-i hân-ı hâcegân</b>: Cümle (---) aded vekâle-i tüccârândır(---) (---) (---) (---) (---) (---)</p>

      <p class="evliyasatr">................ (1 satır boş) .................</p>

      <p class="evliyasatr"><b class="calibre2">Evsâf-ı esvâk-ı sultânî:</b> Cümle aded dükkândır ve gâyet müzeyyendir. Cümle râhlarının üzerleri mestûrdur. Ammâ bezzâzistânı (---)</p>

      <p class="evliyasatr">................ (1 satır boş) .................</p>

      <p class="evliyasatr"><b class="calibre2">şehrengîz-i mahbûbân:</b></p>

      <p class="evliyasatr">................ (2 satır boş) .................</p>

      <p class="evliyasatr"><b class="calibre2">Sitâyiş-i me’kûlât [u] meşrûbât:</b> Cümleden evkâf-ı Resûlullâh olan dud meyvesinin elvânı meşhûrdur. Husûsan siyâh dudu ve mor dudu ve beyâz dudunun hoş-âbı ve bekmezi ve şerbeti rub‘-ı meskûnde yokdur (---)</p>

      <p class="evliyasatr">................ (1 satır boş) .................</p>

      <p class="evliyasatr"><b class="calibre2">Hüsn-i ülfet-i ahâlî-i Divriği:</b> A‘yân [u] kibârı gâyet çokdur. Cümle halkı garîb-dostlardır. Elsine-i nâsda Divriği hurânı meşhûrdur, ammâ efsâne-i kelâm-ı gaddârdır. Cümle garîb u gurebâları her şeb misâfirsiz olmak ihtimâlleri yokdur. A‘yânı çokdur. Halkı Ervâmdır re‘âyâsı Türkmândır ve Kürd ve Ermenîdir. şehr-i Malâtiyye bu Divriği'nin cânib-i kıblesine bir menzil karîb olmağıla bu Divriği hâkinde sâkin olan re‘âyâ vü berâyânın tekâlîf-i örfiyelerin cümle Malâtiyye muhassılı tahsîl eder.</p>

      <p class="evliyasatr"><b class="calibre2">Evsâf-ı külliyât-ı Divriği:</b> Temâşâ-yı garîbedir kim bu şehir nehr-i Furât kenarında olmağıla yomca odunu nâmiyle bir gûne kısacık tomruk odunları olur. Furât'dan yukaru dağlarda herkes odunı kesüp birer gûne nişân koyup nehr-i Furât'a ilkâ eder. şehir kurbunda bendlerde cümle odunlar karâr edüp herkes nişânlarıyla hatabların alup ta‘âm pişirirler, temâşâdır.</p>

      <p class="evliyasatr"><b class="calibre2">Temâşâ-yı garîbe:</b> Rûm ve Arab ve Acem'de bu Divriği'nin kedisi kadar nâzlı ve şûrîze ve mahbûb u sayyâd u mü’eddeb hirre olmazdır. Gerçi Mısır Elvâhının Tarabefzûn'un ve Sinop şehrinin kedisi dahi meşhûrdur, ammâ bu Divriği kedisi semîn ü cesîm ve semmûr-misâl mücellâ postlu niçe bin elvân kedisi olur. Hattâ Rûm'dan Acem diyârında vilâyet-i Erdebîl şehrine hedayâ götürüp Acem'de kafes içre dellâl başında gezdirüp bâzâr-ı şâhîde ve bezzâzistânda "Bir tümen iki tümen akçe!" deyü mezâd-ı şâhîde bey‘ olunur Divriği kedisi olur. Husûsan ahte hirre olursa ana bahâ ermez, zîrâ şehr-i Erdebîl içre kedi mu‘ammer olmadığından fâre-i Erbebîl gâyet meşhûrdur. Gerçi kavm-i Acemin sakalları cemberisdir, ammâ bıyıklarını cümle sıçan yediklerinden Divriği kedisin girân bahâya alırlar. Nidâ-yı dellâl-i gürbe-i Erdebîl "Ey tâlibân-ı mirrâbe ve sinnûre-i sayyâde ve mü’eddebe-i hirrâbe ve mûnis-i tarrâbe ve hasmâne-i fârâbe! Lâkin serrâke değildir; mûnis-i gam-hâredir" deyü gürbe dellâlları <b class="calibre2"><i class="calibre3"><span class="calibre13">[81b]</span></i></b> beyâtî makâmıyla teğannî ederek kafesleriyle Divriği kedilerin başları üzre gezdirüp fürûht ederler. Zîrâ ahâlî-i Erdebîl'in câmeleri hırka-i peşmîne-misâl fâre derdinden pâre pâre olmuşdur. Anın içün şehr-i Erdebîl-i zebîlde hirre ya‘nî gürbe ya‘nî kutta ya‘nî sinnûre ya‘nî mirrâbe ya‘nî mâçî pistân u mistân ya‘nî kedi zî-kıymet olup Erdebîl mezâdında satılır. Tâ bu mertebe Divriği kedisi meşhûrdur. Ammâ fakîr hirrelere Divriği kadılarının müflisce olanları gâyet hasımdır. Senede kırk elli aded kedileri nihânîve katl edüp debâğat etdirüp vakt-i şitâda kürk edüp geyerler. Moskov diyârının zîncâb kürkünden aslâ fark olunmaz. Ahmer-gûn postlu gürbeleri Azak cılkavası kürkünden fark olunmaz. Ve bu şehrin cânib-i garbında olan dağlar üzre bâğlardır. Kuru Kavak yaylası derler bir âb-ı hayât suyu var. Hevâsı dahi gâyet latîf u hoş hevâ bir şehr-i zîbâdır (---)</p>

      <p class="evliyasatr">................ 2 satır boş .................</p>
    </div>
  </div>
</body>
</html>