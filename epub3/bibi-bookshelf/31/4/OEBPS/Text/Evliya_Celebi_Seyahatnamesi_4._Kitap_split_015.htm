<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="WordSection">
    <p class="Balk2">Binâ-yı Bağdâd-ı behişt-âbâdın bânîlerin beyân u ayân eder</p>

    <p class="iindekiler"><span class="calibre27">Manzara-i evvel oldur kim müverrihân-ı Arab u Acem ve Hind ü Sind ü Rûm ve nükte-pezîrân-ı zevi'l-mefhûm kavilleri üzre ba‘de't-Tûfân Ays evlâdlarından Heremdâd nâm bir melik bir kal‘a-i azîm ü hısn-ı hasîn ü sedd-i metîn binâ edüp anın ismiyle müsemmâ Heremdâd nâm bir sûr-ı âbâddandır. Hâlâ bu imâr olan Bağdâd'dan aşağı Eski Bağdâd dedikleri şehr-i Heremdâd idi kim hâlâ eser-i binâları Şattu'l-Arab kenârından cânib-i şarkda tâk-i Kisrâ'ya varup tâ nehr-i Diyâle'ye varınca iki günlük yollarda âsâr-ı imâretleri zâhir ü bâhirdir. Harâbâbâdı içre âdem girse gâ’ib olur.</span></p>

    <p class="iindekiler"><span class="calibre27">Müverrihân-ı kudemâ olan Mıkdısî-i Yarmenî bu hâk-i Irâk tahrîrinde yed-i tûlâsın ayân u beyân edüp mezkûr Eski Bağdâd-ı Heremdâd hakkında eyle tahrîr ü tasdîr ü terkîm edüp eydür kim: "Hâk-i Irâk hudûdu tûlen Tikrit şehrinden tâ şehr-i Sadan'a varınca idi. Ve arzı şehr-i Kâdisiyye'den tâ şehr-i Hulvân'a varınca hudûd-ı İremleri varmış idi. Ve nefs-i şehr-i Heremdâd Şattu'l-Arab kenârından cânib-i şarka iki günlük yolda nehr-i Diyâle'ye varmış. Tûlen ve arzen bir sevâd-ı mu‘azzam idi. Ve vasat-ı şehir içre tâ nehr-i Diyâle'den üç aded tur‘a gelüp cereyân ederdi. Ve ol asırda cümle hâk-i Irâk'da nehr-i Şatt ve nehr-i Furât ve nehr-i Diyâle'den cümle yedi bin aded tur‘alar cereyân edüp arz-ı Irâk'ı saky edermiş. Ve bu Heremdâd'un vasatında deyr-i püt-gedesi var imiş kim cemî‘i kıbâbları üç bin amûd-ı müntehâ üzre mebnî üç bin altmış aded kıbâbları olup yedi bin aded huddâmları var imiş. Ve nehr-i Van <b class="calibre1">[332b]</b> dahi Kürdistân kuhlarından gelüp nehr-i Dicle'ye bu Heremdâd altında mahlût olurmuş. Ve nehr-i İsâ içre ve nehr-i Serâb kenârınca niçe bin âsiyâb-ı dakîkler deverân edüp mezkûr nehreyn-i mübârekeynler üzre niçe bin keştîler şinâverlik edüp şehr-i Heremdâd'a tüccârân ile metâ‘ getirüp kâlâ vü vâlâ getirirlerdi. Ve ne mertebede sevâd-ı mu‘azzam idüğü andan ma‘lûm-ı sa‘âdet ola kim bu şehr içre hammâm-ı hâs [u] âm ile hammâmât-ı mahsûs-ı benâm altmış bin hammâm idi" deyü tahrîr etmişler. Hattâ Cerîr-i Taberî dahi "Bu Eski Bağdâd-ı Heremdâd'ın her hammâmı içre beşer âdem olsa olmaz her hammâmda ellişer huddâm var idi", deyü bî-hisâb benî Âdem tahrîr etmiş "Ve cümle kırk bin sırmakeş ve altı bin zerkûb var idi. Gayri esvâk-ı bâzârı ve niçe kerre yüz dükkânçeleri ve niçe yüz bin aded âsâr-ı imârâtları ana göre kıyâs oluna." deyü tahrîr etmişler. Ammâ şimdiki hâlde kân-ı mâr-ı mûr [u] bûm-ı gurâb olup ancak âsâr-ı binâdan Tâk-i Kisrâ nâm bir binâ-yı benâm kalmışdır. İnşâallahu Ta‘âlâ mahalliyle ol dahi tahrîr olunur.</span></p>

    <p class="iindekiler"><span class="calibre27">Ehl-i hâl olan bu köhne-âbâdın harâbından ibret almak gerekdir kim âyet:</span> <a class="pcalibre pcalibre1" id="_ftnref89"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn89" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[89]</span></span></sup></span></span></a><span class="calibre27"> nassı nâzil olmuşdur kim bundan ukalâ-yı dûrbîn-fikr ibret almak gerekdir.</span></p>

    <p class="Balk5">Sebeb-i harâbî-i Bağdâd-ı atîk</p>

    <p class="iindekiler"><span class="calibre27">Bu şehr-i Heremdâd'da bir zamân kavm-i Yahûd çok olmağile Buhtunnasr hûn-ı Yahyâ talebiyçün hurûc edüp ibtidâ bu şehrin Yahûdların kırup şehri dahi harâb u yebâb etdi ve altı yüz sene harâb yatdı. Ba‘dehû Hazret-i Risâlet-penâh senesinden evvel Enûşirvân-ı âdil yedi aded kenz-i Kârûn bulup bu şehr-i Bağdâd-ı atîki ve Tâk-i Kisrâ'yı imâr etdi. Zîrâ Tâk-i Kisrâ eyle bir kasr-ı ulyâ idi kim cemî‘i selâtîn-i Irâk'ın yaylagâhı idi. Hazret-i Resûl-i Ekrem sa‘âdetle rahm-i mâder-i Emîne Hâtûn'dan Mekke-i Mükerreme'de müştakk olduğu leyle-i mübârekde bu Tâk-i Kisrâ münhedim oldu ve Urfa şehrinde âteşgede-i Nemrûd-ı merdûd söndü ve Tarabefzûn şehrinde üç yüz tılsımât ser-nigûn oldu ve Kırım diyârında kal‘a-i Kefe'de tuçdan bir atlı sûret ile ser-nigûn oldu ve İslâmbol'da Sarâyburnu'nda ve Atmeydânı'nda ve Altımermer'de ve Yedikulle'de ve Avretbâzârı ve Tavukbâzârı'nda ve Galata Kullesi yerinde üç yüz altmış altı {aded} tılsımâtlar cümle baş aşağı olup Ayasofya kubbesi ve İşpaniye'de Kızılelma Deyri kubbesi münhedim oldu.</span></p>

    <p class="iindekiler"><span class="calibre27">Ve'l-hâsıl "Leyle-i mevlûd-ı Nebî'de bu rûy-ı arz içre yetmiş bin alâmet zuhûr etdi." deyü cümle müverrihler ve cemî‘i ehl-i siyerler yazdığından mâ‘adâ Rûm Yanvân ve Mıkdısî-i Yarmen târîhlerinde ve gayrı milel bile târîhlerinden tahrîr etmişlerdir. Zîrâ cümle Nasârâ Hazret-i Resûl'i inkâr etmezler, ammâ kavm-i Arab'a ba‘s oldu derler.</span></p>

    <p class="iindekiler"><span class="calibre27">{Ezîn-cânib} ba‘dehû Enûşirvân Hazret'in zamânında Bağdâd meliki idi. Hazret'e mu‘tekid olup Hâtem-i Tay nâm Arab beğin hedâyâ ile Hazret'e gönderüp mübârek ağzı yarların ricâ etmişdi. Hazret-i Resûl-i Ekrem dahi ricâsın kabûl edüp ağzı yarın âb-ı Zemzem ile mülammâ‘ edüp Hâtem-i Tay Enûşirvân-ı âdile götürüp kireç ve cıbıs içine Hazret'in ağzı yarın katup Tâk-i Kisrâ-yı Enûşirvân ta‘mîr etdi. İlâ hâze'l-ân râygân bir tâk-i Enûşirvân'dır. Ol sene Hazret-i Risâlet-penâh henüz yigirmi sinneye bâliğ iken ol sene Enûşirvân ve Hâtem-i Tay nâm mîr-i Arab merhûm oldu. Hikmet-i Hudâ Enûşirvân mevt olduğu sâ‘at bir zelzele-i azîm olup cümle halkıyla Eski Bağdâd münhedim oldu. "Bu zemîn menhûs-ı ekberdir." deyü yigirmi sene dahi mu‘attal yatup Hazret-i Risâlet'e kırk yaşında nübüvvet geldikde,</span></p>

    <p class="Balk2">Evsâf-ı kal‘a-i cedîd {ya‘nî} Irâk-ı Bağdâd-ı sedd-i sedîd</p>

    <p class="iindekiler"><span class="calibre27">Çünkim Hazret-i Risâlet'e kırk yaşında</span> <a class="pcalibre pcalibre1" id="_ftnref90"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn90" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[90]</span></span></sup></span></span></a><span class="calibre27"> emriyle nübüvvet geldikde Bâğ ibn Dâd bin Ankâyi'd-Dâr-ı ber-murâd evlâd-ı Amâlika'dan idi. Hazrete gelüp Bâğ ve pederi Dâd huzûr-ı Resûl'de îmân ile müşerref olup Melik Bâğ bir kal‘a âbâd etmeğe Hazret'den izin taleb etdi. Hazret dahi izin verüp "Dâr-ı Nu‘mân-ı na‘îmân dârü'l-hilâfe-i dâr-ı Bağdâd ola" buyurmuşlar.</span></p>

    <p class="iindekiler"><span class="calibre27">Andan Bâğ ve pederi Dâd <b class="calibre1">[333a]</b> hâk-i Irâk'a gelüp hâlâ şimdiki Bağdâd'ın esâsına şürû‘ edüp Hazret'in nübüvveti gününden tâ hicret-i Resûl'ün evvelki senesinde tamâm olup Bâğ ve pederi Dâd binâ etmeğile kal‘a-i Bağdâd denilmesinin vech-i tesmiyyesi oldur.</span></p>

    <p class="iindekiler"><b class="calibre1"><span class="calibre27">Bânî-i sânîsi,</span></b> <span class="calibre27">Hürmüz-i Tâcdâr ibn Enûşirvân'dır. Ekâsire melikleri bu Tâcdâr'da inkırâz buldu. Ammâ Gürcîstân'da kavm-i Dâdyân ekâsireden olmak iddi‘âsın ederler.</span></p>

    <p class="iindekiler"><b class="calibre1"><span class="calibre27">Bânî-i sâlisi,</span></b> <span class="calibre27">Âl-i Emeviyyûn'dan el-Melikü'l-Devânîkî tevsî‘ etdi ve gâyet ma‘mûr etdi. Bu Mansûr-ı Devânıkî gâyet hasîs ü le‘îm ü nekes kes olup hisset denâ’etinden bir dankı hisâb etdiğiyçün Mansûr-ı Devânıkî derlerdi. Gerçi gaddâr halk eyle derler ammâ Âl-i Emeviyyûn'dan eyle bir sâhib-i kerem ve sâhibü'l-hayrât gelmemişdir. Bu Bağdâd kal‘asın tevsî‘ etdikden sonra Mekke-i mükerreme'ye varup Harem-i Mekke'yi ve cemî‘i kıbâbların müceddeden tevsî‘ edüp ve iki aded minâre-i serâmed inşâ edüp hâlâ Harem-i şerîf etrâfında yedi aded minâre-i âlî olmışdır kim her biri beşer ve dörder şerîfeli minâre-i bâlâlardır. Ba‘dehû Devânıkî Hazret-i Resûl'i vâkı‘asında görüp "Yâ Mansûr, benim şefâ‘time gel!" derler. Hikmet-i Hudâ ertesi Mansûr-ı Devânıkî merhûm olup Mekke-i Mükerreme hâricinde cânib-i şimâlde Bâb-ı Mu‘allâ nâm bir makâm-ı benâmda kıbâbı içinde medfûndur. <i class="calibre2">Rahmetullahi aleyh</i>. Andan,</span></p>

    <p class="iindekiler"><b class="calibre1"><span class="calibre27">Bânî-i râbi‘-i Bağdâd-ı evvel,</span></b> <span class="calibre27">Abbâsiyân'dan Halîfe Abdullah ibn Muhammed ibn Alî ibn Abbâs'dır.</span></p>

    <p class="iindekiler"><b class="calibre1"><span class="calibre27">Bânî-i hâmisi,</span></b> <span class="calibre27">sene 244 târîhinde Emîrü'l-mü’minîn Hârûnu'r-Reşîd'dir.</span></p>

    <p class="iindekiler"><b class="calibre1"><span class="calibre27">Bânî-i sâdisi,</span></b> <span class="calibre27">sene (---) târîhinde Me’mûn Halîfe'dir kim Bağdâd'dan Mısır'a varup îze tarafındaki Heremeyn dağlarından kenz-i Kârûn çıkarup ol genc-i firâvân ile Bağdâd'ı behişt-âbâd etdi. Andan bakıyye-i mâl ile diyâr-ı Yunaniyân'a sefer edüp Adana şehrinin cânib-i garbîsinde altı sâ‘at karîb şehr-i Tarsus'u {Fireng elinden} dest-i kahr ile feth edüp ba‘dehû kal‘ayı ta‘mîr ü termîm ederken merhûm olup Câmi‘u'n-nûr nâmında bir câmi‘-i münevveri sâhasında âsûde olup mermer sandûkasında târîhiyle cild-i (---) (---) mastûrdur. Ba‘dehû bu şehr-i Bağdâd'ı sene (---) târîhinde yine Âl-i Abbâsiyân'dan (---) (---) Billah halîfe iken kavm-i Tatar-ı adüv-şikârdan Hulâgû Hân Bağdâd'a istîlâ edüp halîfe ve yetmiş bin hurme hâtûnun karnın yarup katl edüp Bağdâd-ı behişt-âbâd iken harâb-âbâd eder.</span></p>

    <p class="iindekiler"><b class="calibre1"><span class="calibre27">Bânî-i sâbi‘î,</span></b></p>

    <p class="iindekiler">....................(2.5 satır boş)....................</p>

    <p class="iindekiler"><b class="calibre1"><span class="calibre27">Bânî-i tâsi‘i,</span></b> <span class="calibre27">bu Bağdâd-ı behişt-âbâd-ı İremezâtü'l-imâd'ın Âl-i Ekrâd'dan Hazret-i Nûreddîn-i Şehîd sene (---) târîhinde mâlik-i Bağdâd olup Bağdâd'ı tevsî‘ ü termîm etdi. Ol sene Hazret-i Risâlet'i vâkı‘asında görüp "Yetiş yâ Nûreddîn, benim cesedim düşmanlar almak isterler!" dedikde hemân dem Nûreddîn Şâm'dan ılgarup yedi günde Medîne'ye girüp Hazret'e vaz‘-ı yed edenleri katl edüp kabr-i Resûlullah'ın cânib-i şeş cihetin tuç ile sarf edüp kubbe-i Resûl'ü ve kal‘a-i Medîne'yi Nûreddîn binâ etmişdir. Ba‘dehû merhûm olup kabri derûn-ı Şâm'da Mahkeme'ye muttasıl bir kubbe-i pür-nûr içre mestûrdur. Andan,</span></p>

    <p class="iindekiler"><b class="calibre1"><span class="calibre27">Bânî-i âşir,</span></b> <span class="calibre27">Bağdâd-ı kaviyy-i bünyâd Âzerbaycân şâhlarından Gıyâseddîn Şâh sene (---) târîhinde imâr etmişdir. Ba‘dehû diyâr-ı İrân-ı Turan ve Irâk u Âzerbaycân bilâdları tavâ’if-i mülûke dönüp niçeler Bağdâd'ın yolunda bî-ser ve niçe şâhlar mâlik-i tâc u efser olup her şâh Irâk'a mâlik olmağa cidd-i tâm ve bezl-i ihtimâm ederlerdi. Âhir,</span></p>

    <p class="iindekiler"><b class="calibre1"><span class="calibre27">Bânî-i hâdî aşeresi,</span></b> <span class="calibre27">sene 792 târîhinde sâhib-i hurûc Timur-ı pür-zor on sekiz pâdişâhlık yeri kabza-i tasarrufa alup on iki pâdişâhı rikâbında piyâdece yürüdüp Bağdâd üzre geldikde amân u zamân vermeyüp Bağdâd'a mutasarrıf olup imâr etdi. Ba‘dehû evlâdı <b class="calibre1">[333b]</b> Şehzâde (---) hilâfet-i Bağdâd'ı verüp Timur Şâh Âl-i Osmân'dan Yıldırım Bâyezîd Hân üzre hurûc edüp âhir-ı kâr dest-i Timur'da Yıldırım Hân münhezim olup asker-i Yıldırım târumâr oldukda hemân Yıldırım Hân Tatar askeri üzre dal kılıç olup hikmet-i Hudâ bir iş görememiş. Atdan tekerlenüp Yıldırım Hân'ı kavm-i Tatar huzûr-ı Timur Şâh'a götürüp Timur Hân {eydir}: "Eyle olur bürâder, bu baht hâlibdir!" deyü dilnüvâzlıklar eder. Yıldırım Bâyezîd Hân gazabından niçe gûne zebândırâzlıklar eder. Âhir Timur, Yıldırım Hân'ı demir kafes içre haps eder. Mahpus iken hummâ-yı muhrıkdan dâr-ı âhirete gider. Ol ân Çelebi Mehemmed ibn Yıldırım Hân Timur'a yetişüp Tatar askerine karışup bir kılıç urur kim Timur Şâh ancak öz başıyla diyâr-ı Horasân'a düşüp (---) (---) merhûm olur.</span></p>

    <p class="iindekiler"><span class="calibre27">Ba‘dehû Bağdâd'da evlâd-ı evlâdları hâkim-i Irâk iken sene (---) târîhinde Âl-i Karakoyunlu'dan Kara Yûsuf Şâh <b class="calibre1">bânî-i sânî</b> <b class="calibre1">aşer</b> olup Bağdâd'ı imâr etdi. Ba‘dehû,</span></p>

    <p class="iindekiler"><b class="calibre1"><span class="calibre27">Bânî-i sâlis aşer,</span></b> <span class="calibre27">Akkoyunlu'dan Âzerbaycân Şâhı Uzun Hasan-ı Bayındırî şâh-ı Irâk oldu. Ba‘dehû,</span></p>

    <p class="iindekiler"><b class="calibre1"><span class="calibre27">Bânî-i râbi‘ aşer,</span></b> <span class="calibre27">sene 913 târîhinde {târîh-i hurûc-ı Şâh İsmâ‘îl:</span></p>

    <p class="evliyasatr3"> Kâhir-i kahramân-ı melik-i Acem, sene 905}</p>

    <p class="iindekiler"><span class="calibre27">Şâh İsmâ‘îl bu yüzden mâlik-i Irâk oldu kim Şâh İsmâ‘îl Diyârbekir'i muhâsara edüp derûn-ı Âmid'de mahsûr olan Karakoyunlu Emîr Şâh Beğ şâha bi'z-zarûrî amân ile kal‘a-i Âmid'i teslîm edüp Şâh İsmâ‘îl dahi tarafından eyâlet-i Diyârbekir'i İstac(ul)lu Muhammed Hân'a verüp andan kal‘a-i Mardin'i feth idemeyüp kal‘a-i Musul'u ve kal‘a-i Şehrezûl'u cümle peymân ile feth edüp âzim-i Irâk-ı Bağdâd olup geldikde merhûm Uzun Hasan neslinden olan hâkim-i Bağdâd Emîr-i Kebîr Yâr Beğ Hân şâhın cengine mukâvemete kâdir olamayacağın bilüp Uzun Hasan evlâdlarından Sultân Murâd ibn Ya‘kûb ile Bağdâd çölünden Ane kal‘ası ve Selme kal‘ası üzre Şâm'da Mısır Sultânı Gavrî'nin vezîri Sünyâl Hân'a varup dahil düşerler. Beri tarafda Şâh İsmâ‘îl kal‘a-i Bağdâd'ı tehî bulup bilâ ceng [ü] cidâl mutasarrıf olup hükûmetin Hâdim Emîr nâm bir hân-ı benâma verüp Bağdâd'ı imâr eder. Ba‘dehû Hükûmet-i Bağdâd Şâh İsmâ‘îl tarafından sene 939 târîhinde Zülfikâr Hân'a değüp meğer derûn-ı dilden Sünnî mezheb imiş. Pes-i perdeden Sultân Süleymân Hân'a haber gönderüp derhâl ulaklarla Şâm ve Haleb ve Diyârbekir ve Mar‘aş vâlîlerine haber gidüp anlar da azîm asker ile ılgar edüp şâh-ı gümrâh bu işden âgâh olup şâhın ilkâ vü tahrîkiyle fakîr Zülfikâr Hân'ın tevâbi‘leri Zülfikâr Hân'ı zülfikâr-ı Alî ile şehîd edüp yine Şâh müceddeden mâlik-i Irâk olup hânlığı Eleşkir Hân'a ihsân edüp halîfetü'l-hulefâ lakabıyla telkîb edüp Eleşkir Hân'ın destine yarlığ-ı belîğ-i şâhî verir. Andan,</span></p>

    <p class="iindekiler"><b class="calibre1"><span class="calibre27">Bânî-i hâmis aşer,</span></b> <span class="calibre27">sene 930 târîhinde {târîh-i cülûs-ı Şâh Tahmasb, ferzend-i Şâh İsmâ‘îl <i class="calibre2">"Saltanat şod" <a class="pcalibre pcalibre1" id="_ftnref91"></a></i></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn91" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[91]</span></span></sup></span></span></a><span class="calibre27"> lafzı ve <i class="calibre2">"Cây-ı peder giriftî"</i> lafzı ve <i class="calibre2">"zıll"</i> 930 lafzı târîhdir} Şâh Tahmasb {şâh} olup Süleymân Hân havfinden Bağdâd'ı ol kadar ma‘mûr u metîn ü müstahkem etdi kim gûyâ sedd-i İskender edüp derûn-ı Bağdâd'a kırk bin tülüngî ve dizçöken asker koydu ve râhat olduk dedi. Ammâ <i class="calibre2">el‘abdü yüdebbiru vallahu yukaddiru <a class="pcalibre pcalibre1" id="_ftnref92"></a></i></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn92" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[92]</span></span></sup></span></span></a><b class="calibre1"><i class="calibre2"><span class="calibre27"> </span></i></b><span class="calibre27">Çünki kal‘a-i Bağdâd-ı bî-dâd Tahmas Şâh-ı gümrâh destinde kaldı. Ammâ nökerân-ı Kızılbaş-ı bed-ma‘âş-ı kallâş-ı nâ-tırâş kavmi derûn-ı sûrda âsûde {olan} Hazret-i Abdülkâdir-i Cîlânî ve Kassâb-ı Cömerd ve sâ’ir kibâr-ı evliyâullahların ve bîrûn-ı Bağdâd'da medfûn Hazret-i İmâmu'l-a‘zam ve hümâmü'l-akdem hazretlerinin kabr-i şerîfin, Osmânlı imâmıdır." deyü harâb u yebâb edüp âsitânesini ıstabl-ı anter eyleyüp atlar bağladılar. Belki kabr-i münevverinden cesed-i İmâm'ı çıkarup Şatt'a ilkâ etmeğe sa‘y eylediler.</span></p>

    <p class="iindekiler"><span class="calibre27">Hemân bir gice kırk aded kibâr-ı evliyâ Süleymân Hân'ın vâkı‘a{sına} girüp "Yâ Süleymân! Bizi Kızılbaş elinden halâs eylemeğe Bağdâd'a gel kim Irâk-ı Bağdâd ve Âzerbaycân-ı dilşâd cümle senindir." dediklerinde hemân Süleymân Hân hâbdan bîdâr olup bu vâkı‘a-i vâkı‘ı Şeyhülislâm olan Ebussu‘ûd Efendi'ye nakl bi'l-masdar edince hemân müftî-i hümâm "Fursat ü nusret senindir pâdişâhım. Allah mübârek eyleye. Hemân azm-i Bağdâd idin!" dedikde Süleymân Hân Makbûl İbrâhîm Paşa'yı <b class="calibre1">[334a]</b> kırk bin güzîde askere serdâr-ı mu‘azzam edüp azm-i Bağdâd etmede. Ale'l-akîb Süleymân Hân dahi yüz bin aded guzât-ı müslimîn ile kat‘-ı menâzil ve tayy-ı merâhil ederek mukaddem ceyş-i guzât-ı sipehsâlâr-ı Süleymân Hân irişüp cümle deryâ-misâl asker ile sene 940 târîhinde şehr-i Tebrîz'e dâhil olunca cümle ulemâ [ve] a‘yân-ı Tebrîz Süleymân Hân-ı zamânın istikbâline çıkup pâyendâz-ı harîrler edüp "Hayr makdem, ey Süleymân Şâh!" deyü cemî‘i bây [u] gedâ-yı pîr u cüvân Süleymân Hân'ın pây-ı semendine yüzler sürerler ve şehr-i Tebrîz'in gâret olunmamasın ricâ ederler.</span></p>

    <p class="iindekiler"><span class="calibre27">Derhâl Süleymân Hân Rûmeli vâlîsin şehr-i Tebrîz'in muhâfazasına me’mûr edüp bir ferd-i âferîde şehr-i Tebrîz'i gâret etmezler ve bir re‘âyâ vü berâyânın dane-i hardalına dest-dırâzlık etmezler.</span></p>

    <p class="iindekiler"><span class="calibre27">Ba‘dehû Tebrîz'den kalkup birkaç menzilde şehr-i Sultâniyye'ye gelirler. Cümle ahâlîsi mutî‘ [u] münkâd olurlar. Andan kalkdığı gün bir kar ve dipi ve boran olur kim nüzûl eden berf ü bârânun kesretinden ve tîn-i siyâhun vefretinden ne nasb-ı hayemâta mekân-ı ârâmgâh var ve ne yol bellü ve ne şâhrâh var ve ne alef ve ne giyâh var. Âhir yüz bin derd-i ser çekerek cümle guzât-ı müslimîn ile kal‘a-i Karakan altında meks-i hıyâm olundukda ahâlî-i Karakan dahi kal‘anın miftâhların Süleymân Hân'a teslîm ederler.</span></p>

    <p class="iindekiler"><span class="calibre27"> Andan kalkup niçe bin renc [ü] anâ çekerek Derbend-i Karakan'ı kara kan yudarak gücile ubûr ederler. Ammâ bu hakîr dahi sene 1065 Zilhiccesi'nde Acem diyârına dâhil olup ubûr etdiğimiz menâzillerdir. Ammâ Süleymân Hân hudûd-ı Isfahân'da şehr-i Dergezîn'e, andan şehr-i Hemedân'a andan birkaç menzilde Kasr-ı Şîrîn'e ve andan Dokuz Evlim nâm nehr-i azîmin sâhilinde deryâ-misâl asâkir-i İslâm nasb-ı hıyâm etdikde Bağdâd Hânı olan Tekyelü Mehemmed Hân meğer sâhib-îmân-ı Sünniyândan muhibb-i Âl-i Osmân imiş. Nihânîce Süleymân Hân'a bir varak gönderir. "Pâdişâhım! Hazret-i Resûl'i vâkı‘amda gördüm. Benim mezhebim sâhibi İmâm-ı A‘zam'ımı, Süleymân melâhide-i zenâdıkadan halâs etmeğe gelir. Hemân kal‘a-i Bağdâd'ı Süleymân'a teslîm eyle. Bu kadar mahlûk-ı Hudâ pâymâl-i rimâl olmasınlar, deyü buyurdular ve Hazret-i Abdülkâdir-i Cîlânî ve Hazret-i İmâm-ı A‘zamı da menâmımda gördüm. Süleymân'a kal‘ayı teslîm eyle, dediler. Pâdişâhıma kal‘a-i Bağdâd'ı Hudâ mübârek ide. Azametle siz karîb geldikde ben bir cânibe revâne olurum." deyü Bağdâd hânından bu gûne haber geldikde Süleymân Hân görse kim mukaddemâ kendülerinin gördüğü vâkı‘aya bu rü’yâ-yı sâdıka mutâbık geldikde hemân serdâr-ı mu‘azzamı elli bin güzîde leşkere talî‘a-i asker edüp Bağdâd üzre gönderir. Hemân akîbince Süleymân Hân dahi "Niyyetü'l-gazâ!" deyüp sa‘âdetle hareket buyururlar.</span></p>

    <p class="iindekiler"><span class="calibre27">Andan nehr-i Dokuz Evlim'i ubûr ederken tuğyân-ı nehre râst gelüp niçe yüz katar-ı mehâr u üştür ü ester bâr u bengâh bûriyâ-yı hâs gibi cereyân ederler. Ammâ hamd-i Hudâ bir câna zarar isâbet etmeyüp selâmetle ubûr ederler.</span></p>

    <p class="iindekiler"><span class="calibre27">Bu mertebe sergüzeşt [ü] serencâmları peder-i azîzim merhûm Dervîş Mehemmed Ağa-yı Zıllî-yi Ser-zergerân-ı Dergâh-ı âlî'den istimâ‘ etdik. Zîrâ ol gazâlarda bile oldukları haysiyyet ile bu gûne tahrîr olunmuşdur.</span></p>

    <p class="iindekiler"><span class="calibre27">Andan serdâr-ı Mu‘azzam {İbrâhîm Paşa} Bağdâd'a vardıkda Hâkim-i Bağdâd Tekyelü Mehemmed Hân cümle ehl [ü] ıyâliyle keştîlere binüp Basra taraflarına gider ve cümle nökerân-ı Acem-i Becem Diyâle nehrin ubûr edüp Derne ve Derteng câniblerinden diyâr-ı Fars'a ve şehr-i Kum u Kâşân'a yüz tutarlar. Çünki serdâr-ı vezîr-i dilîr bu ahvâli istimâ‘ edüp iki gün ılgar edüp Bismillah ile İmâm-ı A‘zam Bâbı'ndan sene 941 târîhinin şehr-i Cemâziyelevvelî'sinin yigirmi dördüncü günü Bağdâd-ı behişt-âbâda dâhil {olup} şehri bezekistân etdirüp cemî‘i burc u bârûları asker-i İslâm ile pür edüp tuğ ve alem ve sancağ u bayrağ ve filandıralar ile cümle dendân-ı bedenleri ve cümle ebrâcları zeyn edüp üç yaylım top ve tüfeng şâdumânları kal‘a miftâhların Süleymân Hân'a meserret haberleriyle irsâl eder.</span></p>

    <p class="iindekiler"><span class="calibre27">Andan Süleymân Şâh mâh-ı merkûmun yigirmi altıncı günü deryâ-misâl asker ile alây-ı azîm ederek gelirken ibtidâ İmâm-ı A‘zam ve hümâm-ı akdemi mukaddemce ziyâret edüp kal‘aya dâhil olurken azamet-i Hudâ top u tüfeng şâdumânından kal‘a-i Bağdâd-ı hoş-dâd murg-ı semender-vâr âteş-i Nemrûd içinde kalır.</span></p>

    <p class="iindekiler"><span class="calibre27">Andan Süleymân Hân taht-gâh-ı selâtîn-i Âl-i Abbâsiyân'dan ve niçe mülûk-ı selef-i şâh-ı şâhâna âşiyân olan sarây-ı âbâdâna girüp taht-gâh-ı Âl-i Osmân olur. Hemân ol ân Süleymân Hân <b class="calibre1">[334b]</b> âsitâne-i Abdülkâdir-i Cîlânî'ye piyâdece gidüp yüz sürer ve tathîr ü termîme ol ân cidd-i ihtimâm eder. Ve İmâm-ı A‘zam hazretlerinin de imâretin fermân edüp yüz bin altun masrûf eder ve ol etrâf-ı erba‘ayı telvîsât-ı Kızılbaş'dan pâk eder.</span></p>

    <p class="iindekiler"><span class="calibre27">Andan Hazret-i Kassâb-ı Cömerd'i ve Mûsâ Kâzım <i class="calibre2">radıyallahu anh</i> hazretlerin ziyâret edüp cümle imâr eder. Ve hâk-i Bağdâd'da olan kibâr-ı evliyâullahı cümle ziyâret eder.</span></p>

    <p class="iindekiler"><span class="calibre27">Ba‘dehû İmâm Hüseyn'i Deşt-i Kerbelâ'da ziyâret eder. Andan Kûfe şehrinde Hazret-i Alîyyü'r-Radiyyü'l-vefiy <i class="calibre2">kerremallahu vecheh</i> hazretlerin ve niçe yüz aded şehîdân-ı Deşt-i Kerbelâ'yı ziyâret edüp sene 941 mâh-ı Cemâzilâhir'in yigirmi yedinci gününde tekrâr sa‘âdetle kal‘a-i Bağdâd'a dâhil olurken def‘an bir alây-ı azîm ile girüp bir top u tüfeng şâdumânları olur. <i class="calibre2">Bi-hamdillahi Ta‘âlâ</i> pâdişâh-ı cem-kişverün kudüm-i şerîfiyle belde-i Bağdâd'ı reşk-i İremezâtü'l-imâd ve himmet-i şerîfiyle âbâd olup taht-gâh-ı Âl-i Osmân olup kâmil üç ayda kal‘a-i Bağdâd'ı gûnâ-gûn ebrâc-ı metîneler ile ve tabya-i hasîneler ile imâr ve metîn ü muhkem eder kim gûyâ sedd-i Kahkahâ olup <b class="calibre1">bânî-i sâdis aşer</b> Süleymân Hân oldu.</span></p>

    <p class="iindekiler"><span class="calibre27">Andan vezâretin Rûmeli Vezîri (---) (---) Paşa'ya verüp eyâlet-i Rûmeli askeri ve umûmen Kapukulu askeriyle cümle-i cümele yetmiş iki bin asker muhâfazacı koyup kendüleri yine İmâm-ı A‘zam'ı ve sâ’ir kibâr-ı evliyâları vedâ‘ ziyâreti eyleyüp derûn-ı Bağdâd'a girüp bu târîh-i feth-i Bağdâd'ı celî hat ile İmâm-ı A‘zam kapusunun atebe-i ulyâsı üzre tahrîr etdirir kim ol târîh budur:</span></p>

    <p class="iindekiler"><b class="calibre1"><span class="calibre27">Târîh-i feth-i Bağdâd-ı behişt-âbâd:</span></b> <span class="calibre27"><i class="calibre2">"Irâk-ı behişt-âbâd"</i> lafzı târîh olmuşdur. Sene 941. Andan <i class="calibre2">Fetahna'l-Irâk</i>, lafzı târîh olmuşdur. Târîh-i diğer:</span></p>

    <p class="iindekiler"> Geldi burc-ı evliyâya pâdişâh-ı nâmdâr,</p>

    <p class="iindekiler"> Sene 941.</p>

    <p class="iindekiler">....................(1 satır boş)....................</p>

    <p class="iindekiler"><span class="calibre27">Niçe bin târîhler vardır ammâ hakîr bu kadarca ile iktifâ etdik.</span></p>

    <p class="iindekiler"><span class="calibre27">Ba‘dehû Süleymân Hân Irâk'dan Dârü's-sa‘âdetleri tarafına azm-i râh etdiler. Andan kal‘a-i Bağdâd dest-i Âl-i Osmân'da âbâdân iken sene 1031 târîhinde cülûs-ı Sultân Mustafâ Hânî'de kul mâbeyninde gûnâ-gûn ihtilâller vâki‘ oldu ve dünyâ fassâdla doldu ve Karamazak re’yiyle Dâvûd Paşa sadrıa‘zam oldu. Ve mesned-i sadâretde ber-karâr olam deyü herkese murâd edindiklerin verdi. Ve hazîne-i pâdişâhîde mâl kalmayup İslâmbol içre mün‘im âdemlerin hânelerin basup mâlların almağa başladılar. Âhir-ı kâr ulemâ-yı âkıbet-kârlar ile meşveret edüp Dâvûd Paşa'yı mühürden ma‘zûl edüp Mısır'dan ma‘zûl Merre Hüseyin Paşa'ya sadâret-i uzmâ verildi ammâ kula verecek ulûfe ve hizmet kalmadı. Bunu dahi (---) günde itlâf-ı hazîne etdi deyü mühürden ma‘zûl edüp mührü Lefkeli Mustafâ Paşa'ya verdiler ve kırk günde anı da ma‘zûl edüp vezâreti Tavâşî Gürcî Mehemmed Paşa'ya verdiler. Mukaddemâ üç kerre kâ’immakâm olmuş müdebbir âdem iken Merre Hüseyin Paşa kul eşkıyâlarıyla yek-dil [ü] yek-cihet olup def‘an Merre Hüseyin Paşa'yı vezîr etdiler.</span></p>

    <p class="iindekiler"><span class="calibre27">Bu esnâda Acem fürce bulup Bağdâd taraflarında niçe şehirlere istîlâ etmeğe başladı. Beri tarafda Merre Paşa eyle cabbâr oldu kim gûyâ Dahhâk-i Mârî idi. Hatta bir gün dîvânda bir mîr-i mîrânı <i class="calibre2">alâ mele’i'n-nâs</i> aşağı alup bin deyenek urdu ve yine bir gün İzmir'den ma‘zûl bir monlâya dîvânda bin tâziyâne urdu. Cümle ulemâ bu hâl-i pür-melâli görüp Sultân Mehemmed Câmi‘ine cemî‘i ulemâ cem‘ olduklarında Merre Paşa'nın mesmû‘u olup at gemisi maryolundan ve acemi oğlanı eşkıyâlarından on bin mikdârı haşerât cem‘ edüp ulemâyı kırmak fermân eyledikde bu kadar pür-silâh temerrüdîn-i bî-dîn Ebü'l-feth Câmi‘i'nin cânib-i erba‘asından hücûm edüp vakt-i asrdan vakt-i gurûba dek üç bin mikdârı ulemâyı şehîd etdiler. Niçelerin çâhlara ilkâ etdiler. Niçelerin tâ sabâha dek Unkappanı'ndan ve Cübbe Alî kapusundan deryâya dökdüler. Asla biri de deryâya batmayup rûy-ı deryâda şinâverlik ederlerdi. Bu haşeri Anadolu'da Abaza Paşa istimâ‘ edüp Erzurûm'a sapup âsî oldu ve Diyârbekir'de Hâfız Ahmed Paşa da isyân etmeğe âğâze etdi. Ve Abaza Paşa ulemâyı katl eden <b class="calibre1">[335a]</b> ve Sultân Osmân'ı şehîd eden yeniçerileri katl etmeğe başlayup "Engürü'ye gelince otuz bin yeniçeri kırdı." deyü Sultân Mustafâ Hân'a arz-ı mahzarlar her diyârdan geldi. Sene 1032 târîhinde Abaza Paşa üzre {Cığalzâde} Vezîr Mahmûd Paşa'yı kırk bin asker ile serdâr edüp Karamazak Abaza üzre me’mûr olan yeniçerilere ağa yerine serdâr oldu ve Engürü'ye vardılar ve Abaza üzre gidemeyüp İslâmbol'a geldiler. Ol sene,</span></p>

    <p class="Balk2">{Ezîn-cânib âğâze-i dâstân-ı Bağdâd-ı dârü'l-cihâd}</p>

    <p class="iindekiler"><span class="calibre27"> Bağdâd'da dahi niçe kerre yerli kulu ve kapukulları mâbeyn olup birbirleriyle ceng [ü] cidâl ve harb [ü] kıtâl edüp gâhîce Bağdâd paşası üzre top çeküp ceng-i azîm edüp ol makâm-ı halîfede ale'l-ittisâl neberd-i azîmler eksik değil idi. Hâfız Ahmed Paşa dahi Diyârbekir vâlîsiyken eyâlet-i Bağdâd'ı taleb edüp "Derûn-ı Bağdâd'da olan eşkıyâları cümle katl edeyim." deyü der-i devletde Merre Hüseyin Paşa'ya arz eder. Merre Hüseyin Paşa da bu Hâfız Ahmed Paşa'nın Bağdâd'ı bu yüzden taleb etdüğin Bağdâd a‘yânlarına te’dîben mektûblar gönderüp bildirdi.</span></p>

    <p class="iindekiler"><span class="calibre27">Ve beri tarafda Bağdâd'ı Hâfız Ahmed Paşa'ya verdi. Ve kat‘-ı menâzil ederek {Hâfız Paşa}, Bağdâd'a karîb vardıkda Bağdâd-ı behişt-âbâdın cümleden meliki ve ebü'l-kelâmı olan Bekir Subaşı nâm şakî-yi âsî Hâfız Paşa geleceğinden havfe düşüp kal‘a-i Bağdâd'a kaparup cenge âheng etdi. Ve bir tarafdan şâha haber gönderdi kim "Şâhım Bağdâd senindir, yetiş." dedi. Ve bir tarafdan Merre Paşa'ya haber gönderüp her sene yüz bin guruş vermeğe der-uhde etdüği haberi ve kal‘aya kapandığı haberi gelince hemân Sadrıa‘zam Merre Paşa Çopur Bekir'e iki tuğla eyâlet-i Bağdâd'ı tevcîh edüp Harput Beği İbrâhîm Beğ pederimiz hânesinde mihmân iken Çopur Bekir, Paşa'nın emîrlerin ve hatt-ı şerîflerin eyâlet-i Bağdâd müjdesiyle götürmede. Ammâ beri tarafda Çopur Bekir Ağa Bağdâd'a kapanup şâha haber gönderdikde der-akab Bağdâd etrâflarında karîb olan hânlardan ve sultânlardan yetmiş bin aded şâh leşkeri zîr-i Bağdâd'a gelüp meks etdiler.</span></p>

    <p class="iindekiler"><span class="calibre27">Bu kerre derûn-ı kal‘ada mutahassın olan Çopur Bekir Ağa Âl-i Osmân tarafına haber gönderüp eyâlet-i Bağdâd'ı taleb etdüği habere muntazır olduğundan Bağdâd'ı şâh askerine vermeyüp derûn-ı dilden ve cân-ı gönülden kapandıkda Acem ceyşi dahi bedürüstî cenge âheng edüp top u tüfenge ve lağımlara başlayup tarafeynden germâ-germ cengler olmada ve Hâfız Ahmed Paşa "Eyâlet-i Bağdâd'a vâlî oldum" deyü gelmede. Ve Bağdâd'a kapanan Çopur Bekir, paşaya dahi ılgar ile eyâlet-i Bağdâd gelmede. Ammâ Bekir Subaşı Kızılbaş ile ceng-i azîm etmede. Ammâ hikmet-i Hudâ Bekir Subaşı'nın bir veled-i zinâ zâde-i pîç-gâdesi ceng esnâsında Bağdâd'ın iç kal‘asının Uğrın kapusun küşâde edüp Kızılbaş askerin kal‘aya doldurup ceyş-i Acem-i Becem derûn-ı kal‘aya mâl-â-mâl olup sene 1033 târîhinde Sultân Mustafâ hilâfetinde ve Merre Hüseyin Paşa sadâretinde sû-i tedbîr-i Merre ile merreten vâhide Bekir Subaşı nâm mel‘ûnun destinden dest-i Acem'e girüp Şâh Abbâs-ı Evvel <b class="calibre1">hâkim-i sâbi‘ aşer</b> oldu.</span></p>

    <p class="iindekiler"><span class="calibre27">Bilâhare Bekir Subaşı gördü kim Bağdâd gibi bir hısn-ı hasîn ve sedd-i bender-i metîn ve böyle mahsûd-ı mülûk-i selâtîn ve taht-gâh-ı hulefâ-yı Abbâsîn ve sülefâ-yı hakâniyân-ı pîşîn tahtın bu yüzden elinden gidüp dest-i Acem'e girdi ve Şâh Abbâs-ı hannâs [u] vesvâs aksâ-yı merâmına erdi, hemân Bekir Subaşı mudârâ-yı müdâheneye girdi.</span></p>

    <p class="iindekiler"><span class="calibre27">Ba‘dehû Şâh, huzûruna Bekir Subaşı'yı kığırup eydür: "Ey adı yaman kişilerin nâmdaşı ve eşi ve yoldaşı ve karındaşı [ve] sırdaşı [ve] hâldaşı. Sen kayser-zemîn şâhı Osmânlının çöreğin çekesin vü ana âsî ve âk olup Irâk'a men müştâk iken kapanasın, mena haber gönderesin. Men azametimle gelende meni yaldayup savaş-ı pür-hâş idesin. Tiz bu gidinin gözlerine milçe çeküp başına kızgın tas koyup ödünü ağzından getirdir, üzin dübürinden ve dübürin nâkasından {göbeğinden} çıkarasuz!" deyü şâh-ı âlîcâh <b class="calibre1">[335b]</b> kadağa-i şâh idince üstâd-ı tîğ-zen-i cellâd-ı bî-amân şâh huzûrunda Bekir Ağa'ya ismi Bekir olduğiçün ve Âl-i Osmân'a hıyânet edüp kal‘ayı verdiğiyçün yedi günde yüz yetmiş pâre âlât-ı şikenceyi Bekir Subaşı'nın {başında ve} vücûdunda icrâ edüp sekizinci gün kellesin galtân eder.</span></p>

    <p class="iindekiler"><span class="calibre27">Andan Bekir Subaşı'nın oğlun getirüp "Sen yahşılık edüp kal‘a dervezesin küşâde edüp meni sâhib-ı Irâk etdin. Anın mukâbelesinde men de sana ivazın idem!" deyü kayd-ı hayât ile Bağdâd'ın ser-sâzengânlığın, ya‘nî babullukda gidibaşılığın alâ tarîkı'l-hakâre verir. Karîbü'l-ahde değin ol veled-i zinâ-yı bî-dîn hayâtda olup deyyûsbaşlığile başlı başına mürd oldu. Ve bu minvâl üzre Şâh Abbâs mâlik-i Bağdâd olup imâr etdi.</span></p>

    <p class="iindekiler"><span class="calibre27">Ba‘dehû Şâh, altmış bin askerle Kâsım Hân'ı Musul muhâsarasına gönderüp Musul Beğlerbeğisi Hüseyin Paşa Kâsım Hân'ı Kızılhân'da karşılayup savaş-ı perhâş edüp Hüseyin Paşa bi-emri Hudâ münhezim olup Kızılhân'da kapanur. Bu kerre şâh amân ile Kızıl kal‘adan askeri çıkarup yine şâh-ı gümrâh amân vermeyüp Hüseyin Paşa'yı katl edüp kal‘a-i Musul'a vâsıl olup istîlâ eder. Ve niçe Şehrezûl kal‘alarına dahi mâlik olur.</span></p>

    <p class="iindekiler"><span class="calibre27">Ammâ İslâmbol tarafında dahi günden güne isyân u tuğyân-ı haşerât-ı yeniçeriyân [u] sipâhân ziyâde olarak devlet-i Mustafâ Hânî'de her tarafdan rahneler zuhûr etmede.</span></p>

    <p class="iindekiler"><span class="calibre27">Âhirü'l-emr cümle a‘yân-ı devlet ve ulemâ vü meşâyihân-ı zevi'l-izzet müşâvere edüp 14 mâh-ı Zilka‘de, sene 1032 târîhinde "Sultân Murâd ibn Ahmed Hân'ı ale'l-ittifâk pâdişâh-ı Arâk etdik!" deyü du‘â vü senâ ile cülûs etdi. {Ve ibtidâ Vezîria‘zamınız Kemânkeş Alî Paşa'yı katl eyleyüp sene 1033 târîhinde Çerkes Mehemmed Paşa'yı mühr ile Abaza Paşa üzre serdâr edüp Abaza Paşa sene 1034 de makhûr olup yine kal‘a-i Erzurûm'a firâr etdi}. Ve üç sene {Murâd Hân} serserî olup kâh Edirne ve kâh Bursa ziyâretleri ederek cümle zorba ve eşkıyâları katl edüp Dârü's-saltanati'l-aliyyesin cünd-i eşkıyâdan pâk edüp sene 1035 târîhinde Hâfız Ahmed Paşa'yı Bağdâd üzre serdâr-ı mu‘azzam edüp gönderdi. Dokuz ay muhâsara edüp şâh Bağdâd imdâdına ress edüp Hâfız Paşa bî-feth Bağdâd'dan avdet etdüği bâlâda yine bu cildimiz içre mastûrdur.</span></p>

    <p class="iindekiler"><span class="calibre27">Çün Hâfız Paşa Bağdâd'dan bî-feth hâ’ib ü hâsir geldikde sene 1036 târîhinde mühürden ma‘zûl olup Halîl Paşa diğer vezîria‘zam oldu ve 1036 sene–i mezbûrda Dişlen Hüseyin Paşa Abaza üzre me’mûr olup Kars kal‘ası istihlâsına gidüp Abaza Paşa eliyle Dişlen Hüseyin Paşa'yı şehîd etdi. Sene 1038 târîhinde Hüsrev Paşa vezîria‘zam olup serdâr-ı mu‘azzamlık ile Abaza Paşa üzre gidüp kal‘a-i Ahıçka'yı ve kal‘a-i Kars'ı ve kal‘a-i Erzurûm'u feth edüp Abaza Paşa'yı Der-i devlete kayd ü bend ile getirüp yine Abaza Paşa'nın defter-i cürmüne Sultân Murâd Hân afv kalemin çeküp Bosna eyâletin ihsân eyledi.</span></p>

    <p class="iindekiler"><span class="calibre27">Andan sonra sene 1039 târîhinde Hüsrev Paşa-yı dilîr yine mühür ile Bağdâd üzre serdâr-ı mu‘azzam olup Hemedân ve Dergezîn şehirlerinden yetmiş altı pâre Acem şehirlerin harâb u yebâb etdüği cümle bâlâda, mahalle münâsebetleriyle seyâhat etdiğimiz Acem diyârı şehirlerinde tahrîr olunmuşdur. Ammâ bi-emri Hudâ Bağdâd'ın fethi Hüsrev Paşa'ya müyesser olmayup kırk gün kemâkân şeb [u] rûz döğüp ve bir akîm yürüyüş edüp derûn-ı kal‘ada Mazenderânî leşker-i İrânî bî-hisâb ve dinc-a-dinc leşker-i Acem (---) Âl-i Osmân askerîsine beş aydan berü yetmiş altı pâre kal‘aları feth edüp nehb ü gâret etmeden cümle askere bir mertebe fütûr u kelâl gelmiş kim cümle mâl-ı ganâ’imle muğtenim olup mâl-ı Kârûn'a mâlik olduklarından tok arslan şikâr alamaz dedikleri gibi bunlar dahi Bağdâd'a bedürüstî sarılmayup âlet-i mülâhaza ceng ederlerdi. Ve eyyâm-ı şitâ da erdiğinden top-keşân câmûsları(n)da ekseriyyâ telef olmuşlardı.</span></p>

    <p class="iindekiler"><span class="calibre27">Âhirü'l-emr cümle vüzerâ vü vükelâ ve iş erleri müşâvere edüp netîce-i kelâmları <i class="calibre2">"el-umûru merhûnetün bi-evkâtihâ" <a class="pcalibre pcalibre1" id="_ftnref93"></a></i></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn93" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[93]</span></span></sup></span></span></a><span class="calibre27"> deyüp cümle toplara seyyâhlık tarîkiyle top-keşân yazup sene 1040 Saferü'l-muzafferü'l-hayrın yigirmi yedinci gününde bî-hayr u bî-zafer kat‘-ı menâzil ederek kal‘a-i Hille'ye gelinüp kal‘aya er koyup andan kal‘a-i Musul'a gelüp ta‘mîr edüp muhâfazacı koyup serdâr-ı mûmâ-ileyh Mardin'de kışladı. Ve Erzurûm'dan <b class="calibre1">[336a]</b> Revân ve Nahşevân ve Tebrîz ve Erdebil ve Hemedân ve Derteng'den yine Bağdâd üzre gitmek arzusunda iken Hüsrev Paşa'yı mühürden ma‘zûl eyleyüp tekrâr Hâfız Ahmed Paşa sadrıa‘zam oldukda Hüsrev Paşa kal‘a-i Tokat'a gelüp anda sâhib-i firâş iken Hâfız Ahmed Paşa'nın ilkâ ve iğvâsıyla Hüsrev Paşa câme-i hâbında bîdâr iken şehîd edüp na‘şın İslâmbol'da (---) (---).</span></p>

    <p class="iindekiler"><span class="calibre27">Ba‘dehû sene 1040 târîhinde Hâfız Ahmed Paşa'nın dahi dîvânda kul elinde pâre pâre katli ve Receb Paşa'nın sadâreti, ba‘dehû sene 1040 târîhinde Süleymâniyye'de sâkin bizim velîni‘metimiz Boşnak Defterdâr Mustafâ Paşa'yı katl etdiler ve Atmeydânı'nda ayaklarından çınar dırahtına salb etdiler. Ve Yeniçeri Ağası olan Hasan Halîfe ve Musâhib-i Murâd Hân Mûsâ Çelebi'yi katl edüp fevtine târîh:</span></p>

    <p class="iindekiler"> Mûsâ'ya cemâliyle tecellî kıla Bârî , sene 1041.</p>

    <p class="iindekiler"><span class="calibre27">Bir halûk u halîm çelebi idi. Eyyûb'da medfûndur. Andan sonra sene (---) târîhinde Receb Paşa'nın katli ve yigirmi kise mâlı çıkdığı Tabanıyassı Mehemmed Paşa'nın vezîria‘zam olduğu ve sene 1044 târîhinde bizzât Sultân Murâd'ın şehr-i Ramazân'ın yigirminci sebt günü yedi günde kal‘a-i Revân'ı feth edüp Koca Ken‘ân Paşa'ya Ahıska kal‘asın feth etdirüp târîhinde bizzât Murâd Hân ba‘de'l-feth Revân [ve] Nahşevân ve şehr-i Âzerbaycân ve şehr-i Ocân gibi yetmiş pâre şehr-i mu‘azzamları feth ü yağma ü târâc edüp Hoy ve Menend ve Tesûy ve Kumla ve Salmas ve Şâm-ı Gâzîyân ve Karnıyarık ve Kotur ve Abagay kal‘aları üzre kal‘a-i Van'a andan Ercîş ve Âdilcevâz ve şehr-i Ahlat ve Bitlîs ve Hazzo ve Mifârıkîn ve Diyârbekir üzre dârü's-saltanati'l-aliyye olan İslâmbol'a dâhil oldukda Erzurûm muhâfazasında olan Sadrıa‘zam Tabanıyassı Mehemmed Paşa'dan haber {geldi kim} "Revân'ı şâh-ı gümrâh-ı pür-günâh {Kara Murtezâ Paşa elinden alup andan amân ile dahi çıkan asker-i İslâm'ı şâh kırdı ve Kars kal‘asın dahi} aldı." deyü haber geldikde Mehemmed Paşa mühürden ma‘zûl olup sene 1047 târîhinde Bayrâm Paşa mühr ile Irâk-ı Bağdâd üzre serdâr olup gitdikde (---) (---) (---) merhûm olup na‘şını İslâmbol'da Avretbâzârı'ndaki türbesinde defn etdiler.</span></p>

    <p class="iindekiler"><span class="calibre27">Ba‘dehû sene 1047 târîhinde mühür Diyârbekir Vâlîsi Tayyâr Mehemmed Paşa'ya gidüp Bağdâd fethinin elzem-i levâzımâtına mukayyed olup sene 1048 târîhinde bizzât Murâd Hân-ı Râbi‘ kat‘-ı menâzil ve tayy-ı merâhil ederek medîne-i Konya ve Kayseriyye ve Haleb ve Diyârbekir ve Musul şehirleri altından çöl yoluyla Musul'un şark tarafından kâmil (---) ayda taht-ı Bağdâd'a varup,</span></p>

    <p class="Balk2">Der-beyân-ı muhâsara-yı Bağdâd-ı behişt-âbâd, be-dest-i Sultân Murâd</p>

    <p class="iindekiler"><span class="calibre27">Hemân ki Sultân Murâd taht-ı Bağdâd'ın (---) (---) cânibine meks-i hıyâm etdikde yeniçeri ağası olan Küçük Hüseyin Paşa'ya tenbîh edüp <i class="calibre2">azharu mine'ş-şems alâ melei'l-a‘dâ</i> meterise girmek fermân olundukda <i class="calibre2">el-azametullah</i> cümle yüz beş oda yeniçerileri bir baş Akkapu'dan va Karanlık kapusu'ndan ve İmâm-ı A‘zam kapusu'ndan hulâsa-i kelâm Şattu'l-Arab'ın bir yanından bir yanına varınca rûz-ı rûşende cümle yeniçeriyân kal‘a-i Bağdâd'ı ihâta edüp tarfetü'l-ayn içre yedi kat ka‘r-ı zemîn meterise girirler. Derûn-ı kal‘ada mahsûr olan kavm-i Acem bu hâli görüp hayretde kalırlar. Meğer anlar sâ’ir serdârlar muhâsara etdikde beş altı günden sonra meterise girdikleri gibi zann edüp bir tüfeng atmayup ığmâz ederler. Yeniçeriyân da bu hâl ile bî-bâk meterise girerler. Sadrıa‘zam on bin asker ile (---) (---) tarafından meterise ve on aded balyemez top-ı kal‘a-kûp kor ve kapudan Kara Mustafâ Paşa sekiz bin askerle (---) (---) tarafından sekiz balyemezle meterise girer. Ve Şâm Vezîri Bıyıklı Dervîş Mehemmed Paşa on bin askerle ve on balyemez top ile (---) (---) (---) cânibinden meterise girer. Ve Rûmeli Beğlerbeğisi {Arslan Paşa} yigirmi altı bin askere ve altı balyemezle (---) (---) semtinden meterise ta‘yîn olur. Ve Haleb Vâlîsi Musâhib Silâhdâr Mustafâ Paşa (---) yedi bin askerle ve altı top ile <b class="calibre1">[336b]</b> (---) (---) cânibinden meterise fermân olunur. Ve Mısır Vezîri Deli Hüseyin Paşa tarafından Mısır Beği olan Çerkes Ebû Şevârib Beğ beş bin güzîde asker ile ve üç balyemez top ile (---) (---) tarafından meterise me’mûr olur. Ve Şâm Tarablus eyâleti ve Mar‘ayş eyâleti ve Urfa eyâleti ve Adana eyâleti ve Karaman eyâleti ve Anadolu eyâleti ve Sivas eyâleti ve'l-hâsıl diyâr-ı Anadolu'dan on iki aded eyâlet sâhibi askerleriyle ve yüz beş aded sancak beğleri cümle cebelü zâ‘im ü zu‘emâ askerleriyle meterise yetmiş altı kat yerden girüp gün be-gün meterislerin ileri sürüp enderûn [u] bîrûndan eyle ceng-i azîm olurdu kim benî Âdem kanları seyller gibi cereyân ederdi. Ve sâ’ir esb-süvâr olanların yedi bölüğünden kırk yedi bin sipâhân-ı Osmâniyân meterisde olanların cânib-i erba‘aların muhâfaza ederlerdi. Ve bu sipâhânın dahi ardında hesâb-ı kitâbın Cenâb-ı Bârî bilir.</span></p>

    <p class="iindekiler"><span class="calibre27">Urbân-ı Mevâl ve Urbânân-ı Benî Tay ve Urbân-ı Keys ve Urbân-ı Fârisî ve Urbân-ı (---) (---) (---) (---) bunun emsâli niçe bin Urbân-ı uryân sâfinâtü'l-ciyâd küheylân esbleri üzre ellerinde sinân u cıdâ-banlarına dayanup cemî‘i çölistânı muhâfaza edüp niçe bin cemel yükü zehâyirler taşıyup ordu-yı İslâmı ganîmet ederlerdi.</span></p>

    <p class="Balk2">Der-beyân-ı leşker-i Acem</p>

    <p class="iindekiler"><b class="calibre1"><span class="calibre27"> </span></b><span class="calibre27">Koca Halef Hân<b class="calibre1"> </b>bürâderi Berto Hân rivâyeti üzre derûn-ı Bağdâd'da mahsûr olup şâh defteriyle şâh çöreğin çeken cümle on bir hân idi. Evvelâ sipehsâlâr hân-ı hânân Bektaş Hân idi, andan mîr Fettâh Hân ve Halef Hân</span></p>

    <p class="iindekiler">....................(1 satır boş)....................</p>

    <p class="iindekiler"><span class="calibre27">Bu hânlardan mâ‘adâ yetmiş aded şâh ma‘lûmu Şâh Safî destinden câm çekmiş ve câm içmiş sultânlar var idi. Evvelâ cümleden Eşbeh Sultânı Cenâb Sultân ve Rızâ Sultân ve Hânepây Sultân ve Kulı Hân Sultân ve Şâh Sevdi Sultân ve Abdâl Hân Sultân ve Bayat Sultân ve Seyfi Sultân ve Çâker Sultân müte‘addidi bunlardır. Şeyhülislâmı ve nakîb-i şürefâsı ve dizçöken ağası ve daroğası ve kelenteri ve ihtimâ-devlesi ve yasavul ağası ve korucubaşısı ve münşî ve'l-hâsıl bu muhâsarada yüz doksan deyenek sâhibi hâkim {var idi}.</span></p>

    <p class="iindekiler"><span class="calibre27">Ve tüfeng-endâzı Mâzenderân'dan hemân şâh destinden ayak üzre ayak ile çakır nâb nûş etmiş avucunun ortası kınalı, başı belâlı, şâh defteriyle kırk bin ma‘dûd tülüngi nöker dizçöken Kızılbaş Bağdâd'da kapanmışdı ve cümle-i cümele hemân askerîden şâh çörekli yetmiş bir bin âdem olduğu muhakkakdır.</span></p>

    <p class="iindekiler"><span class="calibre27">Ve kâmil otuz bin Acem dahi tüccâr u neccâr ve kassâb ve esnâfdan âdemler var idi. Bu hisâb üzre bu kadar leşker içerden ve yüz yetmiş bin asker dışarıdan sûr-ı Bağdâd'ı hasâr edüp ale't-tevâlî mütemâdî kırk gün kırk gice Kızılbaş'a göz açdırılmayup tarafeynden top u tüfeng ve kumbara vü seng-i zemberek ve teber ü teng ve gûnâ-gûn teber-i hadeng ve tasnîf-i fişeng ü barûd ile memlû tulumba-i Fireng-i pür-reng her yanadan atılup her gûne âlât-ı hıyelât-ı ceng azâb-ı elîm gibi yağardı.</span></p>

    <p class="iindekiler"><span class="calibre27">Hikmet-i Hudâ topların münhedim etdiği yerlerden yigirmi kerre belkim yürüyüşler oldu. Ve on altı aded lağım yerinden atılup hücûmlar oldu. Mümkin olup bir vech ile bir yerinden zafer bulunmadı. Âhir kırkıncı gün ki tamâm oldu, Sadrıa‘zam Tayyâr Mehemmed Paşa şehîd oldu ve Kapudan Kara Mustafâ Paşa sadrıa‘zam olduğu ân Bağdâd'a eyle hücûmlar oldu kim Kızılbaşların başları yine kaygulu işe uğradı. Gördüler kim gayrı çâre yok. Hemân burc [u] bârûlar üzre beyâz emân bayrakları diküp "Amân, el-amân, ey güzîde-i Âl-i Osmân! Cığı cığı dâd u havar ey muhibb-i Çâr-yâr ve Düldül-süvâr Alî-i kerrâr!" deyü feryâd [u] nâlân-ı sad-hezâr etdiler.</span></p>

    <p class="iindekiler"><span class="calibre27">Hemân derûn-ı kal‘adan beş aded hân boğazlarına kılıçların asup huzûr-ı Murâd Hân'a çıkdıklarında gördüler kim vezîria‘zam makâmında gayrı âdem {var}. Hânın biri eydür: "Tayyâr mürd reft?" der, ya‘nî <b class="calibre1">[337a]</b> "Tayyâr Vezîr öldü?", der.</span></p>

    <p class="iindekiler"><span class="calibre27">Andan Murâd Hân'ın önünde ser ber-zemîn edüp Bağdâd'ın miftâhların teslîm edüp emân ile çıkmağa üç gün mehil isterler. Murâd Hân mehil vermeyüp "Uryân u bî-silâh bu ân kal‘adan çıkup bir cânibe revâne olun!" dedikde "Ber ser [ü] çeşm!" deyüp bu hânlar Murâd Hân yanında rehin kalup derûn-ı kal‘aya asker-i İslâm bi't-tamâm mâl-â-mâl olunca niçe bir Kızılbaş-ı evbâş Akkapu'dan piyâde ve esb-süvâr cânib-i nehr-i Diyâle'ye firâr edüp gitmede. Beri tarafda niçe bin Kızılbaş-ı kallâş İçkal‘aya ve Karanlık kapusuna kapanup yine tekrâr cenge âheng ederler.</span></p>

    <p class="iindekiler"><span class="calibre27">Hikmet-i Hudâ ol mahalde Kızılbaş İçkal‘ada cebehâneye âteş edüp niçe bin Kızılbaş ve niçe yüz guzât-ı müslimînden sâhib-i savaş âdemler hevâya pervâz urup tayerân idince derûn-ı askerden bir sadâ zâhir olur kim "Tiz Kızılbaş kırılsın!" derler.</span></p>

    <p class="iindekiler"><span class="calibre27">Azamet-i Hudâ ân-ı sâ‘atde kırk bin piyâde şâh dolusun içmiş tülüngi Kızılbaş ve belürmekde gayrı evbâş seyf-i mücezem ile başları tıraş olup derûn-ı Bağdâd'da hûn-ı râfızıyân nehr-i âb-ı revân gibi cereyân etdi. Ve niçe bin atlı guzât cânib-i nehr-i Diyâle'ye gitdi ve emân ile mukaddemce çıkan Kızılbaş'a yetdi ve bu perîşân olmuş Kızılbaş'a girişdiler ve eyle kırdılar kim az Kızılbaş "Feryâd-resen-i yâ Alî!" deyüp nehr-i Diyâle'ye urdular. Düldül-süvâr Alî de bu havâricînin feryâdlarına res olmayup cümle Diyâle'de gark-ı âb oldular. "Yetmiş bin Kızılbaş'dan ancak altı bin mikdârı tırkazlarda ve merhametli dest-i Osmânlı'da halâs oldu." deyü kendüleri nakl etdiler.</span></p>

    <p class="iindekiler"><span class="calibre27">Hakkâ böyle bir kırgın dahi diyâr-ı Acem'de olmuşdur. Meğer sene 920 târîhinde Şâh İsmâ‘îl ile {Selîm Hân'ın} Çıldaran cengi ola. Ammâ Hudâ müntakîmdir, kaçan kim sene 1044 târîhinde Sultân Murâd Hân Revân'ı yedi günde feth edüp derûn-ı Revân'a Murtezâ Paşa ile yigirmi bin asker-i mü‘minîn koyup kendileri sa‘âdetle Dârü's-sa‘âdelerine gitdiklerinde şâh Revân üzre gelüp Murâd Hân'ın yedi günde aldığı Revân'ı yedi ayda gücile aldı.</span></p>

    <p class="iindekiler"><span class="calibre27">O da Serdâr Murtezâ Paşa şehîd olması sebebiyle Revân'ı emân ile aldı ve asker-i İslâm piyâde ve uryân-ı bed-nâm ve her biri bir diyâra gidüp güm nâm olmağa gitmede iken şâh-ı gümrâh peymânına vefâ etmeyüp on iki bin aded mahlûk-ı Sünniyânı kılıçdan geçirüp bakıyyetü's-seyf olan ümmet-i Muhammed'in kimi nehr-i Zengi'ye ve kimi nehr-i Araz'a gark-ı âb-ı rahmet olup ancak selâmetle Ahıska ve Kars ve Erzurûm-ı kân-ı bûma iki bin âdem Tabanıyassı Mehemmed Paşa'ya geldiler. Gör azîz-i zü'ntikâm Allah'ın hikmetin. Mâbeynden üç sene ubûr edüp bu Bağdâd cengi olup {bu Acem'in} Revân'da kırdıkları ümmet-i Sünnî'ye karşılık seksen yedi bin Kızılbaş-ı kallâş-ı bed-ma‘âş [ve] ser-tıraş-ı evbâş kılıçdan geçüp başdan oldular. Hakkâ ki "Men dakka dukka" demişler.</span></p>

    <p class="iindekiler"><span class="calibre27">Hulâsa-i kelâm sene 1048 târîhinde Sultân Murâd fâtih-i Bağdâd olup sikke ve hutbesinde mevlânâ hâdimü'l-Haremeyni'ş-şerîfeyn ve mevlânâ mülûkü'l-Arab ve'l-Irâkeyn hutbesin icrâ etdi. Ve derûn-ı Bağdâd'ı mülevvesât-ı melâhide ve havâriciyândan tathîr edüp Bağdâd'ı yedi bin mühendisîn-i bennâ ile eyle metîn ü müstahkem eyledi kim belki Bağdâd bânîsi Dâd'dan berü böyle âbâd ve ahâlîsi böyle adl ile dilşâd olmamışdır. Hâlâ müverrihler, "Fâtih ü bânî ü <b class="calibre1">mâlik-i sâmin aşere</b> Sultân Murâd olmuşdur" deyü mübelligân-ı münşîler yazmışlardır.</span></p>

    <p class="iindekiler"><span class="calibre27">Ve bu hakîr Murâd Hân'ın nutk-ı dürer-bârlarından istimâ‘ etmişdim. Buyurmuşlardı kim "Bu rûy-ı Arz-ı Mukaddes'de ve hâk-i Pârs'da ve diyâr-ı Kaytak'da dörd aded diyâr-ı Irâk var. Hamd-i Hudâ arz-ı Irâk-ı Arab ki Halebü'ş-şehbâ'dır. Ceddim Fâtih-i Mısır Sultân Selîm'den berü Irâk-ı Haleb'e mâlikim ammâ şimdi <i class="calibre2">elhamdülillah</i> fâtih-i Irâk-ı Acem Bağdâd-ı behişt-âbâd olup Cum‘a hutbelerimde sâhibü'l-Irâkeyn deyü yâd olunurum, dedi. Ve inşâallahu Ta‘âlâ mâlik-i Irâk-ı Horasân-ı Pârs olurum ki ol Isfahân pây-i taht-ı şâh-ı şâhân-ı İrân'dır ve ülke-i dördüncü Irâk, vilâyet-i Kıpçak'da ve diyâr-ı Kaytak'da kûh-ı Elburz dâmeninde vâki‘ olmuş bir diyâr-ı Irâk-ı Dâdyân'dır kim cedd-i ızâmım Süleymân-ı Sânî asrında Sokollu <b class="calibre1">[337b]</b> Mehemmed Paşa Irâk-ı Dâdyân'a ve vilâyet-i Gazan'a mâlik olmuşdu. Sene 986 târîhinde yine ceddim Murâd Hân-ı Sâlis vezîrlerinden Özdemirzâde Osmân Paşa Demirkapu fethine müteveccih oldukda bu Irâk-ı Dâdyân'a mâlik olmuşdur. Hâlâ Dağıstân şamhalı hükmünde harâb kalmışdır. İnşâallah ol Irâk-ı Dâdyân'ı da feth ederim." deyü dörd aded Irâk diyârlarının ta‘rîf ü tavsîfin Murâd Hân böyle nakl eyledi.</span></p>

    <p class="iindekiler"><span class="calibre27">Ve Bağdâd'ın cemî‘i burc u bârû ve tabyaların imâr edüp itmâm eyledi ve Hazret-i İmâm-ı A‘zam kal‘asın Süleymân binâ etdiği üzre kubbesini ve kabr-i münevveresi şebekelerin cümle sîm-i hâlisden ve niçe yüz kanâdîllerin sîm ü zeheb-i hâlis ve cevâhirden ve bâb-ı sa‘âdetinin cenâhların ve atabe-i ulyâ ve süflâsın cümle sîm-i hâlisden inşâ etdirüp merhûm pederimizin dest-i kârıyla cümle sîm ü zer avânîler binâ olunmuşdur ve cemî‘i sîm micmeredân u şem‘dân u buhûrdânlar ve niçe bin zî-kıymet tuhaf ve maslûbât âvîze-i gûnâ-gûnlar cümle pederimizin dest-i kârıyla olmuşdu. Zîrâ pederimiz feth-i Bağdâd'da ser-zergerân-ı Dergâh-ı âlî idi ve âsitâne-i İmâm-ı A‘zam'ın eimme vü hutebâ vü huddâmlarına ve kal‘ası neferâtlarına cümle hazîne-i pâdişâhîden vazîfeler ta‘yîn eyledi. Ve derûn-ı Bağdâd'da Hazret-i Abdülkâdir-i Cîlânî kubbesin ve İmâm Mûsâ Kâzım türbesin ve Akkapu kurbünde Şeyh Şehâbeddîn-i Sühreverdî âsitânesin ve Kassâb-ı Cömerd-i Hazret-i Merd tekyesin ve niçe bunun emsâli âsitâneleri imâr edüp şehr-i Bağdâd'ı rûşen-âbâd edüp gayrı tedârikler görüp evvelâ inşâ etdüği âsâr-ı binâların ve Bağdâd dervezelerinin atabe-i ulyâları üzre alâmetim olsun deyü Bağdâd fethine müte‘allık musanna‘ târîhleri beyâz mermer üzre celî hatt ile kazdırdı ve zeheb-i hâlis ile yazdırdı. Ol târîh-i musanna‘ların âhir mısra‘-ı neticeleridir kim tahrîr olundu. Güfte-i Cevrî:</span></p>

    <p class="iindekiler"> Gûş edüp Cevrî ederken vech-i târîhin hayâl</p>

    <p class="iindekiler"> Eyledi hâtif bu beyti gevher-i gûş-ı fuâd</p>

    <p class="iindekiler"><b class="calibre1"> Asker-i şâhı</b> düşünce fethine târîh olur</p>

    <p class="beyit12"> <b class="calibre1">Aldı Bağdâd'ı adüvden ceng ile Sultân Murâd.</b></p>

    <p class="iindekiler"><b class="calibre1"> </b>Sene 1048 <a class="pcalibre pcalibre1" id="_ftnref94"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn94" title=""><span class="MsoFootnoteReference"><span class="calibre28"><b class="calibre1"><sup class="calibre18"><span class="calibre28"><span class="calibre29">[94]</span></span></sup></b></span></span></a></p>

    <p class="metin3"><span class="calibre27">Bağdâd'ın Akkapusu üzre Şeyh Şehâbeddîn tarafına cirid atdığına târîhdir.</span></p>

    <p class="iindekiler"> Dedi târîhini görüp Cevrî</p>

    <p class="iindekiler"> <b class="calibre1">Âferîn ey dilîr-i Sâm-akrân.</b> Sene 1048. <a class="pcalibre pcalibre1" id="_ftnref95"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn95" title=""><span class="MsoFootnoteReference"><span class="calibre28"><b class="calibre1"><sup class="calibre18"><span class="calibre28"><span class="calibre29">[95]</span></span></sup></b></span></span></a></p>

    <p class="metin3"><span class="calibre27">Diğer târîh, güfte-i Füzûnî:</span></p>

    <p class="iindekiler"> Ey Füzûnî feth-i Bağdâd'a aceb târîhdir</p>

    <p class="beyit13"> Dörd aded hân kim çıkınca belde-i Bağdâd'dan.</p>

    <p class="iindekiler"><span class="calibre27">Bu târîh-i musanna‘ ta‘miye tarîkıyla denilmişdir kim nezâket-i şi‘riyyesi vardır. Diğer târîh-i Acemâne, güfte-i (---):</span></p>

    <p class="iindekiler"> Şâh-ı İrân gûr-be-gûr olsun atan,</p>

    <p class="iindekiler"> Hûb u yahşı eyledin imdâd hey</p>

    <p class="iindekiler"> Hey halef hân nâ-halef Konkay Yezîd</p>

    <p class="iindekiler"> Etdiripsen hânemiz berbâd hey</p>

    <p class="iindekiler"> Oldu târîh Şâh Safî'nin nâlesi</p>

    <p class="iindekiler"> Der imiş kim <b class="calibre1">vâ hey-i Bağdâd hey.</b></p>

    <p class="iindekiler">....................(3 satır boş)....................</p>

    <p class="iindekiler"><span class="calibre27">Şu‘arâ-yı Rûm-ı zevi'l-mefhûmlar niçe bin târîhler demişlerdir ve niçe yüzü ma‘lûmumuzdur ammâ bu yüzden tahrîri tamâm etdik.</span></p>

    <p class="iindekiler"><span class="calibre27">Ba‘dehû sûr-ı Bağdâd'da Sultân Murâd murâdı üzre karâr-dâde iken Bağdâd'ın elzem-i levâzımâtından olanları görmeğe cidd-i tâm u bezl-i ihtimâm üzre olup eyâlet-i Bağdâd'ın cânib-i erba‘asında müşâ olan diyârlara cümle cüyûş-ı kerrâr gönderdi ve re‘âyâları mutî‘ ü münkâd etdirüp,</span></p>

    <p class="Balk2">Eyâletleri ve kılâ‘-ı metîne ve hısn-ı hasîneleri ve bender-i ma‘mûreleri kabza-i tasarrufa aldığın beyân eder</p>

    <p class="iindekiler"><span class="calibre27">Evvelâ cümleden mukaddem Bağdâd feth olduğu sâ‘at Mekke-i Mükerreme Şerîfi Şerîf Zeyd hazretlerinin bir necâbı Tâyifî hecin deve ile çölden Bağdâd fethi müjdesin üç günde Mekke'ye götürür ve Şerîf'den nâme vü hedâyâlar ile miftâh-ı Mekke'yi Şeybeoğlu'ndan alup üç günde Mekke'den yine Bağdâd'a gelir. Ta bu kadar yakın yolu vardır ammâ perr-i tâvûs gibi uçar kuşa mânend hecin göndermek lâzımdır. Ve ol yakın yoldan Hârûnu'r-Reşîd'in hâtûnu Zübeyde Hanım Bağdâd'dan tâ Mekke'ye varınca içi boş bir kemer dîvâr inşâ etdirmişdir kim "A‘mâlar ol esâsa yapışarak gideler ve sâm yeli ve şiddet-i hâr görmeyeler" deyü binâ etmiş bir dîvârdır. <b class="calibre1">[338a]</b> Bu hakîr Bağdâd'dan ve Basra'dan çöl ile iki kerre Ka‘be'ye giderken mezkûr dîvârları görmek olmuşdur kim hâlâ niçe yerde eser-i binâları nümâyân binâ-yı azîmelerdir.</span></p>

    <p class="iindekiler"><span class="calibre27">Hatta bu yol ile şerîf necâbı Murâd Hân'a gelüp Mekke miftâhıyla hedâyâları verince Murâd Hân eydür: "Hamd-i Hudâ bu sene-i mübârekde hem fâtih-i Irâk olduk ve hem henüz hâdimü'l-Haremeyni'ş-şerîfeyn olduk." deyü şerefe mukarrer ile bir hil‘at-i zerdûzu Tavâşî Sa‘îd Ağa ile irsâl eyler.</span></p>

    <p class="iindekiler"><span class="calibre27">Ba‘dehû hedâyâsıyla Basra hâkimi Efrâsiyâb Hân mutî‘ [ü] münkâd olup kendüye mukarrer olur ve Kurfe kal‘ası miftâhları gelir.</span></p>

    <p class="iindekiler"><span class="calibre27">Ba‘dehû Ummân hâkiminin hedâyâlarıyla yetmiş pâre kılâ‘ miftâhları gelüp Zeyneddîn Hân'a yine hükm-i Ummân inâyet olunur.</span></p>

    <p class="iindekiler"><span class="calibre27">Ba‘dehû Lahsa Hâkimi Şâfi‘î Hân'dan hedâyâlar ile altmış pâre kal‘a miftâhları gelüp eyâlet-i Lahsa kendüye inâyet olundu ve istimâletleri verildi.</span></p>

    <p class="iindekiler"><span class="calibre27">Ba‘dehû Yemen ve Aden İmâmı Yûsuf Masîr'den hedâyâlar ve nâmeler gelüp aslâ nazar olunmayup hedâyâsı yağmaya gitdi.</span></p>

    <p class="iindekiler"><span class="calibre27">Ba‘dehû Cezâyir-i Hardât Hâkimi Şemseddîn Emîr'den hedâyâ ve nâmeler gelüp istimâletleri verildi. Ba‘dehû Hürmüz hânından hedâyâlar gelüp istimâletler verildi.</span></p>

    <p class="iindekiler"><span class="calibre27">Ba‘dehû Hürmüz hâkiminden yedi yük lü’lü-i Hürmüz ve niçe yüz dürr-i yetîmler hedâyâlar gelüp ana da istimâletler verildi.</span></p>

    <p class="iindekiler"><span class="calibre27">Ba‘dehû Basra benderinde medd [ü] cezminde lenger-endâz olan Hindistân Hakanı (---) (---) Hakan'ın mukaddem târîhiyle fermânı üzre gemilerinden Hind pâdişâhının hedâyâ ve nâmeleri gelüp "Gazânız mübârek ola. Mezhebimiz imâmı İmâm-ı hümâmımızı dest-i Kızılbaş'dan halâs eylediniz. {Makbûl-ı Dergâh ola. Hakkâ ki} aceb hayrât eylediniz. Ammâ sizden bir ricâmız vardır. Bu dahi sevâb-ı azîmdir. Ricâmız oldur kim bu sene-i mübârekde izn-i şerîfiniz ile Mekke-i Mükerreme'yi örtelim." deyü nâmesi kırâ’at olundukda hemân Murâd Hân âteş-i mahz olup "Tiz Sıdkı Efendi, Hind melikine bir nâme tahrîr eyle. Eğer hayrât isterlerse diyâr-ı Rûm'da çıplak gezen Hindîleri Hindistân'a da‘vet eyleyüp anları giydirmek Ka‘be örtmeden ziyâde hayrâtdır!" Zîrâ kıt‘a:</span></p>

    <p class="iindekiler"> Dil bedest âver ki hacc-ı ekberest</p>

    <p class="iindekiler"> Ez hezârân Ka‘be yek-dil bihterest</p>

    <p class="iindekiler"> Ka‘be bünyâd-ı Halîl-i Âzerest</p>

    <p class="iindekiler"> Dil nazargâh-ı Celîl-i Ekberest <a class="pcalibre pcalibre1" id="_ftnref96"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn96" title=""><span class="MsoFootnoteReference"><span class="calibre28"><b class="calibre1"><sup class="calibre18"><span class="calibre28"><span class="calibre29">[96]</span></span></sup></b></span></span></a></p>

    <p class="iindekiler"><span class="calibre27">Bu mazmûn-ı füsûn üzre Ka‘be örtmeden bir sefîl pâ-bürehne ve ser-bürehne Hindî'nin avret yerin örtmek merdlikdir. Hemân Hindîlerin Hind'e kığırsınlar. Bizim Rûmluyu Hind'de bulursa kırsınlar." deyü nâmeler yazılup Hind pâdişâhına Bekir Ağa nâm ser-bevvâbân-ı hümâm ile Hind'e gitmede. Ammâ İrân-zemîn tarafında Şâh Safî'den aslâ bir elçi gelmedi.</span></p>

    <p class="iindekiler"><span class="calibre27">Ba‘dehû çöl pâdişâhından ve Assâf'dan ve Midlic'den ve Mevâl'dan ve Keys'den ve Alî Fâris'den ve'l-hâsıl Bağdâd çölistânından tâ Basra ve Ummân ve Cezâyir ve Mekrân ve Lahsa ve Yemen ve Mekke ve Şâm ve Haleb ve Mardin çölistânları içre hoş-nişîn olan kabâ’il-i Urbân'ın altı yüz kabâ’il şeyhü'l-emîr Arablarından küheylân at cılgıdan ve hedâyâ-yı firâvân ile kendileri gelüp cümlesine hil‘at-i pâdişâhîler giydirilüp şeyhü'l-Urbânlıkları cümle mukarrer olup hizmet-i Bağdâd'a her bâr gelmeğe me’mûr oldular kim hâlâ hükm-i Bağdâd'da altı yüz aded kabîle-i Urbân-ı uryân vardır kim dünyâyı dutmuşlardır.</span></p>

    <p class="iindekiler"><span class="calibre27">Ba‘dehû Kürdistân'ın cümle bin altmış aded mîr-i aşâ’irleri ve ocaklık hâneleri cümle hedâyâlarıyla gelüp pây-ı semend-i Murâd Hân'a yüz sürüp yurdluğu ve ocaklıkları kendülere mukarrer olup gitdiler. İllâ İmâdiyye'de Muzurî Hânı Yûsuf Hân ve Bitlîs Hânı Abdâl Hân gelmediklerinden Murâd Hân gâyet gazab-âlûd olup kemerinde kılıcı uryân çıkarup ve Silâhdâr Melek Ahmed Ağa'ya uryân kını verüp eydür: "Ahmed bu kılıç ile ol iki aded gelmeyen hânların haklarından gel!" deyü emr etdikde derhâl Melek Ahmed Paşa dest-bûs edüp "Bismillah niyyetü'l-gazâ!" deyüp Murâd Hân'ın destinden uryân kılıcı aldıkda Murâd Hân ayağa kalkup eyninde semmûr kürkün Melek Ahmed Paşa eynine giydirüp belindeki kılıç kının Ahmed Ağa'nın kemerine kılıcı bend edüp eydür: "Ahmed sana Diyârbekir eyâletin vezâretle ihsân eyledim. Göreyim seni, asker-i Diyârbekir ile Bağdâd'ı niçe muhâfaza edersin ve iki temerrüd hânlardan niçe intikâm alırsın!" deyü efendimiz Melek Ahmed Paşa'yı Sadrıa‘zam Kara Mustafâ Paşa'ya müsâferete gönderdi. <b class="calibre1">[338b]</b></span></p>

    <p class="iindekiler"><span class="calibre27">Bağdâd feth olduğu mahalde şehîd olan Vezîria‘zam Tayyâr Mehemmed Paşa'nın cemî‘i hayme vü hargâh ve bâr u bengâh ve katâr u mehâr ve iç gulâmların ve yedi bin güzîde askerlerin dane-i hardala varınca üç yüz kise mâlıyla Melek Paşa'ya verüp bir kevkeb ü baht-ı sa‘âdetli vezîr-i dilîr oldu kim cemî‘i vüzerâların âb-ı rûyı oldu.</span></p>

    <p class="Balk34">Süleymân Hân'ın Bağdâd'ı tahrîr etdiği üzre Murâd Hân'ın da kal‘a-i Bağdâd'a ta‘yîn etdiği askeri beyân eder</p>

    <p class="iindekiler"><span class="calibre27">Evvelâ mühür sâhibi Kara Mustafâ Paşa'yı kapusu kuluyla on iki bin askeriyle serdâr-ı mu‘azzam edüp hudûd-ı Bağdâd'ı kat‘ etmeğe me’mûr eder. Ve eyâlet-i Diyârbekir ile Melek Ahmed Paşa'yı yine hudûda ve muhâfazaya me’mûr eder. Ve eyâlet-i Şâm ve eyâlet-i Tarabulu's-Şâm ve eyâlet-i Haleb ve eyâlet-i Mar‘aş ve eyâlet-i Urfa ve eyâlet-i Adana ve eyâlet-i Karaman ve eyâlet-i Sivas ve eyâlet-i Anadolu ve bu mezkûr on iki eyâletler ile cümle seksen bin güzîde asker Vezîria‘zam Kara Mustafâ Paşa {ile} Bağdâd hâricinde meks edüp muhâfazacı kaldılar. Ammâ Kapudan Paşa eyâletiyle Rûmeli eyâleti ve Mısır Beği Çerkes Şevârib Beğ bunlar pâdişâhdan me’mûr olup gitdiler. Ammâ eyâlet-i Van ve eyâlet-i Kars ve eyâlet-i Ahıska ve eyâlet-i Erzurûm ve eyâlet-i Tarabefzûn, bunlar intihâ-yı serhadde oldukları cihetinden taht-ı Bağdâd'a gelmemişlerdi. Ammâ hizmet-i Bağdâd'da kalan eyâlet vezirlerinin zîr-i livâları hükûmetinde cümle yüz beş aded sancak beğleriyle kırk bin asker bîrûn-ı Bağdâd'da meks edüp cemî‘i meteris yerlerin mâl-â-mâl edüp düzleyüp muhâfaza ederlerdi.</span></p>

    <p class="Balk2">Sultân Murâd Hân'ın fermânı üzre Bağdâd içre kalan hâkimler ve kal‘a neferâtların beyân eder</p>

    <p class="iindekiler"><span class="calibre27">Evvelâ yeniçeri ağalığından ma‘zûl Küçük Hüseyin Paşa vezâretle sekiz bin tevâbi‘iyle vâlî-i Bağdâd olup Bektaş Hân'ın binâ etdüği sarây-ı hulefâ-yı Abbâsiyân'a nakl etdi.</span></p>

    <p class="iindekiler"><span class="calibre27">Hâkim-i sânî beş yüz akçe mevleviyyet ile (---) Efendi hâkim-i şer‘-i mübîn kaldı.</span></p>

    <p class="iindekiler"><span class="calibre27">Ve Şeyhülislâm Zeynelâbidîn Efendi hâkim-i sâlis kaldı.</span></p>

    <p class="iindekiler"><span class="calibre27">Ve hâkim-i râbi‘ nakîbü'l-eşrâfı vardır ve hâkim-i râbi‘i ayak nâ’ibidir.</span></p>

    <p class="iindekiler"><span class="calibre27">Ve hâkim-i hâmisi yeniçeri ağası yerine Bektaş Ağa kırk oda yeniçeriyle yigirmi bin tüfeng-endâz yeniçeri kaldı.</span></p>

    <p class="iindekiler"><span class="calibre27">Ve hâkim-i sâdisi cebecibaşı on oda cebeci yedi bin asker ile kaldı.</span></p>

    <p class="iindekiler"><span class="calibre27">Ve hâkim-i sâbi‘ topçubaşı altı oda topçu beş bin askerle kaldı. Ve Fransa kâfirinden beş yüz aded Fireng topçu kalup hâlâ hizmet-i Bağdâd'da mukayyidlerdir. Ve cümle ze‘âmetleri Şâm'dadır. Cümle topçıyân ve sağîr ü kebîr bin altmış pâre top-ı kal‘a-kûb balyemez kolomborna ve şâhî ve saçma ve havan ve şayka ve darbzen ve müşkat misilli top-ı ibret-nümâlar hizmet ederler. Bu kal‘a-i Bağdâd'da olan toplar bir diyârda yokdur. İllâ İslâmbol'da ve Budin'de ve Akdeniz Boğaz hisârlarında ve kal‘a-i Rodos'da var, yoksa gayrı diyâr serhadlerinde yokdur. Gerçi vardır ammâ birer ikişer altışar top-ı güzîdeler vardır. Ammâ bu kal‘a-i Bağdâd'ın ekserî balyemez toplardır. Husûsan Akkapu'da ve Karanlık Kapu'da ve İçkal‘a'da ve Burc-ı Acem'de ve Küçük Hüseyin Paşa Tabyası'nda ve Mûsâ Paşa Tabyası'nda serâmed güzîde toplar var kim her biri birer kal‘a değer ve Hasan Paşa Zülfikâr Depesi'ndeki toplar {gâyet mefret balyemezlerdir}..</span></p>

    <p class="iindekiler"><span class="calibre27">Ezîn-cânib hâkim-i sâmini vezîr kethudâsıdır.</span></p>

    <p class="iindekiler"><span class="calibre27">Ve hâkim-i tâsi‘i vezîr subaşısıdır.</span></p>

    <p class="iindekiler"><span class="calibre27">Ve hâkim-i âşiri bir tuğlu pâyesiyle mâl defterdârıdır.</span></p>

    <p class="iindekiler"><span class="calibre27">Ve hâkim-i hâdî aşeresi gümrük emînidir.</span></p>

    <p class="iindekiler"><span class="calibre27">Ve hâkim-i sânî aşeresi çavuşlar kethudâsı ve üç yüz çavuşu vardır.</span></p>

    <p class="iindekiler"><span class="calibre27">Ve hâkim-i sâlis aşere çavuşlar emînidir.</span></p>

    <p class="iindekiler"><span class="calibre27">Ve hâkim-i râbi‘ aşere çavuşlar kâtibidir.</span></p>

    <p class="iindekiler"><span class="calibre27">Bu eyâlet-i Bağdâd iltizâm ile zabt olunduğundan hîn-i tahrîrde hâss-ı hümâyûnlardan mâ‘adâ kurâlarında timâr ve ze‘âmet olduğundan on beşinci zâbit alâybeğidir.</span></p>

    <p class="iindekiler"><span class="calibre27">Ve on altıncı zâbit çeribaşıdır.</span></p>

    <p class="iindekiler"><span class="calibre27">Ve on yedinci zâbit timâr defterdârıdır.</span></p>

    <p class="iindekiler"><span class="calibre27">Ve on sekizinci zâbit defter kethudâsıdır.</span></p>

    <p class="iindekiler"><span class="calibre27">Ve on dokuzuncu zâbit defter emînidir. Bunların ze‘âmet ve timâr olan kurâlarında hükm etdikleri zemîne "Kânûn-ı Süleymân Hân üzre arz-ı memleket" deyü add olunur.</span></p>

    <p class="iindekiler"><span class="calibre27">Bu hâkimlerden aşağı yigirminci hâkim yeniçeri ocağından paşa yanında muhzır ağa çobracısıdır. Gerçi kırk oda yeniçeri çobracıları dahi vardır ammâ hükûmetleri serbest değildir. Ancak kendi neferâtlarına zâbitlerdir.</span></p>

    <p class="iindekiler"><span class="calibre27">Ve yigirmi birinci <b class="calibre1">[339a]</b> zâbit yeniçeri ocağında başçavuşdur.</span></p>

    <p class="iindekiler"><span class="calibre27">Ve yigirmi ikinci zâbit yeniçeri efendisidir.</span></p>

    <p class="iindekiler"><span class="calibre27">Ve yigirmi üçüncü zâbit rûznâmecidir.</span></p>

    <p class="iindekiler"><span class="calibre27">Ve yigirmi dördüncü mevkûfâtcıdır.</span></p>

    <p class="iindekiler"><span class="calibre27">Ve yigirmibeşinci muhâsebecidir.</span></p>

    <p class="iindekiler"><span class="calibre27">Ve yigirmi altıncı muhtesib ağadır.</span></p>

    <p class="iindekiler"><span class="calibre27">Ve yigirmi yedince tâhir subaşıdır.</span></p>

    <p class="iindekiler"><span class="calibre27">Ve yigirmi sekizinci şâhbenderdir.</span></p>

    <p class="iindekiler"><span class="calibre27">Ve yigirmi dokuzuncu iç kal‘a dizdârıdır.</span></p>

    <p class="iindekiler"><span class="calibre27">Ve otuzuncu taşra kal‘a dizdârıdır.</span></p>

    <p class="iindekiler"><span class="calibre27">Ve otuz birinci İmâm-ı A‘zam kal‘ası dizdârıdır.</span></p>

    <p class="iindekiler"><span class="calibre27">Ve otuz ikinci hâkim Şat mukâbelesinde Kuşlar kal‘ası dizdârıdır.</span></p>

    <p class="Balk2">Kal‘a-i Bağdâd'ın cümle ağavâtların ve cümle kulların bildirir</p>

    <p class="iindekiler"><span class="calibre27">Evvelâ otuz üçüncü hâkim sağ kolağası cümle bin beş yüz askere mâlikdir.</span></p>

    <p class="iindekiler"><span class="calibre27">Ve otuz dördüncü hâkimi sol kolağasıdır kim beş yüz aded leşkere mâlikdir.</span></p>

    <p class="iindekiler"><span class="calibre27">Ve otuz beşinci hâkim yerli yeniçeri ağasıdır kim bunlar da yeniçeri keçesi geyer cümle üç bin aded güzîde tüfeng-endâzı vardır ammâ Hak belâ vermesin çoğu Şî‘îlerdir.</span></p>

    <p class="iindekiler"><span class="calibre27">Ve otuz altıncı hâkim azeb-i hisâr ağasıdır. Bunlar cümle iki bin aded Şî‘î şekline karîb garîb âdemlerdir.</span></p>

    <p class="iindekiler"><span class="calibre27">Ve otuz yedinci hâkim yerli cebeci ağasıdır kim bin aded askere mâlikdir.</span></p>

    <p class="iindekiler"><span class="calibre27">Ve otuz sekizinci hâkim yerli topçusudur kim bin aded askere mâlikdir.</span></p>

    <p class="iindekiler"><span class="calibre27">Ve otuz dokuzuncu hâkim barutçu başıdır kim cümle bin aded üstâd barutçulara mâlikdir ve cümle kahve döğücüler bunlara mensûbdur. Ve bu Bağdâd'ın barûdu kadar keskin barûd meğer diyâr-ı Firengîstân'da İngilis barûdu ola.</span></p>

    <p class="iindekiler"><span class="calibre27">Ve kırkıncı zâbit mi‘mâr başıdır kim şeb [u] rûz kal‘a imâr etmededir.</span></p>

    <p class="iindekiler"><span class="calibre27">Ve kırk birinci hâkim şehremînidir, askeri yokdur ammâ cümle şehrin her umûru andan sorulur.</span></p>

    <p class="iindekiler"><span class="calibre27">Ve kırk ikinci zâbit harâc ağasıdır. Cemî‘i keferelerden mâl-ı hazîneyi tahsîl edüp kula vazîfe-i mu‘ayyenelerin verir.</span></p>

    <p class="iindekiler"><span class="calibre27">Ve kırk üçüncü zâbit Âsitâne sipâh kethudâyeridir ammâ yeniçeri serdârı ağadır, mahsûs serdârı yokdur.</span></p>

    <p class="iindekiler"><span class="calibre27">Ve kırk dördüncü zâbit ze‘âmet defterdârıdır. (---) (---) (---) (---) (---) (---) (---)</span></p>

    <p class="iindekiler"><span class="calibre27">El-hâsıl bu belde-i Bağdâd elli ağalık ve yetmiş aded tuğ sâhibi hâkimlik add olunur.</span></p>

    <p class="iindekiler"><span class="calibre27">Bu tahrîr olunan üzre Gâzî Murâd Hân derûn-ı kal‘a-i Bağdâd'a cümle-i cümele seksen yedi bin yedi yüz asker hemân Bağdâd içre kul kor ve doksan bin asker dahi Sadrıa‘zam Kara Mustafâ Paşa ile hâric-i sûrda muhâfazacı koyup kendüleri azm-i Dârü's-saltana ederler.</span></p>

    <p class="iindekiler"><span class="calibre27">Ve Sadrıa‘zam dahi Melek Ahmed Paşa ile "Azm-i hudûd-ı Acem!" deyüp doksan bin askerle Derne ve Derteng ve Semâvât ve Bayat ve Debâlâ ve Vâsıt ve Gerend hudûdlarına varup şâh ile hudûdlar kesüp akd-i sulhlar olup tarafeynden elçiler çıkup Kara Mustafâ Paşa der-i devlete gelüp Melek Ahmed Paşa efendimiz Diyârbekir'de kalup cânib-i Bağdâd nizâm u intizâm buldu. Ba‘dehû Melek Paşa Murâd Hân'ın fermân-ı pinhânı üzre Kürdistân'da İmâdiyye Muzûrî Hâkimi Sultân Yûsuf Hân'ı ele getirüp niçe bin âdemin katl edüp hânı kal‘a-i Diyârbekir'de haps edüp ba‘dehû bin kîse mâlın alup bu intikâm haberi Murâd Hân'ın hâlet-i nez‘ine varınca Murâd Hân'a bu meserreti dediklerinde "İlâhî Melek Ahmed, mu‘ammer olup düşman şerrinden emîn olasın!" deyü hayr du‘â edüp nîm sâ‘atden dâr-ı fenâdan dâr-ı bekâya sene 1048 târîhinin mâh-ı (---) (---) (---) merhûm olup şehr-i İslâmbol vâveylâ ile dolup Murâd Hân'ı Atmeydânı'nda pederi cenbinde defn edüp bürâder-i kîhteri olan Sultân İbrâhîm ibn Ahmed Hân'ı taht-nişîn pâdişâh-ı müstakil etdiler. Melek Ahmed Paşa Murâd Hân'ın mevtin istimâ‘ edüp <i class="calibre2">"el-Hükmü lillah!"</i> deyüp Yûsuf Hân'ın bin kisesin alup kal‘adan ıtlâk edüp yine mansıbın mukarrer eder. Yûsuf Hân da yıkılup mansıbına gider, <i class="calibre2">ve's-selâm</i>.</span></p>

    <p class="Balk35">Ezîn-cânib bu hakîr Bağdâd'a Murtezâ Paşa hükûmetinde gelişimiz ve paşaya ricâ edüp defterhâne-i pâdişâhîye mürâca‘at edüp kânûn-ı Süleymân Hân üzre Eyâlet-i Bağdâd'da ne kadar hükûmet-i sancağ var ise anları beyân eder</p>

    <p class="iindekiler"><span class="calibre27">Evvelâ eyâlet-i Bağdâd-ı İremezâtü'l-imâd-ı Irâk cümle on sekiz sancakdır. Ve hazîne defterdârı ve defter kethudâsı ve timâr defterdârı ve defter emîni vardır. Yedi sancağında sâ’ir memleketlerdeki gibi ze‘âmet timârları olan yerlere arz-ı <b class="calibre1">[339b]</b> memleket derler.</span></p>

    <p class="iindekiler"><span class="calibre27">Evvelâ sancağ-ı Hille ve sancağ-ı Zeng-âbâd ve sancağ-ı Cevâzir ve sancağ-ı Rûm Nâhiye ve sancağ-ı Cengûle ve sancağ-ı Karadağ ve bunlardan mâ‘adâ on bir sancakda timâr ve ze‘âmet yokdur. Ancak sancağında sancak beğleri hâssı vardır ve bazı kurâların mezâri‘leri ber-vech-i tahmîn beğlere hâs verilmişdir. Bu vilâyetlere arz-ı Irâk deyü add olunur kim sancakları bunlardır:</span></p>

    <p class="iindekiler"><span class="calibre27">Evvelâ sancağ-ı Derteng ve sancağ-ı Semâvât ve sancağ-ı Bayat ve sancağ-ı Derne ve sancağ-ı Debâlâ ve sancağ-ı Vâsıt ve sancağ-ı Gezend ve sancağ-ı Demirkapu, sancağ-ı Karâniyye ve sancağ-ı Gîlân-ı Irâk ve sancağ-ı Âl-i Sâh. Bunlar güzîde ma‘mûr u âbâdân sancaklardır kim niçesi hudûd-ı Acem'dedir.</span></p>

    <p class="iindekiler"><span class="calibre27">Ve bu eyâlet-i Bağdâd'a tâbi‘ eyâlet-i İmâdiyye Bağdâd'ın şimâlinde vâki‘ olmuş bir ülke-i azîmdir. Hâkimi mülkiyyet üzre mutasarrıfdır, azl [ü] nasb kabûl etmezler, ellerinde hatt-ı şerîfleri vardır ve Âl-i Abbâsiyân neslindendirler. İnşâallah mahalliyle kânûn-ı âyînleri ve şehri imâristânları tahrîr olunur.</span></p>

    <p class="iindekiler"><span class="calibre27">Ve eyâlet-i Basra, Bağdâd'ın cenûbunda vâki‘ olmuşdur. Şattu'l-Arab kenârında eyâlet-i azîmdir. Süleymân Hân'da hâkimi mülkiyyet üzre mutasarrıf idiler ammâ Murtezâ Paşa henîm feth edüp Efrâsiyâb oğlu Hüseyin Paşa Âl-i Osmân'a itâ‘at edüp Osmânlı eyâleti olmuşdur.</span></p>

    <p class="iindekiler"><span class="calibre27">Ve eyâlet-i Lahsa, mülkiyyet üzre mutasarrıflardır ancak her sene Âl-i Osmân'a ve her mâh vezîr-i Bağdâd'a hedâyâları gelmek kânûn-ı Süleymân Hân'dır. (---) (---) (---)</span></p>

    <p class="Balk2">Bâlâda tahrîr olunan sancak beğlerinin hâsların beyân eder</p>

    <p class="iindekiler"><span class="calibre27">Evvelâ Bağdâd vezîrinin hâss-ı hümâyûnu on kerre yüz bin ve altı bin akçedir ve eyâletinden paşaya ber-vech-i adâlet dörd yüz kise hâsıl olur. Yetmiş altı pâre aklâm-ı hâsların cümlesin paşa iltizâm üzre zabt edüp fâ’ide ve zarar her ne ise kendüye olur. Ve Melek Ahmed Paşa kendü kalemiyyesinden yüz kise kula mevâcib vermeği kânûn edüp Şâm Tarabulusu'ndan Bağdâd'a gelen mâl Âsitâne'ye gider oldu. Ve kırk bin kulun gılâlı anbârların paşalar zabt eyleyüp zarar ederse tazmîn eder ve üç ayda bir paşa defterdâr ile ve kırk kalem dîvân-ı Irâk halîfeleriyle her üç ayda iki bin beş kise masrûf-ı Bağdâd'dır. Senevîsi cümle-i cümele sekiz bin yigirmi kise eder, ammâ şimdi tenzîl oldu derler. Ve cemî‘i mühimmât u levâzımât cümle hayr u şer paşadan sorulur büyük hükûmetdir kim diyâr-ı Acem'de Bağdâd hâkimine halîfetü'l-hulefâ derler.</span></p>

    <p class="iindekiler"><span class="calibre27">Ve hâss-ı hümâyûn-ı Bağdâd monlâsı senevî sekiz yüz akçedir. Mansıbının dahi ber-vech-i adâlet cevv-i ma‘dûdu yigirmi bin guruş eder. Ve cümle (---) niyâbeti ve nâhiyesi vardır.</span></p>

    <p class="iindekiler"><span class="calibre27">Eyâlet-i Bağdâd'da cümle (---) aded kazâlardır. Ba‘zısı bî-nef‘ kazâ-yı âsumânîlerdir. Bâlâda tahrîr olunan sancaklar elbette birer kazâdır, mükerrer tahrîri tatvîl-i kelâmdır. Hâss-ı hümâyûn-ı yeniçeri ağası üç bin guruşdur, ammâ ağalar yeniçeri kuvvetiyle yüz bin guruşa kâyil değillerdir.</span></p>

    <p class="iindekiler"><b class="calibre1"><span class="calibre27">Hâss-ı ümerâları beyân eder:</span></b> <span class="calibre27">Evvelâ hâss-ı mîr-i livâ-i Zeng-âbâd 270.000 ammâ Hille sancağı hâlâ eyâlet olmuşdur. Hâss-ı hümâyûnu 951.000 ve livâ-i Cevâzîr 220.000 ve livâ-i Rûm Nâhiye 445.000 ve livâ-i Cengûle 200.000 ve livâ-i Karadağ hâlâ hükûmetdir, hâssı 804.287 ve livâ-i Derteng 520.000 ve livâ-i Semâvât 255.000 ve livâ-i Derne 406.931 livâ-i Debâlâ 426.000 ve livâ-i Karahân 200.000 livâ-i Gîlân 200.000 ve livâ-i Âl-i Sâh 200.000 ve ze‘âmet-i kethudâ-yı defter-i Bağdâd 100.000 ve ze‘âmet-i defterdâr-ı timâr-ı Bağdâd 80.000 ve livâ-i Vâsıt 230.000 ve hâss-ı livâ-i Gezend 239.360 ve hâss-ı livâ-i Napur 200.000.</span></p>

    <p class="iindekiler"><span class="calibre27">Bu mahalde cümle ümerâların hâss-ı hümâyûnları tamâm oldu.</span></p>

    <p class="Balk2">Sitâyiş-i zemîn-i eşkâl-i cirm-i kal‘a-i Bağdâd-ı ferah-âbâd-ı behişt-âbâd</p>

    <p class="iindekiler"><span class="calibre27">Evvelâ kal‘a-i Bağdâd-ı İremezât-ı hâk-i Irâk'ın çöl [ü] çölistân berr [ü] beyâbânı içre Kamerü'l-Kum çölü gibi ve Deşt-i Kıpçak hâmûnu gibi bir vâdî-i tepe içre vâki‘ olmuş Şattu'l-Arab'ın cânib-i şarkîsinde sâhil-i Şatt'da <b class="calibre1">[340a]</b> şekl-i murabba‘dan tûlânîce vâki‘ seng-i beyâz ve tula-i feyyâz ve kireç ve cibir ve kec ve cıbıs ve Horasânî ile mebnî bir kal‘a-i hısn-ı hasîn ve sedd-i metîn bir sûr-ı üstüvârdır kim bu kevn-i kec-rev-i gerdûn-ı devvâr-ı kec-reftârda eyle bir sedd-i İskender-vâr ve bir rabât-ı mu‘azzam hisâr-ı üstüvâr bu felek-i rûy-ı zemînde deyyâr görülmemişdir. Niçe yüz sa‘b püşteler üzre evc-i semâya müntehî kal‘a-i serâmedler vardır. Ammâ bu bir pest sahrâda bî-havâle olup cümle kârı benî Âdem destiyle inşâ olunduğu cihetden pest zemînde böyle bir kirmân ve bunun gibi bir pürgaz-ı sedd-i îmân {kal‘a} görülmemişdir kim sedd-i Irâk-ı Dâdyân'dır ve cânib-i erba‘asında birer merhale yer mesâfe-i ba‘îdeden bu kal‘a-i Bağdâd'a nazar olunsa bi-emrillahi Ta‘âlâ bir mehâbet ü salâbet üzre nümâyişli bir kirmen-i kirmândır kim bi'l-mehâbe gören düşmanların zehresi çâk olur ve harâb etmeğe sa‘y edenlerin vücûdu hâk olur. Zîrâ bizzât Hazret-i Risâlet-penâh'ın nazargâh-ı bâtınîsidir kim hayr du‘âları berekâtıyla {Bağdâd} imâr olmuşdur.</span></p>

    <p class="iindekiler"><b class="calibre1"><span class="calibre27">Sebeb-i imâristân-ı Bağdâd:</span></b> <span class="calibre27">Evvelâ bâlâda zikri sebkat eden Eski Bağdâd'ı Buhtunnasr harâb etdikden sonra altı yüz sene harâb yatup ba‘dehû Hazret-i Risâlet-penâh yigirmisine bâliğ iken Enûşirvân-ı âdil Eski Bağdâd'ı yigirmi senede imâr etdikde bir zelzele-i azîm olup Eski Bağdâd harâb oldu ve Enûşirvân sâhil-i diyârda sayd [u] şikârda bulunup halâs oldu. Hemân ol ân âdil Enûşirvân Hazret-i Risâletden mübârek ağzı yarın taleb edüp Hazret'in ağzı yârıyla Tâk-i Kisrâ'yı binâ etdi. Hâlâ eser-i binâsı mu‘cize-i Resûl olmağile sâbite bir binâ-yı âliyedir.</span></p>

    <p class="iindekiler"><span class="calibre27">Ba‘dehû Eski Bağdâd zelzeleden harâb kalup Hazret-i Risâlet'e kırk yaşında nübüvvet geldikde ahâlî-i Irâk'dan ve evlâd-ı Amâlık'dan Bâğ ve pederi Dâd {nâm kimesneler} Hazret'e varup îmân getirüp Bâğ ve pederi Dâd bir kal‘a binâ etmeğe Hazret'den me’zûn olduklarında Hazret buyurdular kim "Ey Bâğ ve Dâd, {binânız} dâr-ı Nu‘mân-ı na‘îmân-ı dârü'l-hilâfe-i Bağ-Dâd ola" deyü buyurdular.</span></p>

    <p class="iindekiler"><span class="calibre27">Andan Bâğ ve Dâd kat‘-ı menâzil ederek hâk-i Irâk'a gelüp Bâğ ve Dâd kal‘a bünyâd etdiklerinden anınçün vech-i tesmiyyesi Bağdâd'dır ve Hazret'in nutk-ı dürer-bârlarıyla binâ olunduğundan inşâallâhu Ta‘âlâ inkırâzu'd-deverân ma‘mûr u âbâdân durur.</span></p>

    <p class="iindekiler"><span class="calibre27">Ve Hazret-i Risâlet buyurdukları üzre "Dâr-ı Nu‘mân ola!" dedikleriyçün Hazret-i Nu‘mân ibn Sâbit kim Hazret-i İmâm-ı A‘zam'dır, bu şehr-i Bağdâd'ın {Kûfe şehrinde} vücûda gelüp dîn-i Muhammedî'yi âşikâre etmişdir. Ve Hazret'in "Dâr-ı nu‘mân-ı dârü'l-hilâfe ola!" buyurduklarından şehr-i na‘îm ve ma‘mûr u müzeyyen ve ganîmet şehr-i dârü'l-hilâfe olmuşdur. Ve Hazret'in nutk-ı dürer-bârlarıyla binâ olunduğiyçün hâlâ eyle mehâbet ü salâbet ve mesâfe-i ba‘îdeden nümâyişli bender-i şehr-i mu‘azzam bu edîm-i arzda inşâ olunmamışdır.</span></p>

    <p class="iindekiler"><span class="calibre27">Ve kal‘a dîvârı üzre âheste âheste yürümek ile kal‘a-i Bağdâd'ın çâr kûşesi dâ’iren-mâdâr, Bağdâd-ı üstüvâr yigirmi sekiz bin sekiz yüz adımdır kim iki buçuk fersahdan iki yüz adım eksik kal‘adır. Zîrâ her fersah on iki bin adımdır. Bu hisâb üzre sûr-ı Bağdâd iki fersah ve dörd bin sekiz yüz adım ihâta eder kal‘a-i kebîrdir. Mîl hisâbı üzre kal‘a-i Bağdâd yedi mîl sekiz yüz adım ziyâdedir ve her mîl dörder bin adımdır. Eğer mîl hisâbı ve eğer Ekrâd melmak hisâbı üzre kal‘a-i Bağdâd (---) sâ‘atde devr olunur. Ammâ Şattu'l-Arab'ın cenûb tarafı kûşesinden Akkapu cânibinden tâ İmâm-ı A‘zam tarafındaki kal‘a-i Bağdâd kûşesine gelince kal‘a-i Bağdâd'ın handakı hârici kenârıyla hisâr-ı Bağdâd'ın dâ’iren-mâdâr cirmi kâmil otuz bin hatve-i levendânedir. Ammâ handakı ol kadar amîk değildir, ammâ altmış zirâ‘ enlidir. Şattu'l-Arab tuğyân ile cereyân itse handak Şattu'l-Arab ile leb-ber-leb olur. Ve Akkapu tarafı handakı gâyet vâsi‘ ve arîz ve amîkdir. (---) kat kal‘a dîvârıdır.</span></p>

    <p class="iindekiler"><span class="calibre27">Cümle rıhtım-ı binâ-yı Şeddâdî'dir kim bu kal‘a dîvârının iç yüzü cümle dâ’iren-mâdâr kemer kemer binâ olunmuş sûr-ı pür-tâklardır. Hatta Murâd Hân-ı Râbi‘ kal‘a-kûp top güllelerin âdem kellesi kadar urdukda mezkûr kemerlerin mâbeynlerine gülleler isâbet edüp tula binâdan gülle cirmi kadar yerden güzer edüp gayrı dîvâra zarar etmezmiş, ammâ cümle seng kayalar <b class="calibre1">[340b]</b> olsa darabât-ı topdan kal‘a münhedim olurdu ammâ Horasânî ile tula binâ olmağın hâlâ niçe bin âdem kellesi kadar top güllesi sîne-i pûr-kîne Bağdâd'a dâğ-ı derûn olup durur. Ve bu kal‘a dîvârının handakından tâ dendân-ı bedenlere varınca kaddi altmış arşın bâlâdır ve bedenler üzre dîvârının enniliği ba‘zı yeri on zirâ‘ ba‘zı mahallinin on beş zirâ‘, arîzdir. Ve handakından iç yüzü kenârıyla hisâr-ı piçe dîvârı gâyet metîn ve müstahkem olduğundan mâ‘adâ tüfeng-endâz mazgal delikleriyle ârâste ve niçe bin dirsekler ile pîrâste olmuş hisâriçe bir hâşit bir kat dahi sûrdur. Ammâ bu kal‘a-i Bağdâd'ın cânib-i kıblesinde Şattu'l-Arab kenârında olan dîvârı önünde aslâ ve kat‘â handakı yokdur. Cümle der-i dîvârların nehr-i Şattu'l-Arab döğüp ba‘zı zamân Şatt tuğyân etdikde kal‘a dîvârlarına rahne verüp yine ta‘mîr ü termîm ederler. Hatta Paşa sarâyının niçe kasırlarının pây-ı kârgîrleri nehr-i Şatt içre binâ olunmuşdur.</span></p>

    <p class="iindekiler"><span class="calibre27">Ve bu mahalde derûn-ı Bağdâd'da şiddet-i hârdan emân bulmak içün sarâylar vardır. Ba‘zı zamân Şatt, Bağdâd içre girüp bu serdâbları mâl-â-mâl olur. Zîrâ Bağdâd'ın cümle imâreti Şat kenârı semtine vâki‘ olmuşdur kim cemî‘i burc [u] bârûlar üzre Şatt'a nâzır hânedânlardır. Ve bu tarafda kal‘a-i Bağdâd'ın aslâ havfi yokdur. Zîrâ nehr-i Şatt'a karşu kıble tarafı ka‘be hâki Kuşlar kal‘ası cânib bir kurşum menzili mesâfe-i ba‘îdede nehr-i azîm olmağile bu tarafdan Bağdâd'ın bâk u pervâsı yokdur ve bu tarafda imâreti çokdur. (---) (---) (---)</span></p>

    <p class="iindekiler"><span class="calibre27">Kat-ender-kat dîvârdır kim kaddi elli zirâ‘-ı melikî âlîdir. Ve Şatt kenârında (---) kullesi köşesinden tâ cânib-i şimâle İmâm kûşesinden burca varınca kal‘a dîvârı (---) (---) (---) (---) (---) (---) (---) Ve,</span></p>

    <p class="iindekiler"><span class="calibre27"> </span></p>

    <p class="iindekiler"><span class="calibre27"> </span></p>

    <p class="Balk5">Bağdâd kal‘asının cemî‘i kulle vü tabya ve dirsek ü ebrâcları ve dendân-ı bedenlerin ayân u beyân eder</p>

    <p class="iindekiler"><span class="calibre27">Evvelâ kal‘a-i Bağdâd'ın dâ’iren-mâdârında cümle (---) (---) aded kulle-i derbend-i meşâlardır kim her biri gûyâ birer Kahkahâ kal‘asıdır. Bu diyârda kullelere burc derler. Evvelâ cümle ebrâclardan metîn u muhkem kal‘anın Akkapu semtinde ve Cenâb cânibinde burc-ı azîm gâyet metîn kulle-i azîmdir ve İmâm-ı A‘zam kapusu kurbünde Hasan Paşa kullesi ve Yassı kulle ve Muzlim Kapu kullesi ve Şehâbeddîn kurbünde Küçük Hasan Paşa tabyası ve Melek Ahmed Paşa tabyası ve Zülfikâr depesi üzre tabya-i Azîm.</span></p>

    <p class="iindekiler"><span class="calibre27">Bu kulleler cümle şehrin içindeki sahrâlarda kırk ellişer aded balyemez toplu kullelerdir kim her birinde yigirmi âdem sığar kullelerdir. Ve cümle (---) mazgal delikli dirseklerdir kim her biri birin korudurlar ve sûr-ı Bağdâd'ın etrâfında cümle yigirmi dörd bin bedendir kim kerrât ile hisâb olunmuşdur. Hîn-i muhâsarada her bedende ikişer tüfeng-endâz lâzımdır. Tâ bu mertebe bârû-yı azîmdir ve her gice bu bedenler üzre sekiz bin âdem tâ vakt-i sabâha dek "Allah yekdir yek!" deyüp nevbet beklerler. Ve her şeb-i yeldâda kırk ağa pür-silâh kol dolaşup hâb-ı gafletde yatan pâsbânlara yüzer aded deste çub urup ta‘zîr eder, pür-silâh âmâde bulunan nigehbânlara ihsân edüp her şeb şehrin cemî‘i zurefâları çeng ü çigane ve sâz u söz ve mutrıbânlarıyla kal‘a bedenleri üzre varup sabâha dek bir hay-huy fasıl ve helvâ sohbetleri olup Hüseyn-i Baykara fasılları etmeğe ruhsat verilmişdir, ammâ şarâb işreti memnû‘dur.</span></p>

    <p class="Balk2">Der-beyân-ı mehterhâne-i Âl-i Osmânve kös-i hâkânî</p>

    <p class="iindekiler"><span class="calibre27">Evvelâ ba‘de'l-ışâ ve vakt-i Şâfi‘îde sekizer kat mehterhâne-i Âl-i Osmânî faslı olur kim Mısır mehterleri faslından mükemmel fasıl ederler ve bir serhadde böyle mükellef mehterhâne yokdur. Cümle kırk neferdir. Kaçan kim İçkal‘ada fasıl etdiklerinde Şatt aşrı Kuşlar kal‘asında ve İmâm-ı A‘zam kal‘asında râygân istimâ‘ olunur. Ammâ bir mefret kös-i hâkânî vardır. Kaçan üstâd-ı kös-zen köse velvele ve debdebe etdikce bir mesâfe-i çölistân-ı Bağdâd'dan istimâ‘ <b class="calibre1">[341a]</b> olunur. Zîrâ üç ayak nerdübân ile çıkılır bir bakırdan işlenilmiş kös-i azîmdir kim Bağdâd kösü Rûm u Arab u Acem'de meşhûr[dur].</span></p>

    <p class="Balk2">Sûr-ı Bağdâd'ın cemî‘i kapuların beyân [eder]</p>

    <p class="iindekiler"><span class="calibre27">Evvelâ cânib-i şimâle İmâm-ı A‘zam kapusu (---) kat sa‘b u metîn demir kapulardır ve handakı üzre cisri dahi kavîdir ve handaka nâzır mefred balyemez topları vardır. Her biri ejder-i heft-ser gibi âteş-feşân toplardır.</span></p>

    <p class="iindekiler"><span class="calibre27">Ve dahi cânib-i garba nâzır <b class="calibre1">Karanlık kapu</b> (---) kat demir bâb kapulardır kim her biri derveze-i İskender'dir. Handakı ve cisri dahi metîndir ve mehîb balyemez topları vardır. Bağdâd'ın bir kulle-i metîni bu mahaldir kim Acem bu mahalde kapanup ceng-i azîm olmuşdur. Ve bir muzlim yerde vâki‘ olmağile Karanlık kapu derler.</span></p>

    <p class="iindekiler"><span class="calibre27">Ve dahi <b class="calibre1">Ak kapu</b>, cânib-i şarkda berr-i Acem'de nehr-i Diyâle cânibine meftûh (---) kat demir kapular ve cümle bâblardan handakı ve cisri kavîdir.</span></p>

    <p class="iindekiler"><span class="calibre27">Ve dahi <b class="calibre1">Cisir kapusu</b>, cânib-i kıbleye mekşûf (---) kat kapudur, handakı yokdur, Şat kenârıdır.</span></p>

    <p class="iindekiler"><span class="calibre27">Ve<b class="calibre1">Tılsım kapusu</b>, Karanlık kapusu ile Ak Kapu mâbeyninde bir küçük kapudur ammâ dâ’imâ kapalıdır, ammâ mezkûr dörd aded kapular meftûhdur.</span></p>

    <p class="Balk36">Kal‘a-i Irâk'ın İçkal‘ası eşkâlin beyân eder</p>

    <p class="iindekiler"><span class="calibre27">Evvelâ bu İçkal‘a taşra sûr-ı kebîrin cânib-i şarkîsinde bir düz yerde şekl-i murabba‘ bir seng ve tula binâ bir kal‘a-i ra‘nâdır. Etrâfında handakı (---) ve dâ’iren-mâdâr cirmi (---) (---) adımdır. Ve cânib-i kıbleye ve şehr içine mekşûf bir kapusu var ve bir uğrun kapusu var dâ’imâ mesdûd durur. {Sene (---) târîhinde Bekir Subaşı Celâlî olup Bağdâd'a kapanup Acem şâhına haber gönderdi kim "Şâhım, Bağdâd senin, sarâyına gelesin!" deyü haber gönderüp şâh geldikde Celâlî Bekir kal‘ayı şâha vermeyüp cenge âheng ederken Celâlî Bekir oğlu Dervîş Muhammed bu iç kal‘anın mezkûr handak kapusun açup şâh askerin Bağdâd'a koyup Acem istîlâ etdüği menhûs Uğrunkapusu'dur kim hâlâ mesdûddur}. Ammâ büyük kapusunun dâhilinde şeb [u] rûz cümle dîdebânlar pür-silâh âmâdedirler. Bilmedikleri âdemi kal‘aya komak ihtimâlleri yokdur. Zîrâ cümle cebehâne ve hazîne ve barûd-ı siyâh ve cümle erzâk-ı sipâh bu İçkal‘a'da mahfûzdur. Bu kal‘ada başka dizdâr ve cümle (---) aded neferât-ı kerrâr vardır. Ve derûn-ı hisârda cümle (---) hâk-i amber-pâk ile mestûr bâğsız ve bâğçesiz hâne-i ma‘mûrlardır.</span></p>

    <p class="iindekiler"><span class="calibre27">Ve bir Murâd Hân câmi‘i var ammâ bânî-i evveli Süleymân Hân'dır. Âb-ı hayât kuyuları ve cebehâne mahzenleri ve gılâl anbârları ve Şâtır Hüseyin Paşa hammâmı vardır, ammâ hân ve çârsû-yı bâzârı yokdur.</span></p>

    <p class="iindekiler">....................(3 satır boş)....................</p>

    <p class="Balk5"><span class="calibre10"> </span></p>

    <p class="Balk">Kal‘a-i Bağdâd'ın cemî‘i câmi‘lerin beyân eder</p>

    <p class="iindekiler"><span class="calibre27">Evvelâ şehr-i Bağdâd cümle altı yüz altmış aded mihrâbdır.</span></p>

    <p class="iindekiler"><span class="calibre27">Cümleden selâtîn-i selef câmi‘i Cürce başında <b class="calibre1">Hulefâ câmi‘i</b>, kubbeli ve minâreli ma‘bedgâh-ı kadîmdir.</span></p>

    <p class="iindekiler"><span class="calibre27">Ve Cisir kapusunun iç yüzünde <b class="calibre1">Hasan Paşa câmi‘i</b>, kubbeli ve iki minârelidir.</span></p>

    <p class="iindekiler"><span class="calibre27">Ve Paşa Sarâyı kapusu önünde <b class="calibre1">Süleymâniyye câmi</b>‘i, kubbeli ve minârelidir.</span></p>

    <p class="iindekiler"><span class="calibre27">Ve İmâm-ı A‘zam kapusunun iç yüzünde <b class="calibre1">Murâd Paşa câmi‘i</b>, ve ta‘mîr ü termîm-i Murâd Ağa, kubbeli ve iki minârelidir.</span></p>

    <p class="iindekiler"><span class="calibre27">Ve Penc-i Alî yolunda <b class="calibre1">Hâtûniyye câmi‘i</b>, kubbeli ve minâreli câmi‘dir.</span></p>

    <p class="iindekiler"><span class="calibre27">Ve yine Penc-i Alî kurbünde <b class="calibre1">Cisr-i Hâniyye câmi‘i</b>, minâreli câmi‘dir.</span></p>

    <p class="iindekiler"><span class="calibre27">Ve <b class="calibre1">Kamber-i Alî câmi‘i</b>, bir minârelidir.</span></p>

    <p class="iindekiler"><span class="calibre27">Ve <b class="calibre1">Şeyh Şehâbeddîn Sühreverdî câmi‘i</b>, bir minârelidir.</span></p>

    <p class="iindekiler"><span class="calibre27">Ve <b class="calibre1">Sarrâchâne câmi‘i</b>, cemâ‘at-i kesîreye mâlikdir.</span></p>

    <p class="iindekiler"><span class="calibre27">Ve Kessâr kahvesinde <b class="calibre1">Sebîl-hâne câmi‘i</b>.</span></p>

    <p class="iindekiler"><span class="calibre27">Ve Kurna başında <b class="calibre1">Haseki Mehmmed Paşa câmi‘i</b>, yeni câmi‘dir ve bir minârelidir ammâ gâyet müferrah câmi‘-i latîfdir.</span></p>

    <p class="iindekiler"><span class="calibre27">Ve <b class="calibre1">Şeyh Abdülkâdir-i Cîlânî câmi‘i</b>, Sultân Süleymân'ındır, kubbe ve minâreli ve cemâ‘at-i kesîreli câmi‘-i pür-envârdır.</span></p>

    <p class="iindekiler">....................(6.5 satır boş).................... <b class="calibre1">[341b]</b></p>

    <p class="iindekiler"><b class="calibre1"><span class="calibre27">Der-beyân-ı mesâcid-i muvahhidân-ı Bağdâd:</span></b> <span class="calibre27">Cümle (---) aded zâviye-i müselmândır.</span></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Sitâyiş-i dârü't-tedrîs-i âlimân:</span></b> <span class="calibre27">Cümle (---) aded medrese-i tahsîl-i ulûmdur. Cümleden mükellef medrese-i Mercâniyye'dir. Ve Sarrâchâne'de medrese-i Hulefâ, hâlâ yeniçerilere et ta‘yîn verilir. (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Evsâf-ı dârü'l-kurrâ-i Hazret-i Kur'ân:</span></b> <span class="calibre27">Cümle altı aded dârü'l-kurrâ kalmışdır. Niçe kerre dest-i Acem'e girmek ile niçesi harâb olmuşdur, ammâ Cığalzâde kurrâsı ve İmâm-ı A‘zam kurrâsı ve (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Makâm-ı dârü'l-hadîs-i peygamberân:</span></b> <span class="calibre27">Kadîm-i evvelde yetmiş aded dârü'l-hadîs-i Nebevî var imiş. Hâlâ altı yerde dârü'l-hadîs kalmışdır.</span></p>

    <p class="iindekiler">....................(1 satır boş)....................</p>

    <p class="iindekiler"><b class="calibre1"><span class="calibre27">Der-ayân-ı mekteb-i dârü't-ta‘lîm-i püserân:</span></b> <span class="calibre27">Cümle altı yüz mekteb-i sıbyân imiş. Hâlâ kırk adedi âbâdândır. Evvelâ</span></p>

    <p class="iindekiler">....................(1 satır boş)....................</p>

    <p class="iindekiler"><b class="calibre1"><span class="calibre27">Der-medh-i tekye-i dervîşân</span></b><span class="calibre27">: Cümle yedi yüz aded tekye add olunur. Zîrâ her ziyâretgâhda bir tekye-i ârâmgâh mukarrerdir. Ammâ cümleden İmâm-ı A‘zam ve İmâm-ı Mûsâ Kâzım ve Şehâbeddîn Sühreverdî ve Abdülkâdir-i Cîlânî ve Mevlevîhâne tekyeleri {meşhûrdur}.</span></p>

    <p class="iindekiler"><b class="calibre1"><span class="calibre27">Der-vasf-ı çeşme-sâr-ı âb-ı hayvân:</span></b> <span class="calibre27">Cümle iki yüz aded çeşme-i cân-perverdir ammâ sakkalarla suları Şatt'dan gelir. Evvelâ cümleden mükellef Atmeydânı'nda Murâd Ağa çeşmesi ve câmi‘i kurbünde yine Murâd Ağa çeşmesi (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Ta‘rîf-i selsebîl-i Kerbelâ-yı şehîdân:</span></b> <span class="calibre27">Cümle yüz aded sebîl-i atşândır ammâ yine cümle suları sakkalarla Şatt'dan getirirler. Evvelâ Haydar Çelebi sebîli ve Hüseyin Paşa<span class="calibre30"> (Ba€dâd)</span> ve Hasan Paşa ve Mûsâ Paşa sebîli ve Ebû Şükür Hoca ve Hasbullah Çelebi sebîlleri meşhûrdur.</span></p>

    <p class="iindekiler"><b class="calibre1"><span class="calibre27">Der-fasl-ı esmâ-i mahallât-ı büldân:</span></b> <span class="calibre27">Cümle 23 aded mahalle-i müslimîn ve gayrı mahallâtlardır. Evvelâ Meydân mahallesi ve Haydarhâne mahallesi ve Kamber-i Alî ve Kadıyü'l-hâcât ve mahalle-i Deştî ve Debbâğlar ve Karanlık Kapu ve Cisir başı ve Hurce ve Penc-i Alî ve Ekmekçiler ve Kurnabaşı ve Balıkçılar ve Cömerd Kassâb Yahûdîler mahallesi.</span></p>

    <p class="iindekiler"><b class="calibre1"><span class="calibre27">Der-zikr-i sarây-ı eşrâf [u] a‘yân:</span></b> <span class="calibre27">Cümle yüz elli aded hânedânlardır. Evvelâ Paşa sarâyı medihden hâric ü tavsîfden âric hammâmlı ve bâğçesinde sanavber dırahtlı ve iki yüz hücreli sarâydır. Ve yeniçeri ağası sarâyı ve sarây-ı Hasbullah ve sarây-ı Haydar Çelebi {ve sarây-ı Ebu'ş-şükür ve sarây-ı Mahmûd Hadîdoğlu.}</span></p>

    <p class="iindekiler"><b class="calibre1"><span class="calibre27">Der-âbâdân-ı hân-ı hâcegiyân:</span></b> <span class="calibre27">Cümle (---) aded vekâle-i tüccârân-ı berr [ü] bihârdır. Evvelâ Cığaloğlu hânı Sarrâchâne başındadır ve Murâd Paşa hânı ve Bekir Paşa hânı ve İbrişim hânı, sipâh bâzârı başındadır ve Kadı mahkemesi kurbünde Hurma hânı ve Mahkeme mukâbelesinde Basralı hânı.</span></p>

    <p class="iindekiler"><b class="calibre1"><span class="calibre27">Temdîh-i vekâle-i gurebâ-yı mücerredân:</span></b> <span class="calibre27">Cümle (---) aded garîbü'd-diyâr odalarıdır. Evvelâ bir kârgîr binâ Hurmalı vekâle ve Kurnabaşı'nda Kerâste hânı ve Hulefâ Câmi‘i hânı. (---) (---) (---) (---) (---) (---) (---) (---).</span></p>

    <p class="iindekiler"><b class="calibre1"><span class="calibre27">Der-ayân-ı esvâk-ı sultân:</span></b> <span class="calibre27">Cümle 2.000 aded çârsû-yı bâzâr-ı pâdişâhîdir. Evvelâ bir kârgîr binâ bezzâzistânı vardır. Ve Uzun Çârsû ve Hurce çârsû ve Murâd Paşa ve Sarrâchâne ve Haffâflar ve Kuyumcular ve Gazzâzlar ve Kavukçular ve Kazancılar ve Karanlık Kapu çârsû ve Cisir kapusu çârsû.</span></p>

    <p class="iindekiler"><b class="calibre1"><span class="calibre27">Şehrengîz-i reng-i rûy-ı cüvânân:</span></b> <span class="calibre27">Cümle ahâlî-i Bağdâd'ın nümâyiş-i beşereleri gendüm-gûdur. Ammâ gâyetü'l-gâye hüsn-i sûrete mâlik vecîhü'l-manzar ve kesîrü'l-lıhye halkı vardır. Ve cüvânları cümle perî-peyker ve melek-manzar cüvânlardır.</span></p>

    <p class="iindekiler"><b class="calibre1"><span class="calibre27">Der-medh-i mahbûb [u] mahbûbân:</span></b> <span class="calibre27">Cümle mahbûbları sâhib-i cemâl ve latîfü'l-i‘tidâl kaşları yay ve kirpikleri ok, gamzesi Tatar ve merâlî vü gazâlî gözlü ve münevver yüzlü ve şîrîn sözlü pençe-i âfitâb mahbûb-ı merğûbları vardır.</span></p>

    <p class="iindekiler"><b class="calibre1"><span class="calibre27">Der-beyân-ı esmâ-i kibâr [u] a‘yân</span></b><span class="calibre27">: Evvelâ Ebû Şükür Hoca Alî ve Hasbullah Çelebi ve Mahmûd Hadîdzâde ve Haydar Çelebi ve Rûznâmeci (---) Efendi ve Şâhbender.</span></p>

    <p class="iindekiler">....................(1 satır boş)....................</p>

    <p class="iindekiler"><b class="calibre1"><span class="calibre27">Der-ayân-ı tabîbân-ı hâzıkân:</span></b> <span class="calibre27">Bu şehir kâr-ı hukemâ-yı kudemâ olduğundan hukemâ-yı hâzıkı ve nebbâzân-ı sâdıkı gâyet çokdur. Evvelâ Hekîmzâde Hamza Çelebi ve Kehhâloğlu Rızâ Çelebi ve Hasan Yâr Çelebi (---) (---) (---) (---).</span></p>

    <p class="iindekiler"><b class="calibre1"><span class="calibre27">Der-vasf-ı üstâd-ı cerrâhân:</span></b> <span class="calibre27">Evvelâ cümleden üstâd-ı kâmil Muhammed Çelebi'dir kim mûmyâ-yı kânî vermeden bir mecrûhu üç günde ten-dürüst eder bir merhem-i Süleymân'a mâlikdir kim hakkâ merhem-i cândır. Ve meydânda Cerrâh Usta Alî, ilm-i cerâhatde Filikos-ı Sânî'dir. <b class="calibre1">[342a]</b></span></p>

    <p class="iindekiler"><b class="calibre1"><span class="calibre27">Der-zikr-i müstecâbü'd-da‘ve-i meşâyihân-ı Bağdâd:</span></b> <span class="calibre27">Evvelâ Şeyhülislâm Kürd Mustafâ Efendi ve Müftî-i enâm Zeynelâbidîn Efendi ve Gurâb Efendi ve zâdesi Mahmûd Efendi ve (---) (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-na‘t-ı mü’ellif ü musannif-i şâ‘irân:</span></b> <span class="calibre27">Evvelâ kırk aded dîvân sâhibi fasîh ü belîğ şu‘arâları vardır. Cümleden pâk-zebân Şeyhzâde tahallus eder (---) (---) Çelebi ve Balı Dayı Çelebi ve Monlâzâde ve Gurâbî Mahmûd Efendi ve (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-şi‘r-i hoş-sohbet-i yârân-ı ihvân:</span></b></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Der-fasl-ı büdelâ-yı âşık-ı mecâzibân:</span></b></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Der-beyân-ı kaba-yı râcilân:</span></b> <span class="calibre27">Ekseriyyâ cümleden a‘yân u kibârı şiddet-i şitâda semmûr ve nâfe ve zincab kürk ve atlas ve gâyet merre bâğdâd giyerler ve şiddet-i hârda elvân sof ve beyâz bediyye kereke giyerler ve gayrı halkı çukadan kereke giyerler.</span></p>

    <p class="iindekiler"><b class="calibre1"><span class="calibre27">Der-ayân-ı hil‘at-i nisvân:</span></b> <span class="calibre27">Cümle zenâneleri altun ve gümüş ve dibâ arakıyye giyüp yüzlerine burka‘ ve nikâb koyup beyâz lekfûrî boğası ızâr bürünüp ayaklarına katîfe çakşır ve sarı çizme giyerler.</span></p>

    <p class="iindekiler"><b class="calibre1"><span class="calibre27">Ve esmâ-i elkâb-ı âdemiyân:</span></b> <span class="calibre27">Ekseriyyâ halkının ismi,</span></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Temdîh-i esmâ-i zenâne-i sâhib-ısyân:</span></b> <span class="calibre27">Havâtînlerinin ekserî isimleri Âsiye.</span></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Sitâyiş-i nâmhâ-yı memlûkân:</span></b> <span class="calibre27">Ekseriyyâ kölelerinin isimleri Handân, Ken‘ân.</span></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Der-kavl-i esmâ-i cevâriyân:</span></b> <span class="calibre27">Ekseriyyâ cevârîlerinin isimleri Şebtîz, Şebbûy.</span></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Der-medh-i hevâ-yı nesîm-i câvidân:</span></b></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Ta‘rîf-i çâh-ı mâ-i hânedân:</span></b> <span class="calibre27">Derûn-ı şehirde cümle altı bin aded su kuyuları vardır kim âb-ı hayâtdan nişân verir. Gerçi bu şehir Şat sâhilindedir ammâ suları Şatt'dan sakkâlar ile gelmek usret olduğundan lezîz kuyuları vardır.</span></p>

    <p class="iindekiler"><b class="calibre1"><span class="calibre27">Der-vasf-ı ıklîm-i büldân:</span></b> <span class="calibre27">Evvelâ eyâlet-i Bağdâd yetmiş beş nâhiyedir. Taht-ı arzı elli küre ve fevka'l-arzı kırk kürede bulunmuşdur ve iklîm-i (---) bulunup tûl-ı nehârı (---) sâ‘at ve (---) derecedir. Ve şeb-i yeldâsı dahi ılıca vâki‘dir. {Nazar cihetinde ahsen-i iklîmdir. Hayr yüzünden evsa‘î ve kara cihetinden ekserdir}.</span></p>

    <p class="iindekiler"><b class="calibre1"><span class="calibre27">Der-baht-ı tâli‘-i imâristân:</span></b> <span class="calibre27">Bu şehr-i Bağdâd burc-ı cedîde esâsı vaz‘ olunmuşdur. Ve beyt-i Zühal'i türâbîde bulunmuşdur. Anınçün hâk-i Bağdâd'da fitne vü fesâd eksik olmayup türâbı kan ile mülemma‘ olmuş bir deşt-i Kerbelâ'da vâki‘ olmuş kal‘adır.</span></p>

    <p class="iindekiler"><b class="calibre1"><span class="calibre27">Manzara-i hammâm-ı mahsûs-ı a‘yân:</span></b> <span class="calibre27">Bu şehr içre cümle beş yüz aded sarây-ı kibâr hammâmları vardır.</span></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Der-alâmet-i hammâm-ı gâsilân:</span></b> <span class="calibre27">Cümle (---) aded hammâm-ı rûşenâlardır. Evvelâ Cığalzâde Hânı kurbünde Bektaş Hân hammâmı bî-bedeldir ve Haffâflar hammâmı ve mahkeme kurbünde Kadı hammâmı ve Karanlık Kapu kurbünde Debbâğlar hammâmı ve Abdülkâdir-i Cîlânî hammâmı ve Penc-i Alî hammâmı ve Hasbullah hammâmı ve Haydar {Çelebi hammâmı ve Atmeydânı'nda Şa‘bân Efendi hammâmı}.</span></p>

    <p class="iindekiler"><b class="calibre1"><span class="calibre27">Der-zikr-i dârü'l-ıt‘âm-ı garîbân:</span></b> <span class="calibre27">Cümle (---) yerde imâret-i dârü'z-ziyâfedir. Evvelâ Abdülkâdir-i Cîlânî ve Şehâbeddîn-i Sühreverdî ve İmâm-ı A‘zam imâreti ve İmâm Mûsâ imâreti ve (---) (---) (---) (---) (---) (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Bî-medh-i kenîse-i râhibân:</span></b> <span class="calibre27">Cümle sekiz aded deyr-i Ermenî vardır. Fireng ve Urûm ve Kıbtî yokdur, ammâ Yahûdîsi çokdur. Ve üç sinağosu ve hahamları vardır. Ammâ Yarmenî kenîsesi Meydân kurbünde ve Curce'deki gâyet ma‘mûrdur. <b class="calibre1">[342b]</b></span></p>

    <p class="iindekiler"><b class="calibre1"><span class="calibre27">Der-beyân-ı ahâlî-i lisân-ı ıstılâhât:</span></b> <span class="calibre27">Bu kavm-i Bağdâd'ın tekellümleri ekseriyyâ Fârisî ve Arabî ve Kürdî ve Türkmanî lehcesi üzre fesâhat u belâğat ile mülemma‘ bir hoş kelimâtları vardır. Kavm-i avânı lisân-ı Ermenî ve Hindce dahi bilirler.</span></p>

    <p class="iindekiler"><b class="calibre1"><span class="calibre27">Ve memdûhât-ı sanâyi‘ât:</span></b> <span class="calibre27">Her kârları memdûhdur ammâ kâr sâhibi meşhûrdur. Hatta bir gûne üzengi derler ceyran derisinden örerler kim sihr-âsârdır. Ve zergerleri ve hayyâtları ve haddâd kılıçları Diyârbekirliden ziyâde meşhûr-ı âfâklardır.</span></p>

    <p class="iindekiler"><b class="calibre1"><span class="calibre27">Der-zikr-i kâr [u] kisb-i ricâlât:</span></b> <span class="calibre27">Askerî tâ’ifesinin bir sınıfı rûmahiyye ve cevâzir ve gayrı hizmetler zabt ederler. Ve bir sınıfı Hind ü Sind ve Acem ü Yemen'e giderler, ankâ bâzergânlardır ve bir tâ’ife sûk-ı sultânîde ehl-i hıreflerdir.</span></p>

    <p class="iindekiler"><b class="calibre1"><span class="calibre27">Der-medh-i gılâl-ı hubûbât:</span></b> <span class="calibre27">Bu hâk-i pâk-i Bağdâd'da bi-emri Hudâ ol mertebe gılâl hâsıl olur kim bir tağar gendümden seksen tağar buğday ve gayrı hubûbât-ı şa‘îr ve erzen ü mâş u fûl ve pirinç hâsıl olup ganîmet olur.</span></p>

    <p class="iindekiler"><b class="calibre1"><span class="calibre27">Ve sitâyiş-i it‘âm-ı me’kûlât:</span></b></p>

    <p class="iindekiler">....................(2.5 satır boş)....................</p>

    <p class="iindekiler"><b class="calibre1"><span class="calibre27">Der-fasl-ı güzîde-i müsmirrât:</span></b> <span class="calibre27">Şehr-i Bağdâd'da üzüm bâğı yokdur ammâ İmâm-ı A‘zam tarafından bâğçecikleri çokdur. Lâkin şehr etrâfın ve eyâlet-i eknâfın hurma nahlistânı cihânı dutmuşdur kim Bağdâd'ın Hustayî ve Bedrayî hurması meşhûrdur.</span></p>

    <p class="iindekiler"><b class="calibre1"><span class="calibre27">Der-vasf-ı envâ‘-ı meşrûbât:</span></b> <span class="calibre27">Evvelâ Basra sükkerî şerbetinin envâ‘ı ve hurma şerbeti ve arakının bu hâk-i Irâk'da envâ‘ı olur.</span></p>

    <p class="iindekiler">....................(1 satır boş)....................</p>

    <p class="iindekiler"><b class="calibre1"><span class="calibre27">Der-fasl-ı bâğ-ı İremezât<span class="calibre30">;</span>:</span></b></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Ve mesîregâh-ı cinân-ı bâğbân:</span></b></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Manzara-i ibret-nümâ-yı imârât:</span></b> <span class="calibre27">Evvelâ Bağdâd'ın cânib-i şarkîsinde nehr-i Diyâle tarafında ibret-nümâ-yı kûh-ı Nemrûd; evc-i âsumâne ser çekmiş çâr-kûşe binâ olunmuş amelî bir kûh-ı bülenddir kim Nemrûd-ı la‘în <i class="calibre2">hâşâ sümme hâşâ</i> rubûbiyyet da‘vâsı etdiği asırlarda binâ etmişdir. Cümle tîn ve çim ve türâbdandır. Ve bir kat darı sapı ve bir kat tîn ve bir kat kamış kökü ve bir kat çim ile mebnî bir cebeldir kim bu kadar bin yıldan beri aslâ fenâ bulmamışdır, <i class="calibre2">ve's-selâm</i>.</span></p>

    <p class="iindekiler"><span class="calibre27">Andan yine cânib-i şarkda Bağdâd'a karîb,</span></p>

    <p class="iindekiler"><b class="calibre1"><span class="calibre27">İbret-nümâ-yı Tâk-i Kisrâ:</span></b> <span class="calibre27">Nuşirevân-ı âdilin yayla sarâyı imiş. Hazret dünyâya geldikde münhedim olduğu bâlâda merkûmdur. Ba‘dehû Hazret'in ağzı yârıyla imâr olan tâk-i binâ hâlâ zâhirdir kim zemînden kaddi eflâke ser çekdiği kâmil yüz yigirmi arş-ı âlîdir. Hâlâ her sene birer tulası kaddi zemîne gark olarak bu kadde kaldı deyü nakl ederler. Zamân-ı evvelde dahi âlî imiş. Ammâ cümle eser-i binâsı serâpâ tuladır. Ammâ eyle bir tâk-ı tumturâkdır kim gûyâ tâk-ı Havernak'dır. Hâlâ Kehkeşân-âsâ semâya kemend atmış-misâl bir kûh-ı serbülenddir kim iki günlük yoldan nümâyândır.</span></p>

    <p class="iindekiler"><span class="calibre27">{Kelâm-ı sitâyiş-i Tâk-i Kisrâ oldur kim her sene birer tulası kadar zemîne gark olur dedikleri galat-ı fehmdir. Eğer eyle olsa bin yüz yıldan beri tâkdan âsâr kalmayup gark olurdu ammâ şedîd rûzgâr-ı zorkârlara turâb u rimâl Tâk-i Kisrâ dibine yığılup bir tula kaddi gark oldu derler, yine rûzgâr rimâlleri bir tarafa götürür, Tâk-i Kisrâ ke'l-evvel durur metîn binâ-yı kavîdir}.</span></p>

    <p class="iindekiler"><b class="calibre1"><span class="calibre27">İbret-nümâ-yı cisr-i Şattu'l-Arab:</span></b> <span class="calibre27">Kal‘a-i Bağdâd'ın cânib-i kıbleye nâzır olan Cisir kapusundan karşu Kuşlar kal‘asına varınca nehr-i Dicle üzre cümle kırk beş aded tombaz kemerleri üzre bir vâcibü's-seyr cisr-i azîmdir. Karşu Mekke hâkinde cisir başında Kuşlar kal‘asıdır. Bu cisr-i haşebin Bağdâd'dan Kuşlar kal‘asına gelince kâmil (---) adımdır ve üç araba yürür enlidir. İşte nehr-i azîm-i Şatt'ın dahi eni (---) adım olmuş olur. Ve bu cisre Şatt içre bendler ve sepetlerle taşlar bırağup yaban asması ile ve demir {zencîrlerle} gemileri bâğlayup cisir ber-karâr olur. Ve bu cisre Diyârbekir'den ve Hasankeyfâ'dan ve Musul ve Cezîre'den bir kelek gemisi gelse cisir üzre cessârlar cisrin üç dört gemisin kapu gibi açup kelek gemileri geçüp gümrük önüne yanaşup yine cisrin kapusun sedd ederler. Ba‘dehû cemî‘i âyende vü revende ubûr ederler. <b class="calibre1">[343a]</b> Ve cemî‘i dilberân-ı Bağdâd kendülerin bu cisir üzre Şatt'a ilkâ ederler. Bağdâd'ın bir mesîregâhı dahi bu cisir başlarıdır. Kahvehâneler ve Mevlevîhâneler ile ârâste ve memerr-i nâs ile pîrâste olmuş bir cisr-i ibret-nümâdır. Cümle masrafı mîrîdendir. Cisir başında pâsbânlar âyende vü revende yüklerden bâc-ı öşr-i sultânî alup cisrin meremmâtına ve gayrı kal‘a mühimmâtına {2.000 guruş}masrûf olunur <i class="calibre2">ve's-selâm</i>.</span></p>

    <p class="iindekiler"><b class="calibre1"><span class="calibre27">İbret-nümâ-yı diğer:</span></b> <span class="calibre27">Bu hâk-i medâyinde bir ibret-nümâ-yı azîm dahi ol idi kim bu cisir başından tâ Ka‘be-i şerîfe on menzilde varınca Hârûnu'r-Reşîd hâtûnu Zübeyde Hanım bir dîvâr inşâ etmişdi kim a‘mâlar dîvâra yapışarak Ka‘be'ye gideler. Hâlâ harâb olup niçe yerlerde birer ikişer konak menzilde zâhir ü bâhir olduğu bâlâda mastûrdur.</span></p>

    <p class="iindekiler"><b class="calibre1"><span class="calibre27">İbret-nümâ-yı mutalsam-ı garîb:</span></b> <span class="calibre27">Kuşlar kal‘ası mezkûr cisir başında Şeddâdî tula bina çâr-kûşe bir kal‘a-i ra‘nâdır. Bânîsi (---) (---) kapusu var. Cisir başındaki kapusu cânib-i şarka mekşûfdur. Ve handakı (---) (---) ve başka dizdârı ve (---) aded neferâtları ve kifâyet mikdârı cebehânesi topları vardır. Derûn-ı sûrda bir câmi‘i ve gendüm anbârı ve yüz aded mikdârı hâneleri vardır ammâ gayrı imâreti taşradadır.</span></p>

    <p class="iindekiler">....................(2.5 satır boş)....................</p>

    <p class="iindekiler"><span class="calibre27">Ve tekye-i Bektaşî ve Şatt kenârında tekye-i Hazret-i Hızır (---) (---) (---) (---) (---) (---).</span></p>

    <p class="iindekiler"><b class="calibre1"><span class="calibre27">Mutalsam-ı kehene-i kadîm:</span></b> <span class="calibre27">Kuşlar kal‘ası nâmıyla meşhûr-ı âfâk olmanın aslı oldur kim zamân-ı cehâletde bu Kuşlar kal‘ası zemîninde bir râhib var idi. Bu kal‘a zemîninde bir deyr kehenesi var idi. Ol papas gâyet kehene idi. Ol deyrde bir kulle-i bâlâ inşâ edüp kullede niçe bin güvercin murgu besleyüp bu rûy-ı arzın ekâlîm-i seb‘asında olan bıtrîk ü kıssîs ü râhiblere ahvâl-i Irâk-ı Medâyin'i yazup bir kebûterin boğazına ol varağı bir mutalsam ile geçirüp murâd [u] merâmı olan diyâra ol murg-ı zeyrek pervâz urup papasın dostu hânesine varup gelen habere göre haberler ve gayrı havâdisâtlar yazup yine vefk ile ol murgun boğazına asup berk-i hâtif gibi ol murg yine gelirdi. Ol papasın dâ’imâ kârı bu idi.</span></p>

    <p class="iindekiler"><span class="calibre27">Ba‘dehû leyle-i Mevlûd-ı Nebî'de Tâk-i Kisrâ ile ol deyr münhedim olup hâlâ eser-i binâlarına deyr-i hümâm derler ve ol isim ile müsemmâ olup Kuşlar kal‘ası derler. Ve hâlâ Bağdâd'ı güvercinler andan kalup Rûm u Arab u Acem'de meşhûr-ı âfâk Bağdâdî güvercindir ve hâlâ ahâlî-i Bağdâd besleyüp bir eşin Şâm'a ve Haleb'e ve Mısır'a ve Hind ü Sind'e götürüp anda kanadına Hıtâyî kâğızla rakîk hatlar yazup hapisden âzâd edüp Hindistân'dan ve Mısr u Yemen ü Aden'den bir ânda gelir murg-ı zeyrek kebûterler vardır. Ekseriyyâ Bağdâd'ın tüccârları besler ve her bâr birbirlerine kafes kafes güvercinler gönderüp vakt-i hâcetde birer birer rehâ edüp elbette ol murg-ı Bağdâdî âşiyânına gelmeyince olmazdır. Tüccâr mâbeyninde birkaç kerre Hind ü Sind ve Yemen'e varmış ve gelmiş hümâmı beş yüz guruşa aldıkları çokdur. Ve bu ahvâl-i hümâm ahâlî-i Mısır bâzergânları da gâyet çok besleyüp Reşîd'e ve Dimyât'a ve İskenderiyye ve Cezâyir ve Tunus ve Fes u Merânkus'a ve beri tarafda bender-i Yenbû‘ ve bender-i Cidde ve Mekke ve Yemen'e dâ’imâ berren ve bahren Bağdâdî ve Mısırî güvercinler göndermededirlerdir ve yine gelmededirlerdir. Hakîr-i pür-taksîr Mısır'da ve Reşîd ve Dimyât'da iken bir kaçına ıttılâ‘ hâsıl etdim. Bu murg ile her diyâra mektûb göndermek Bağdâd'daki Kuşlar kal‘ası ruhbânından kalmışdır <i class="calibre2">ve's-selâm</i>. Andan,</span></p>

    <p class="iindekiler"><b class="calibre1"><span class="calibre27">İbret-nümâ-yı diğer-i musanna‘:</span></b> <span class="calibre27">Bu şehr-i Bağdâd'da gâyet şiddet-i hâr üzre olduğundan nehr-i Şattu'l-Arab hammâm <b class="calibre1">[343b]</b> suyu gibi cereyân eder. Bağdâd'ın sâhib-i tab‘ olan kimesneleri bu kumkumanın ağzını berkidüp kapağına bir ip ve kumkumanın boğazına bir ip bâğlayup bir taş dahi bâğlayup kumkumayı Şatt'a atup ka‘rına inince mezkûr kumkumanın kapağına bâğlı ipi çeküp içine Şatt dibinden buz pâresi gibi âb-ı hayât su dolup taşra çekerler ve nûş ederler. Ammâ gûyâ buz pâresi komuşlardır. Hakkâ ki Şatt'ın dibi gâyet sovukdur. Ammâ bir kulaç kadar suyu germâ ve bî-sermâdır. Ve Bağdâd'ın önünde Şatt'ın ka‘rı yigirmi ve on beş ve on yedi zirâ‘dır ammâ aşağılarda deryâ olur.</span></p>

    <p class="iindekiler"><b class="calibre1"><span class="calibre27">İbret-nümâ-yı âhar:</span></b> <span class="calibre27">Barûdhâne çarhı</span></p>

    <p class="iindekiler">....................(7 satır boş)....................</p>

    <p class="Balk">Evsâf-ı kal‘a-i serrâc-ı vehhâc-ı İmâm-ı A‘zam-ı Kûfî</p>

    <p class="iindekiler"><span class="calibre27">Sene 941 târîhinde bizzât Sultân Süleymân Hân <i class="calibre2">aleyhi'r-rahmeti ve'r-rıdvân</i> hazretlerinin binâ-yı müteberrikesidir. Hattâ mukaddemâ Kızılbaş Bağdâd'a istîlâ etmezden mukaddem kal‘a-i Bağdâd Sünnniyândan Uzun Hasan-ı Bayındırî destinde iken ol asırda İmâm-ı A‘zam'ın bir Sünnî türbedârının vâkı‘asına İmâm-ı hümâm girüp "Benim kabrim üzre sandûkamı filân mahaldeki mezâra koy kim anda azâb-ı nâra müstahak bir kefere medfûndur" dedikde türbedâr hâbdan bîdâr olup İmâmın ta‘lîmi gibi eder. Meğer ol asırda İmâmın kabr-i münevveresinde kıbâb u hübâb u tekellüfden bir şey yok imiş. Ancak kendüleri el-Melikü'l-Mansûr-ı Devvânıkî nâm pâdişâhın mahpeshânesinde hasta iken vasiyyet edüp kazâ kabûl etmediğiyçün hapisde {80 yaşında} merhûm olup halîfeleri kendüyi sünnet üzre defn ederler.</span></p>

    <p class="iindekiler"><span class="calibre27">Ba‘dehû selâtînin bir Sünnîsi, üzerine bir sandûka eder. Türbedâr-ı mezkûr da İmâmın ta‘lîm-i rü’yâsı üzre sandûka-i mezkûru keferenin üzerine koyup az zamânda Şâh İsmâ‘îl Bağdâd'a istîlâ edüp "Bu İmâm ne belâ-yı benâm-ı hümâmdır?" deyü der-ceng-i evvel İmâmın kabri olmayup kabridir dediği yire gelüp mezkûr sandûkayı kırup ve kabri açup bir cesed-i mülevves bulup âteşe yakup İmâmı göyündürdüm zu‘munda olup seg ber-sahrâ gider. Âhir Süleymân Hân Bağdâd üzre gelirken bir çavuş İmâm-ı hümâm içün bir vâkı‘a görüp ba‘de'l-feth İmâmın kabr-i kadîmîsin Taşkın Hoca nâm müsinn-i benâm bir Sünnî-yi hümâm bilirmiş. Ol kişi zemîn-i İmâmı gösterüp kazarlar. Hakîkatü'l-hâl esâs-ı kadîmeler zuhûr ederken bir taş-ı kebîr çıkar ve ol taşı kaldırırlar. Bir râyiha-i amber ü hâm ve ûd u aselbend ve ıtr-ı Şâm râyihası çıkar kim cümle halkın dimâğları mu‘attar olur.</span></p>

    <p class="iindekiler"><span class="calibre27">Hemân Süleymân Hân ol seng-i azîmi hâli üzre koyup hâk-i pâk ile pür eyleyüp ol kabrin bir gayrı tarafına esâs-ı binâya şürû‘ edüp "Kabr-i İmâm budur." deyü bir kubbe-i pür-envâr etmişdir kim diller ile ta‘bîr ü tavsîf olmazdır. Ve bir imâret ü medrese binâ edüp etrâfına bir kal‘a inşâ etmişdir ve bir câmi‘ ve bir hammâm ve bir hân ve kırk elli aded dükkân ve kal‘aya dizdâr ve yüz elli aded asker-i kerrâr ve kifâyet mikdârı cebehânesi ve topları var. Ve kal‘ası şekl-i murabba‘ tula binâ bir kal‘a-i zîbâdır. Dâ’iren-mâdâr cirmi sekiz bin adımdır. Derûn-ı hisârda cümle (---) hânedir ve türâb ile mestûrdur. Ve taşrada bâğlı u bâğçeli rabtası mukarrerdir. <b class="calibre1">[344a]</b></span></p>

    <p class="iindekiler"><span class="calibre27">Ve bu Bağdâd'a mukaddemâ sene 1058 târîhinde Melek Ahmed Paşa ile geldiğimizde bu İmâm-ı A‘zam âsitânesini imâr edüp sâkıyeli kuyular kazup ve hücreler yapup imâr etdi. Ve Âsitâne'den Kaya Sultân bir altun kandîl gönderdi ve Murâd Hân atabe-i süflîsini ve ulvîsin ve kapu kanatların ve kabr-i şerîf şebekelerin cümle sîm-i hâlis eyleyüp câmi‘-i İmâm ve kabr-i hümâm {gûyâ} cennet-i firdevs-i Dârü's-selâm olmuşdur. Ol asırdan berü cemî‘i vüzerâ ve vükelâ vü a‘yân u kibâr birer binâ-yı âsâr ederek ve gûnâ-gûn âvîzeler ile müzeyyen ederek merkad-i pür-envâr gûyâ nakş-ı nigârhâne-i Çîn olmuşdur.</span></p>

    <p class="iindekiler">....................(3 satır boş)....................</p>

    <p class="Balk5">Hâk-i Bağdâd'da ve Medâyin-i Irâk'da cereyân eden enhârları bildirir</p>

    <p class="iindekiler"><span class="calibre27">Evvelâ Bağdâd'ın dibinden cereyân eden nehr-i Dicle ya‘nî Şattu'l-Arab Diyârbekir'in cânib-i şimâlinde Tercil ve Palu ve Demirkapu ve Taht-ı maşa ve Arganî kal‘aları dağlarından tulû‘ edüp dörd nehir bir olup Diyârbekir'e gelüp andan cezîre-i Cizre'ye andan Musul'a andan niçe yüz kılâ‘ ve kendlere ve andan kal‘a-i Bağdâd'a uğraduğu bâlâda Diyârbekir seyâhatimizde ibtidâ Şatt'ı gördüğümüzde nehr-i Şatt'ın başında cümle mahlût olan enhârlarıyla tahrîr olunmuşdur, ana nazar, ammâ şimdi,</span></p>

    <p class="Balk2">Bağdâd kurbünde ve cânib-i erba‘asında nehr-i Şatt-ı Dicle'ye mahlût olan enhârları ve tur‘a-i kebîrleri beyân eder</p>

    <p class="iindekiler"><span class="calibre27">Evvelâ cümleden <b class="calibre1">nehr-i Hermas</b>'dır, Nasîbîn kal‘ası dağlarından çıkup cereyân ederek nehr-i Sersâr'a münşa‘ib olur.</span></p>

    <p class="iindekiler"><span class="calibre27">Ve <b class="calibre1">nehr-i Sersâr</b> ile ikisi belde-i Hatîbe ve Sincâr kal‘ası çölüne uğrayup andan kal‘a-i Tikrit yanında nehr-i Şatt'a munsabb olur.</span></p>

    <p class="iindekiler"><span class="calibre27">Ve <b class="calibre1">nehr-i İsâ</b>, bu nehrin ibtidâ-i tulû‘ı şehr-i Kûfe mukâbelesinde kasaba-i kebîr Vehmâ nâm mahalden münşa‘ib olur, cereyân ederek niçe kendleri saky ederken nehr-i Furât'dan ayrılmış nehr-i Sarsar kim nehr-i İsâ mahreci altından ubûr edüp Kûfe şehri mâbeyninde nehr-i Sarsar ile nehr-i İsâ bir olup Bağdâd ile şehr-i Medâyin arasında Şatt'a karışır ve nehr-i İsâ üzre tuğyân-ı Şatt'da azîm gemiler yürür ve âb-ı hayât nehr-i Van bu zülâl (---) (---) gelüp (---) (---) nâm mahalde Şatt'a rîzân olur ammâ gâyet lezîz ü berrâk ve serî‘u'l-hazm mâ-i kevserdir.</span></p>

    <p class="iindekiler"><span class="calibre27">Ve <b class="calibre1">nehr-i Serâb</b> (---) tulû‘ edüp üzerinde âsiyâb-ı gendümler olmağile gılâl gemileri yürümez ammâ serî‘ cereyân edüp (---) (---) nâm mahalde Dicle'ye munsabb olur.</span></p>

    <p class="iindekiler"><span class="calibre27">Ve <b class="calibre1">nehr-i Melik</b>, bu nehir nehr-i Furât'dan ayrılır ammâ cümle hâk-i medâyin-i Irâk'ı reyy ederek nehr-i Sarsar kurbünden cereyân ederek sevâd-ı Irâk'dan geçüp Medâyin altında nehr-i Şatt'a mahlût olur.</span></p>

    <p class="iindekiler"><span class="calibre27">Ve <b class="calibre1">nehr-i Kuti</b> gerçi bu nehr-i Furât'dan ayrılır ammâ nehr-i Melik altından geçüp arz-ı Irâk'ı reyy edüp yine nehr-i Melik kurbünde Şatt'a mahlût olur. Bu nühûrları nehr-i Şatt'dan ve nehr-i Furât'dan ayıranlar cümle Âl-i Abbâsiyân pâdişâhlarıdır ve gayrı niçe yüz mülûklardır kim memâlik-i Irâk'ın çölistânın bu enhârlarla âbâdân edenlerin evveli El-Melik Sultân İsâ ibn Alî b. Abdullah b. Hazret-i Abbâs'dır kim amm-i mansûrdur ve bu meliklerin zamân-ı hilâfetlerinde bir nehrin tarafeyninde bir kurrâdan bir beldeye fâsıla yok idi ve bu mezkûr nehirler içre cümle gemiler işlerdi. Hâlâ niçesinde gemiler işlemez ammâ tulumdan kelek gemileri Diyârbekir'den ve kal‘a-i Birecik'den işler kelekler vardır.</span></p>

    <p class="iindekiler"><span class="calibre27">Ve <b class="calibre1">nehr-i Basinka</b>, Diyârbekir kurbünde Mifârıkîn kal‘ası arzından tulû‘ edüp Cezîre şarkîsinden beş fersah alarkada nehr-i Şatt'a karışır.</span></p>

    <p class="iindekiler"><span class="calibre27">Ve <b class="calibre1">nehr-i Zârib Alî</b>, Âzerbaycân şehirlerinden Erbîl ile Musul beyninden hurûc edüp Sine kasabası kurbünde Şatt'a rîzân olur.</span></p>

    <p class="iindekiler"><span class="calibre27">Ve <b class="calibre1">nehr-i Zârib-i Esfel</b>, Şehrezûl yaylalarından tulû‘ edüp Erbîl kal‘ası ile kal‘a-i Musul beyninde <b class="calibre1">[344b]</b> büleyde-i (...) nehr-i Şatt'a mahlût olur.</span></p>

    <p class="Balk2">Ve nehr-i Şatt'dan ayrılan enhârları beyân eder</p>

    <p class="iindekiler"><span class="calibre27">Evvelâ <b class="calibre1">nehr-i Katol-ı a‘lâ</b>, bu nehrin ibtidâ-i tulû‘ı Melik el-Mütevekkil Alallah inşâ etdiği Kasr-ı Ca‘ferî nâm karyeden çıkup diyâr-ı Irâk'ı reyy ederek bu mahalde bu nehre Katol nehri demezler, nehr-i Van derler, andan niçe yüz kurâları saky ederek karye-i Cercerâbâd'ın aşağı yine Şatt'a mahlût olur.</span></p>

    <p class="iindekiler"><span class="calibre27">Ve <b class="calibre1">nehr-i Kavatîl-i Sülüs</b>, üç nehirdir. Üçü de Şatt'dan ayrılup Selemen Rey kal‘ası esfelinden ubûr edüp yine Dicle'ye üçü de birer yerde mahlût olurlar.</span></p>

    <p class="iindekiler"><span class="calibre27">Ve <b class="calibre1">nehr-i Dücle</b>, bu nehirden birkaç tur‘a-i azîm münşa‘ib olduğundan <b class="calibre1">nehr-i Düceylân</b> dahi derler. Ammâ bu nehrin mahreci zamân-ı kadîmde Bağdâd'a evvel varup gördüğümüzde nehr-i Şatt'dan çıkdığı mahal Sürremin Rey nâm mahalden aşağıda Şatt'dan ayrılup niçe kurâ vü kasabâtları reyy edüp ba‘dehû Batâyıh nâm nevâhîlerin altında ve cânib-i şarkîsinde ve taraf-ı garbîsinde bu nehr-i Dücle'den tur‘alar ayrılup müdün-i Furât'a müştemil küre-i kebîre kendlerin saky edüp çölde gâyip olur ya‘nî vücûd-ı âbdan eser kalmaz, ammâ şimdi Murtezâ Paşa efendimiz bu temâşâ etdiğimiz mahalde bu nehr-i Dücle'nin Sürremin'den gelen yerin sed eyleyüp bir menzil Şatt'ın bâlâsından bir hafr-i azîm açup kendü mâlından kâmil bin kise harc edüp elli bin kadar Arab u Urbân ve Kürd ü Türkman kavmine mâl-ı firâvân bezl eyleyüp bu kadar ummâl-i bennâlar ile yedi ayda bu nehr-i Dücle tur‘asın müceddeden minâre kaddi kazup deryâ-misâl nehr-i Şatt'ı bu nehr-i Dücle hafrine akıdup Deşt-i Kerbelâ'yı seylâb etdirüp bu nehrin yemîn ü yesârına üç yüz pâre kurâlar iskân etdirüp hâk-i Irâk'ı hulefâ asrından ziyâde âbâdân edüp Düceylân hâkimi nâm bir mîr-i benâm nasb edüp bu imâr olan kurâlardan hâlâ pâdişâha beher sene beşer yüz kise ve üç yüz kise vâlî-i Bağdâd'a ve yüz kise hâkim-i Düceylân'a tahsîl olur bir nehr-i azîm oldu. Ammâ bu nehr-i Dücle'nin cânib-i şarkîsine nehr-i Ehvâz'dan gayrı ulu nehirler karışmaz. Cümleden evvelki nehr-i Ehvâz'dır. Ammâ Şatt'ın cânib-i garbîsinde nehr-i Şatt'a bî-hadd ü bî-pâyân sular mahlût olur. Hatta cümle keştîbân-ı Şatt-ı Furât kavilleri üzre bu "Nehr-i Şatt'a bin aded enhârdan ziyâde mahlût olur." deyü kelekçi Hacı Hüsâm bir ihtiyâr-ı benâm eyle takrîr eyledi ve sahîh söyledi. Zîrâ anlar mellahân-ı Şatt u Furât'dır. Bu nehreyn-i azîmeynin kûçe-be-kûçe umkunu ve sayını ve kurb [u] bu‘dunu cümle kırât be-kırât bilirler.</span></p>

    <p class="iindekiler"><span class="calibre27">Ammâ bu memâlik-i Irâk'da cereyân eden enhârların aslı dokuz aded nehr-i azîmdir. Evveli fevkânîdir kim nehr-i Merre, Şatt'dan garb tarafına ayrılup şimâl cânibinde olan kurâları reyy edüp nehr-i Deyr'e rîzân olur. Nehr-i Deyr, Meşhed-i Muhammedü'l-Hanefî âsitânesi kasabasında nehr-i Şatt'dan ayrılır bir ziyâretgâh-ı azîm şehirdir, ammâ cümle halkı Râfızî ve Şî‘îlerdir. Gayri diyârda bir Şî‘î ve Râfızî mürd olsa cümle mâlın Hazret-i Muhammed Hanefî'ye vasiyyet edüp na‘ş-ı murdârın Muhammed Hanefî civârında defn ederler. Ve nehr-i Deyr ile nehr-i Merre'nin mâbeyni üç mîl mesâfedir.</span></p>

    <p class="iindekiler"><span class="calibre27">Ve <b class="calibre1">Sebak nehri</b>, Şatt'dan ayrılup nehr-i Deyr'den aşağı bir günlük çölde mahv olur.</span></p>

    <p class="iindekiler"><span class="calibre27">Andan <b class="calibre1">nehr-i Ma‘kal</b>, Sebak nehrine karîb Şatt'dan çıkup Basra hâkin saky edüp Basra kurbünde şehr-i harâb Minâ kurbünde nehr-i Übülle munsabb olur. Bu iki nehir bir oldukda Basra altında bu nehre nehr-i Safrây-denk derler. Hazret-i Ömer hilâfetinde Basra feth oldukda Melik Ma‘kal b. Beşâre emr edüp Basra nevâhîlerin reyy etmeğiçün Safrâyı nehrin Dücle'den ayırup nehr-i Ma‘kal mahrecinden altı fersah aşağı Basra'yı geçüp kasaba-i Übülle'nin ağzında nehr-i Übülle'nin cânib-i garbına cârî olur, andan eğri gidüp Basra kurbünde nehr-i Ma‘kal ile bir olup medd [ü] cezme mahlût olup medd [ü] cezm ile rücû‘ u duhûl eder ve rücû‘-ı kahkarî ile mercû‘ eder. Ve Bahr-i Hind keştîleri Şatt-ı Abâdân'da nehr-i Übülle su‘ûd eder. <b class="calibre1">[345a]</b> Andan nehr-i Ma‘kal'da nehr-i Şatt'a mahlût olur. Bu arz-ı Irâk'da nehr-i Ma‘kal ve nehr-i Übül'e nısıf dâ’ire gibidir ve nehr-i Şattu'l-Arab yedi kutub dâ’iresine müşâbihdir, demişler. Ve nehr-i Dücle ve nehr-i Übülle ve nehr-i Ma‘kal ihâta ve saky etdikleri arâzîye ukalâ-yı kudemâ-yı mühendisîn-i sâhib-i coğraflar Cezâir-i Ummân derler. Bu cezâyirin cümle kurâ vü büldân ve bâğ u besâtîn ve hadîka vü gaytânları cümle mezkûr nehirler ile saky olur.</span></p>

    <p class="iindekiler"><span class="calibre27">Ve <b class="calibre1">nehr-i Yahûd</b>, bu nehir nehr-i Übülle altında beş fersah karîb yerde Şatt'dan ayrılır. Harâbistân ve arslan yatakları mahallerinden cereyân eder.</span></p>

    <p class="iindekiler"><span class="calibre27">Ve <b class="calibre1">nehr-i Ebü'l-Hatîb</b>, bu nehir nehr-i Yahûd ile mâbeynleri iki fersah yerdir.</span></p>

    <p class="iindekiler"><span class="calibre27">Ve <b class="calibre1">nehr-i Emîr</b>, bu nehir nehr-i Ebü'l-Hatîb'e bir fersahdır.</span></p>

    <p class="iindekiler"><span class="calibre27">Ve <b class="calibre1">nehr-i Mendîl</b>, dahi Şatt'dan ayrılup çölde olan kurâları reyy eder. Bu mahalde Şatt'dan ayrılan nühûrlar tamâm oldular. Niçe enhârlar dahi Basra'dan aşağı cârîdir kim bahr-i Hürmüz'e rîzân olur derler ammâ bu hakîr-i pür-taksîr Basra'dan aşağı seyâhat eylemediğimizden ma‘lûmumuz değildir. Ammâ bu bâlâda Bağdâd'dan berü cereyân edüp tahrîr olunan suların adedin ve mahrec-i tulû‘ [u] gurûbların Bağdâd'dan Basra'ya Şatt üzre gemilerle giden kimesneler a‘lâ bilirler <i class="calibre2">ve's-selâm</i>. Ammâ yine</span></p>

    <p class="Balk2">Bağdâd kurbündeki nehirleri beyân eder</p>

    <p class="iindekiler"><span class="calibre27">Evvelâ kal‘a-i Bağdâd'ın cânib-i şarkîsinde (---) sa‘at ba‘îde yerde <b class="calibre1">nehr-i Diyâle</b>-i azîm, cânib-i şarkda diyâr-ı Acem'in (---) (---) (---) şehirlerinden berü gelüp Eski Bağdâd altında nehr-i Şatt'a munsabb olur.</span></p>

    <p class="iindekiler"><span class="calibre27">Ve nehr-i Hilletü'l-fîhâ, (---) (---) (---) (---) (---) (---) (---) munsabb olur.</span></p>

    <p class="iindekiler"><span class="calibre27">Ve <b class="calibre1">nehr-i Şâhî</b></span></p>

    <p class="evliyasatr1">....................(1 satır boş)....................</p>

    <p class="iindekiler"><span class="calibre27">Ve <b class="calibre1">nehr-i Hüseyn</b></span></p>

    <p class="evliyasatr1">....................(1 satır boş)....................</p>

    <p class="iindekiler"><span class="calibre27">Ve <b class="calibre1">nehr-i Mehâvil</b></span></p>

    <p class="iindekiler">....................(1 satır boş)....................</p>

    <p class="iindekiler"><span class="calibre27">Ve <b class="calibre1">nehr-i Mehennâvî</b></span></p>

    <p class="evliyasatr1">....................(1 satır boş)....................</p>

    <p class="iindekiler"><span class="calibre27">Ve <b class="calibre1">nehr-i Hâlis</b></span></p>

    <p class="evliyasatr1">....................(1 satır boş)....................</p>

    <p class="iindekiler"><span class="calibre27">Ve <b class="calibre1">nehr-i Mehrevânî</b> (---) (---) (---)</span></p>

    <p class="iindekiler"><span class="calibre27">Ve <b class="calibre1">nehr-i Horasân</b></span></p>

    <p class="evliyasatr1">....................(1 satır boş)....................</p>

    <p class="iindekiler"><span class="calibre27">Ve <b class="calibre1">nehr-i Şehribân</b> (---) (---) (---) (---) (---)</span></p>

    <p class="iindekiler"><span class="calibre27">Ve <b class="calibre1">nehr-i Mendel</b></span></p>

    <p class="iindekiler">....................(1.5 satır boş).....................</p>

    <p class="iindekiler"> </p>

    <p class="Balk5">Evsâf-ı kasaba-i Hazret-i İmâm Mûsâ Kâzım ibn İmâm Ca‘fer-i Sâdık ibn İmâm Muhammed Bâkır ibn İmâm Zeynelâbidîn ibn İmâm Hüseyn ibn Hazret-i Alî <br class="calibre23"/>
    <i class="calibre2">kerremallahu vechedir</i></p>

    <p class="iindekiler"><span class="calibre27">İmâm Hüseyin vâlidesi Hazret-i Fatımatü'z-Zehrâ binti Hazret-i Resûl-i Kibriyâ Muhammedü'l-Mustafâ'dır. <i class="calibre2">Rıdvânullahi Ta‘âlâ aleyhim ecma‘în.</i> Bu kasaba-i ma‘mûr içre Hazret-i İmâm Mûsâ Kâzım evc-i âsumâne ser çekmiş bir kubbe-i bâlâ içre medfûndur kim Hârûnu'r-Reşîd binâsıdır. Sandûkası ve dervezesi ve âsitâne-i âlîsi cümle sîm-i hâlis ile mebnîdir. Ve kubbe-i pür-envârının derûnunda ol kadar musanna‘ maslûbât-ı âvîzeler ve kanâdîl-i murassa‘ ve çerâğdân u şem‘dânlar var kim vasfında lisân kâsır ve midhatinde kalem kâsirdir. Evkâf-ı azîm olduğundan iki yüz aded huddâmları vardır. Ve cemî‘i diyâr-ı Acem'den nezerâtlar gelir. Ve beher sene niçe bin Acem merhûm olup tâ diyâr-ı Acem'den merhûmun na‘şın getirüp bu âsitâne civârında defn ederler. Bu kasaba halkı cümle İmâm Mûsâ huddâmıdır. Ve bu rabta Kuşlar kal‘ası hâkinde Şatt'ın kıblesinde ve Mekke türâbında ve Şatt kenârında iki bin bâğlı u bâğçeli ve hurmalı ma‘mûr kasabadır kim Şatt'ın karşu Bağdâd hâkinde İmâm-ı A‘zam ile İmâm Mûsâ birbirine mukâbildir. Mâbeynehümâlarından Şatt cereyân eder. Ve bu rabtada niçe bin kibâr-ı evliyâullâh medfûn olduğu Bağdâd ziyâretgâhında mastûrdur. Ve bu kasabada İmâm Mûsâ Kâzım câmi‘i ve hân u hammâmı ve mesâcid ü tekyeleri ve üç yüz mikdârı dükkânları vardır. Cemî‘i bây u gedâ-yı züvvâra ni‘meti mebzûl imâret-i ıt‘âmı vardır.</span></p>

    <p class="iindekiler"><b class="calibre1"><span class="calibre27">Ziyâret-i İmâm Muhammedü'n-Nakî ibn Alîyyü'r-Rızâ</span></b><span class="calibre27">: Oniki İmâm'ın dokuzuncusudur. Sene 221 de yigirmi bir yaşında merhûm olup ceddî Mûsâ Kâzım {yanında medfûndur}. <b class="calibre1">[345b]</b></span></p>

    <p class="Balk2">Evsâf-ı tetimme-i şehrengîz-i külliyât-ı Bağdâd-ı behişt-âbâd</p>

    <p class="iindekiler"><span class="calibre27">Evvelâ bu kal‘a-i Bağdâd-ı pür-dâd, dâr-ı <i class="calibre2">İremezâtü'l-imâdı lem-yuhlak mislehâ fi'l-bilâd</i> kim beyne'l-müverrihîn Irâk-ı behişt-âbâd nâmıyla meşhûr-ı âfâk olan kal‘a-i hısn-ı hasîn ve sedd-i metîn ve hisâr-ı kadîm ü bender-i azîm ve rabât-ı müzeyyen ü şehr-i Medâyin-i Medyen olan taht-gâh-ı dârü'l-hulefâ-yı Bağdâd kim refî‘u'l-bünyân ve halkı Azîmü'ş-şân derler. Zîrâ bu şehr-i atîk zamân-ı kadîmden berü mecma‘-ı ulemâ vü menba‘-ı fuzalâ ve mesken-i sulehâ vü burc-ı evliyâdır. Ve ıklîm-i acîbe ve garîbedendir kim cemî‘i ulemâsı ulûm-ı garîbeye ve fünûn-ı kesîreye mâliklerdir. Ve cemî‘i sıbyânları hemçünân tabî‘atları tîz-fehim olup gâyetü'l-gâye necîb ü reşîd ve zekiyyü't-tab‘ püserân-ı ciğer-kûşe âdemiyânları olur ve eyle zekiyyü't-tab‘ olduklarından ekseriyyâ ma‘sûmları niçe kütüb-i mu‘tebereleri hıfzen tekmîl etmişlerdir. Ammâ selîkaları Fârisî ve ilm-i inşâ ve ilm-i arûzda ebyât-ı eş‘âr semtine gitmişlerdir. Anınçün şu‘arâ vü mü’ellifîn ü musannifîni bî-hisâbdır.</span></p>

    <p class="iindekiler"><span class="calibre27">Ve bu şehr-i Irâk'ın âb u hevâsı letâfetinden merd-i meydânları ol mertebede müsinn ü mu‘ammer ve Zâl-ı zamân olurlar kim kuvveti gitmiş ve hey’eti bitmiş ve ömr-i girân-mâyeleri yüz sâle yetmiş ve musâhabet-i örfiyyeden kalmış olur ammâ çoğu muhibb-i Hânedân Şî‘îlerdir.</span></p>

    <p class="iindekiler"><span class="calibre27">Bu kavm-i Bağdâd bir girdâbda kalmış kişi gibidir. Bu şehr-i Bağdâd'a Acem şâhı istîlâ etse ehl-i Bağdâd'a, "Ey Nu‘mân-ı A‘zamî-i Sünnî!" ve Âl-i Osmân mutasarrıf olsa bu ehl-i Bağdâd'a, "Ey Şâhseven Şî‘î vü Râfızî vü Hâricî!" derler. Bu hâl üzre ehl-i Bağdâd arada kalmışdır. Ammâ cümlesi yârândan âlüfte vü âşüfte ve yârân-ı ehl-i dilân sebük-rûh ve halîm ü selîm ve halûk u merd-i meydândır kim ni‘metleri bây u gedâya ve fukarâ vü zu‘afâya mebzûldur. Ve cümle muhibb-i garîbü'd-diyârlardır. Ammâ,</span></p>

    <p class="iindekiler"><b class="calibre1"><span class="calibre27">Sitâyiş-i tâ’ife-i zenâne-i masdar-ı insân</span></b><span class="calibre27">: Ekseriyyâ hâk-i Bağdâd'ın zenâneleri hüsn-i cemâlde ve lûtf-i i‘tidâlde olup kelimâtları cümle mevzûn ve dür-dâne dişleri gûyâ dürr-i meknûn halk olup geysû-yı müşkbârların çim-çim ve ham-be-ham edüp sarkıddıklarında bir cihetde uşşâkı mu’âhaze edüp cânlarına bin cân u dil eyle akıdırlar ammâ yine böyle iken her biri Râbi‘a-i Adeviyye mertebesinde ehl-i perde zâhide-i sâhib-cemâle havâtînleri vardır ve niçe bin duhter-i pâkîze-ahterleri ve gâyet perhîzkâr bikr-i nâ-şükûfteleri var kim gûyâ her biri birer dürr-i yektâ-yı nâ-sifte ve birer gonca-i nâ-şüküftelerdir. Pederlerinden gayrı er yüzün ve erkek sözün istimâ‘ etmiş değillerdir. Ve hokka dehen ü la‘l fâm ve sîm-beden ve nâzük endâm olurlar. Ve söze gelseler bedî‘u'l-beyân u fasîhu'l-lisân olurlar. Her birinin cünbüş-i harekâtları ve reftâr u güftârları âdemi hayrân u ser-gerdân eder.</span></p>

    <p class="iindekiler"><span class="calibre27">Ve müverrihân-ı selef bu arz-ı Kûfe ve hâk-i Medâyin ve türâb-ı Irâk içün "Arz-ı mukaddesdendir." deyü tahkîk etmişlerdir. Hakkâ ki bir sahrâ-yı ferah-fezâdır kim sayf [u] şitâsında ahâlî-i Irâk zindedirler. Cemî‘i hâmûnları kurâ vü kasabât ve halîcler ile ve tur‘a ve uyûn-ı câriyeler ile ma‘mûr u âbâdân ve her tarafı gül-i gülistân u nahlistân olup ravza-i Rıdvân misilli bâğ-ı cinânları ve müşebbek bostânları var kim hurma hıyâbânları içinde bebr ü peleng ve arslan u kaplanları vardır. Basra ve Lahsa ve Ummân ve Kûfe ve Necef-i zer-kân-ı sadef sahrâlarına varınca nahlistânı cihânı dutup bâğbân-ı semeristânların kavilleri üzre diyâr-ı Bağdâd'da yetmiş gûne hurma olur dediler. Her sene niçe yüz keştî yükü hurma Bağdâd diyârından Hindistân'a ve Sindistân'a gider ammâ cümleden hastavî hurması ve bedrâsyîsi <span class="calibre30">hurma</span> ve</span></p>

    <p class="iindekiler">....................(1 satır boş)....................</p>

    <p class="iindekiler"><span class="calibre27">olur kim akîk-i Yemenî olur. Ve niçe kerre yüz bin deve yükü hurmayı kabâ’il-i Urbân yükledüp diyâr-ı Hemedân ve Isfahân'a götürürler. Aslâ sâhibleri yokdur kim tâ Mekke ve Medîne ve Yemen çölünde nihâyet bulur, evc-i âsumâne ser çekmiş serâmed hurma dırahtlarıdır. Hatta Hüseyin Alî Efendi Bağdâd defterdârı iken bu diyâr-ı Irâk'ın hurma dırahtların medh etmişdir. Şi‘ir:</span></p>

    <p class="iindekiler"> Hâk-i Bağdâd'da zeyn olan şeceri</p>

    <p class="iindekiler"> Nahl-i hurma <b class="calibre1">[346a]</b> sanır gören ammâ</p>

    <p class="iindekiler"> Tûğlardır ki kaldı menzilde</p>

    <p class="iindekiler"> Çekilüp gitdi leşker-i hulefâ</p>

    <p class="iindekiler"><span class="calibre27">demişdir. Hakkâ ki dıraht-ı hurmayı tuğa eyi teşbîh etmişdir. Ve her bir nahl mîl minâre-vâr ayyûka kad çeküp bir serv-i serbülend-vâr kıyâmda durup hırâm eder. Hâk-i amber-pâkinin letâfetinden cümle nahl-i hurması serâmed olmuşdur. Diyâr-ı Mısır'da ve vilâyet-i Elvâhân'da ve İşne ve İsvân'da ve diyâr-ı Sudan'da ve mağrib-zemîn-i Tilimsân'da böyle kad-keş ve nahl-i serkeş bir diyârda görmedim. Ve hâk-i Mekke ve Medîne ve Tâyif ve Abbâs'da böyle dırâz hurma şecerleri yokdur. Gerçi Medîne-i Münevvere'de tavîl kad şecere-i hurma olur ammâ Medîne'nin şimâli hâricinde Hazret-i Hamza-i bâ-safâ ziyâreti râhı üzre cümle hurma dırahtları birer âdem kaddi kadardır. İki üç senede dal dal hurma verüp her salkımı kum üzre yatar. Bu mu‘cize-i Resûlullah'dır kim Arz-ı Mukaddes'de bir diyârda Medîne hurması dırahtı gibi pest hurma görmedim. Gûyâ Ayıntâb diyârının üzüm bâğlarıdır. Ammâ Bağdâd'ın nahlistânı kehkeşân-âsâ semâya ser çekmişdir.</span></p>

    <p class="iindekiler"><b class="calibre1"><span class="calibre27">Sitâyiş-i nahl-i hurma:</span></b> <span class="calibre27">Müverrihân-ı kudemâ-yı müfessirîn eyle tahrîr etmişler kim bu nahl-i hurmayı Cenâb-ı Rabbü'l-İzzet dest-i kudretiyle tahmîr etdüği Hazret-i Âdem'in tînından ziyâde kalın tîn-ı pâkden kil-i ser nâm bir şecere-i tayyibeyi halk etdi kim hâlâ Hind cezîrelerinde bî-hisâb hâsıl olur. Bu dırahtın kil-i ser nâm bir cevizi olur. Rûm'a Hind'den getirüp içinde yağlı meyvesin yeyüp gâyet mukavvîdir. Ba‘dehû kabuğun biber koyacak hokka ve fincân ve kâse ve kaşık yaparlar, âdem kellesi kadar olanı su kabağı gibi bir musanna‘ şey yaparlar siyâh-reng bir cevz-i müdevverdir. Bi-emri Hudâ ağzı ve burnu ve kaşları ve gözleri ve saçı ve bıyıkları vardır, azîm temâşâ-yı sun‘-ı Hudâ'dır. Bu mezkûr kil-i serün şeceresi tîn-i Âdem'den hâsıl olmuşdur.</span></p>

    <p class="iindekiler"><b class="calibre1"><span class="calibre27">San‘at-ı diğer-i hâk-i Âdem:</span></b> <span class="calibre27">Yine Cenâb-ı Hallâk-ı Ezel sun‘un ızhâr içün tîn-i Âdem-i Safî'nin bekâyâsından cezîre-i Hindistân'da şecerü'l-Vakvak nâmında niçe dıraht-ı azîm halk etmişdir. Anda benî Âdem gibi meyveler hâsıl olup cemî‘isi başlarından maslûb imiş. Bi-emri Hudâ bu şecerenin âdem-misâl meyveleri kemâlin buldukda vak vak deyü feryâd ederek kırk günden zemîne düşüp bir gûne mahlûklar ol vakvakı tenâvül ederler, bu dahi tîn-i Âdem'den halk olmuşdur.</span></p>

    <p class="iindekiler"><b class="calibre1"><span class="calibre27">Netîce-i hilkat-i nahl-i hurma:</span></b> <span class="calibre27">Çünki Cenâb-ı İzzet benî Âdeme hayât verüp civârına da‘vet etdikde tîn-i Âdem'den hâk-i amber-pâk-i zemîn-i Kûfe'de kalup emr-i Hak ile ibtidâ nahl-i hurma hâk-i Kûfe'de Tennûr suyu kenârında halk olunmuşdur. Anınçün hâk-i Kûfe ve Irâk'da ve Medâyin'de ve Ummân'da hurma ormanı cihânı zeyn etmişdir. Kaddi benî Âdem gibi serâmeddir ve başı vardır, bergleri târumâr olmuş kâkülleridir. Haşeblerin kat‘ etsen asla zarar etmez dahi ziyâde biter. Meselâ benî Âdem'in lıhye ve kâküllerin kat‘ etsen dahi dırâz olur. Ammâ hurmanın başın kat‘ etsen yahûd başında beynîsi var, anı kat‘ etsen âdem başı kat‘ etmiş gibi kanlı suyu akup ol nahl kurur. Ve bi-emri Hudâ hurma erkek ve dişidir. Erkek hurma aslâ meyve vermez ve erkek hurmadan bir haşebi dişi hurmanın kalıba sokulsa cimâ‘ etmiş kadar dişi hurma hazz edüp yigirmi ve otuz salkım hurma verir ve her hoşe salkımı kırkar ve ellişer batman gelir. Ve dişi hurma gûyâ nisâ gibi hayz görür. Ve üç bin sene hurma mu‘ammer olur, derler ve şecere-i zeytûn dahi eyle mu‘ammer olur. Ve hurma ağacının üç yüz aded menfa‘ati ve üç yüz hâssası vardır. Dıraht-ı hurmanın bir şey’i hebâya gitmez, niçe yüz elvân haşeb olup hâneler içün levha ve amûd ve giranlar olur. Diyâr-ı Mısır'da haşeblerinin kabuğun soyup niçe yüz gûne habl-i kavîler ederler.</span></p>

    <p class="iindekiler"><b class="calibre1"><span class="calibre27">Hâssa-i sânî:</span></b> <span class="calibre27">Başı olan yerde kiyeflerinden yine gûnâ-gûn ipler ve süpürgeler ederler ve yaprağından gûnâ-gûn hasîrlar ve ferdeler ve bedrevîler ve zenbiller ederler. Ve'l-hâsıl bir şey’i hebâya gitmez, üç yüz gûne nef‘i var. Ve kavl-i hukemâ üzre üç yüz hâssası vardır.</span></p>

    <p class="iindekiler"><b class="calibre1"><span class="calibre27">Hâssa-i ûlâsı:</span></b> <span class="calibre27">Meyvesi gâyet mukavvî ve muslıh-ı ma‘îde ve serî‘u'l-hazmdir. <b class="calibre1">[346b]</b> Ve sirkesi ve helvâsı ve şerbeti âdeme hayât verir ve kuvvet-i basarı ziyâde eder. Eğer bu nahl-i hurmanın eşcârı ve semeresinin hâssaların tahrîr eylesek bir tomar-ı tayyibnâme olur. Ancak yine sadede rücû‘ idelim.</span></p>

    <p class="iindekiler"><span class="calibre27">Bu hâk-i Bağdâd'ın letâfeti sebebiyle nahl-i hurma serâmed olur. Zîrâ zemînine niçe bin peygamberân ve nize kerre yüz bin kibâr-ı kümmelîn-i âlimân bu zemîn-i Medâyin'e hayr du‘â-yı firâvân edüp anların du‘âları berekâtıyla bu hâk-i Bağdâd bir vâsi‘atü'l-aktâr ve rahîsatü'l-eşcâr bir dâr-ı diyârdır kim bu edîm-i arzda deyyâr-ı mânendi yokdur. Zîrâ vilâyet-i vâsi‘i ma‘mûr ve dâ’imâ halkı mesrûr, buk‘aları hûb ve hâk-i pâki beyne'n-nâs merğûb ve mezâri‘âtları vâfir ve hayrât [u] berekâtları mütekâsirdir. Ve bu arâzî-i Irâk'da niçe bin aded künûz-ı azîme ve defâyin-i cevâhir-i cesîme ve habâyâ-yı kesîre ve metâlib-i azîze vardır. Ve niçe yüz aded hükmü mensûh olmuş mutalsamât-ı garîbe âsârları var kim âdem hayrân olur. Hatta müverrih Mıkdısî-i Yarmenî eyle terkîm eder kim zemîn-i Medâyin'de bir hatve arz-ı hâliye yokdur kim anda medfûn bir genc-i Kârûn olmaya. Ve hâlâ Tâk-i Kisrâ'dan mâ‘adâ ı‘mâl-i sâbileden ve ı‘lâm-ı hâbileden ve âsâr-ı azîme ve etvâr-ı acîbeden niçe bin aded âsâr-ı binâlar ve rasîf ve tur‘a ve Şeddâdî binâlar var kim benî Âdem gördükde ta‘accübâne engüşt ber-dehen eder. Hâlâ bu diyârın mezra‘aları vâfir ve hayrât [u] berekâtları mütekâsir ve deşt-i hâmûnları nahlistân-ı gülistânlı arz-ı mukaddesdir. Ahâlîlerinin ni‘metleri firâvân ve zemîninin enhârları cârî ve revân bir şehr-i âbâdândır kim cemî‘i selâtîn-i mülûk mâbeyninde hasretü'l-mülûk bir şehr-i Irâk'dır. El-hâsıl bu hâk-i pâkde acâ’ibât-ı dehrden ve garâ’ibât-ı asırdan niçe bin âsâr-ı ibret-nümâlar vardır.</span></p>

    <p class="iindekiler">....................(20 satır boş).................... <b class="calibre1">[347a]</b></p>

    <p class="iindekiler"><span class="calibre27">Andan Hazret-i Şeyh Bişri'l-Hâfî radî, andan Hazret-i Şeyh Ebûbekiri'ş-Şebenkî <i class="calibre2">radî,</i> andan Şeyh Sa‘îd <i class="calibre2">radî,</i> andan evlâd-ı İmâm Mûsâ Kâzım Hazret-i Şeyh İsmâ‘îl ve Hazret-i Şeyh İbrâhîm <i class="calibre2">radıyalllahu anhüm,</i> andan Hasanu'n-Nûrî <i class="calibre2">radî,</i> andan Hazret-i Şeyh Cemîl<i class="calibre2"> radî,</i> andan Hazret-i Şeyh Hasan <i class="calibre2">kuddise sırruhu'l-azîz,</i> andan Hazret-i Şeyh Ma‘rûf-ı Kerhî <i class="calibre2">radî,</i> andan Hazret-i Şeyh Halîl <i class="calibre2">radî,</i> andan Hazret-i Şeyh Hallâc-ı Mansûr-ı maslûb-ı sa‘îd ü şehîd <i class="calibre2">radî,</i> andan Hazret-i Şeyh Müftî-i esrâr-ı İlâhî ve mücâhid-i envâr-ı nâ-mütenâhî, andan Hazret-i Şeyh Serîr-i Sakatî <i class="calibre2">kuddise sırruhu'l-azîz,</i> andan Hazret-i Behlûl Dânâ <i class="calibre2">radî,</i> andan en-Nesîbe Zübeyde hâtûn-ı Halîfe Hârûnu'r-Reşîd <i class="calibre2">radî,</i> andan Hazret-i Şeyh Zünnûn-ı Mısrî <i class="calibre2">radî,</i> andan Hazret-i Baba Çoban <i class="calibre2">radî,</i> andan Hazret-i Baba Çirkin <i class="calibre2">radî,</i> andan makâm-ı Hazret-i Yûşa‘ Nebî <i class="calibre2">aleyhi's-selâm</i>.</span></p>

    <p class="Balk2">Bağdâd-ı behişt-âbâd etrâfında olan meşâyihân ve kibâr-ı ulemâ ve evliyâullahların makâmı ziyâretlerin ayân u beyân eder</p>

    <p class="iindekiler"><span class="calibre27">Evvelâ Hazret-i Muhammed Züherî <i class="calibre2">radî,</i> andan Hazret-i Şeyh Muhammed Havlânî radıyallah, andan makâm-ı Hazret-i Avn b. Alî <i class="calibre2">radî</i>, andan Hazret-i Ca‘fer-i Tayyâr <i class="calibre2">radî</i>, andan makâm-ı Hazret-i Nûh Nebî <i class="calibre2">aleyhi's-selâm</i>, andan Hazret-i İmâm Hamza <i class="calibre2">radî</i>, andan makâm-ı Hazret-i İbrâhîm <i class="calibre2">aleyhi's-selâm</i>.</span></p>

    <p class="Balk">Nehr-i Şattu'l-Arab ve nehr-i Diyâle'nin karşu cânibinde olan kibâr-ı evliyâullahı ve sâ’ir izâmların merkadlerin beyân eder</p>

    <p class="iindekiler"><span class="calibre27">Evvelâ Hazret-i Selmân-ı Pâk, berberlerin pîridir. Yılda bir kerre yüz bin âdem cem‘ olup azîm teferrücler olur, azîm âsitânedir. Andan Hazret-i Meryem binti Umrân <i class="calibre2">radî,</i> andan makâm-ı Ûc. Ve bu cânibde niçe yüz ziyâretler vardır ammâ ziyâret etdiğimiz bunlardır ve bu Bağdâd burc-ı evliyâdır ancak Aşere-i Mübeşşere'den gayrı bu hâkde niçe kerre sadlek kibâr-ı evliyâullah vardır. Ba‘zısı çöl ü çölistânda ve arslan u kaplan u bülbülistânda medfûn olduklarından ziyâretleri mümkin değildir, ammâ hâmûn-ı Kerbelâ ve deşt-i Necef pür melâmetler ile müzeyyendir, hisâbın Cenâb-ı Bârî bilir, ammâ ziyâret edüp bu âsî yüzümüz sürüp bir hatm-i şerîf yâhûd bir Yâsîn-i şerîf yahûd Fâtiha-i şerîf hedâyâ ile varup</span> <a class="pcalibre pcalibre1" id="_ftnref97"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn97" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[97]</span></span></sup></span></span></a><span class="calibre27"><img alt="Açıklama: Açıklama: D:\DEPO\Evliya Çelebi\Yeniler\Evliya Çelebi Seyahatnâmesi 4. Kitap_dosyalar\image050.gif" border="0" class="calibre116" src="../Evliya%20%C3%87elebi%20Seyahatn%C3%A2mesi%204.%20Kitap_dosyalar/image050.gif"/></span><span class="calibre27"> hadîs-i şerîfine imtisâlen ziyâret edüp ervâh-ı şerîflerinden istimdâd taleb etdiğimiz bu tahrîr etdiğimiz ziyâretlerdir. Himmetleri hâzır u nâzır ola. <i class="calibre2">Rahmetullahi aleyhim.</i></span></p>

    <p class="Balk2">Hazret-i İmâm-ı A‘zam ve hümâm-ı akdem Nu‘mân ibn Sâbit hazretlerinin { Mansûr-ı Devânıkî Bağdâd'ı binâ edüp kazâsın İmâm-ı A‘zam'a teklîf edüp kazâdan ibâ etdiğiyçün haps olunup seksen yaşında mahpusda merhûm oldu. <i class="calibre2">Rahmetullahi aleyh</i>} civârında medfûn olan evliyâ-i kibâr ve meşâyih-i izâm ziyâretlerin ayân u beyân eder</p>

    <p class="iindekiler"><span class="calibre27">Evvelâ âfitâb-ı nihânî, kamer-i zindegânî Hazret-i Şiblî ve Şeyh Sa‘îd memlûklarıdır <i class="calibre2">radî</i>, andan merkad-i pür-envâr Hazret-i Beşîr el-Hâc hemîşe pâ-bürehne ve ser-bürehne gezerdi. Emr-i azîm sultândır.</span></p>

    <p class="iindekiler"><span class="calibre27">Andan merkad-i kutb-ı âlem-i rûhânî, ma‘den-i hikmet-i Rabbânî Hazret-i Şeyh Hammâd Debbâsî, <i class="calibre2">rahmetullahi aleyh</i>. Hazret-i İmâm-ı A‘zam'ın üstâdı idi. Yine İmâm-ı A‘zam'ın civârında medfûndur ve İmâm-ı A‘zam mezhebi bunlardan ahz eyledi. Hammâde Alkam'dan, anlar İbrâhîm-i Necefî'den, anlar Abdullah ibn Abbâs'dan, anlar Habîb-i Ekrem <i class="calibre2">sallallahu aleyhi vesellemden</i>, anlar Hazret-i İbrâhîm'den anlar Hazret-i Şîf'dan, anlar Hazret-i Âdem'den, anlar Hazret-i Cibril-i Emîn'den, anlar Hazret-i İsrâfîl'den, anlar Hazret-i Mîkâîl'den, anlar bizzât Hazret-i Rabbü'l-âlemîn'den <i class="calibre2">celle celâluh ve amme nevâluh</i> hazretlerinin bî-nihâye kereminden ahz eylemişlerdir. Elhassa hamd-i Hudâ mezheb-i hakîkîmiz böyle bir mezhebdir, <i class="calibre2">elhamdülillahihâzâ min fazlı Rabbî</i>. Andan merkad-i Şeyh Hasanu'n-Nûrî, yine İmâm-ı müşârun ileyh civârında medfûndur, <i class="calibre2">radî</i>.</span></p>

    <p class="Balk5">Şehr-i kadîm-i Hille'de ve emâkin-i mübâreke makâmât-ı şerîfeleri ayân u beyân eder</p>

    <p class="iindekiler"><span class="calibre27">Evvelâ Şehdü'ş-şems nâm mevzi‘de Hazret-i Nebî Yûşa‘ kabr-i şerîfi ve Havâriyyûnlar merkad-i şerîfleri ve İmâm Alî hazretlerinin birâderleri Hazret-i İmâm Ukayl'in merkad-i şerîfi ve İmâm Alî'nin makâmı bu mahaldedir.</span></p>

    <p class="iindekiler"><span class="calibre27">Andan merkad-i Hazret-i Şeyh el-Fezâ’il nefs-i Hille'de medfûndur. <i class="calibre2">Radıyallahu anh</i>.</span></p>

    <p class="iindekiler"><span class="calibre27">Andan kabr-i şerîf-i Hazret-i Zeynelâbidîn <i class="calibre2">radıyallahu anh</i> Hazret-i Alî ibn İmâm Hüseyin evlâdındandır <i class="calibre2">radî</i></span></p>

    <p class="iindekiler"><span class="calibre27">Andan makâm-ı Hazret-i İmâm Mehdî, sâhibü'z-zamân nefs-i Hille'nin câmi‘-i şerîfinde medfûndur.</span></p>

    <p class="iindekiler"><span class="calibre27">Andan merkad-i Şeyh Muhammed el-Müntecib, nefs-i Hille'de medfûndur, <i class="calibre2">radıyallah</i>.</span></p>

    <p class="iindekiler"><span class="calibre27">Andan yine makâm-ı İmâm Mehdî, sâhibü'z-zamân nefs-i Hille'de bir makâmdır.</span></p>

    <p class="iindekiler"><span class="calibre27">Andan merkad-i şerîf-i Hazret-i İmâm Hamza b. Mûsâ Kâzım nefs-i Hille'nin taşrasında medfûndur, <i class="calibre2">radî</i>.</span></p>

    <p class="iindekiler"><span class="calibre27">Andan merkad-i şerîf-i Hazret-i Avn b. Alî evlâdındandır, nefs-i Hille'nin taşrasında medfûndur <i class="calibre2">radıyallahu anh</i>.</span></p>

    <p class="iindekiler"><span class="calibre27">Andan yine Hille şehri kurbünde Cimcime nâm bir şerîf makâm vardır ki pâdişâh iken tâc u tahtı ve raht u bahtı bezl edüp bu mahalde sâkin iken Hazret-i Alî bu pâdişâhı ziyârete gelüp ilm-i ledünden yedi gün yedi gice ekl [ü] şürb etmeden cân sohbeti edüp kelimât ederler. Ba‘dehû vedâ‘ mahallinde Hazret-i Alî nehr-i (---) taht su‘âl edüp taht gösterirler. Hikmet-i Hudâ Düldül'ün pây-i semendine bir katre âb dokunmadan ubûr eder. Hâlâ Cimcime Sultân ol mahalde medfûndur, azîm ziyâretdir. <i class="calibre2">Kuddise sırruhu'l-azîz.</i> Andan Hille ile râbi‘u'l-hulefâ Hazret-i Alî mâbeyninde Hazret-i Zülkülf <i class="calibre2">aleyhi's-selâm</i> medfûndur.</span></p>

    <p class="iindekiler"><span class="calibre27">Andan merkad-i şerîf-i Hazret-i Mansûr b. el-Hasan ki İmâm Hasan'dır anın ırk-ı tâhirindendir, <i class="calibre2">radıyallahu anh</i>ümâ.</span></p>

    <p class="iindekiler"><span class="calibre27">Andan merkad-i şerîf-i Hazret-i Şeyh Muhammed Tâhir, Hazret-i Risâlet-penâh hazretlerinin neslindendir, <i class="calibre2">radıyallahu anh</i>ümâ.</span></p>

    <p class="iindekiler"><span class="calibre27">Andan merkad-i şerîf-i İmâm Mehdî, Makuli binti Ebseme evlâdındandır, <i class="calibre2">radıyallah</i>.</span></p>

    <p class="iindekiler"><span class="calibre27">Andan merkad-i şerîf-i Hazret-i Alî ibn Zeynelâbidîn <i class="calibre2">radı</i>î</span></p>

    <p class="iindekiler"><span class="calibre27">Andan makâm-ı şerîf-i Hazret-i Ca‘fer-i Sâdık, <i class="calibre2">radî</i>.</span></p>

    <p class="iindekiler"><span class="calibre27">Andan makâm-ı şerîf-i Hazret-i Selmân-ı Pâk el-Fârisî, <i class="calibre2">radî.</i></span></p>

    <p class="iindekiler"><span class="calibre27">Andan makâmât-ı şerîf-i evlâd-ı Hazret-i İmâm Hüseyin, müte‘addiddir, <i class="calibre2">radî</i></span></p>

    <p class="iindekiler"><span class="calibre27">Andan merkad-i şerîf-i Hümâ Hâtûn binti Hazret-i Yûsuf el-Sıddîk ve zevcet-i Hazret-i Eyyûb <i class="calibre2">aleyhim ve alâ nebiyyinâ efdalu's-salât ve's-selâm</i>.</span></p>

    <p class="iindekiler"><span class="calibre27">Andan makâm-ı şerîf-i Hazret-i Hızır Nebiyyullah <i class="calibre2">aleyhim ve alâ nebiyyinâ efdalu's-salât ve's-selâm.</i></span></p>

    <p class="iindekiler"><span class="calibre27">Andan merâkıd-ı evlâd-ı zevi'l-ihtirâm Hazret-i İmâm Mûsâ Kâzım <i class="calibre2">radıyallahu anh</i>üm ecma‘în.</span></p>

    <p class="iindekiler"><span class="calibre27">Andan merkad-i şerîf-i Hâris b. Mûsâ Kâzım hazretlerinin evlâdındandır, İmâm Hamza kurbünde medfûndur.</span></p>

    <p class="iindekiler"><span class="calibre27">Andan merkad-i şerîf-i Hazret-i İmâm Kâsım, Hazret-i İmâm Alî Mûsâ er-Rızâ'nın bürâderidir, <i class="calibre2">radıyallahu anhümâ.</i></span></p>

    <p class="iindekiler"><span class="calibre27">Andan Bâbil kal‘asında merkad-i şerîf-i Hazret-i Umrân ibn Hazret-i İmâm Alî <i class="calibre2">radıyallahu anh</i>ümâ.</span></p>

    <p class="iindekiler"><b class="calibre1"><span class="calibre27">Ziyâret-i İmâm Hanbel</span></b><span class="calibre27">: İsm-i şerîfi Ahmed b. Muhammed b. Hanbel'dir. Cedd-i büzürgvârları ile müte‘âriflerdir. İmâm Mâlik ve İmâm Ebû Yûsuf ve İmâm Şâfi‘î hazretlerinden tahsîl-i ulûm etmişlerdir. Âl-i Abbâsiyân'dan el-Musta‘sım Billah ile bu İmâm Hanbel'in çok mücâdelesi olmağile Musta‘sım İmâm'a çok cefâ etdi. Sene 80 yaşında iken sene 240'da fevt olup Bağdâd'ın cânib-i garbında Şatt aşrı medfûndur, <i class="calibre2">rahmetullahi aleyh.</i></span></p>

    <p class="iindekiler"><span class="calibre27">Ve <b class="calibre1">ziyâret-i Monlâ Kâsım-ı Bağdâdî</b>: Yine Bağdâd monlâsı iken bin otuz târîhinde Acem ile Çopur Bekir Subaşı yek-dil ve ü-cihet olup Bekir Subaşı'ya Kızılbaş tâbi‘ olmuşken bir gice Bekir Subaşı oğlu Muhammed Dede kal‘a kapusun açup kavm-i Acem Bağdâd'a doluşup cümle Osmânlı ve Bağdâd monlâsı Monlâ Gânim'i dahi şehîd edüp Bağdâd'a Acem istîlâ edüp monlâ-yı mezbûru Kassâb-ı Cömerd civârında şehîd edüp kassâblar anda defn ederler. Hâlâ âsitâne-i Kassâb'da medfûndur, <i class="calibre2">kuddise sırruh</i>.</span></p>

    <p class="iindekiler"><span class="calibre27">Ve <b class="calibre1">ziyâret-i el-Müvellâ Nûrullah-ı Rûmî</b>: Bağdâd monlâsı iken revâfız Bağdâd'a müstevlî olup Nûreddîn'i şehîd etdiklerinde tevâbi‘leri cesed-i monlâyı Abdülkâdir-i Cîlânî âsitânesine götürüp defn ederler, dahi kanı teskîn olmadan giderler ve "Ulemâ-yı şehîd Nûreddîn'dir." deyü hâlâ ziyâret ederler. <b class="calibre1">[347b]</b></span></p>

    <p class="iindekiler">....................(3 satır boş)....................</p>

    <p class="iindekiler"> </p>

    <p class="iindekiler"> </p>

    <p class="iindekiler"> </p>

    <p class="iindekiler"> </p>

    <p class="iindekiler"> </p>

    <p class="iindekiler"> </p>

    <p class="iindekiler"> </p>

    <p class="Balk5">Şehrengîz-i dâr-ı hulefâ-yı Bağdâd ve ziyâretgâh-ı Irâk-ı behişt-âbâd</p>

    <p class="iindekiler">Benâm-ı Hâlık u Hayy u Kadîm u ferd-i Yezdânî</p>

    <p class="beyit14">Getür tevhîd ile her dem zebâne zikr-i Sübhân'ı</p>

    <p class="iindekiler">İbâdet kıl Hak'a Firdevs-i a‘lâda makâm eyle</p>

    <p class="beyit14">Halâ solgıl cehennemden bekâ ref‘ eyle nîrânı</p>

    <p class="iindekiler">Demidir bir kasîde söylemek mir‘ât-ı yârâna</p>

    <p class="beyit14">İderlerse bize himmet ola tevfîk-i Rabbânî</p>

    <p class="iindekiler">Gel imdi dinle vasf-ı hâlini gör ehl-i Bağdâd'ın</p>

    <p class="beyit14">Denilir cümle evsâfı dükenmez hadd u pâyânı</p>

    <p class="iindekiler">İki kavm arasında ta‘neden âvâre kalmışlar</p>

    <p class="beyit14">Biri ya‘nî Acem şâhı biri hem Rûm sultânı</p>

    <p class="iindekiler">Felek-i dest-i cefâ gösterdi oldu mün‘akis hâli</p>

    <p class="beyit14">Yıkıldı Tâk-i Kisrâ'sı kesildi bâğ-ı bostânı</p>

    <p class="iindekiler">Dağıldı her diyâra halkının çoğu hazân oldu</p>

    <p class="beyit14">Yanar sevdâ-yı gurbetde gezer hâl-i perîşânı</p>

    <p class="iindekiler">Cefâdan her bir a‘lâsı gulâm oldular ednâya</p>

    <p class="beyit14">Müşerref eyler idi ger otursa sadr-ı eyvânı</p>

    <p class="iindekiler">İkilik vâdîsinde kaldılar hayrân [u] sergerdân</p>

    <p class="beyit14">Dönerken devri el-hâsıl bozuldu çerh-i mîzânı</p>

    <p class="iindekiler">Acem geldikde Bağdâd'a eyidir mülhid u sünnî</p>

    <p class="beyit14">Urum geldikde söyler Râfızî bîdîn-i nasrânî</p>

    <p class="iindekiler">Buna Dârusselâm ad oldu ya‘nî ma‘den-i İslâm</p>

    <p class="beyit14">Kamû bundan gidipdir her yana ehl-i müselmânî</p>

    <p class="iindekiler">Bu burc-ı evliyâ Bağdâd'a her kim kec-nigâh etdi</p>

    <p class="beyit14">Bu çarh-i tîre elbette yakup hâr eyledi anı</p>

    <p class="iindekiler">Buna zulm eyleyen maksûde ermez matlaba vâsıl</p>

    <p class="beyit14">Murâdı olmadı hâsıl deminde döndü devrânı</p>

    <p class="iindekiler">Buna Bağdâd derler ey habersiz gel su’âl eyle</p>

    <p class="beyit14">Nedir iklîm-i Fâris yâ Yemen'le sa‘d-ı San‘ânı</p>

    <p class="iindekiler"><span class="calibre10">Bu şehre nisbet olmaz Mısr [u] yâhûd milk-i Hindistân</span></p>

    <p class="beyit14">Velî arz-ı Hicâz'ı söyleyem Tûs u Horasân'ı</p>

    <p class="iindekiler">Eğer ta‘rîf edersem vasf olunmaz şehr-i Bağdâd'ı</p>

    <p class="beyit14">Niçe bin evliyâlarla dolupdur bahr-i ummânı</p>

    <p class="iindekiler">Biri Âdem Safiyyullah biri Nûh-ı Neciyyullah</p>

    <p class="beyit14">Biri Şâh-ı Necef ya‘nî Alî ol Tanrı arslanı</p>

    <p class="iindekiler">Biri Şâh-ı Şehîd-i Kerbelâ'dır vâris-i Ahmed</p>

    <p class="beyit14">Cefâ-yı ta‘n-ı a‘dâdan revân olmuşdurur kanı</p>

    <p class="iindekiler">Nedir ol ma‘den-i lûtf u kerem ilm ü sehâ bahri</p>

    <p class="beyit14">Nedir ol Kâzımeyn evvel imâmân-ı Semerrânî</p>

    <p class="iindekiler">Nedir ol sâhib-i mezheb ki meşhûr oldu âlemde</p>

    <p class="beyit14">Nedir ol künbed-i hadrâ nedir ol şehr-i Nu‘mânî</p>

    <p class="iindekiler">Eğer şeyh [ü] meşâyihı söylesem bir bir hisâb olmaz</p>

    <p class="beyit14">Velîkin cümleden ekber olupdur Şeyh Cîlânî</p>

    <p class="iindekiler">Nedir ol aşk-ıla berdâr olan Hallâc-ı Mansûr'ı</p>

    <p class="beyit14">Diyem ehl-i dile serdâr olan Behlûl-i Dânâ'yı</p>

    <p class="iindekiler">Nedir ol Kamber-i Şîr-i Hudâ Cömerd Kassâb'ı</p>

    <p class="beyit14">Nedir ol gâzîyân-ı nusret u kattâl-i Mervân'ı</p>

    <p class="iindekiler">Kurupdur bârgâhın seyr içün arz-ı Medâyin'de</p>

    <p class="beyit14">Müyesser eyle görmek cümleye ol Pâk Selmân'ı</p>

    <p class="iindekiler">Pirim Ma‘rûf-ı Kerhî garba kâmil bir menâzildir</p>

    <p class="beyit14">Esedlerle pür olmuş dâ’imâ ol kabr-i nûrânı</p>

    <p class="iindekiler">Yazılmış cümlenin adı tevârîh-i evâ’ilde</p>

    <p class="beyit14">Niçe bin evliyâ bu buk‘ada etmişdi sükkânı</p>

    <p class="iindekiler">Eğer âb [u] hevâsından su‘âl etsen aceb olmaz</p>

    <p class="beyit14">Eser sayf u şitâ şâm [u] seher ol bâd-ı Rıdvânı</p>

    <p class="iindekiler">Dokundukça zemîn üzre kılur ihyâ nebâtâtı</p>

    <p class="beyit14">Deminde rahmet-i Hak'dan yağar seylâb-ı bârânı</p>

    <p class="iindekiler">Açılur câ-be-câ nerkis benefşe lâle amber-bû</p>

    <p class="beyit14">Döşer ferş-i zümürrüdden bezer sahn-ı gülistânı</p>

    <p class="iindekiler">Saçıldı amber-i sârâ dokundu verd-i nesrîne</p>

    <p class="beyit14">Mu‘attar kıldı ol demde cihânı buy-ı reyhânî</p>

    <p class="iindekiler">Getürmüş her bir eşcârı bir envâ‘-ı fevâkihden</p>

    <p class="beyit14">Gelür ta‘rîfe kâbil söylesem nârenc-i rummânı</p>

    <p class="iindekiler">Okur medh [u] senâsın her yanadan tûtî [vü] kumrı</p>

    <p class="beyit14">Kılur şâh-ı gül üzre her seher bülbüller efğânı</p>

    <p class="iindekiler">Çıkar seyrân içün faslı bahâra cân-ı uşşâkı</p>

    <p class="beyit14">Gezer nâz ile nâz eyler yürür serv-i hırâmânı</p>

    <p class="iindekiler">Aceb gâyetde mahbûbı olur kim hüsn-i sûretde</p>

    <p class="beyit14">Hatâdır söylesem milk-i Mısır'da Şâh-ı Ken‘ân'ı</p>

    <p class="iindekiler">Safâ ehlidir ammâ şîve-i reftâra mâyildir</p>

    <p class="beyit14">Deler âhîn-pûşı ger dokunsa çeşm-i peykânı</p>

    <p class="iindekiler">Ger elhân-ı Dâvûd'a münâsib olsa âvâzı</p>

    <p class="beyit14">Velî hulk-ı letâfetde geçer hikmetde Lokmân'ı</p>

    <p class="iindekiler">Eğer hüsn-i zebânı söylese her dâde mâhirdir</p>

    <p class="beyit14">Bu gâyetde olur ancak kemâl u akl-ı insânî</p>

    <p class="iindekiler">Nedir Hâtem sehâvetde nedir Rüstem şecâ‘atde</p>

    <p class="beyit14">Mukâbil olsa rezminde pesend etmez Nerîmân'ı</p>

    <p class="iindekiler">Eğer kim tâli‘i döndü felekde gözde hâr oldı</p>

    <p class="beyit14">Deminde her bir ednâsı olur bir Âsaf-ı sânî</p>

    <p class="iindekiler">Nedir ol Dicle kim şehrin kenârında revân olmuş</p>

    <p class="beyit14">Yapılmış iki cânibde binâ-yı kasr-ı şâhânı</p>

    <p class="iindekiler">Donatmış nahl-i bâsıkdan kamu etrâf [u] eknâfı</p>

    <p class="beyit14">Düzülmüş çevre yanında ne hoş tarzile dihkânı</p>

    <p class="iindekiler">Nedir ol hulletü'l-fîhâ ki dâyim Hille pûş olmuş</p>

    <p class="beyit14">Çekilmişdir Furât üzre akar âb-ı firâvânı</p>

    <p class="iindekiler">Nedir ol nehr-i Şâhî kim hisâb olmaz menâfi‘de</p>

    <p class="beyit14">Nedir nehr-i Hüseynî kim irişdi halka ihsânı</p>

    <p class="iindekiler">Nedir nehr-i Mehâvil ya nedir nehr-i Mühennâvî</p>

    <p class="beyit14">Getürmez Sâ ne hâsılda niçe bin nehr-i aynâyı</p>

    <p class="iindekiler">Nedir ol nehr-i Hâlis kim hisâb olmaz avârızdan</p>

    <p class="beyit14">Nedir ol nehr-i Mihrûnî nedir nehr-i Horasânî</p>

    <p class="iindekiler">Nedir ol Şehribân u Mendelî kim verd-i Kaddâhı</p>

    <p class="beyit14">Dökülmüş rûy-ı hâk üzre gören ihyâ olur cânı</p>

    <p class="iindekiler">Nedir ol Hânıkî kim zeyn idipdür dâmen-i kûhı</p>

    <p class="beyit14">Gelen dervîş-i dilrîşe sebîlullahdır nânı</p>

    <p class="iindekiler">Kalem âciz olur tahrîrin etse müdde‘â üzre</p>

    <p class="beyit14">Zebâne münhasır olmaz denilse cümle nehrânı</p>

    <p class="iindekiler">Eğer kim tâli‘i döndü felek hâr eyledi ammâ</p>

    <p class="beyit14">Eğer merdûd-ı halk oldu olur makbûl-i Sübhânî</p>

    <p class="iindekiler">Bu çarha i‘tibâr olmaz fenâ milkinde yâr olmaz</p>

    <p class="beyit14">Bırakdı hâke döndürdü niçe taht-ı Süleymân'ı</p>

    <p class="iindekiler">Niçe Efrâsiyâb'ı eyledi ma‘zûl mülkinden</p>

    <p class="beyit14">Niçe kayser zebûn oldu niçe Cemşîd Kisrânı</p>

    <p class="iindekiler">Bırakdı vâdî-i aşka niçe Mecnûn [u] Ferhâd'ı</p>

    <p class="beyit14">Geçirdi sadr-ı a‘lâya niçe ednâ-yı nâ-dânâyı <a class="pcalibre pcalibre1" id="_ftnref98"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn98" title=""><span class="MsoFootnoteReference"><span class="calibre28"><b class="calibre1"><sup class="calibre18"><span class="calibre28"><span class="calibre29">[98]</span></span></sup></b></span></span></a></p>

    <p class="iindekiler">Anınçün söylenir meşhûr olupdur çarh-ı kec-reftâr</p>

    <p class="beyit14">Karâr etmez makâmında döner her demde bir yanı</p>

    <p class="iindekiler">Velî her kimseye arz-ı diyârı hoş gelir çün kim</p>

    <p class="beyit14">Mukârin eylemişlerdir vatan sevmekle îmânı</p>

    <p class="iindekiler">İlâhî sakla Bağdâd'ı kamu fitne belâsından</p>

    <p class="beyit14">Vücûdu kalmaya hergiz başı hâk üzre dermânı</p>

    <p class="iindekiler">Meselder bülbüle altun kafesde gül nasîb olsa</p>

    <p class="beyit14">Yine feryâd edüp ağlar görür dal üzrebengânı</p>

    <p class="iindekiler">Dahi besdür cefâ şimden gerü emn ü emân olsa</p>

    <p class="beyit14">Murâda vâsıl eyle rahmetinden cümle yârânı</p>

    <p class="iindekiler">Bi-hakk-ı Seyyid-i âlem Resûl-i eşref Âdem</p>

    <p class="beyit14">Bi-hakk-ı sûre-i İnnâ fetahnâ Âl-i İmrân'ı</p>

    <p class="iindekiler">Şükür kim kıldı Bağdâd'ın bize Hak seyrini ihsân</p>

    <p class="beyit14">Ferâmûş etme ey sayyâh oku her demde Kur’ân'ı <b class="calibre1">[348a]</b></p>

    <p class="beyit14"><b class="calibre1"> </b></p>

    <p class="beyit14"> </p>

    <p class="Balk5">Der-beyân-ı [ziyâ]retgâh-ı hâk-i Bağdâd ve Kûfe ve Hille ve Irâk</p>

    <p class="iindekiler"><span class="calibre27">Huzûr-ı ihvân-ı safâya ve yârân-ı bî-vefâya şöyle ma‘lûm ola kim bu hakîr-i pür-taksîr seyyâh-ı âlem ve nedîm-i âdem cihân-geşt, muhibb-i Evliyâ-yı bî-riyâ bin elli dokuz târîhinde,</span></p>

    <p class="Balk34">Irâk-ı behişt-âbâd ya‘nî Bağdâd-ı bî-dâd-ı behişt-âbâda varup enderûn [u] bîrûnunda ve memâlik-i mahrûse eyâletinde <i class="calibre2">sirtü mine'l-Basrati ile'l-Kûfe</i>'ye varınca bir buçuk senede ziyâret etdiğimiz evliyâ ve enbiyâ merkad-i şerîflerin ve makâmât-ı latîflerin alâ kadri'l-imkân bu abd-i âciz tahrîr edüp anı beyân eder</p>

    <p class="iindekiler"><span class="calibre27">Bismillahirrahmânirrahîm</span></p>

    <p class="metin13"><span class="calibre27">Evvelâ râbi‘u'l-hulefâ’i'r-râşidîni'l-mürşidîn Hazret-i Alî <i class="calibre2">kerremallahu vechehü'l-azîz</i> hakkında <i class="calibre2">"Vesîletü'l-Müte‘abbidîn"</i> kitâbında Ömer b. Cemî‘i Âyişe hazretlerinden rivâyet eyler ki, Hazret-i Risâlet-penâh <i class="calibre2">sallallahu aleyhi ve sellem</i>, Murtazâ hazretlerin ve Fâtımatü'z-Zehrâ hazretlerin ve İmâm Hasan ve İmâm Hüseyin hazretlerin bir abânın altına çeküp buyurdular ki</span> <a class="pcalibre pcalibre1" id="_ftnref99"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn99" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[99]</span></span></sup></span></span></a><span class="calibre27"> demişlerdir. Hatta İbn Abbâs hazretlerinden menkûldur ve sahîh rivâyetdir. Buyururlar</span> <a class="pcalibre pcalibre1" id="_ftnref100"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn100" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[100]</span></span></sup></span></span></a></p>

    <p class="iindekiler"><span class="calibre27">Ve Hazret-i Resûl-i Hudâ Kur’ân-ı azîm işâretiyle Hazret-i Alî hakkında bu âyeti tebşîr etmişlerdir.</span></p>

    <p class="metin"><i class="calibre2"><span class="calibre27">E‘ûzü billahi Ta‘âlâ mine'ş-şeytân.</span></i> <a class="pcalibre pcalibre1" id="_ftnref101"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn101" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[101]</span></span></sup></span></span></a><span class="calibre27"> </span></p>

    <p class="iindekiler"><span class="calibre27">Cemî‘i tefâsirde nakil vardır kim bu âyet-i kerîme nâzil oldukda Âl-i Abâ husûsu vâki‘ olup şuyû‘ u şöhret bulmuşdur. Ve Pençe-i Âl-i Abâ'dan garaz Hazret-i Levlâk Mustafâ mücevvedü'd-dâd-ı bâ-safâ ve Hazret-i Alî ve Fâtımatü'z-Zehrâ ve Hasan u Hüseyin mahsûs olmuşdur <i class="calibre2">ve's-selâm</i>..</span></p>

    <p class="iindekiler"><i class="calibre2"><span class="calibre27">Firdevsi'l-Ahbâr</span></i><span class="calibre27">'da Mu‘âz ibn Cebel buyurmuşlardır.</span> <a class="pcalibre pcalibre1" id="_ftnref102"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn102" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[102]</span></span></sup></span></span></a></p>

    <p class="iindekiler"><span class="calibre27">Ve kâle'ş-Şâfi‘î <i class="calibre2">radıyallahu anh</i>ü. <i class="calibre2">"Lev kâne rafazâ hubbu âli Muhammed fel-yeşhedu's-sakalân innî râfız" <a class="pcalibre pcalibre1" id="_ftnref103"></a></i></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn103" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[103]</span></span></sup></span></span></a><span class="calibre27"> buyurmuşlardır.</span></p>

    <p class="iindekiler"><span class="calibre27">Hakîr, Bağdâd'da sâkin iken bu hadîs-i sahîhleri ve bu âyet-i şerîfleri kütüb-i tefâsirde tilâvet edüp fermân-ı Hudâ'ya imtisâlen cemî‘i makâmât u ziyâretlere gitmeğe azîmet edüp ibtidâ Bağdâd'dan karşu tarafa ubûr edüp dörd menzilde Necef-i eşrefde olan şehr-i Hazret-i Alî'de meks edüp ibtidâ âsitâne-i sa‘âdet ki evce ser çekmiş bir kubbe-i nûh-tâk-ı revâkdır. Anda bizzât ol dâmâd-ı Hazret-i Resûl-i Ekrem Düldül-süvâr Alî muhbit-ı nûr-ı Hudâ'ya müstağrak yatur. Ve sandûka-i münevveri içinde "Hazret-i Âdem Safiyyullah ve Hazret-i Nûh Neciyyullah ile üçü bir yerde medfûndur." deyü tevâtüre ermişdir.</span></p>

    <p class="iindekiler"><span class="calibre27">El-hâsıl bu âsitânenin midhatinde lisân kâsırdır. Ancak bir soffa-i safâ Hazret-i İmâm Alî ve İmâm Hasan ve İmâm Hüseyin ve Selmân-ı Pâk ve Kamber-i Alî <i class="calibre2">rıdvanullâhi Ta‘âlâ aleyhim ecma‘în</i> mekân u makâm-ı şerîfleri olduğu mahalle diyâr-ı Necef derler, bir kenâre vâki‘ olmuşdur. Ammâ hâlâ deryâdan âsâr yokdur.</span></p>

    <p class="iindekiler"><span class="calibre27">Andan <b class="calibre1">makâm-ı Alî b. Hüseyin b. Zeynelâbidîn</b> hazretleri Medâyin'den Kûfe'ye gelüp ol makâm-ı mihrâbda namâz kılup ibâdet ve du‘â ederdi. Bu dahi diyârı Necef kenârında vâki‘ olmuşdur.</span></p>

    <p class="iindekiler"><span class="calibre27">Andan <b class="calibre1">makâm-ı İmâm Mehdî</b> hazretleri, İmâm Alî kasabasının taşrasında vâki‘ olmuşdur, gâyetü'l-gâye bir mesîregâh u teferrücgâh-ı pür-giyâh bir hoş binâdır ve binâsı târîhi sene 631.</span></p>

    <p class="Balk2">Andan bi'l-fi‘l Kûfe'nin câmi‘-i şerîfinde vâki‘ olan mihrâb-ı enbiyâ vü evliyânın tâ‘at u ibâdet etdikleri mekân-ı şerîfleri beyân eder</p>

    <p class="iindekiler"><b class="calibre1"><span class="calibre27">Makâm [u] mihrâb-ı Nûh Nebî</span></b><span class="calibre27"> <i class="calibre2">aleyhis's-selâm</i> hazretleri câmi‘-i şerîfin küçük kapusu kurbündedir. Dâ’imâ Nûh Nebî anda ibâdet ü du‘â ederdi.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı İmâm Alî</b> <i class="calibre2">kerremallâhu vecheh</i> Nûh Nebî <i class="calibre2">aleyhis's-selâmın</i> makâmı kurbündedir. Ol makâm u mihrâbda Hazret-i Alî'yi Mülcem harbe ile şehîd etdüği muhakkakdır.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı İmâm Hasan</b> hazretleri Kûfe şehrinde iken dâ’imâ ol mihrâbda tâ‘at u ibâdet ederdi.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı İmâm Hüseyin</b> hazretleri Kûfe'de iken pederleri ile ol makâm u mihrâbda tâ‘at u ibâdet ederlerdi.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı Alî b. Hüseyin b. Zeynelâbidîn,</b> Benî Ümeyye hulefâsı asrında Medîne'den Kûfe'ye geldikde ol makâm u mihrâbda tâ‘at u ibâdet etmişdir.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı Âdem Safî</b> <i class="calibre2">aleyhi's-selâm</i>, cennet-i Me’vâdan ihrâc olunduğu demde bu câmi‘ mahalline gelüp niçe yıl makâm idinüp tazarru‘ u nâlişler ile tevbe vü istiğfâr edüp tevbesi kabûl olup kırlangıç kuşu vâsıtası ile Hazret-i Havvâ ile mülâkî olduğu mahal Cebel-i Arafât'dır.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı İmâm Ca‘fer-i Sâdık,</b> Mansûr-ı Devânıkî zamânında Medîne'den Kûfe'ye geldikde bu makâm u mihrâbda ibâdet ederdi.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı Ömerü'l-Fârûk</b> hazretleri, gerçi hilâfetleri ve gayrı eyyâmlarda Mekke ve Medîne'den ba‘îd gitmemişlerdir ammâ teberrüken ve teyemmünen bu mihrâb-ı şerîfi helâl mâlı ile Kûfe câmi‘i içre binâ etmişlerdir.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı dekketü'l-mi‘râc Muhammedün Resûlullah</b> hazretleri mi‘râc yerine Burâk-süvâr-ı sabâ-reftâr giderken bu câmi‘-i şerîfe mukâbelesine geldikde Burâk'dan nüzûl edüp bu makâmda iki rek‘at ibâdet etmişlerdir.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı dekketü'l-kazâ İmâm Alî</b> hazretleri, eyyâm-ı hilâfetlerinde iken kazâyâ-yı şer‘iyye vâki‘ oldukda bu dekke üzre oturup su’âl hükm ederlerdi.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı İmâm Mûsâ Kâzım,</b> Hârûnu'r-Reşîd zamânında Medîne'den Kûfe'ye gelüp bu makâmda niçe yıl ibâdet etmişdir.</span></p>

    <p class="iindekiler"><span class="calibre27">Andan <b class="calibre1">makâm u mihrâb-ı Hazret-i Mûsâ Kelîmullah,</b> Mısır şehrinden firâr edüp bu Kûfe câmi‘i yerinde sâkin olup tâ‘at u ibâdet eylediği mahaldir. Gâyetü'l-gâye müstecâbü'd-da‘vedir.</span></p>

    <p class="iindekiler"><span class="calibre27">Andan <b class="calibre1">makâm-ı Hazret-i İbrâhîm Halîlullah</b> <i class="calibre2">aleyhi's-selâm</i>, bu mihrâbda namâz kılup du‘â ederdi.</span></p>

    <p class="iindekiler"><span class="calibre27">Andan <b class="calibre1">makâm-ı Hazret-i İsâ Rûhullah</b>, bu mihrâbda namâz kılup du‘â ederdi ve tevârîh-i Yunan'da gâyet mastûrdur.</span></p>

    <p class="iindekiler"><span class="calibre27">Andan <b class="calibre1">merkad-i Müslim b. Ukayl</b> <i class="calibre2">radıyallâhu anh</i>, İmâm Hüseyin'in ammisi oğludur ve İmâm Hüseyin'in müsellimi olup İmâm Hüseyin Kûfe'ye gelmeden müsellimi Yezîdîler şehîd etdiler. Kabr-i şerîfi Kûfe câmi‘inde medfûndur.</span></p>

    <p class="iindekiler"><span class="calibre27">Andan <b class="calibre1">merkad-i Hânî b. Amr </b>hazretleri<b class="calibre1">,</b> sahâbe-i kirâmdan olup ve muhibb-i hânedân-ı Peygamber olduğiyçün kendüyi şehîd edüp cesed-i şerîfi Kûfe câmi‘i içinde medfûndur.</span></p>

    <p class="iindekiler"><span class="calibre27">Andan <b class="calibre1">sefîne-i Nûh Necî</b> <i class="calibre2">aleyhi's-selâm</i>, câmi‘i içinde binâ olunmuşdur. Hâlâ yeri mevcûd u ma‘lûm olup üzerinde bir âlî binâ olunmuşdur, teberrüken ziyâret ederler.</span></p>

    <p class="iindekiler"><span class="calibre27">Andan <b class="calibre1">seng-i Helâlzâde ve Harâmzâde, câmi‘</b> içinde Hazret-i Nûh gemisinin binâ olunduğu mahalle karîb vâki‘dir. Ammâ bu taşı Hazret-i Alî Basra'dan bu Kûfe câmi‘ine getirüp komuşdur.</span></p>

    <p class="iindekiler"><span class="calibre27">Andan <b class="calibre1">merkad-i Hazret-i Mûsâ Nebî</b> <i class="calibre2">aleyhi's-selâm</i>, câmi‘-i pür-envâr içinde medfûndur. Yeri mevcûd ve ma‘lûm olup üzerinde âlî binâ yapılmışdır.</span></p>

    <p class="iindekiler"><span class="calibre27">Andan <b class="calibre1">merkad-i Sitti Hadîce </b><i class="calibre2">radıyallahu anh</i>â. İmâm Alî hazretlerinin duhter-i sa‘d-ahterleridir. Bâbu'l-fil kurbünde vâki‘ olup medfûndur.</span></p>

    <p class="iindekiler"><span class="calibre27">Andan <b class="calibre1">merkad-i Sitti Zeyneb</b> <i class="calibre2">radıyallahu anh</i>â, Hazret-i İmâm Alî bintidir. Câmi‘in taşrasında medfûndur.</span></p>

    <p class="iindekiler"><span class="calibre27">Andan <b class="calibre1">merkad-i Gülsûm</b> <i class="calibre2">radıyallahu anh</i>â, bu dahi Hazret-i İmâm Alî'nin duhter-i pâkîzeleridir. Câmi‘in taşrasında medfûndur.</span></p>

    <p class="iindekiler"><span class="calibre27">Andan <b class="calibre1">merkad-i pür-envâr-ı Muhammed b. Hazret-i Alî</b> <i class="calibre2">radıyallahu anh</i>, İmâm Alî'nin küçük oğludur. Bu dahi câmi‘in taşrasında medfûndur.</span></p>

    <p class="iindekiler"><span class="calibre27">Andan <b class="calibre1">merkad-i Hazret-i Süheyl,</b> sahâbe-i kirâmdan olup Kûfe şehri içre kendü helâl mâlı ile bir câmi‘ binâ edüp bizzât kendüleri ol câmi‘de medfûndurlar.</span></p>

    <p class="iindekiler"><span class="calibre27">Andan yine Kûfe şehri içre <b class="calibre1">mescid-i Sa‘sağa b. Sûhân,</b> sahâbe-i kibârdandır ve bizzât kendüleri câmi‘inde medfûnlardır.</span></p>

    <p class="iindekiler"><span class="calibre27">Andan <b class="calibre1">mescid-i Zeyd b. Sûhân,</b> sahâbe-i kirâmdan olur. Kûfe şehrinde bu mescidi binâ etmişdir.</span></p>

    <p class="iindekiler"><span class="calibre27">Andan <b class="calibre1">hâne-i İbrâhîm Halîlullah</b> <i class="calibre2">aleyhi's-selâm</i>, mescid-i hazret-i Süheyl içinde vâki‘ olmuşdur, ziyâret-i azîmdir.</span></p>

    <p class="iindekiler"><span class="calibre27">Andan <b class="calibre1">hâne-i Hazret-i İdrîs</b> <i class="calibre2">aleyhi's-selâm</i>, bu dahi mescid-i Süheyl içinde vâki‘ olmuşdur.</span></p>

    <p class="iindekiler"><span class="calibre27">Andan <b class="calibre1">hâne-i Hızır Nebî</b> <i class="calibre2">aleyhi's-selâm</i>, bu dahi mescid-i Süheyl içinde vâki‘ olmuşdur.</span></p>

    <p class="iindekiler"><span class="calibre27">Andan <b class="calibre1">nehr-i Alkamî</b> mâ-tekaddem ziyâret-i azîm imiş. Kûfe şehrinin kapusundan cereyân edermiş. Ol zamân şehr-i Kûfe bâğ-ı İrem imiş. Hâlâ ol ark cereyân etmeyüp mu‘attal olmak ile Kûfe şehri harâbdır.</span></p>

    <p class="iindekiler"><span class="calibre27">Andan <b class="calibre1">mescid-i Hınâne</b>, Kûfe'nin yolu üzre vâki‘ olup ve İmâm Hüseyin hazretleri başını ol yerde koyup kaldırdıkları demde bir âh-ı serd çeküp ol zemînden kanlu yaşlar çıkduğu içün ol yere Hınâne deyü ad komuşlardır. <i class="calibre2">Temmet bi'l-hayr ve'l-bereke, ammet bi-hakkı Muhammed ve âlihî ve ashâbihî ecma‘în.</i></span></p>

    <p class="iindekiler"><i class="calibre2"><span class="calibre27">Tevârîh-ı Hıtat-ı Mıkdısî </span></i><span class="calibre27">kavli üzre mastûr u mezkûrdur kim Kûfe şehri kırk kerre ma‘mûr u âbâdân ve kırk kerre harâb u yebâb oldu. <b class="calibre1">[348b]</b> Kırk birinci kerre Emîrü'l-mü’minîn Hazret-i Ömerü'l-Fârûk <i class="calibre2">radıyallahu anh</i> hilâfetleri zamânında fermân-ı şerîfleri ile ma‘mûr u âbâdân oldu ki hicret-i Nebeviyye'nin on yedi senesinde ve bir rivâyetde on altısında idi. Ba‘dehû yüz on beş sene ma‘mûr u müzeyyen durdu. Andan kavm-i Alkamî munkatı‘ olduğu ecilden harâb olmuşdur. Ammâ yine inşâallah bir dahi eyle ma‘mûr ola kim bir zirâ‘ yeri bin altuna bey‘-men-yezîd ola. <i class="calibre2">Vallahi Ta‘âlâ a‘lem.</i></span></p>

    <p class="iindekiler"><span class="calibre27">Ve <b class="calibre1">Kûfe câmi‘i</b>nin binâsı içün müverrih-i âlem ve âlimler eyle tahrîr etmişlerdir kim Tûfân'dan evvel Nûh Necî binâsı veyâhûd Şîs Nebî binâsı olmak gerekdir. Zîrâ kıble dîvârı binâ-yı kadîm olup Tûfân görmüş alâmetleri var. <i class="calibre2">Lâ-ya‘lemü'l-gaybe illallah. <a class="pcalibre pcalibre1" id="_ftnref104"></a></i></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn104" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[104]</span></span></sup></span></span></a><i class="calibre2"><span class="calibre27"> </span></i></p>

    <p class="iindekiler"><span class="calibre27">Ve bu câmi‘in kıblesi doğar gün batısı tarafınadır. Lâkin bu câmi‘in evsâfın vâkıf-ı ahvâl olduğumuz üzre tahrîr eylesek bir müceled kitâb olur.</span></p>

    <p class="iindekiler"><span class="calibre27">Andan yine hâk-i Necef'de <b class="calibre1">deşt-i Kerbelâ</b>'dır ve Bağdâd'ın karşu cânibinde üç menzilde vâki‘dir.</span></p>

    <p class="iindekiler"><span class="calibre27">Evvelâ <b class="calibre1">âsitâne-i Hazret-i İmâm Hüseyin Ebî Abdîllah-ı Seyyidü'ş-şühedâ</b> <i class="calibre2">radıyallahu Ta‘âlâ anh,</i> bir kubbe-i âlîdir ve bir ziyâret-i pür-envârdır kim nûr-ı berk urur.</span></p>

    <p class="iindekiler"><span class="calibre27">Andan <b class="calibre1">ziyâret-i Alî Evsat ve Alî Asğar</b> veledeyni'l-Hüseyin <i class="calibre2">radıyallahu anhüm ecma‘în.</i></span></p>

    <p class="iindekiler"><span class="calibre27">Andan <b class="calibre1">ziyâret-i Hazret-i İmâm Abbâs</b> şehîd-i reşîd Hazret-i İmâm Hüseyin karındaşıdır. <i class="calibre2">Radıyallâhu Ta‘âlâ anhüm.</i></span></p>

    <p class="iindekiler"><span class="calibre27">Andan <b class="calibre1">ziyâret-i Hurr</b> şehîd-i reşîd hazretleri, <i class="calibre2">radî</i></span></p>

    <p class="iindekiler"><span class="calibre27">Andan <b class="calibre1">ziyâret-i Hazret-i Habîb b. Müzâhir,</b> <i class="calibre2">radî</i>.</span></p>

    <p class="Balk2">Andan Bağdâd-ı behişt-âbâdın enderûn u bîrûnunda medfûn olan şehîd-i reşîd yetmiş iki ziyâretleri beyân eder</p>

    <p class="iindekiler"><span class="calibre27">Evvelâ Hazret-i Abdullah b. Seyyidinâ Alî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Osmân b. Seyyidinâ Alî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Muhammed b. Seyyidinâ Alî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ebûbekir b. Seyyidinâ el-Hasanu'z-Zekî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Abdullah b. el-Hüseyin <i class="calibre2">radî</i>.</span></p>

    <p class="iindekiler"><span class="calibre27">Andan Kâsım b. el-Hasan <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Avn b. Abdullah b. Ca‘fer-i Tayyâr <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Muhammed b. Abdullah b. Ca‘fer-i Tayyâr <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ca‘fer b. Ukayl <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Abdullah b. Müslim b. Ukayl <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ebî Abdîllah b. Müslim b. Ukayl <i class="calibre2">radıyallahu anh</i>.</span></p>

    <p class="iindekiler"><span class="calibre27">Andan Hazret-i Selmân, gulâm-ı İmâm Hüseyin <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Kârib, gulâm-ı İmâm Hüseyin <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Sencah, gulâm-ı İmâm Hüseyin <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Müslim b. Avsihati'l-esedî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Sa‘îd b. Abdullahu'l-Hanefî.</span></p>

    <p class="iindekiler"><span class="calibre27">Andan Hazret-i Bişr b. Ömerü'l-Hadarî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Berîr b. Zeyd b. Hasîn b. el-Husayn b. el-Kâbinî el-Hemedânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Umrânu'l-Ka‘bu'l-Ensârî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Naî‘m b. Aclânu'l-Ensârî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Züheyr b. Lakînu'n-Nahlî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ömer b. Karsatu-l-Ensârî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Habîb b. Muzâhirü'l-Esedî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Hurr-i Şehîd b. Yezîdü'r-Riyâhî <i class="calibre2">radî</i>.</span></p>

    <p class="iindekiler2"><span class="calibre27">Andan Hazret-i Abdullah b. Ömerü'l-Kelbî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Hilâl b. Nâfi‘u'l-Cemelî el-Murâdî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Enes b. Kâhilü'l-Esedî <i class="calibre2">radıyallah.</i></span></p>

    <p class="iindekiler"><span class="calibre27">Andan Hazret-i Kays b. Abdullah b. Mihrâsadâvî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Abdullah b. Abdurrahmân b. Urve b. Harrâku'l-Fenârî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Hun-ı Gulâm Ebî Zer-i Gıfârî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şebîb b. Abdullahu'n-Nehşelî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Haccâc b. Zeydü's-Sa‘dî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Kâsıt ve Kürs ibn Züheyrü's-Sa‘lebî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Kenâne b. Atîk <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Hoy b. Mâlikü'd-Day‘î <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ömer b. Zabî‘atu'd-Day‘î <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Zeyd b. Yenbîsü'n-Nefesî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Abdullah ve Ubeydullah b. Yezîd b. Banîtu'l-Kaysî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Âmir b. Müslim <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Akneb b. Amru'n-Nemrî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Sâlim b. Âmir, gulâm-ı Müslim <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Seyyid Muhammed Âkûlî, Bağdâd içinde medfûndur.</span></p>

    <p class="iindekiler"><span class="calibre27">Andan Hazret-i Seyf b. Mâlik <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Züheyr b. Beşîr el-Ceşgamî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Bedr b. Mukbilu'l-Ca‘lî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Haccâc b. Mesrûku'l-Ca‘lî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Haccac oğlu Mes‘ûd <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Mecma‘ b. Abdullahu'l-Âbidî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ammâr b. Hassan b. Şerâyıhu't-Tâyî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Hayyân b. el-Haresüs-Selmâniyyü'l-Ezedî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Haydar b. Cüneyd b. Hacerü'l-Havlânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ömer b. Âmirü's-Saydâvî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Sa‘d gulâm-ı Hazret-i Ömer <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Yezîd b. Ziyâd b. Musâhirü'l-Kindî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Zâhir, Ömerü'l-Hammû Hazâyimîn'in kuludur <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Cebele b. Alî eş-Şeybânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Sâlim b. Medînetü'l-Kelbî nâm kimesnenin kuludur, <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Eslem b. Kebîrü'l-A‘recü'l-Ezderî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Züheyr b. Selîmü'l-Ezderî ve Kâsım b. Habîbü'l-Ezderî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ömer b. el-Ahdûsü'l-Hızrî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ebî Temâme Ömer b. Abdullah el-Saydâvî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Hanzala b. Es‘adü'ş-Şeybânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Abdurrahmân b. Abdullah b. el-Kedenü'l-Ercîn(?) <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Ammâr b. Ebî Selâmeti'l-Hemedânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Âbis b. Şebîbü'ş-Şâkirî <i class="calibre2">radî</i>.</span></p>

    <p class="iindekiler2"><span class="calibre27">Andan Hazret-i Şûzeb gulâm-ı Şâkirî <i class="calibre2">radıyallâh.</i></span></p>

    <p class="iindekiler"><span class="calibre27">Andan Hazret-i Şebîbü'l-Hars b. Serî‘ <i class="calibre2">radî</i>.</span></p>

    <p class="iindekiler2"><span class="calibre27">Andan Hazret-i Mâlik b. Abdullah b. Serî‘ <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Cerîh b. Nâsûr-ı Sevâris Ebî Hamîri'l-Fehmî el-Hemedânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Mürettis ve ma‘ahû Amr b. Abdullahu'l-Handakî <i class="calibre2">radıyallahu Ta‘âlâ aleyhim ecma‘în.</i></span></p>

    <p class="iindekiler"><span class="calibre27">{Hıtta-i Bağdâd-ı dârü'l-İslâm'da ziyâret-i İmâm Tâhir b. Hazret-i Alî merkadi zâhirdir. Sene 433 târîhinde intikâlleri zâhir olmuşdur. <i class="calibre2">Rahmetullahi aleyh</i>}.</span></p>

    <p class="iindekiler"><span class="calibre27">Bu mahalde yetmiş iki aded şehîd-i şühedâ ve sahâbe-i kirâm ve kibâr-ı evliyâlar tamâm oldu, <i class="calibre2">ve's-selâm</i>.</span></p>

    <p class="Balk5">Bağdâd-ı behişt-âbâd-ı dârü'l-İslâm'ın enderûn [u] bîrûnunda medfûn evliyâları mekâbiri ve makâm-ı şerîflerin beyân eder</p>

    <p class="iindekiler"><span class="calibre27">Evvelâ mazhar-ı envâru't-tarîka, kâşif-i esrârü'l-hakîka, imâm-ı sâhib-i sadr ve hümâm-ı âlî-kadr. Âlim ü âlem <b class="calibre1">Hazret-i İmâm Mûsâ Kâzım b. {Ca‘fer-i Sâdık:</b> Hilâfet-i Hârûn'da sene 183, ya‘nî selâse ve semânîn ve miede sene 55 yaşında merhûm olup Bağdâd'ın cânib-i garbîsinde bir âsitâne-i azîmdir}. <i class="calibre2">Kuddise sırruhu'l-azîz.</i></span></p>

    <p class="iindekiler"><span class="calibre27">Ve civârında <b class="calibre1">Hazret-i Muhammedü'l-Cevâd</b><i class="calibre2"> radıyallahu Ta‘âlâ anhümâ.</i> Bu sultân hazretleri Bağdâd'ın karşu yakasında bir kubbe-i pür-envârda medfûnlardır ve ziyâret-i azîmdir.</span></p>

    <p class="iindekiler"><span class="calibre27">Andan şeyh-i ale'l-ıtlâk, kutb-ı istihkâk, ma‘den-i hikmet-i Rabbânî ve sâkin-i külbe-i Sübhânî <b class="calibre1">Hazret-i Şeyh Abdülkâdir-i Cîlânî</b> <i class="calibre2">kuddise sırruhu'l-azîz.</i> Yeri Bağdâd'da bir âsitâne-i sa‘âdetde medfûndur.</span></p>

    <p class="iindekiler"><span class="calibre27">Andan sirâcü'l-ümme, kâşif-i esrârü'l-hafiyye, pîşvâ-yı mezheb ve fusehâ-yı Arab, müctehid-i evliyâ, münferid-i asfıyâ, <b class="calibre1">Hazret-i İmâm-ı A‘zam ve hümâm-ı ekrem Nu‘mân ibn Sâbit el-Kûfî</b>, <i class="calibre2">kuddise sırruhu'l-azîz.</i> Hâk-i Bağdâd'da bir âsitâne-i pür-envâr içinde medfûndur kim midhatinde lisân kâsırdır.</span></p>

    <p class="iindekiler"><span class="calibre27">Andan Sirâcüddîn-i Bağdâdî <i class="calibre2">radî</i>.</span></p>

    <p class="iindekiler"><span class="calibre27">Andan Şeyh Abdülazîz, alemdâr-ı Resûlullah'dır.</span></p>

    <p class="iindekiler"><span class="calibre27">Andan Hazret-i Şeyh Muhammed Hallâmî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Lokmân <i class="calibre2">aleyhi's-selâm,</i> ammâ nübüvvetinde ihtilâf vardır. Şeyh Lokmân nâmında bir şeyhdir derler <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Muhammed en-Nûrî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Ahmed el-Gazzâlî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Fazlûn el-Âbid <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Şihâbüddîn <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Kamber-i Alî <i class="calibre2">radî</i>, {Haccâc şehîd etdi. Sayisler ve mekkârîlerin pîridir}.</span></p>

    <p class="iindekiler"><span class="calibre27">Andan Hazret-i Seyyid İmâm İbrâhîm <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Necmeddîn <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Âfitâb-ı Âlem-tâb Şeyh Cömerd Kassâb <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh İbrâhîm el-Fazl <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Muhammed el-Fazl <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Necîbüddîn <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Pîr Dâvûd <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Muhammed el-Kudûrî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i İmâm Abdullah <i class="calibre2">radî</i>.</span></p>

    <p class="metin4"><span class="calibre27">Andan Hazret-i İsâ makâmı <i class="calibre2">salavâtullahi aleyh.</i></span></p>

    <p class="iindekiler"><i class="calibre2"><span class="calibre27">Andan</span></i> <span class="calibre27">Hazret-i Ebû Sa‘îd <i class="calibre2">radıyallahu Ta‘âlâ aleyhim ecma‘în.</i></span></p>

    <p class="iindekiler"><span class="calibre27">Vech-i meşrûh üzre ol hadarât ki Bağdâd içerüsünde olan bunlardır kim tahrîr olundu. <i class="calibre2">Rıdvânullahi Ta‘âlâ aleyhim ecma‘în.</i></span></p>

    <p class="iindekiler"><span class="calibre27">{Ve el-Mevlâ Mehemmed Subaşı İslâmbol hâkidir. Bağdâd monlâsı iken merhûm olup kabri İmâm Mûsâ'da medfûndur. Âlim ü fâzıl-ı Rûm idi}.</span></p>

    <p class="Balk2">Bağdâd-ı dârü'l-İslâmın karşusunda Kuşlar kal‘ası cânibinde olan evliyâ vü meşâyih-i asfiyâ âsitâneleri aşağıda tahrîr olunur, böyledir</p>

    <p class="iindekiler"><span class="calibre27">Evvelâ Şeyh Sandal <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Muhammed el-Veyrî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Muhammed en-Nu‘mânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Burhâneddîn <i class="calibre2">radî</i>,</span></p>

    <p class="iindekiler"><span class="calibre27">[Andan] Hazret-i Kılıç Arslan <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh Muhammed <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i Şeyh el-Mesânî <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i İmâm Hanbel <i class="calibre2">radî</i>.</span></p>

    <p class="iindekiler"><span class="calibre27">Andan Hâne-i Bûriyâ-yı Velî <i class="calibre2">radî</i>.</span></p>

    <p class="iindekiler"><span class="calibre27">Andan Hâne-i perûy-i Haydar.</span></p>

    <p class="iindekiler"><span class="calibre27">Andan makâm-ı Seyyidinâ Nûreddîn <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i İmâm Yûsuf <i class="calibre2">radî</i>.</span></p>

    <p class="iindekiler"><span class="calibre27">Andan Hazret-i İmâm Mücîb <i class="calibre2">radî</i>. <b class="calibre1">[349a]</b></span></p>

    <p class="Balk37">Bağdâd'dan Murtezâ Paşa kethudâsı (---) Ağa ile İmâm Hüseyin'e ve İmâm Alî'ye ve şehr-i Kûfe'ye ve kal‘a-i Kurna'ya ve vilâyet-i Basra'ya gitdiğimiz menâzilleri ayân u beyân eder</p>

    <p class="iindekiler"><span class="calibre27">Evvelâ kal‘a-i Bağdâd-ı İremezât'dan beş yüz aded küheylân atlı asker ile Bağdâd'ın Cisir kapusundan çıkup cisri ubûr edüp karşu Ka‘be hâkinde,</span></p>

    <p class="iindekiler"><b class="calibre1"><span class="calibre27">Menzil-i evvel Kuşlar kal‘ası:</span></b> <span class="calibre27">Bu mahalde cümle asker haymeleri ile meks edüp Murtezâ Paşa efendimizden bu hakîre bir eğerli at ve bir kise guruş-ı masrûfât ihsân geldi. Andan kalkup cânib-i kıbleye çölistân ü berr [ü] beyâbânistân içre şiddet-i hâr çekerek 2 sâ‘at,</span></p>

    <p class="iindekiler"><b class="calibre1"><span class="calibre27">Menzil-i Dura:</span></b> <span class="calibre27">Bunda durmayup yine çöl ile 7 sâ‘at,</span></p>

    <p class="iindekiler"><b class="calibre1"><span class="calibre27">Menzil-i Rıdvâniyye:</span></b> <span class="calibre27">Acı suyu var, harâb köydür. Andan yine çöl ile taraf-ı kıbleye 6 sâ‘at,</span></p>

    <p class="iindekiler"><b class="calibre1"><span class="calibre27">Menzil-i Çelebiler:</span></b> <span class="calibre27">Ma‘mûr köydür ve acı suyu vardır. Bu mahalli geçüp yine cânib-i kıbleye 7 sâ‘at,</span></p>

    <p class="iindekiler"><b class="calibre1"><span class="calibre27">Menzil-i karye-i Ortahân:</span></b> <span class="calibre27">On beş hâneli köydür ve suyu sehel şorcadır. Ammâ bu mahalde bir gice mihmân olundu. Andan kıble semtine çölistân içre 4 sâ‘at,</span></p>

    <p class="iindekiler"><b class="calibre1"><span class="calibre27">Menzil-i karye-i Müseyyib:</span></b> <span class="calibre27">nehr-i Furât kenârında Mekke hâkinde iki yüz hâneli ve câmi‘li ve hânlı ma‘mûr köydür. Câmûsları ve gayrı hayvânâtları bî-hisâbdır. Bu mahalde nehr-i Furât'ı gemilerle geçüp,</span></p>

    <p class="Balk2">Hudûd-ı Deşt-i şehîd-i Kerbelâ-yı pür-belâyı beyân eder (---) (---) (---)</p>

    <p class="iindekiler"><span class="calibre27">Andan çöl [ü] çölistân ve berr [ü] beyâbân-ı Deşt-i Kerbelâ-yı pür-belâ sahrâsı içre niçe yüz aded kıbâb-ı âlîler içre Sahâbe-i kirâm ve Muhâcirîn ve Ensâr ve Erbâb-ı Soffa'dan ulu sultânlar cümle bu Kerbelâ'da İmâm Hüseyin uğuruna şehîd olup niçesinin üzerlerinde es-Sultân Adud nâm pâdişâhın mâlıyla binâ olunmuş kubbeler içre medfûnlardır ve niçe yüz bin kıbâblarının kapuları üzre ve mermer sandûkaları üzre ve seng-i mezârlarında târîhleri vardır. Ammâ tahrîri mümkin olmayup niçe yüz bin kıbâbların görüp ve niçe kubbelere girüp kimine bir Yâsîn-i şerîf ve birer Fâtiha-i Ümmü'l-Kitâb tilâvet edüp ubûr etdik. Bu Deşt-i Kerbelâ'da hâlâ benî Âdem sâkin değildir. Hemân bir deşt-i hâmûndur kim on beş menzilde çöl ile Mekke ve Medîne'ye varılır. Kubbe kubbe niçe bin ziyâretgâh vardır ve hâlâ şehîdân-ı Deşt-i Kerbelâ'nın hûnları türâb u rimâl üzre bin yıldan berü râygândır kim hûn-ı şehîdân ile mülammâ‘ olmuş bir Kerbelâ-yı pür-belâdır. <i class="calibre2">Hikmet-i Hudâ.</i></span></p>

    <p class="iindekiler"><b class="calibre1"><span class="calibre27">{Der-beyân-ı kelb-i Kerbelâ}:</span></b> <span class="calibre27">Bu sahrâyı gören deryâ zann {ider}, talattum-ı bahr gibi şa‘şa‘a verüp temevvüc eder. Bi-emri Hudâ bu sahrâda İmâm Hüseyin ile Yezîd askeri ceng edüp Yezîdîlerin kelbleri şühedâ kanın yeyüp serâsime olup deşt-i hâmûna düşerler. İlâ hâze'l-ân ol kelblerin eblehlerinden bu Kerbelâ'da kalup deryâ gibi çölü görüp sudur deyü seğirderek varır, görse kim su değil. Andan bir yere dahi seğirdirler. İlâ mâşâallah kavm-i Yezîdî'nin kelbleri bu Kerbelâ'da böyle seğirdüp gezmededirler. Hatta bir âdem bî-meze boş yelenlik edüp gezse efvâh-ı nâsda darb-ı mesel olmuşdur kim "Behey âdem Kerbelâ kancığı gibi boş yire bî-fâ’ide yelek yelek ne gezersin, bir ser-i kârda olsana" derler. Temâşâ-yı sahrâ-yı Kerbelâ'dır <i class="calibre2">vallahümme âfinâ.</i> Sam yeli dahi çok olur. Bu çölde 6 sâ‘at ılgar ile gidüp,</span></p>

    <p class="Balk23">Evsâf-ı kasaba-i Hazret-i İmâm Hüseyin</p>

    <p class="iindekiler"><span class="calibre27">Bağdâd'dan ara yatıda bu rabtaya gelinir ammâ bizler âheste âheste geldik. Bu kasaba Necef hâkinde ve Kerbelâ sahrâsında Mekke türâbında (---) (---) (---) (---) kenârında (---) nahlistân-ı gülistân [ve] bâğ [u] bostânlı cümle (---) aded hâne-i âbâdânlı kasaba-i ma‘mûrdur. Câmi‘i ve medrese ve imâreti vardır kim cemî‘i ehl-i züvvâra ni‘meti mebzûldür. Ve hânları ve hammâmı ve üç yüz mikdârı dekâkînleri ve mesîregâhları vardır. Gerçi her mülûk [u] selâtîn bu İmâm Hüseyin şehrin imâr etmişlerdir. Ammâ ibtidâ bânîsi halîfe-i Bağdâd'dan Sultân Adud binâsıdır. İlâ hâze'l-ân Acem şâhlarından niçe yüz bin tümen mâl-ı nezerât gelüp ve niçe bin âdem mâlın İmâm Hüseyin'e vasiyyet edüp merhûm oldukda diyâr-ı Acem'den vücûdun getirüp civâr-ı İmâm Hüseyin'de defn edüp mâllarıyla bu şehir âbâdân olmadadır. Hâlâ bu hayrâtın nâzır-ı nuzzârı Bağdâd mollalarıdır. Deşt-i Acem'de iken nâzırı bizzât şâh-ı Acem'dir. Zîrâ cemî‘i kavm-i Acem Ka‘be'ye gidüp gelirken bu İmâm Hüseyin'i ziyâret ederler. Niçe bini hemân "İmâm Hüseyn'i ziyâret edüp bir hacc etdim." deyüp vilâyetine gider<b class="calibre1">.</b></span></p>

    <p class="iindekiler">....................(6 satır boş)....................<b class="calibre1">[349b]</b></p>

    <p class="Balk38">Evsâf-ı ziyâretgâh-ı menâkıb-ı sıbtu's-sa‘îd ve seyyidü'ş-şehîd Hazret-i İmâm Hüseyin b. Alî b. Ebî Tâlib <br class="calibre23"/>
    <i class="calibre2">radıyallahu anh</i></p>

    <p class="iindekiler"><span class="calibre27">Vâlidesi Hazret-i Fâtımatü'z-Zehrâ binti Hazret-i Muhammedü'l-Mustafâ'dır kim Hazret-i Resûl-i Kibriyâ İmâm Hasan'ın ve Hazret-i İmâm Hüseyin'in dedesidir. Ve Hazret-i Fâtıma'nın İmâm Hasan ve İmâm Hüseyin ciğer köşeleridir. Beyt:</span></p>

    <p class="iindekiler"> Hasanla Hüseyin'dir iki hümâ</p>

    <p class="iindekiler"> Radıyallahu Ta‘âlâ anhümâ</p>

    <p class="iindekiler"><span class="calibre27">Be-kavl-i müverrihîn-i siger-i Nebî, hicret-i Nebeviyye'den dörd sene evvel Uhud Gazâsı'nda Hazret-i Hamza-i bâ-safâ şehîd olduğu gün Hazret-i İmâm Hüseyin (---) şehrinde vücûda gelüp Hazret-i Risâlet-penâh Hamza-i bâ-safânın kasâvetin def‘ etdiler. Ol ân Cibril-i Emîn nâzil olup sûre-i (---) (---) (---) (---) âyetin getirüp hamr harâm oldu. Ve yevm-i mezbûrda Ümmü Seleme nâm hâtûn kırk dörd yaşında iken firâş-ı Resûlullah ile müşerref oldu. Ve mâh-ı mezbûrda Hazret-i Ömer'in kızı Hafsa'yı ve Zeyneb binti Huzeyme Hazret-i Resûl izdivâclarına indirâc edüp İmâm Hüseyin'i Hafsa Ana beslerdi. Ve İmâm Hasan'ı Zeyneb Ana beslerdi.</span></p>

    <p class="iindekiler">....................(2.5 satır boş)....................</p>

    <p class="iindekiler"><span class="calibre27">Âhirü'l-emr Âl-i Emeviyyûn'dan Yezîd b. Mu‘âviye ibn Süfyân derdinden İmâm Hasan hüsn-i rızâsıyla hilâfeti kabûl etmeyüp Medîne'de uzlet-nişîn iken hâtûnu İmâm Hasan'a zehir verüp şehîd olup Medîne-i Münevvere'de Cebbâne-i Baki‘ içre Hazret-i Abbâs cenbinde {İmâm Hasan} medfûndur.</span></p>

    <p class="iindekiler"><span class="calibre27">Andan İmâm Hüseyin dahi Yezîd b. Mu‘âviye tasallutundan terk-i vatan-ı asliyye edüp Kûfe şehrine cümle ehl [u] ıyâliyle ve yetmiş bin sahâbe-i kirâm ile hicret edüp kâh Bağdâd'da ve kâhîce şehr-i Haleb'de ve kâh Vâsıt şehrinde ve Basra'da sâkin olurdu. Ammâ cümle kavm-i Irâk ve cemî‘i kavm-i Acem ve cümle ehl-i Medâyin ü Arab-ı Urbân, Hazret-i Resûl ve Hazret-i Alî hatırıyçün İmâm Hüseyin'den bî‘at edüp Yezîd'den bî‘at etmediklerinden Yezîd müte’ellim olup ammâ Hüseyin'i tecdîd-i bî‘at idesin deyü Şâm'a da‘vet eyledi. İmâm Hüseyin dahi "Ben târik-i dünyâyım, bana hilâfet ü bî‘at lâzım değildir. Bir köşe-i vahdetde şehr-i Kûfe içre halkdan fâriğ bir merdim." deyü Yezîd'e nâme gönderdi.</span></p>

    <p class="iindekiler"><span class="calibre27">Hemân Yezîd-i bî-mezîd Şâm diyârından ve Şâm-ı Tarablus dârlarından niçe bin kavm-i Dürzî ve Tımânî, Yezîdî, Hubârî ve aklı ve kızıllı Mervânî ve Hurûfî ve Nusayrî ve Türbedî ve Püsanî ve Zeydânî ve Zibânî ve Şehbâzî ve Kelbânî kavimlerin başına cem‘ etdi. Kürdistân'dan ve Sincârî ve Haltî ve Çekvânî ve Celüvî ve Bapırı ve Zıbarı ve kavm-i Dasni ve Cerdefilî ve'l-hâsıl yüz bin mikdârı Yezîdî asker cem‘ edüp Ubeydullah b. Ziyâd b. Ömer nâm abdullahı serdâr edüp Şâm'dan Irâk üzre gitmede. Hazret-i İmâm Hüseyin tarafında da elli yedi bin sahâbe-i kirâm ve gayrı tâbi‘în hemân cümle cüyûş-ı benâm Deşt-i Kerbelâ'da cem‘ oldular. Ol asırda Kerbelâ'nın bir âb-ı hayât sulu yerinde cenge âmâde olup kavm-i Yezîdîler susuz yerde kaldılar. Ammâ ceng germâ-germ olunca İmâm Hüseyin askeri yan vire vire sulu yerler kavm-i Yezîd'e kaldı. Çöl [ü] çölistân yerler İmâm Hüseyin askerine kalup kavm-i Yezîdî İmâm Hüseyin askerin ortaya aldılar. Hikmet-i Hudâ günden güne Yezîdî gâlib olup Hüseynî mağlûb oldular.</span></p>

    <p class="iindekiler"><span class="calibre27">Netîce-i kelâm bu hâdise-i Kûfe niçe Hadîka'larda ve siger-i tevârîhlerde mastûrdur. Tafsîli lâzım değildir. Âhirü'l-emr sene 61 târîhinin yevm-i Âşûrasında İmâm Hüseyin askeri cümle Kerbelâ'da şehîd olup İmâm Hüseyin giriftâr olup müddet-i ömrü 56 seneye bâliğ iken (---) (---) (---) bî-dîn şehîd edüp re’s-i şerîfin kat‘ etdi. Ve dahi İmâm Hüseyn'in iki evlâdı ve dörd nefer bürâderleri ve bir karındaşı evlâdı ve beş aded ammîsi evlâdları cümle şehîd olup re’s-i şerîfleri kat‘ olundu. Ammâ be-kavl-i İbn Şahne Ravzatü'l-Menâzır nâm kitâbda tahrîr etmiş kim ınde ehli'l-hadîs mu‘temedün anh muktezâsınca {Hazret-i İmâm Hüseyin tarafında olan cümle asâkir-i Hüseyin} yüz on dörd bin nefer Sahâbe-i güzîndir. Ammâ yigirmi bin Sahâbe-i kirâm ve Muhâcirîn ü Ensâr ve Erbâb-ı Soffa "Bu sâha-i mesâfe-i Kerbelâ-yı pür-belâda şehîd olmuşlardır." deyü yazmışlar ve yigirmi bin dahi gayrı Tâbi‘în şehîd olmuş demişler ve niçe Hadîka'larda dahi eyle yazmışlar. Beyt:</span></p>

    <p class="iindekiler"> Ana, âline va's-selâm olsun</p>

    <p class="iindekiler"> Yerleri Ravza-i Selâm olsun</p>

    <p class="iindekiler"><span class="calibre27">Diğer beyt:</span></p>

    <p class="iindekiler"> Dâyim ez Hak selâm-ı Rıdvâneş</p>

    <p class="iindekiler"> Bâd ber Ehl-i Beyt yârâneş</p>

    <p class="iindekiler"><span class="calibre27">Cümle şehîdân-ı Deşt-i Kerbelâ'nın re’s-i şerîflerin Şâm'a Yezîd'e götürmede ammâ beri tarafda muhibb-i <b class="calibre1">[350a]</b> Hânedân olanlar İmâm Hüseyin'in ve cümle evlâdlarını ve ammîzâdelerini ve gayrı Ashâb-ı güzîni sünnet-i Resûl üzre Deşt-i Kerbelâ'da defn etdiler. Ve niçe bin âşıkân gen yakadan İmâm Hüseyin'in ve gayrı şühedâların kabr-i münevverlerin gözedirlerdi.</span></p>

    <p class="iindekiler"><span class="calibre27">Ba‘dehû cümle ser-i sa‘âdetler Şâm-ı dârü's-selâmda Yezîd'e vardıkda müjde etdiler. Meğer ol mahalde hammâmda imiş. Hemân ferâhından peştemâlsız uryânen hammâmdan taşra çıkup şallak u mallak İmâm Hüseyin başını temâşâya çıkdıkda bi-emrillahi Ta‘âlâ İmâm Hüseyin'in başı cıdâ üstünden gâ’ib olur. Hemân Yezîd "Hay siz beni müsahhariyyâta alup İmâm Hüseyin başı geldi deyü bana kizb edüp beni uryân hammâmdan çıkarup halka melâlet edersiz." deyü esbâbın giyüp cümle Şâm'da olan askerin atlandırup Hazret-i Hüseyin'in ser-i sa‘âdetin getirenlerin cümlesin kılıçdan geçirüp Kerbelâ'dan on günde cümle kelleler Şâm'a girdi ve Azîzü'z-üntikâm Allah on günde cümle kelleleri getirenleri yine Yezîd fermânıyla kılıçdan geçirdüp hûn-ı Hüseyn'i ve gayrı şehîdânın hûnların Kerbelâ'da dökenlerin hûnları da derûn-ı Şâm'da Yezîd hammâmı semtinde dökülüp hûn-ı Yezîdî Şâm içre seyl-i revân olduğu muhakkakdır.</span></p>

    <p class="iindekiler"><span class="calibre27">Ertesi gün Hazret-i Hüseyin'in ser-i sa‘âdetin bir dîvâr üzre üzerine nûr yağdığından bulup Yezîd'e getirdiler. Secde-i şükr edüp kelle-i İmâm'ı getireni bir sâ‘at tahtında oturdup ba‘dehû kendüsü taht-nişîn olup eydür: "<i class="calibre2">Elhamdülillah</i> henüz müstakil pâdişâh-ı Emeviyyûn oldum. Tiz Kostantin üzre seferim vardır." deyü tedârik-i sefere mukayyed oldu ve yedi günden Hazret-i İmâm Hüseyin'in ser-i sa‘âdetin cıdâ üzre götürdüp teferrücgâh u sayd [u] şikâre giderdi.</span></p>

    <p class="iindekiler"><span class="calibre27">Sekizinci gün İmâm Hüseyin'in ser-i sa‘âdetin ılgar ile Mısır'a gönderdi. Zîrâ ahâlî-i Mısır'ın ekserî Hazret-i İmâm'dan bî‘at edüp Yezîd'den bî‘at etmemişlerdi. Ve ehl-i Gazze'nin çoğu dahi Yezîd'den bî‘at etmemişlerdi. Bî‘at etmeyenlere rağmen re’s-i İmâm Hüseyn'i {Yezîd} Mısır'a gönderüp derûn-ı Mısır'da Sultân Hasan Câmi‘i zemîninde bırağup birkaç gün pâymâl-i rimâl yatırken ba‘zı Yezîdîler re’s-i şerîfe püşt-i pâ ururlar idi. Hâlâ <span class="calibre30">.</span>Mısr-ı <span class="calibre30">i.</span>Kâhire fellahı<span class="calibre30">;</span>nın ve Hazrî kavminin bir ayakları tulum gibi şişmişdir, görenlere nihân değildir.</span></p>

    <p class="iindekiler"><span class="calibre27">Ba‘dehû bir hâtûn-ı mu‘tekıde evlâdının başın bir hâl ile kesüp İmâm Hüseyin'in başı yerine koyup İmâm'ın başın hânesinde müşk [ü] amber-i hâm ile perverde edüp hıfz eder. Bir rivâyetde mezkûr hâtûn bir melike-i mün‘ime imiş. Yezîdîlere yetmiş bin altun verüp yine Şâm'da Yezîd'in izniyle ser-i sa‘âdet-i İmâm Hüseyin'i alup Mısır-ı cedîdin ta vasatında Kasr-ı Müsâfirîn nâm mahalde defn eder.</span></p>

    <p class="iindekiler"><span class="calibre27">Ba‘de'l-inkırâz-ı Emeviyyûn Âl-i Abbâsiyân'dan el-Mustansır Billah Mısır'da hâkim iken re’s-i şerîf üzre bir kubbe-i müfîd ü muhtasar inşâ edüp Meşhed-i İmâm Hüseyin nâm ider. Ba‘dehû sene 240 târîhinde el-Melikü's-Sâlih Necmeddîn-i Âl-i Eyyûb bir câmi‘ ü imâret ve bir kubbe-i azîm binâ edüp hâlâ derûn-ı Mısır'da Hân Halîl kurbünde Meşhed-i İmâm Hüseyn nâmıyla meşhûr-ı âfâk ziyâretgâh-ı erbâb-ı müştâkdır. Sene 1091 târîhinde Vâlî-i Mısır Abdurrahmân Paşa muhibb-i Hânedân olmağile bir kise guruş masrûf edüp yevm-i Âşûra'da şehîd olmağile İmâm Hüseyin ol leyle-i mübârekde Abdurrahmân Paşa bir mevlûd-i şerîf etdirmişdir. Re’s-i İmâm Hüseyin şehr-i Mısr'a geleli olmamışdır, tâ sabâha dek cemî‘i çârsû-yı bâzârlar<span class="calibre30">;</span> küşâde olup cemî‘i minâreler ve şâhrâh dükkânlar niçe kerre yüz bin kanâdîller ile çerâğân olup şehr-i Mısır arûs-ı Ümm-i dünyâ oldu.</span></p>

    <p class="iindekiler"><span class="calibre27">Hâlâ bu hayrât-ı azîme hâliyetü'l-hâliye olup Abdurrahmân Paşa'dan bir hayrât-ı hasene kaldı. Hâlâ bu mevlûde ve re’s-i şerîf-i İmâm Hüseyn'e ehl-i Mısır gâyet i‘tibâr ederler ve ba‘zı ehl-i Mısır Bağdâd'a gidüp cesed-i şerîf-i İmâm Hüseyin'i ziyâret ederler. Hamd-i Hudâ bu abd-i ahkara Bağdâd'da üç kerre cesed-i şerîfin ve niçe yüz kerre Mısır'da re’s-i şerîfin ziyâret etmişiz. Ammâ,</span></p>
  </div>
</body>
</html>