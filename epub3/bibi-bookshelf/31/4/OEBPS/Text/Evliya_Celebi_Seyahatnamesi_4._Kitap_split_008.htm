<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="WordSection">
    <p class="iindekiler"><span class="calibre27">Ve kal‘a-i Mardin'den develer ile altı aded arabalı top-ı kûblar getirüp niçe mağaraların mesdûd olan kapularının mümkin olan yerlerine topları koyup gâr kapuları mesdûd iken münhedim olup içinde olan melâ‘înleri cümle kırardı. Ve üstâd-ı kûhkenler ecene ve külünkler ve kösengiler ile kayaları sakb edüp ol deliklerden gârlar içre şişden el kumbaraları atup her kumbara mel‘ûn Saçlı Yezîdîleri üzre isâbet etdükçe mel‘ûnları pâre pâre ederdi ve niçe gârların kapuları âlî olmağile mümkin olan yerlerin dahi âlîsinde cereyân eden sulara asâkir-i İslâmlar ve kûhkenler yollar edüp gârlar içre sular cereyân etdikçe gâr içre gark-ı âb olduklarından ibtidâ bu gûne müte’ezzî olan mel‘ûnlar emân ile taşra çıkınca hemân herkes gârlara sular salmağa başladılar. Ve top-ı kûbdan münhedim olan gârların ağızlarında yığılan darı demetlerine rûzgârdan tarafa âteşler etdikçe alev ber-alev âteş-i Nemrûd derûn-ı gârdaki Yezîdîleri kebâb-ı büryân ederdi ve şîşe el kumbarası her birin pâre pâre ederdi ve top gülleleri kellelerin galtân ederdi ve cereyân eden uyûnlar anları gark-ı âb ederdi.</span></p>

    <p class="iindekiler"><span class="calibre27">Hulâsa-i kelâm yedinci günde "el-Amân, el-amân, ey güzîde-i Âl-i Osmân!" deyü her biri birer derde mübtelâ olduklarından taşra çıkınca azamet-i Hudâ bu gârlar içre dahi âteş-i Nemrûd var iken cümle guzât-ı müslimîn gârlara girüp kimi şehîd olup kimi gâzî olup üç gün dahi kâh ceng ile ve kâh emân ile sene (---) mâh-ı (---) günü ol Kahkahâ-misâl Saçlı dağı içre Yezîdîleri saçlarından keşân ber-keşân sürüyüp taşra çıkarup saçlı kellelerin seyf-i mücezzem ile guzât-ı müslimîn Selmân-ı Pâk köçekleri gibi tıraş ederlerdi. Niçe Yezîdîler ehl [ü] ıyâllerinin esîr oldukların görüp kendü kendinin gözlerin çıkarırdı ve niçe Yezîdî kendüyi kayalardan aşağı atup pâre pâre olurdu ve niçe bini avretlerini ve kızları ve evlâdlarını katl ederdi ve niçe bini kendüyi hançer ile ururdu ve niçesi kılıç üzre düşüp mürd olurdu ve niçe bini dahi dalkılıç olup hasma karşu gelüp ya urup ya urulurdu ve niçesi evlâdlarıyla sarılup kayalardan aşağı atılup pâre pâre olurdu. Bu hâli asker-i İslâm görüp anlar dahi var makdûrların sarf edüp anlara bir tîğ urdular kim ol Yezîdîlerin kanı kayalardan revân olup inşâallah be-dest-i Melek Ahmed Paşa şehîdân-ı Deşt-i Kerbelâ'nın hûnlarının intikâmı alınmışdır.</span></p>

    <p class="iindekiler"><span class="calibre27">Netice-i kelâm on gün on gice eyle ceng-i azîm olmuşdur kim Küçük Ahmed Paşa ile Dürzi dağlarında Ma‘ânoğlu <b class="calibre1">[215b</b>] cengi böyle olmuşdur. Kâmil dokuz bin kelle ve on üç bin altı yüz nisvân-ı sâhib-isyân ve merd-i Yezîdân ve bintân u gılmân üsârâlar alındı. Ve altun ve gümüş avânî halhalları ve tavk u arakiyyeler ve kadeh ve sahunlar ve sâ’ir mâl-ı ganâ’imler alındı kim diller ile ta‘bîr ve kalemler ile tahrîr olunmazdı. Ve yedi aded Bapırleri giriftâr oldu. "Bapır" hâkimlerine ve şeyhlerine derler. Hatta bir Bapır zincirde iken sarıcaların serçeşmesi Zıpur Bölükbaşı yorgunla uyurken hemân ol Bapır nâm mel‘ûn-ı pîrsiz Zıpur Bölükbaşı'nın belinden hançerin kapup Zipur Bölükbaşı'ya tarfetü'l-ayn içre yedi yerde hançeriyle Zıpur Bölükbaşı'yı zahm-dâr eder. Zıpur Bölükbaşı da cân havliyle Bapır mel‘ûnun destinden hançeri alup ol ân emân vermeyüp Bapıri pîrsizlerinin yoluna gönderir. Ta bu mertebe mel‘ûn Yezîdî Kürdü vardır kim gâyet şecî‘ ü zehredâr ve ciğerdâr kâfirleri cümle siyâh kelbe perestiş ederler.</span></p>

    <p class="iindekiler"><span class="calibre27">Köylerinde aslâ mesâcidleri yokdur ve savm [u] salâtdan ve hacc [u] zekâtdan ve kelime-i şehâdetden berîlerdir. Bağlarında âbdâr engürleri olmağile cümle meyhorlardır. Hâsıl-ı Melek Ahmed Paşa'ya imdâda gelen Van ve Diyârbekir eyâletinin cümle asâkir ve Mardin ve Diyârbekir'in ve sâ’ir cümle kılâ‘ u büldânların asker-i bî-pâyânları bu Saçlı dağının mağaralarından çıkan mâl-ı ganâ’im ve me’kûlât ü meşrûbât ve sâ’ir bakır avânî ve hânedân bisâtları makûlesi on gün on gice cümle Kürdistân askeri taşıyup henüz deryâde katre ve güneşde zerre taşımamışlardı, ta bu mertebe mâl-ı Kârûn'a mâlik Yezîdîler idi. Zîrâ Kerbelâ hâdisesinden berü bunlar mün‘im olup bir mülûkdan hâdise yemeyüp bir yerleri rahnedâr olmamışdır.</span></p>

    <p class="iindekiler"><span class="calibre27">Hatm-i kelâm oldur kim Melek Ahmed Paşa'ya bin altmış kise mâl on bir kise altun-ı helâl ve üç bin tüfeng-i bî-cevher-i pür-renk ve üç yüz denk harîr-i gûnâ-gûn-ı renk ve niçe yüz denk barûd-ı siyâh-renk ve üç yüz aded katır ve bin sekiz yüz aded sağîr ü kebîr esîr ve bî-hisâb akmişe-i lâ-nazîr ile paşa muğtenim olup kendüye öşr-i sultânî değdi. Sâ’ir ümerâ vü a‘yâna ve gayrı ser-i kârda olanlara ve gayrı guzât-ı müslimîne değen mâl-ı firâvânların hadd-i hasrın Kerîmü'ş-şân bilür. Her bir hayme vü hargâhda elbette beşer onar aded mahbûb u mahbûbe ve gayrı üsârâlar mukarrer idi. Koyunları ve atları câmûsları yok idi, ammâ katırları ve keçileri çok idi.</span></p>

    <p class="Balk2">Sitâyiş-i mahbûb u mahbûbe ve gayrı mahsûlât-ı kûh-ı Saçlı</p>

    <p class="iindekiler"><span class="calibre27">Bu kûh-ı Sincâr'ın bir cânibine Saçlı dağı denmesinin aslı cemî‘i halkı avret gibi fetile fetile saçlılardır ve gâyet pis ü peîd (?) kavmdir. Bi-emri Hudâ pire ve kehle Hazret-i Nûh asrında bu cebelde yılan külünden hâsıl olmağile Saçlı Yezîdîlerinin giysûlarında niçe kerre yüz bin pire ve kevâhile âşiyân yapmışdır. Ve esbâbları cümle alaca sofdan şal u şapikdir ve kuşakları harîr-i elvân-ı çâriyedir. Destârları alaca serbend-i harîrdir. Pâylarında püçekli ve pansadı ve sıdısî ve hezârî kepkepli ve kuyruklu pabuç giyerler. Zîrâ gâyet sengistân yerdir. Silâhları kılıc u hançer ve tüfeng ü câbdır. Câb ol şeydir kim Ayntab gedeleci gibi ok ve yay konur ve kemerine bend olur bir silâhdır kim câb derler. Ammâ kurşum atmada ol kadar hünerverlerdir kim pireyi kurşum ile ururlar, ammâ tüfenglerini görsen bir nukreye almazsın, maliyetli değildir, ammâ yahşı nişân urur.</span></p>

    <p class="iindekiler"><span class="calibre27">Ekseriyyâ halkı kasîrü'l-kâme ve başı kelem-ser ve gerdeni yok, hemân başı gûyâ omuzundan bitmişdir ammâ omuzları vâsi‘ ve sîne-i pür-kîneleri arîz ü kemerleri kalın, bâzûları ve baldırları yoğun ve ayakları vâsi‘, gerçi dîv-dest ve Ferhâd-vârlardır ammâ fârisü'l-hayl değillerdir. Gözleri siyâh ve müdevverdir ve kaşları gâyet gürdür. Bunlara sâ’ir Ekrâdlar sekiz bıyıklı derler. Zîrâ iki bıyığı ve iki kaşı ve iki burnu deliğinden ve iki kulağı deliklerinden cümle bıyık gibi kıllar bittiğinden beyne'l-ekrâd bu kavme sekiz bıyıklı derler ve cemî‘i vücûdları kara koyun pöstekisi gibidir ve ağızlarına pabuç sığar at dişli âdemlerdir. Hakîkat-i kelâm bir garîbü'l-heykel turfe ve acîbe-likâ mehîb ü dîv-çehre herîflerdir, ammâ gulâmları on seneye bâliğ olunca nâ-bâliğ körpedir, ammâ on yaşından güzer etse yigirmisinde güzeşte imiş yiğit gibi tüğlü Yezîd-çehre olurlar ve gâyet kâtillerdir.</span></p>

    <p class="iindekiler"><span class="calibre27">Zenâneleri hem-çünân. Ammâ zemine pâyimal olup topuklarına ermiş siyâh geysularına aşk olsun ve zenâneleri <b class="calibre1">[216a]</b> kâmil bir senede doğururlar. Evlâdlarına ibtidâ siyâh kelb südü verirler. Bunların diyârında bir kelbe bir seng sâr etsen ol ân ol âdeme amân ü zamân vermeyüp katl ederler. Zîrâ sağîr ü kibârun hânelerinde birer, beşer, onar kelbleri vardır kim evvel ta‘âmı kelbe verirler, anlar doyup ba‘dehû kendüleri yerler. Zîrâ cümlesi kelbe taparlar ve cümle kelbler kendüleriyle bile yatırlar. Bin guruşa ve on katıra siyâh kelb alırlar.</span></p>

    <p class="iindekiler"><span class="calibre27">Ve soğanı ve cacıhlı peyniri bu kavm dâ’imâ koynunda gezdirirler. Bir âdem bu kavmin önünde bir baş soğanı yumruk ile ezse ol âdemin başın ezüp katl ederler. Ve bir acîb ü garîb dahi oldur kim bu âdemler mürd olsa eğer mün‘im ise ol âdemi soğan suyuyla gasl edüp maşadına niçe kelle soğan korlar. Hele her mürdelerinin lâşe-i murdârlarının kefenine kelb tüğü koyup maşadlarına defn ederler. Niçe kerre esîrlerinden su‘âl etdim, sıhhati üzre haber vermeyüp "Pıvaz hoşest" derlerdi. Ya‘nî "Soğan iyidir", derler. Hakîkatü'l-hâl meşhûr meseldir kim bir Kürde su‘âl etmişler. "Sen pâdişâh olsan ne yerdin", demişler. "Soğan cücüğü yerdim", demiş. Hakkâ ki Kürdler soğanı sevip "Pıvaz hûb hûb" derler.</span></p>

    <p class="iindekiler"><span class="calibre27">Garîb-i diğer oldur kim; bu Ekrâdların cânib-i erba‘asına bir çizi çizsen ol çiziden taşra çıkmak ihtimâli yokdur. Meğer bir âdem gelüp ol müdevver çizinin bir tarafın boza, andan taşra çıka. Yohsa ol çiziden içerde mürd olacağın bilse taşra çıkmak ihtimâli yokdur. {Bu diyârda bir kelb doğursa şâdmân ederler. Bir kelb-i siyâh mürd olsa soğan suyuyla gasl edüp ve kefenleyüp vâveylâ ile mûristân-ı kelbe götürüp defn ederler ve kelb câniyçün koyun kebâbların hayâtda olan kelblerine verirler. Hakkâ ki arslana benzer kelbleri var ve bu diyârda aslâ kurd yokdur}.</span></p>

    <p class="iindekiler"><span class="calibre27">Hikmet-i Hudâ bu cebel-i Sincâr hâk-i mukaddes iken bu mezhebde böyle bî-dîn ü bî-mezhebler vardır ammâ Şâm-ı şerîf dahi arz-ı mukaddes iken anın dahi Dürzî dağlarında Aklı ve Kızıllı, Yezîdî ve Mervânî ve Tımânî ve Nusayrî kavmi gibi bî-mezhebleri vardır kim bu dahi acîb hikmetdir.</span></p>

    <p class="iindekiler"><span class="calibre27">Ammâ bu Saçlı kavmi mel‘ûnu kadar bir kavm-i ebter yokdur, ammâ mahsûlâtları çokdur. Evvelâ dağlarına kudret helvâsı yağar, ana Diyârbekirliler gezengüvî derler. Müshil bir yeşil, renk helvâ-yı kudretdir ve menn-i selvâ nâm bir kuş bunların dağlarına gelüp sayd [u] şikâr edüp kût edinirler. Ol murgdur kim Hazret-i Mûsâ ümmetlerine nâzil olan mâ’ide-i tuyûrdur. Ve balları ve engürleri rub‘-ı meskûnda yokdur ve kuru üzümleri Bağdâd ü Basra ve Lahsa'[y]ı tüccâr-ı Sincâr ganîmet ederler ve dûd ağaçları vefret üzre olmağile harîri cihânı dutmuşdur. Hattâ kal‘a-i Mardin'de işlenen kâlâ-yı zî-kıymet bu Sincâr harîrinden hâsıl olur. Zîrâ bu kûh-ı Sincâr'ın âb [u] hevâsı hûbdur. Arâzî-i mezâri‘leri beyne'l-halk mergûbdur, ammâ sahrâları Kîs urbânı destinde gılgûbdur.</span></p>

    <p class="iindekiler"><span class="calibre27">Bu Saçlı dağın efendimiz Melek Ahmed Paşa, bâlâda tahrîr olunan üslûb-ı sâbık üzre feth [ü] fütûh edüp lâ-yu‘ad ve lâ-yuhsâ mâl-ı Firâvân ile mansûr [u] muzaffer kal‘a-i Diyârbekir'e sâlimîn ü gânimîn vâsıl oldu. Cenâb-ı Bârî sultânıma dahi bu Sincâr-ı Saçlı'nın fethin müyesser ide." deyü bâlâda terkîm olunduğu minvâl üzre birer birer Firârî Paşa'ya takrîr etdükde eydür "Evliyâ Efendi, bu takrîrinize göre çok asker ve çok mâl ve çok derd-i ser çeküp ifnâ-yı vücûd etmek ister. Hudâ fethin hayr ile müyesser ide" dedi. Huzzâr-ı meclis "Âmîn!" deyüp hâmûş-bâş oldular. Ertesi ale's-sabâh paşanın otağında Saçlı kavmi içün müşâvere-i azîm olup nâmede, "Pâdişâha mutî‘ olasız ve bâğ u bennâk ve sâ’ir aded-i ağnâm u gayrı tekâlîf-i örfiyyeleri edâ idesiz." deyü nâmeler yazılup Mardin a‘yânından ve Sincâr kal‘ası beği tarafından hem-meşâ âdemler ile bu hakîr dahi Firârî Mustafâ Paşa tarafından {me’mûr olup} (---) sâ‘atde gidüp,</span></p>

    <p class="iindekiler"><b class="calibre1"><span class="calibre27">Menzil-i urûc-ı kûh-ı Saçlı</span></b><span class="calibre27">: Bu kûh-ı bâlânın ta zirve-i a‘lâsında Bapır köyü nâm mahalle üç yüz âdemle varup Bapırın ya‘nî hâkimlerinin hânesine nüzûl edüp paşanın nâmesin verüp aslâ helvâcı kâğızı yerine komayup cümle iş erleri huzûrunda okunup Mardinliler tercümânlık edüp me’âl-i kelâm anlara i‘lâm etdiler. Anlar eyitdi: "Bizi Melek Ahmed Paşa etdiğiyle korkutmasın. Eyle bir ciddî vezir ne geldi ve ne gelecekdir. Şimdi istimâ‘ etdik {Melek Paşa} Van'a gidermiş. Eğer Melek yine Diyârbekir vâlîsi olursa cümlemiz ehl [ü] ıyâlimizle hâk-i pâyine yüzümüz süreriz, mâlımız cânımız yoluna fedâ ederiz, ammâ bu Mustafâ Paşa'ya on kızıl katır yükü harîr veririz, gayrı bir şey vermeziz". On aded katır ile yüklü harîr gönderdiler ve bizimle varan âdemlerin eşbehlerine beşer vukiyye harîr verdiler, ammâ <b class="calibre1">[216b]</b> niçeleri bu hakîri bilüp bir kızıl katır yükü harîr ve bir katır yükü üzüm ve incir, niçe şeyler verüp ol gice andan mihmân olup vakt-i zuhrdan gurûba dek seyr ü temâşâ etdim. Ammâ Melek Ahmed Paşa efendimiz eyle harâb u yebâb ideli on beş sene içinde ol kadar imâr olmuş ol kadar fetâ yiğitler peydâ olmuş kim ta‘bîr olunmaz. Ale's-seher atlarımıza süvâr olup hedâyâlar ile Firârî Paşa'ya gelüp bir katar katır bârı harîrin teslîm etdiğimizde vâfir gürleyüp fılayup gazab-âlûd oldu. "Elbette biz anların üstüne gidelim" deyü cümle eyâlet-i Diyârbekir'e emîrler yazılması fermân olundu. Ammâ ne mümkin, Saçlı dağına gitmeğe seksen bin asker gerek ve iki yüz kise masrûf gerekdir. Hikmet-i Hudâ ertesi gün çöl Urbânı olan Alî Fâris'den feryâdcılar gelüp "Amân sultânım, amân çöl pâdişâhı (---) (---) beni zebûn etdi, imdâdıma câr yetiş, sultânıma dahl düşmüşem." deyü nâmesiyle beş aded küheylân kısraklar hedâyâ geldi. (---) (---) (---) (---) (---) (---) (---) (---) (---) (---) (---) (---)</span></p>

    <p class="Balk2">Sincâr kal‘asının altından Firârî Mustafâ Paşa ile Alî Fâris ve çöl pâdişâhı cengi sulhlarına gitdiğimiz beyân eder</p>

    <p class="iindekiler"><span class="calibre27">Cümle hâzır olan sekiz bin askerle cânib-i cenûba yine çöl ile ol gün ılgâr edüp vakt-i gurûbda yine çölde yem kesdirüp yine çöl ü çölistân içre kurd lingi yortum ile gidüp vakt-i zuhurda vâdî-i,</span></p>

    <p class="iindekiler"><b class="calibre1"><span class="calibre27">Evsâf-ı kal‘a-i Tilhovar:</span></b> <span class="calibre27">Hikmet-i Hudâ bin altmış beş Recebi nısfında bu kal‘a-i Tilhovar altına vardıkda anı gördük, iki deryâ-misâl Urbân-ı uryân askerleri birbirlerine girişüp Urbân avretleri zılgıdı ve atlarının süheylleri sadâsı sahrâ-yı Tilhovar'ı pür etmiş ve tarafeyn cüyûşunun atları ayağından çıkan hâk-i siyâh ebr-i kebûdu bürüyüp evc-i âsumâna peyveste olmuş ve yemîn ü yesârda olan cengâver Urbân-ı dilâverin sayhaları ve gırîv ü feryâdları cihâna velvele vermiş ve tarafeyndeki askerin birbirine mızrak urduklarının mızrak şakırdısı gûyâ ra‘d gibi gürlerdi. Mustafâ Paşa ile bir püşte-i âlî üzre çıkup bu ceng ü cidâli ve harb ü kıtâli seyr ü temâşâ edüp sahrâ-yı Tilhovar'ın zemini niçe yüz bin atların ayağı altında nadaz nadaz olup rimâl ü türâb Hallâc-ı Mansûr yayından çıkar gibi penbe-misâl hevâya atıldı.</span></p>

    <p class="iindekiler"><span class="calibre27">Bu hâl-i pür-melâli Firârî Paşa görüp vâlih [ü] hayrân olup <i class="calibre2">"Sallata'llahu (el-)kelbe(hû) ale'l-hınzîr</i>" <a class="pcalibre pcalibre1" id="_ftnref22"></a></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn22" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[22]</span></span></sup></span></span></a><span class="calibre27"> deyüp âsûde-hâl durdu. Hulâsa-i kelâm bu arbede-i ibret-nümâ kâmil üç sâ‘at mütemâdî olup anı gördük, sahrânın şimâlîsi tarafında olan gürûh-ı mekrûh-ı Urbân-ı uryân mûr-ı mâr-misâl târ-mâr olup kararları firâra mübeddel olup deşt-i hâmûnlara gitdiler. Niçe bini <i class="calibre2">"Firâren an tevâli'l-kesürât"</i> deyüp Tilhovar kal‘ası altında bizim Firârî Paşa askeri içine gelüp <i class="calibre2">"Dahilek yâ asker-i sultân" <a class="pcalibre pcalibre1" id="_ftnref23"></a></i></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn23" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[23]</span></span></sup></span></span></a><span class="calibre27"> deyü cân atup dahl düşdüler. Meğer paşaya tâbi‘ olup, imdâdıma yetiş deyü haber gönderen Şeyh Alî Fâris bu arbedede şehîd olup askeri münhezim olmuş. Hemân Mustafâ Paşa "Fursat ganîmetdir." deyüp münhezim olan Alî Fâris askerine i‘ânet edüp anlar ile bir ağızdan sadâ-yı Allah Allah'a rehâ buldurup kırk elli bin asker ile yedi koldan çöl pâdişâhı Emîr (---) (---) üzre at bırakdıkda anlar hod Alî Fâris'in ganâ’imine tama‘ edüp sahrâ-yı Tilhovar içre pârekende vü perîşân olmuşdu.</span></p>

    <p class="iindekiler"><i class="calibre2"><span class="calibre27">El-azametullah</span></i> <span class="calibre27">böyle mahalde Mustafâ Paşa askeri aç kurd gibi çöl pâdişâhı askeri içine girüp satûr-ı Muhammedî urmağa başlayınca bi-emr-i Hudâ bir ân kavm-i Urbân bir misvâra tahammül etmeyüp var kuvveti bâzûya getirüp yöğrük kısraklılar dem nefesin Aneh ve Seleme kal‘aları çölünde aldılar. Niçe bini Sincâr ve Mardin'e az vardılar, niçe bini kal‘a-i Hâtûniyye ve kal‘a-i Nasîbîn'e bî-nasîb vardılar, niçe yüzü seyf-i Muhammedî'den nasîbin aldılar. Bu meydân-ı ma‘rekeye Firârî Mustafâ Paşa askeriyle vardığımızda cümle asâkir-i Ervâm âlem-i hayretde kaldılar. Sahrâ-yı Tilhovar şecere ve kavak altı gibi benî Âdem'in leşi ile mâl-â-mâl olup kimisi dünîme olmuş, kimisi mecrûhan dahi zî-rûh kâh düşer ve kâh debelenir ve kâh kalkar, zahm-ı cıda ve mızrak ve sünü ve hıştdan merhûm olmuş benî Âdem'in hisâbın Hudâ bilür. Niçe bini zırh-ı zireh-külâhlı Urbânların zırhından mızrak güzer edüp mızrağıyla pâymâl ü rimâl olup yatar. Kavm-i Urbânda tüfeng olmamak ile ve Urbân şimşîr-bâz olmamak ile cümlesi mızrak ve akve nâm hançer zahmından helâk olmuşlardı.</span></p>

    <p class="iindekiler"><span class="calibre27">Ammâ hakkâ ki kavm-i Urbân'da fârisül-hayl bahâdır ve şecî‘ ve dilîr silâhşör ve mızrakbâz fetâlar var imiş kim Dâvûdî zırhlardan derzi iğnesi <b class="calibre1">[217a]</b> atlasdan niçe güzer ederse eyle geçermiş ve niçe bin mecrûh atlar bu cesed-i benî Âdem içre serserî gezmede ve niçe bini bî-sâhib sahrâ-yı hâmûnda licâmın sürüdüp gezmede ve bu mevtâ sâhibleri nisvânlar feza‘ u çeza‘ etmede.</span></p>

    <p class="iindekiler"><span class="calibre27">Hâsıl-ı kelâm ol gün bir ma‘reke-i benâm idi kim gûyâ Urbân içinde meşhûr olan ceng-i Sıffîn idi . Bu hakîr Urbân cengin ibtidâ Şâm eyâletinde Murtezâ Paşa ile Nakura Boğazı'nda Dürzî cengin seyr etdim ammâ ol ceng-i azîm ol sengistânda cümle piyâde tüfeng-endâz savaşı idi. Ammâ bu Alî Fâris ile Çöl pâdişâhı cengi çölistânda atlar üzre mızrak cengi idi. Dahi böyle çöl Urbânı uruşu görmemiş idim. Hakkâ ki cihânda bir temâşâ etdim ammâ bu sahrâ-yı Tilhovar dahi Dârâ Şâh ile Rûm keferesi cenginden berü böyle bir neberd-i azîm görmemişdir. Bu sahrâ-yı bî-pâyânda hâkister efkende olan mevtâların hayme vü hargâhları ve bâr u bengâhları ve niçe kerre yüz bin mâl-ı ganîmetleri ve keçileri ve sığır câmûsları ve gayrı devâbâtlarından küheylân atları ve develeri sahrâyı pür etmişdi.</span></p>

    <p class="iindekiler"><span class="calibre27">Bu iki Urbânın mâlı içre Firârî Mustafâ Paşa askeri koyun tuza ve kurd koyuna ve mirâs-hor mâl-ı mevrûsuna seğirdir gibi seğirdüp eyle alan u talan eyleyüp nisvânların nâlân u giryân eyleyüp ol kadar mâl-ı ganâ’im aldılar kim en ednâ harbende-i Ervâm bir katar deve yükü mâla mâlik olup harbende iken sârbân-ı revân oldu ve ednâ mertebe sayisler bir iki sürü koyun sâhibi oldular. Sâ’ir karakollukçuların mâlik olduğu bakır avânîleri ve sâ’ir kelepür makûlesi cacim ve haliçe ve kilim makûlelerinin hisâbların Cenâb-ı Bârî bilür. Ammâ iki binden ziyâde at-ı mu‘teber at-ı sâfinatü'l-ciyâd makûlesi mührât u hüssân küheylânları ve binden mütecâviz nîk ü bed zırhları ve ana göre sâ’ir âlât-ı silâhları cümle paşa tarafına kabz etdiler ve paşa beytü'l-mâlcısı cümle mevtâların kemerlerinde olan altun <span class="calibre30">;</span>ve guruşları mîrîye kabz edüp bir ferde müdâhale etdirmediler. Ve Alî Fâris'in ve çöl pâdişâhının kara demir hayme vü hargâhlarında kalan mâl-ı bî-hisâbı cümle Firârî Mustafâ Paşa zabt etdi, ammâ ne mertebe mâl idi ma‘lûmum değildir.</span></p>

    <p class="iindekiler"><span class="calibre27">Ba‘dehû asâkir-i Ervâm-ı avâm tarafeynde münhezim olan Urbân hâtûnlarına vaz‘-ı yed edüp nâ-şer‘î amel etmeğe başladılar. Hemân paşa-yı âdil atına süvâr olup leşler içinde ve gayrı yerlerde gezüp avretleri soyanlardan bir kaç haşerâtları katl edüp derûn-ı asker emn [ü] emân oldu. Bu hâl-i perîşân üzre cümle paşa askeri mâl-ı ganâ’im ile muğtenim olup paşa-yı bâ-vakâr Sincâr'ın kara Saçlı Kürdü üzre gitmeden ferâğat edüp üç gün bu kal‘a-i Tilhovar altında meks edüp cümle mukarreblerine dahi niçe gûne ihsân u in‘âmlar etdi. Bu hakîre mâl-ı ganâ’imden yedi katar deve ve yedi kısrak ve üç zırh ve on beş cacim nâm kilim ve üç aded kılıç ve altı aded Urbân civânı huddâm verüp kendünün bir semmûr âbdest kürkün ihsân eyleyüp hakîre gâyet muhabbet edüp bir münakkaş çerge ihsân edüp başka dâ’ire sâhibi olduk ve huddâmlarımızın aldıkları kelepür ve mâl-ı ganâ’imler ile çergemiz içi ve taşrası mâl-â-mâl olup yetmiş aded hayvânât u şütür ve mu‘teber at sâhibi olduk. Andan yine nısf-ı Recebde,</span></p>

    <p class="Balk2">Tilhovar kal‘asından Diyârbekir'e gitdiğimiz menâzilleri beyân eder</p>

    <p class="iindekiler"><span class="calibre27">Bu mahalde ibtidâ iki gulâmım ile sıhhat haberimiz ve mansûr [u] muzaffer olup mâlı Mustafâ Paşa'dan tahsîl ideceğimizi Melek Ahmed Paşa efendimize mektûblar gönderdik. Ba‘dehû kal‘a-i Tilhovar'dan cânib-i şimâle avdet olunup çöl ü çölistân ve berr u beyâbân içre şiddet-i hâr ve semûm-ı nâr çekerek (---) sâ‘atde menzil-i Acısu ve kal‘a-i Musul cânib-i şarkımızda kalup kal‘a-i Sincâr çölde sol tarafımızda nümâyân kalup,</span></p>

    <p class="iindekiler"><b class="calibre1"><span class="calibre27">Menzil-i sahrâ-yı Sincâr:</span></b> <span class="calibre27">Bu mahalde bir ma‘mûr köy var imiş, Urbân harâb etmiş. Cümle mâlı bu harâbistân içre pinhân eyleyüp çıt-a-çıt tınâb tınâba haymelerimiz ile meks edüp cânib-i erba‘aya karavullar ta‘yîn olundu. Zîrâ çöl pâdişâhının bu kadar mâl-ı erzâkı nehb ü gâret olundu. Bu çölistânda bir gice dağ derûnundan şebhûn edüp bizi basar mülâhazasıyla cümle asker ol gice sabâha dek pür-silâh olup âmâde keşik beklediler. Sabah ki oldu, hamd-i Hudâ Urbândan bir kara görünmeyüp yine kös-i rıhletler çalınup yine cânib-i şimâle ol çölistân içre (---)</span></p>

    <p class="iindekiler"><b class="calibre1"><span class="calibre27">Menzil-i Çatalkend beli:</span></b> <span class="calibre27">Mukaddemâ evsâfı tahrîr olunmuşdur. Bir günde böyle güc ile asâkir-i İslâm aşup andan yine cânib-i şimâle (---) sâ‘atde kal‘a-i Hâtûniyye sol tarafımızda kaldı. Mukaddemâ bu dahi tahrîr olunmuşdur. Anı ubûr edüp yine taraf-ı şimâle,</span></p>

    <p class="iindekiler"><b class="calibre1"><span class="calibre27">Menzil-i karye-i Kızıldepe</span></b><span class="calibre27">, mastûrdur. Andan yine cânib-i şimâle (---) sâ‘atde,</span></p>

    <p class="iindekiler"><b class="calibre1"><span class="calibre27">Menzil-i karye-i azîm Göllü</span></b><span class="calibre27"> : <b class="calibre1">[217b]</b> Bu dahi Mardin hâki nevâhîlerinden olduğu bâlâda mufassal terkîm olunmuşdur. Andan yine cânib-i şimâle (---) sâ‘atde gidüp,</span></p>

    <p class="iindekiler"><b class="calibre1"><span class="calibre27">Menzil-i kal‘a-i Mardin-i sedd-i emîn:</span></b> <span class="calibre27">Bu şehre Mustafâ Paşa mehâbet ü dârât ve azamet ile bir alây-ı azîm gösterüp girmişdir. Cümle ahâlî-i Mardin'in zöhreleri çâk oldu. Meğer mukaddemâ Sincâr'a Urbân üzre gitdikde paşaya ri‘âyet etmemişler. Bu kerre ol kadar ta‘zîm ü tekrîm edüp akmişe-i fâhire-i didik ve abâyî ve harîr kahve makremeleri getirdiler kim Mustafâ Paşa ve tevâbi‘leri bây-ender-bây olup Mardin kavminden dahi pay aldılar. Hakîre dahi paşa "el-hedâyâ teşterek" diyerek me’kûlâtdan baklava ve börek ve çörek ve didik ve abâyî muhtım gül-reng serbendler ihsân etdi. (---) Andan yine cânib-i şimâla Mardin'den gidüp bir baş,</span></p>

    <p class="iindekiler"><b class="calibre1"><span class="calibre27">Menzil-i Zırzıvân boğazı</span></b><span class="calibre27">: Diyârbekir hâkinde bir mahûf u muhâtara boğaz olduğu bâlâda mevsûfdur. Andan yine şimâle (---) sâ‘atde bî-hâsıl zemîn-i yâbise ile gidüp</span></p>

    <p class="iindekiler"><b class="calibre1"><span class="calibre27">Menzil-i karye-i,</span></b></p>

    <p class="iindekiler">....................(1 satır boş)....................</p>

    <p class="iindekiler"><span class="calibre27">Bu mahalde Diyârbekr'ün cemî‘i a‘yân u kibârı istikbâle çıkup ol kadar sükkerî hulviyyât ve katr-ı nebât eşribeler getirdiler kim diller ile ta‘bîr olunmaz.</span></p>

    <p class="iindekiler"><span class="calibre27">Andan ertesi gün sene 1065 mâh-ı Recebü'l-müreccebinün yigirminci günü bir hây [u] hûy alây-ı azîm ile bu kadar üserâlar ve bapırlar sekban u sarıcalar zincîrlerinde keşân-ber-keşân sürüyerek kal‘a-i Diyârbekr'e mansûr u muzaffer dâhil oldukda paşanın râhına pâyendâz harîrler döşeyüp hoş-âmed kurbânları zebh olınup hakîre Balıklı ayazma kurbünde Osmân-Paşazâde hânesin konak verdiler.</span></p>

    <p class="iindekiler"><span class="calibre27">Ertesi gün Gâzî Mustafâ hakîri da‘vet edüp mâl-ı ganâ’imden Melek Ahmed Paşa efendimize borcun edâ etmeğiçün otuz yedi kîse hakîre verdi ve hakîrden temessük aldı. Ve iki tavla kısrak ve elli katâr urbân devesi ve yedi katâr katır ve on aded mahbûb Gürcî gulâmı ve yüz elli aded tengtir çadır ve onbeş aded nohûdî segbân u sarıca ve karakullukçu çergeleri ve on aded münakkaş âğavât çergeleri ve iki bin mikdârı Urbân gönderleri kim her birisi Bağdâd kargılarıdır. Ve hakîre bir kîse guruş ve bir küheylân at dahi verüp cümle eşyâları paşanın develerine tahmîl edüp üç bayrak segbân-ı refîkler ta‘yîn eyleyüp hedâyâları ile ve tahrîr olan mektûb-ı muhabbet-üslûbları ile bu hakîri paşa efendimize yollayup kendisi bile av tarîkile Şat cisrin ubûr edüp ol mahalde paşa ile ve cümle Diyârbekir a‘yâniyle vedâ‘laşup,</span></p>

    <p class="Balk12">Diyârbekir'den Van'a revâne olduğumuz menâzilleri ve kılâ‘ [u] büldânları beyân eder ve eşkâl-ı Şat keleğin ayân eder</p>

    <p class="iindekiler"><span class="calibre27">Evvelâ Diyârbekir'den nehr-i Şat üzre cisr-i Kelek kim (---) göz kantara-ı musanna‘dır. Hasankeyfâ'ya ve Cezîre ve Musul'a ve Bağdâd'a Şat ile giden tulumdan kelek gemileri bu cisr dibinde binâ olınur tulumdan gemilerdir kim üzerleri tahta döşeli. Atlarınla ve sâ’ir bisâtınla ve niçe bin kantar bâr-ı sakîlinle bu kelek gemilerine süvâr olup cânib-i erba‘asında korkuluklarına girdebâlişlere dayanup tavla ve sadranc oynayarak yemîn ü yesârı temâşâ ederek ba‘zı imâr kendlere yanaşarak ve matbahında ta‘âm tabh olarak tâ Bağdâd'a ve Basra'ya varınca semâ‘ u safâ ederek selâmet gider bir tûrfe binâ tulum gemileridir. Ana mahsus üstâd kelekçi mellahları vardır. Diyârbekir'de bu mezkûr cisr dibinde niçe yüz kelek âmâdedir.</span></p>

    <p class="iindekiler"><span class="calibre27">Bu hakîr ol cisri ubûr edüp cânib-i şimâl ile taraf-ı şark mâbeynine bir sâ‘atde gidüp,</span></p>

    <p class="iindekiler"><b class="calibre1"><span class="calibre27">Menzil-i karye-i Sa‘dî:</span></b> <span class="calibre27">Bir sahrâ-yı lâlezârda bâğlı u bâğçeli ma‘mûr Yarmenî köyüdür, ammâ hırsızı çokdur. Ol gice bir denk çadır uğurladup hamd-i Hudâ yine bırakdırdık ve iki hırsız diri alup katl etdik. Andan yine cânib-i şarka [(---)] misilli ferahfezâlar ile (---) sâ‘atde (---),</span></p>

    <p class="iindekiler"><b class="calibre1"><span class="calibre27">Menzil-i Çöldepe:</span></b> <span class="calibre27">Bir sahrâda amelî yığma depedir, kurbünde ma‘mûr kurâlar vardır. Cümle Diyârbekir vâlîlerinin atları bu sahrâda çayırlar ve tirfil ve yonca ve ayrık giyâhâtıyla meşhûr bir çemenzâr-ı ma‘mûr vâdîlerdir. Bunda dahi kara hırsızı çokdur. Zîrâ diyâr-ı Kürdistân'da Halitî ve Çekvânî ve Zıbarı ekrâdı kânıdır, gâfil yatmamak gerek (---) (---) (---) (---). Andan yine şimâle (---) sâ‘atde,</span></p>

    <p class="Balk13">Evsâf-ı şehr-i kadîm, makâm-ı ârifîn ya‘nî kal‘a-i atîk Miyâfârıkîn<b class="calibre1"><br class="calibre23"/></b> <i class="calibre2">hafazahullahu min âfâti'd-dehr, âmîn</i></p>

    <p class="iindekiler"><span class="calibre27">Sebeb-i tesmiyyesi ve galat-ı meşhûru oldur kim bu kal‘a nehr-i Şat ile nehr-i Batmân mâbeyninde vâki<b class="calibre1">‘ [218a]</b> olup mâbeyn-i nehreyni fark etdiğiyçün kal‘a-i Mâ-i fârıkaynn, derler. Kavm-i Arab'da Mafrık-ı Ermen derler. Gerçi arz-ı mukaddesdendir ammâ hâk-i Ermenîstân'da vilâyet-i Kürdistân'dır. Kavm-i Ekrâd bu kal‘aya Mefarıkın derler. Kavm-i Ermen (---) (---) derler. Kavm-i Acem kal‘a-i Miyân-fark derler. Ya‘nî "Beli ince ayrılmış kal‘a" demek olur ve kavm-i Yunaniyân (---) (---) derler. Kal‘a-i kadîm ü şehr-i azîm idi. İbtidâ binâsı Musul kal‘ası içinde medfûn olan Hazret-i Circîs Nebî'nin ümmetlerinden Handik nâm bir melik binâsıdır kim Hazret-i Circîs'in ta‘lîmiyle binâ olunmuşdur ve Hazret-i Circîs bu şehir kavmine meb‘ûs olunup nübüvvetine imân getirmediklerinden mâ‘adâ Hazret-i Circîs'i bu kal‘a hâ’ilindeki Mefârikîn cebeli üzre kırk kerre âteşe yakup hâkisterin bâda savururlardı. Cenâb-ı İzzet rîha emr edüp gubâr-ı Circîs'i cem‘ edüp yine Circîs Nebî hayât bulurdu. Niçe tefâsîrlerde ve niçe bin kütüb-i mu‘teberelerde mastûrdur. Hâlâ Mefârikîn kal‘ası ensesinde olan kûh-ı bâlâ üzre gubâr-ı Circîs düşdüğü hâkde ve vücûd-ı nâzenîni ihrâk olduğu hâk-i anber-i pâkde asla nebâtât [u] giyâhâtdan bir şey hâsıl olmaz. Ermen tâ’ifeleri ol türâb-ı pâki yüzlerine sürüp ziyâret ederler.</span></p>

    <p class="iindekiler"><span class="calibre27">Ba‘dehû bu kal‘a ahâlîsine Circîs Nebî bed-du‘â edüp Van deryâsı kenârında cebel-i Sübhân'da bir ejderhâ zâhir olup bu şehrin cümle halkını hûra geçirüp kal‘ası mu‘attal kaldı. Ba‘dehû Buhtunnasr hûn-ı Yahyâ Nebî talebiyçün hurûc edüp bu kal‘ayı münhedim etdi. Dest-i Ermen'de yine imâr olup Âl-i Abbâsiyân'da iken Hulâgû bu kal‘a kavmin helâk edüp kal‘asın dahi harâb etdi.</span></p>

    <p class="iindekiler"><span class="calibre27">Ba‘dehû sene (---) târîhinde Seyfüddevle ibn Hemedânî bu kal‘ayı imâr edüp Kürdistân ve Ermenîstân vilâyetlerine şa‘şa‘a saldı. Eyle imâr oldu kim hemân yetmiş bin alaca çapar atlı askeri var idi. Gayri cüyûşunun hisâbın Hudâ bilürdü. Asâkir-i bî-pâyânının vefreti şundan kıyâs oluna kim rûz-merre matbah-ı Keykâvûs'unda kırk aded bâr-ı şütür, aşına sarf olunup nökerlerine ta‘âm-ı gûnâ-gûn bezl olunurdu. Hâlâ Seyfüddevle sarâylarının esâsları nümâyândır. Sene (---) târîhinde bu kal‘ayı Timur-ı sâhib-hurûc harâb etmişdir. Hâlâ kal‘asının câ-be-câ rahnedâr yerleri zâhir ü bâhirdir.</span></p>

    <p class="iindekiler"><span class="calibre27">Ba‘dehû sene 920 târîhinde Selîm Hân-ı Evvel Çıldır gazâsı avdetinde Diyârbekr fethine Bıyıklı Mehemmed Paşa'yı serdâr edüp Diyârbekir'i feth etdikde bu kal‘ayı bâ-sulh Selîm Hân vezîri Ebû Şevârib ya‘nî Bıyıklı Mehemmed Paşa'ya teslîm eyleyüp Süleymân Hân tahrîri üzre Kara Âmid hâkinde sancak beği tahtıdır. Taraf-ı pâdişâhîden beğinin hâssı (---) yük akçedir. Beğine ber-vech-i adâlet on kise hâsıl olur. (---) aded erbâb-ı timâr ve (---) aded erbâb-ı zu‘amâları cebelüleriyle sefer eşerler. Cümle (---) aded müsellah asker-i mükellef olur ve yüz elli akçe kazâdır ve nâhiyesi cümle (---) aded kurâdır. Kadıya senevî üç aded kise hâsıl olur. Alâybeği ve çeribaşı ve muhtesibi vardır, ammâ müftî ve nakîbi ve sipâh kethudâyeri ve yeniçeri serdârı ve kal‘a dizdârı ve neferâtları ve cebehâneleri yokdur. Zîrâ iç il olmak ile neferâtlara ihtiyâcları yokdur. Lâkin mîr-i livâsı tarafından kal‘ada birkaç topları var, rûz-ı ıydde ve hilâl-i mâh-ı Ramazân nümâyân oldukda endâht edüp kurâlardaki müslimîni âgâh ederler.</span></p>

    <p class="iindekiler"><b class="calibre1"><span class="calibre27">Evsâf-ı eşkâl-i kal‘a-i Meyâfârikîn:</span></b> <span class="calibre27">Müverrihân-ı Rûm bu kal‘a hakkında cezîre-i Şat ve nehr-i Furât mâbeynindeki cezîre-i azîm içredir deyü tahrîr etmişler ammâ galat-ı fikr etmişler. Hakîr bu mahalde on sene mikdârı tek ü pûm vardır kim selîkam bu fenne düşmek ile kırat-be-kırat dakîkiyle ma‘lûmumdur. Nehr-i Furât u Murâd Malatıyye kurbünde Kömürhânı cenbinde cereyân edüp kırk menzilde kal‘a-i Kurna kurbünde nehr-i Şatt'a munsabb olup Şattu'l-Arab olur ve nehr-i Şat Diyârbekr'in Fızkayası dibinden geçüp iner, Hasankeyfâ ve Cizre ve Musul ve Bağdâd ve Kurna dibinde yine nehr-i Furât'a rîzân olur. Bu kerre Diyârbekir'den cisri geçüp şimâle iki gün gidüp bu kal‘a-i Mefârikîn'e gelir. Bu takdîrce bu kal‘a niçe Şat ile Furât mâbeynindeki cezîrede olmuş olur. Bu hakîr-i pür-taksîr im‘ân-ı nazar ile nazar edüp böyle gördük. Ancak bu kal‘a nehr-i Şat ile nehr-i Batmân mâbeyninde vâki‘ cezîrede mebnî olup nehreyn-i azîmeyn mâbeynlerini fark etdiğiyçün Mâ-fârıkayn derler. Hakkâ ki böyledir. <b class="calibre1">[218a]</b></span></p>

    <p class="iindekiler"><b class="calibre1"><span class="calibre27">Kal‘a-i Mefârikîn'in esâs-ı binâsı:</span></b> <span class="calibre27">Yine Mefârikîn dağının dâmeninde bir top menzili ba‘îde cânib-i şarkîde bir düz vâsi‘ sehel mürtefi‘ çemenzâr zemînde şekl-i murabba‘ Şeddâdî binâ seng-tırâş kal‘a-i zîbâdır. Binâ-yı kadîm olmağile her taşı hammâm kubbesi ve fil-i Mahmûdî cüssesi kadar vardır, ammâ dîvârlarının kaddi yigirmi zirâ‘dan âlî değildir, ammâ on beş zirâ‘-ı melikî arîz u metîn dîvâr-ı kavîlerdir. Hatta Timur-ı bî-nûr münhedim etmede usret çeküp hâli üzre bırağup gitmişdir. Cümle (---) aded kapuları vardır. (---) (---) (---) (---) (---) (---) (---) (---) (---) (---)</span></p>

    <p class="iindekiler"><span class="calibre27">Ve dâ’iren-mâdâr cirmi on bir bin adımdır, ammâ handakları rimâl-i turâb ile memlû olmuşdur ve şekl-i murabba‘dan şimâl-i cenûba tûlânîce vâki‘ olmuşdur. Kal‘a-i kebîr olmağile içinde imâreti gâyet kalîldir. Ancak bin mikdârı hâk-i anber-i pâk ile mestûr bâğlı u bâğçeli tahtânî ve fevkânî hâne-i ma‘mûrlar vardır. Beğ sarâyı ve Sücâh Beğ sarâyı (---) (---) ma‘mûrdur. (---) (---) Câmi‘i,</span></p>

    <p class="iindekiler">....................(4 satır boş)....................</p>

    <p class="iindekiler"><span class="calibre27">Çârsû-yı bâzârı azdır. Bu kal‘anın cânib-i erba‘asında uyûn-ı câriyeler cereyân edüp en uluca aynına Ayn-ı havz derler. İskender-i Kübrâ nûş edüp bir havz-ı azîm binâ etdiğiyçün Ayn-ı havz derler, hakkâ ki âb-ı hayâtdan nişân verir billûr-misâl mâ-i zülâldir. Bâğ u bâğçeleri ve hadîka-i ravza-i Rıdvânları reyy edüp iner, nehr-i Şatt'a dâhil olur. Ve bu kal‘a-i Mefârikîn hâkinde nehr-i azîm Basinka'dır. Gerçi kal‘aya ba‘îddir ammâ bu hâkden tulû‘ edüp niçe kurâ vü kasabâtların mezâri‘âtların saky ederek İbn Ömer cezîresi üstünde cânib-i şarkîsinde beş fersah mesâfe-i ba‘îdede nehr-i Dicle'ye ya‘nî nehr-i Şatt'a dâhil olan âb-ı hayâtın biri dahi bu nehirdir. Ve bu Mefârikîn dağlarından niçe uyûn-ı câriyeler hurûc edüp ve uyûn-ı bî-şumârlar ictimâ‘ olup kal‘a-i Hısînkeyfâ'da Cezîre ve Musul'da birbirlerine vâsıl olurlar. Ve Zarbeyn-i Alî ve Zarbeyn-i Esfeleyn müstemed olup bu ikisi bilâd-ı Ermenî'de olan uyûnlardan sonra Zarbeyn bir nehr-i şedîd ve kaviyyü'l-cereyân olup dâ’imâ ra‘d-âsâ gürleyerek cereyân etdüğinden müverrihân-ı Irâk zârib-i mahbût (?) derler, kal‘a-i Tikrit'e ve Bağdâd ve Vâsıt ve Batâyıh'da dahi niçe enhârlar Şatt'a mahlût olduğu bâlâda re’s-i Şat mahallinde tahrîr olunmuşdur. Ve kal‘a-i Mefârikîn'in âb u hevâsının letâfetinden Kürd mahbûbları meşhûrdur. Ve engürü dahi memdûhdur. Ve kal‘anın cânib-i şimâli dağlardır ve dağlar üzre bâğlardır. Anınçün halkı kaviyyü'l-bünye olup sağlardır. Ve kal‘anın kıble tarafı sahrâlardır kim (---) menzilde kal‘a-i Hısînkeyfâ'ya varır ve cânib-i şarkîsinde cisr-i Batmân'ı ubûr edüp bir günde kal‘a-i Hazzo'ya varır. Cânib-i şimâle dağları aşup kal‘a-i (---) varır ve cânib-i kıblesinde bir günde sür‘at ile Cizre'ye varılır. (---) (---) (---) (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Evsâf-ı ziyâretgâh-ı Mefârikîn:</span></b> <span class="calibre27">Evvelâ derûn-ı kal‘ada eş-Şeyh Hazret-i Necmeddîn Sûrânî, andan ziyâret-i el-Melik Seyfüddevle ibn Hemedânî, bu kal‘ayı sonra binâ edendir, seng-i mezârıyla ma‘lûm bir ziyâretgâh-ı ünâsdır.</span></p>

    <p class="iindekiler">....................(4 satır boş)....................</p>

    <p class="iindekiler"><span class="calibre27">Müverrih Mıkdısî kavli üzre ba‘de't-tûfân-ı Nûh, imar olan şehr-i Cûdî'dir, andan kal‘a-i Sincâr'dır, andan bu kal‘a-i Mefârikîn'dir ammâ şehr-i Cûdî sâhibi Hazret-i Nûh ümmetinden Melik Kürdim altı yüz sene mu‘ammer olup Kürdistân diyârların geşt [ü] güzâr ederek bu Mefârikîn'e gelüp âb u hevâsından hazz edüp bu zemînde sâkin olup evlâd [u] ensâbı gâyet <b class="calibre1">[219a</b>] çok olup lisân-ı İbrî'den indiyyât bir gayrı lisân-ı Turrehât peydâ etdi kim ne İbrî'dir, ne Arabî ve ne Pârisî ve ne lisân-ı Derî'dir ve lisân-ı Pehlevî'dir, ana hâlâ lisân-ı Kürdim derler. Bu diyâr-ı Mefârikîn'de peydâ olup hâlâ diyâr-ı Kürdistân'da isti‘mâl olunan lisân-ı Kürd Hazret-i Nûh ümmetinden Melik Kürdim'den kalmışdır, ammâ vilâyet-i Kürdistân dağistân u sengistân bilâd-ı bî-pâyân olmağile on iki gûne lisân-ı Ekrâd vardır kim birbirlerine elfâzları ve lehce-i mahsûsaları muğâyirdir kim niçesi birbirlerinin kelimâtların tercümân ile anlarlar. Memâlik-i azîmdir, bir ucu cânib-i şimâlde diyâr-ı Erzurûm'dan diyâr-ı Van'dan diyâr-ı Hakkarî ve Cizre ve İmâdiyye ve Musul ve Şehrezûl ve Harîr ve Ardalân ve Bağdâd ve Derne ve Derteng ve ta Basra'ya varınca yetmiş konak yer Kürdistân u sengistân add olunur kim Irâk-ı Arab ile Âl-i Osmân mâbeyninde bu kûh-ı bülendler içre altı bin aded aşâ’ir ü kabâ’il-i Ekrâd sedd-i sedîd olmasa kavm-i Acem diyâr-ı Rûm'a istîlâ etmeleri emr-i sehl idi.</span></p>

    <p class="iindekiler"><span class="calibre27">İnşâallah mahalliyle altı bin aded mîr-i aşâ’irleri dahi tahrîr etmeğe destime hâme-i cevâhir-gûyâmı almışım, ammâ bu Kürdistân'ın arzı tûlu gibi vâsi‘ değildir. Cânib-i şarkîsinde Acem hudûdunda Harîr ve Ardalân'dan hâk-i Şâm ve hâk-i Irâk-ı Arab ki hâk-i Haleb'dir, ol hâk-i pâkeyne varınca Kürdistân'ın arzı yigirmi ve yigirmi beş konak ve ednâsı on beş konak yerlerdir. Ammâ bu kadar ülkeler içre beş kerre yüz bin tüfeng-endâz ümmet-i Muhammed Şâfi‘îyyü'l-mezheb vardır. Ve cümle yedi yüz yetmiş altı pâre kal‘a add olunur kim cümle imârdır. İnşâallah kılâ‘ları dahi mahalleriyle tavsîf olunur. İnkırâzu'd-devrân Âl-i Osmân ile şâh-ı Acem mâbeyninde memâlik-i Kürdistân mü’ebbed ola, <i class="calibre2">âmîn,yâ Mu‘în</i>.</span></p>

    <p class="iindekiler"><span class="calibre27">Bu tahrîr olunan sevâd-ı mu‘azzam olmağile elsine-i muhtelifeleri vardır. Lisân-ı Zaza ve lisân-ı Lulu ve lisân-ı Celve-yi Hakkarî ve lisân-ı Avnikî ve lisân-ı Mahmûdî ve Şirvanî ve Cizrî ve Pisanî ve Sincârî ve Harîrî ve Ardalânî ve Sûrânî ve Haltî ve Celvanî ve İmâdî ve lisân-ı Rujikî vardır, ammâ lisân-ı kadîm Arabî ve Fârisî ve Derî'dir. Zîrâ min Dakâyıkı'l-Hakâyık li-Kemâlpaşazâde <i class="calibre2">kuddise sırruhu.</i></span> <a class="pcalibre pcalibre1" id="_ftnref24"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn24" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[24]</span></span></sup></span></span></a><span class="calibre27"> buyurmuşlardır. Ammâ lisân-ı Kürd budur kim tahrîr olunur.</span></p>

    <p class="Balk14">Evvelâ lisân-ı Ekrâd-ı Sûrân</p>

    <table border="0" cellpadding="0" cellspacing="0" class="MsoNormalTable2">
      <tbody class="calibre11">
        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">yek</span></i><span class="calibre10"><br class="calibre23"/>
            1</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">du</span></i><span class="calibre10"><br class="calibre23"/>
            2</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">se</span></i><span class="calibre10"><br class="calibre23"/>
            3</span></p>
          </td>

          <td class="calibre33" valign="top" width="80">
            <p class="MsoNormal16"><i class="calibre57"><span class="calibre10">çâr</span></i><span class="calibre10"><br class="calibre23"/>
            4</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">penç</span></i><span class="calibre10"><br class="calibre23"/>
            5</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">şeş</span></i><span class="calibre10"><br class="calibre23"/>
            6</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">Heft</span></i><span class="calibre10"><br class="calibre23"/>
            7</span></p>
          </td>

          <td class="calibre33" valign="top" width="80">
            <p class="MsoNormal16"><i class="calibre57"><span class="calibre10">heşt</span></i><span class="calibre10"><br class="calibre23"/>
            8</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">nüh</span></i><span class="calibre10"><br class="calibre23"/>
            9</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">deh</span></i><span class="calibre10"><br class="calibre23"/>
            10</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">yânzde</span></i><span class="calibre10"><br class="calibre23"/>
            11</span></p>
          </td>

          <td class="calibre33" valign="top" width="80">
            <p class="MsoNormal16"><i class="calibre57"><span class="calibre10">dâzde</span></i><span class="calibre10"><br class="calibre23"/>
            12</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre58" colspan="7" valign="top" width="160">
            <p class="MsoNormal16"><i class="calibre57"><span class="calibre10">Lo Kirmançi varra runiti.</span></i><span class="calibre10"><br class="calibre23"/>
            Sen Kürd gel otur.</span></p>
          </td>

          <td class="calibre59" colspan="5" valign="top" width="80">
            <p class="MsoNormal16"><i class="calibre57"><span class="calibre10">Selâmet hate</span></i> <span class="calibre10"><br class="calibre23"/>
            Sağ geldin</span></p>
          </td>

          <td class="calibre60" colspan="2" valign="top" width="83">
            <p class="MsoNormal16"><i class="calibre57"><span class="calibre10">Halite çiye?</span></i><span class="calibre10"><br class="calibre23"/>
            Nedir hâlin?</span></p>
          </td>

          <td class="calibre61" width="1">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre35" colspan="4" valign="top" width="107">
            <p class="MsoNormal16"><i class="calibre57"><span class="calibre10">Hoşî kılâvî</span></i><span class="calibre10"><br class="calibre23"/>
            İyi hâlim</span></p>
          </td>

          <td class="calibre35" colspan="6" valign="top" width="107">
            <p class="MsoNormal16"><i class="calibre57"><span class="calibre10">Herre şuğli hu</span></i><span class="calibre10"><br class="calibre23"/>
            Git kendü işine</span></p>
          </td>

          <td class="calibre35" colspan="3" valign="top" width="107">
            <p class="MsoNormal16"><i class="calibre57"><span class="calibre10">Hasbî suvariye</span></i><span class="calibre10"><br class="calibre23"/>
            Ata bin</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre35" colspan="4" valign="top" width="107">
            <p class="MsoNormal16"><i class="calibre57"><span class="calibre10">Varra rune</span></i><span class="calibre10"><br class="calibre23"/>
            Gel otur</span></p>
          </td>

          <td class="calibre35" colspan="6" valign="top" width="107">
            <p class="MsoNormal16"><i class="calibre57"><span class="calibre10">Varra hovar</span></i><span class="calibre10"><br class="calibre23"/>
            Gel aşağı</span></p>
          </td>

          <td class="calibre35" colspan="3" valign="top" width="107">
            <p class="MsoNormal16"><i class="calibre57"><span class="calibre10">Herre jor</span></i><span class="calibre10"><br class="calibre23"/>
            Git yukaru</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre35" colspan="4" valign="top" width="107">
            <p class="MsoNormal16"><i class="calibre57"><span class="calibre10">Herre bin</span></i><span class="calibre10"><br class="calibre23"/>
            Git getir</span></p>
          </td>

          <td class="calibre35" colspan="6" valign="top" width="107">
            <p class="MsoNormal16"><i class="calibre57"><span class="calibre10">Heye nân</span></i><span class="calibre10"><br class="calibre23"/>
            Ekmek var mı?</span></p>
          </td>

          <td class="calibre35" colspan="3" valign="top" width="107">
            <p class="MsoNormal16"><i class="calibre57"><span class="calibre10">heye</span></i><span class="calibre10"><br class="calibre23"/>
            var?</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre35" colspan="4" valign="top" width="107">
            <p class="MsoNormal16"><i class="calibre57"><span class="calibre10">Ce heye bin</span></i><span class="calibre10"><br class="calibre23"/>
            Arpa varsa getir.</span></p>
          </td>

          <td class="calibre35" colspan="6" valign="top" width="107">
            <p class="MsoNormal16"><i class="calibre57"><span class="calibre10">Mirişk heye bine</span></i><span class="calibre10"><br class="calibre23"/>
            Tavuk varsa getir</span></p>
          </td>

          <td class="calibre35" colspan="3" valign="top" width="107">
            <p class="MsoNormal16"><i class="calibre57"><span class="calibre10">Nizânim mirişk</span></i><span class="calibre10"><br class="calibre23"/>
            Bilmem tavuğu</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre62" colspan="5" valign="top" width="124">
            <p class="MsoNormal16"><i class="calibre57"><span class="calibre10">Tu darav dike</span></i><span class="calibre10"><br class="calibre23"/>
            Sen yalan söylersin</span></p>
          </td>

          <td class="calibre63" colspan="5" valign="top" width="89">
            <p class="MsoNormal16"><i class="calibre57"><span class="calibre10">Heye çendeke</span></i><span class="calibre10"><br class="calibre23"/>
            Vardır satarsın</span></p>
          </td>

          <td class="calibre35" colspan="3" valign="top" width="107">
            <p class="MsoNormal16"><i class="calibre57"><span class="calibre10">Nizânim hirre bin</span></i><span class="calibre10"><br class="calibre23"/>
            Bilmem git getir</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre64" colspan="13" valign="top" width="320">
            <p class="MsoNormal16"><i class="calibre57"><span class="calibre10">Rabım serite çâr tanikim beser-i hânîte</span></i><span class="calibre10"><br class="calibre23"/>
            Kalkarım, başını dörd yerde yararım hân başıyçün.</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre64" colspan="13" valign="top" width="320">
            <p class="MsoNormal16"><i class="calibre57"><span class="calibre10">Verre rûnî Kirmânç be-ser-i mîrîte</span></i><span class="calibre10"><br class="calibre23"/>
            Gel otur Kürd, Beğ başıyçün.</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">verre</span></i><span class="calibre10"><br class="calibre23"/>
            gel</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">herre</span></i><span class="calibre10"><br class="calibre23"/>
            git</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">rabe</span></i><span class="calibre10"><br class="calibre23"/>
            kalk</span></p>
          </td>

          <td class="calibre33" valign="top" width="80">
            <p class="MsoNormal16"><i class="calibre57"><span class="calibre10">zânim</span></i><span class="calibre10"><br class="calibre23"/>
            bilirim</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">nizânim</span></i><span class="calibre10"><br class="calibre23"/>
            bilmem</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">nân</span></i><span class="calibre10"><br class="calibre23"/>
            ekmek</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">av</span></i><span class="calibre10"><br class="calibre23"/>
            su</span></p>
          </td>

          <td class="calibre33" valign="top" width="80">
            <p class="MsoNormal16"><i class="calibre57"><span class="calibre10">gûşt</span></i><span class="calibre10"><br class="calibre23"/>
            et</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">hingivî</span></i><span class="calibre10"><br class="calibre23"/>
            bal</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">dibiş</span></i><span class="calibre10"><br class="calibre23"/>
            bekmez</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">tirî</span></i><span class="calibre10"><br class="calibre23"/>
            üzüm</span></p>
          </td>

          <td class="calibre33" valign="top" width="80">
            <p class="MsoNormal16"><i class="calibre57"><span class="calibre10">zebeş</span></i><span class="calibre10"><br class="calibre23"/>
            karpuz</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">hejir</span></i><span class="calibre10"><br class="calibre23"/>
            incir</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">bazın</span></i><span class="calibre10"><br class="calibre23"/>
            kavun</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">bizen</span></i><span class="calibre10"><br class="calibre23"/>
            keçi</span></p>
          </td>

          <td class="calibre33" valign="top" width="80">
            <p class="MsoNormal16"><i class="calibre57"><span class="calibre10">sîv</span></i><span class="calibre10"><br class="calibre23"/>
            elma</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre33" colspan="2" valign="top" width="80">
            <p class="MsoNormal16"><i class="calibre57"><span class="calibre10">işkuk</span></i><span class="calibre10"><br class="calibre23"/>
            armud</span></p>
          </td>

          <td class="calibre33" colspan="5" valign="top" width="80">
            <p class="MsoNormal16"><i class="calibre57"><span class="calibre10">sûz</span></i><span class="calibre10"><br class="calibre23"/>
            kuru üzüm</span></p>
          </td>

          <td class="calibre65" colspan="4" valign="top" width="65">
            <p class="MsoNormal16"><i class="calibre57"><span class="calibre10">gûz</span></i><span class="calibre10"><br class="calibre23"/>
            ceviz</span></p>
          </td>

          <td class="calibre66" colspan="2" valign="top" width="95">
            <p class="MsoNormal16"><i class="calibre57"><span class="calibre10">Şapik heye</span></i><span class="calibre10"><br class="calibre23"/>
            Şalın var mı?</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre67" valign="top" width="65">
            <p class="MsoNormal16"><i class="calibre57"><span class="calibre10">heye</span></i><span class="calibre10"><br class="calibre23"/>
            vardır</span></p>
          </td>

          <td class="calibre59" colspan="5" valign="top" width="80">
            <p class="MsoNormal16"><i class="calibre57"><span class="calibre10">Fürûşî</span></i><span class="calibre10"><br class="calibre23"/>
            Satar mısın?</span></p>
          </td>

          <td class="calibre68" colspan="3" valign="top" width="64">
            <p class="MsoNormal16"><i class="calibre57"><span class="calibre10">Fürûşîm</span></i><span class="calibre10"><br class="calibre23"/>
            Satarım</span></p>
          </td>

          <td class="calibre69" colspan="4" valign="top" width="111">
            <p class="MsoNormal16"><i class="calibre57"><span class="calibre10">Be çend fürûşek?</span></i><span class="calibre10"><br class="calibre23"/>
            Neiçeye satarsın?</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre60" colspan="3" valign="top" width="83">
            <p class="MsoNormal16"><i class="calibre57"><span class="calibre10">çârîk</span></i><span class="calibre10"><br class="calibre23"/>
            kuşak</span></p>
          </td>

          <td class="calibre60" colspan="5" valign="top" width="83">
            <p class="MsoNormal16"><i class="calibre57"><span class="calibre10">gupâl</span></i><span class="calibre10"><br class="calibre23"/>
            çevgân</span></p>
          </td>

          <td class="calibre70" colspan="7" valign="top" width="159">
            <p class="MsoNormal16"><i class="calibre57"><span class="calibre10">legân</span></i><span class="calibre10"><br class="calibre23"/>
            Karda yürüyecek papuç</span></p>
          </td>
        </tr>

        <tr class="calibre12">
          <td class="calibre60" colspan="3" valign="top" width="83">
            <p class="MsoNormal16"><i class="calibre57"><span class="calibre10">tahuk</span></i><span class="calibre10"><br class="calibre23"/>
            kızak</span></p>
          </td>

          <td class="calibre60" colspan="5" valign="top" width="83">
            <p class="MsoNormal16"><i class="calibre57"><span class="calibre10">hıyot</span></i><span class="calibre10"><br class="calibre23"/>
            çadırlar</span></p>
          </td>

          <td class="calibre70" colspan="7" valign="top" width="159">
            <p class="MsoNormal16"><i class="calibre57"><span class="calibre10">Çuma Cizîri</span></i><span class="calibre10"><br class="calibre23"/>
            Cizre şehrine vardım.</span></p>
          </td>
        </tr>

        <tr class="calibre12">
          <td class="calibre47" colspan="7" valign="top" width="160">
            <p class="MsoNormal16"><i class="calibre57"><span class="calibre10">Kelek berdânî<br class="calibre23"/>
            Gemileri</span></i> <span class="calibre10">koyvermişler.</span></p>
          </td>

          <td class="calibre47" colspan="6" valign="top" width="160">
            <p class="MsoNormal16"><i class="calibre57"><span class="calibre10">Bû çiye gelendu ta hore</span></i><span class="calibre10"><br class="calibre23"/>
            Niçün böyle etdin bana.</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre47" colspan="7" valign="top" width="160">
            <p class="MsoNormal16"><i class="calibre57"><span class="calibre10">Îrû du rûje mekân-ı düre</span></i><span class="calibre10"><br class="calibre23"/>
            Bugün iki gündür ki evinden uzakdır.</span></p>
          </td>

          <td class="calibre47" colspan="6" valign="top" width="160">
            <p class="MsoNormal16"><i class="calibre57"><span class="calibre10">Î şev çe şeve şevege dârî</span></i><span class="calibre10"><br class="calibre23"/>
            Bu gece ne gecedir ki böyle karanlıkdır.</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre47" colspan="7" valign="top" width="160">
            <p class="MsoNormal16"><i class="calibre57"><span class="calibre10">Bârândı bârî</span></i><span class="calibre10"><br class="calibre23"/>
            Ve yağmur yağar.</span></p>
          </td>

          <td class="calibre47" colspan="6" valign="top" width="160">
            <p class="MsoNormal16"><i class="calibre57"><span class="calibre10">Şev</span></i> <span class="calibre10"><i class="calibre2">ki hâciyân</i><br class="calibre23"/>
            Hacılar gecesinde.</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre47" colspan="7" valign="top" width="160">
            <p class="MsoNormal16"><i class="calibre57"><span class="calibre10">Bejnik zirâve hâl halite</span></i><span class="calibre10"><br class="calibre23"/>
            İnce boynunda benleri.</span></p>
          </td>

          <td class="calibre47" colspan="6" valign="top" width="160">
            <p class="MsoNormal16"><i class="calibre57"><span class="calibre10">Gevher dû gûhân</span></i><span class="calibre10"><br class="calibre23"/>
            Kulağında iki küpe.</span></p>
          </td>

          <td class="calibre34" colspan="2" width="4">
            <p class="MsoNormal3"> </p>
          </td>
        </tr>

        <tr class="calibre20">
          <td class="calibre71" width="65"/>

          <td class="calibre52" width="15"/>

          <td class="calibre55" width="3"/>

          <td class="calibre72" width="24"/>

          <td class="calibre73" width="17"/>

          <td class="calibre74" width="21"/>

          <td class="calibre52" width="15"/>

          <td class="calibre15" width="5"/>

          <td class="calibre75" width="44"/>

          <td class="calibre34" width="4"/>

          <td class="calibre76" width="12"/>

          <td class="calibre52" width="15"/>

          <td class="calibre48" width="80"/>

          <td class="calibre55" width="3"/>

          <td class="calibre61" width="1"/>
        </tr>
      </tbody>
    </table>

    <p class="iindekiler"><span class="calibre27"> </span></p>

    <p class="iindekiler"><span class="calibre27">Bu gûne niçe bin elfâz-ı dürer-bârları vardır ki bu kadarca tahrîr olunup iktifâ olundu. <b class="calibre1">[219b]</b></span></p>

    <p class="Balk2">Der-fasl-ı tetimme-i kal‘a-i Mefârikîn</p>

    <p class="iindekiler">....................(5 satır boş)....................</p>

    <p class="iindekiler"><span class="calibre27">Kal‘a-i Mefârikîn şimâlde (---) sâ‘atde,</span></p>

    <p class="Balk2">Evsâf-ı ibret-nümâ-yı âsâr-ı ebniyye-i acîbe ve hayrât-ı musanna‘-ı garîbe pesendîde-i mühendisân ya‘nî vâcibü's-seyr cisr-i Batmân</p>

    <p class="iindekiler"><span class="calibre27">Evvelâ bu kantara-i bî-adîlin altından cereyân eden,</span></p>

    <p class="iindekiler"><b class="calibre1"><span class="calibre27">Nehr-i zülâl Batmân</span></b><span class="calibre27">: (---) (---) (---) (---) kurbünde (---) (---) dağlarından gelüp bu püll-i kûzahun altından ubûr edüp cânib-i şarka ve kâh kıbleye cereyân ederek (---) (---) altında nehr-i Şatt'a rîzân olur, ammâ bu cisr-i Batmân altından ubûr etdikde eyle darb-ı hiddet ile akar kim sâ’ikasından âdemin kulağı asamm olur. Zîrâ ol mahalle kûh-ı bî-sütûn pârelerinden nişân verir kayalar üzerinden ubûr eder ve bu mahal Diyârbekir ve Mefârikîn'den Hazzo'ya ve Bitlîs'e ve Van'a ve gayrı diyâr-ı Kürdistân'a memerr-i nâs olduğundan nesl-i Âl-i Abbâsiyân'dan (---) (---) (---) (---) (---) (---) (---) hazretleri helâl-i zülâl mâlından üç bin kîse masrûf edüp bu mahalle cemî‘i diyârın bennâ ü mi‘mâr [u] mühendislerin cem‘ edüp bir püll-i azîm binâ etdirmişdir kim Anadolu diyârında cisr-i Geyve ve cisr-i Çâşnigîr ve püll-i Osmâncık ve kantara-i Amasiyye ve Adana köprüsü ve Misis sırâtı ve Hasankeyfâ cisri gibi niçe yüz cisr-i ibret-nümâlar vardır ammâ bu cisr-i Batmân'ın binâsı ve tarzı tavrı ve vaz‘ı esâsı ve kadd u kâmeti ve metâneti bir cisrde yokdur. Bu nehr-i azîmin bir tarafı kayadır, bir tarafı rimâldir.</span></p>

    <p class="iindekiler"><span class="calibre27">Üstâd-ı bennâ "Bu nehr-i mecnûn üzre bir göz cisr olmakdan gayrı ilâç yokdur", deyüp bu cisrin tarafeynine ol kadar metânet üzre vâsi‘ ve arîz rıhtım ve ıskara esâslar bırağup bir tarafdan bir tarafa tâk-i Kisrâ'dan nişân verir bir göz inşâ etmişdir kim mesâfe-i ba‘îdeden zıhgîr gibi nümâyândır. Cisrin bir çenesinden bir çenesine varınca kâmil yüz yetmiş üç adımdır. Gerçi diyâr-ı Hersek'de Mostar köprüsü de bir gözdür ammâ bu cisr-i Batmân hendese-i batmanda gâyet ağır mosta[r]dır. Zîrâ bunda olan metânet ve istihkâm ve bunda olan hendese-i zerâfet ve nezâfet-i tâm bir cisr-i benâmda yokdur. İmdi ey ihvân-ı vefâ Hudâ âlimdir, bu ömr-i girân-mâyeyi hâlâ seyâhatde ifnâ etmedeyiz, ammâ böyle bir mehîb u mahûf kantara görmedim. Hey’et ve hikmet okuyan ihtimâlci yârânlar bu cisrden geçmek ihtimâli yokdur. Niçesi tulumlar ile kelek ve pot yapdırup ubûr eder. Zîrâ ta zirve-i a‘lâsına çıkdıkça cisrin kendiri bâr-ı sakîl olmasın içün üstâd-ı bennâ cisrin zirvesin incecik etmiş. Ol mahalden aşağı âdem bakmağa cür’et idemez, ammâ aşağıları gâyet vâsi‘dir ve iki tarafında kal‘a kapuları gibi demir kapuları vardır.</span></p>

    <p class="iindekiler"><span class="calibre27">Bu kapulardan içeri yemîn ü yesârda cisrin temeli berâberliğinde cisrin altında hânlar vardır kim âyende vü revendegânlar yemîn ü yesârdan geldiklerinde mihmân olurlar. Ve cisrin kemeri altında müte‘addid hücreler vardır ve demir pençereli şâhnişînlerde müsâfirîn meks edüp kemerin karşu tarafındaki âdemler ile kimi musâhabet eder ve kimi şebeke ve olta ile balık avlarlar. Ve bu cisrin yemîn ü yesârında dahi niçe pencereli hücreler vardır. Üstâd-ı şîrînkâr kasd edüp "Cisrin kemerine bâr olmasın" deyü bu kantara-i ibret-nümânın için boş edüp kat-ender-kat revzenli ve kâ‘alı hücreler de eylemiş. Bu cisrin yemîn ü yesârında korkulukları cümle polad-ı Nahçevânî demirdendir, ammâ üstâd-ı haddâd dahi var makdûrun sarf edüp bir gûne musanna‘ şebeke korkuluklar etmiş kim hakkâ ki yed-i tûlâsın ayân etmişdir.</span></p>

    <p class="iindekiler"><span class="calibre27">Bu cisr-i bî-hemetânın Hazzo tarafındaki hânda Hazzo beği âdemleri ubûr eden tüccârdan bâc alurlar. Mefârikîn tarafındaki hânda (---) beği âdemleri bâc alırlar, ammâ bu hân dediğimiz binâdan taşralarda bir âsâr-ı binâ yokdur. Cümle cisrin iki tarafı altında hân-ı azîmlerdir. Gerçi eyâlet-i Erzurûm'da <b class="calibre1">[220a]</b> Hasan kal‘ası sahrâsında nehr-i Araz üzre Sultân Çoban cisri dahi bir azîm muvassatdır ammâ bu cisr-i Batmân'a mânend değildir. Hatta Bursa şehri içre cebel-i Ruhbân'dan gelen nehr-i Irgandı üzre cisr-i Irgandı'yı bu Batmân cisri gibi murâd edinmişler ammâ ne münâsebet, anın yanında bu cisr-i Batmân kehkeşân-âsâ semâya kad çeküp zirve-i evce kemend-i bî-mânend atmışdır. Hakkâ ki üstâd-ı mühendis var makdûrun sarf edüp ol binâ-yı bânî bu cisrde tasarruflar etmişdir kim atlas-ı gerdûnda eyle bir kârgîrlik bir mi‘mâr-ı selef etmemişdir. Zîr u bâlâsından zirve-i a‘lâsına varınca Diyârbekir kal‘ası taşından taş döşenmişdir kim çakmak taşı anın yanında rahmetdir. Yedi yüz seneden berü bu cisr üzre bu kaldırım asla fenâ bulmayup gûyâ bennâ elinden henüz çıkmışdır. Bu hakîr at ile ubûr etmeğe havf edüp piyâdece ubûr edüp selâmetle karşu tarafa vâsıl olduk. Hülâsa-i kelâm bu cisrin midhatinde lisân kâsır ve kalemler kâsirdir. Cenâb-ı Kayyûm ınkırâzu'd-deverân metîn ü müstahkem eyleye, <i class="calibre2">âmîn ve yâ Mu‘în.</i></span></p>

    <p class="iindekiler"><span class="calibre27">Andan nehr-i Batmân sâhiliyle cânib-i şarka (---) sâ‘atde,</span></p>

    <p class="iindekiler"><b class="calibre1"><span class="calibre27">Menzil-i Hâsçayır:</span></b> <span class="calibre27">Bu mahalde cümle refîklerimiz ile hayme vü hargâhlarımız kurup paşanın cümle çergeleri ve sâ’ir haymelerin bir yere yıkup develeri ve katırları cümle bir yere cem‘ edüp cânib-i erba‘aya karavullar ta‘yîn edüp sabâha dek bîzâr ve bîdâr olduk. Zîrâ bu mahallin hırsızı Tercil ve Atak ve Mührani ve Kulp'dan berü sökün edüp geldikde <i class="calibre2">Allahümme âfinâ</i> "Sürmeden gözü, ağızdan sözü çalarlar" ve gâyet cengâver ve dilâver ve harâmîlikde hünerverlerdir, ammâ bu mahal Hazzo hâkidir. Andan (---) sâ‘atde,</span></p>

    <p class="Balk15">Evsâf-ı şehr-i Zov ya‘n-i kal‘a-i Hazzov</p>

    <p class="iindekiler"><span class="calibre27">Sene (---) târîhinde Âl-i Abbâsiyân'dan (---) (---) binâsıdır. Sebeb-i tesmiyyesi oldur kim bu kal‘anın cânib-i şimâlîsindeki kûh-ı azîmlere cebel-i Zov derler. Kal‘a binâ olmazdan mukaddem Karakoyunlu'dan Kara Yûsuf Hân'ın Kara Zov kabîlesi ol dağlarda sâkin olduğiyçün kûh-ı Zov derlerdi. Anların cem‘iyyeti sebebiyle bu Hazzov zemîninde bir şehr-i müzeyyen olup şehr-i Zov derler. Ba‘dehû kal‘a,</span></p>

    <p class="evliyasatr1">....................(1 satır boş)....................</p>

    <p class="iindekiler"><span class="calibre27">Hazzov dediler, sebeb-i tesmiyyesine bâ’is ve bâdî oldu. Ba‘dehû Âzerbaycân Şâhı Uzun Hasan bu kal‘aya mâlik oldu. Ba‘dehû sene (---) târîhinde Timur-ı bî-nûr Mefârikîn kal‘asın hedm etmeğe gelirken bu Hazzo'yu harâb edüp Bitlîs Hânı Abdâl Hân'ın ecdâdı Sultân (---) (---) (---) imâr edüp mutasarrıf oldu. Ba‘dehû sene 920 târîhinde Selîm Şâh-ı Evvel Çıldır gazâsı avdetinde Diyârbekir'i feth eden Bıyıklı Mehemmed Paşa'ya Bitlîs Hânı ecdâdı itâ‘at edüp yine hükûmeti Selîm Hân hattıyla kendüye hükûmet kaydıyla eyâleti ihsân olunup hâlâ Süleymân Hân tahrîrinden berü eyâlet-i Diyârbekir'de beş hükûmetin biri dahi mefrûzu'l-kalem ve maktû‘u'l-kadem bu Hükûmet-i Hazzo'dur kim taraf-ı pâdişâhdan bunların evâmir-i şerîflerinde elkâbları cenâb deyü yazılır. Taraf-ı pâdişâhîden hâkiminin hâssı (---) akçedir. Erbâb-ı zu‘amâsı (---) ve erbâb-ı timârı (---) adeddir. Alâybeği ve çeribaşısı vardır ve yüz elli akçe pâyesiyle yahşı kazâdır, ammâ ba‘zı zamân, yamân kazâ-yı âsumânîdir. Zîrâ Kürdistân-ı bî-emândır. Sipâh kethudâyeri ve yeniçeri serdârı ve kal‘a dizdârı ve müftîsi ve nakîbi yokdur. Cümle hükm-i hükûmet hâkimi hükmündedir. Hatta kal‘ası ve cebehânesi ve dizdârı ve neferâtları cümle hâkimi tarafındadır.</span></p>

    <p class="iindekiler"><b class="calibre1"><span class="calibre27">Eşkâl-i kal‘a-i Hazzo:</span></b> <span class="calibre27">Kûh-ı Zov dâmeninde bir sarp kaya üzre bir küçük kal‘adır, dâ’iren-mâdâr cirmi bin altı yüz adımdır. Maşrık tarafı havâleli yalçın kayalı dağlardır. Kıblesi tarafı sahrâlardır. Bu tarafa nâzır bir demir kapusu var, yolu gâyet sarpdır. Aşağı varoşuna usret ile nüzûl olunur. Derûn-ı kal‘ada bâğsız ve bâğçesiz cümle hâk-i pâk ile mestûr yüz elli aded hâneler vardır, ammâ kal‘anın nısfın hâkimi olan Murtezâ Beğ'in sarâyı dutmuşdur kim kat-ender-kat bir sarây-ı pür-hücurâtdır. Bu hâkim Murtezâ Hân Bitlîs Hânı Abdâl Hân'ın damâdı bir şehzâde-i âzâde-misâl Hâtem-i Tay ve Ca‘fer-i Bermekî-tabî‘at ve Hüseyin-i Baykara-meşreb zât-ı mükrim, halûk u halîm ü selîm merd-i meydân Murtezâ hân-ı âlîşân idi. Sarâyında bir gice mihmân olup şeref-i sohbetleriyle müşerref {olduk}. Sarâyında su sarnıçları var ve derûn-ı kal‘ada (---) (---) câmi‘i var, mâ‘adâ imâret-i âbâdânları cümle aşağıdadır. <b class="calibre1">[220b]</b></span></p>

    <p class="iindekiler"><b class="calibre1"><span class="calibre27">Sitâyiş-i rıbât-ı Hazzo</span></b><span class="calibre27">: Kal‘anın kıble cânibi dâmeninde bir vâsi‘ce zemînde bin aded hâneli henüz ma‘mûr olmada, cümle türâb ile mestûr büyût-ı ma‘mûrlardır. Cümle (---) aded mihrâbdır. Cümleden çârsû içinde (---) (---) câmi‘i (---) (---) câmi‘i ve Şeref Hân medresesi (---) (---) (---) (---) (---) (---) ve bir küçük kenîse hammâmı var ve üç yüz aded esvâk-ı muhtasarı var. Ve hâlâ hâkim-i vakt olan Murtezâ Beğ bir kârgîr binâ-yı metîn bir hân inşâ etmiş kim gûyâ bir hısn-ı hasîndir. Sengistân zemîn olmağile bâğ u bâğçeleri memdûh değildir, ammâ halkı şecî‘ ve tüvânâ fetâları olur. Piyâdesi ve hüssân süvarîsi meşhûrdur. Şeyhânî ve Ma‘arravî ve zıvzik kılıç urmada ve câb gödelec taşıyup ok atmada bî-bedel kavmdir. Ve gâyet musallî ve Şâfi‘îyyü'l-mezheb mü’min ve muvahhid recül-i sâlihleri vardır. Gerçi yaylalarında Halitî ve Çekvânî ve Zıbarı Yezîdî Kürdleri vardır ammâ anlar ile bey‘ u şirâ eylemezler. Bu şehrin cânib-i şimâlinde (---) (---) kal‘asıdır.</span></p>

    <p class="iindekiler">....................(1.5 satır boş)....................</p>

    <p class="iindekiler"><b class="calibre1"><span class="calibre27">Ziyâretgâh-ı kal‘a-i Hazzo:</span></b> <span class="calibre27">(---) (---) (---) (---) (---) (---) (---) (---) (---) (---)</span></p>

    <p class="iindekiler"><span class="calibre27">Andan Murtezâ Beğ bize âdem koşup cânib-i şarka sengistân yerlere gidüp (---) sâ‘atde,</span></p>

    <p class="iindekiler"><b class="calibre1"><span class="calibre27">Menzil-i (---):</span></b> <span class="calibre27">Hazzo beği hükmündedir. Hamd-i Hudâ Melek Ahmed Paşa efendimize bu menzilde buluşup dest-bûs edüp Diyârbekir Vâlîsi Firârî Mustafâ Paşa'nın ve Diyârbekir a‘yânının mekâtiblerin verüp mektûb-ı merğûbda tahrîr olunan üzre cümle emânetleri paşaya teslîm eyleyüp hayme vü hargâhlardan ve deve ve katırlardan ve otuz yedi kiseden vâfir hazz edüp cümle haymeleri tevâbi‘ ü levâhıka bezl eyleyüp ol sâ‘at otuz yedi kiseyi asâkirîne ulûfe verdi. <i class="calibre2">Eş-şükrü lillah</i> kim bu abd-i hakîr kayddan berî olup huddâmlarımıza vâsıl olduk. Ertesi asker-i bî-pâyân ile yine cânib-i şarka sarp sengistân içre renc [ü] anâ çekerek (---) (---) (---) sâ‘atde,</span></p>

    <p class="iindekiler"><b class="calibre1"><span class="calibre27">Menzil-i Hazret-i Sultân Veys:</span></b> <span class="calibre27">Hazzo hâkinde bir dere ve depeli sengistân içre bir uyûn-ı sağîre kenârında (---) (---) (---) (---) bir âsitâne-i azîmde medfûn Hazret-i Veys'dir, ammâ Veys el-Karanî değildir. Anların kabr-i şerîfi diyâr-ı Yemen'de Karn şehrinde medfûnlardır. Ammâ bu Veys hazretleri Âl-i Abbâsiyân neslinden Sultân Veys ibn (---) (---). Pâdişâh iken kutbiyyete kadem basup âhiret pâdişâhı olmuşdu.</span></p>

    <p class="iindekiler">....................(1.5 satır boş)....................</p>

    <p class="iindekiler"><span class="calibre27">Bu abd-i hakîr muhibb-i evliyâ olmak ile kubbe-i pür-envârına dâhil olup rızâ-yı Rahmân içün bir Yâsîn-i şerîf tilâvet edüp savâbın Sultân Veys'e hibe eyleyüp rûh-ı şerîflerinden isti‘ânet taleb eyledik kim zîrâ hadîs-i sahîhde</span> <a class="pcalibre pcalibre1" id="_ftnref25"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn25" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[25]</span></span></sup></span></span></a><span class="calibre27"> buyurulmuşdur. Hikmet-i Hudâ ol kabr-i münevverde bu dil-i vîrânım ma‘mûr u mesrûr ve münevver olunca hâtıra bu ebyât lâyıh olup kilk-i dürer-gûyım ele alup rûy-ı dîvârda tahrîr etdiğimiz ebyât budur. Beyt:</span></p>

    <p class="iindekiler"> Cemî‘i kutbu'l-aktâbın re’îsi</p>

    <p class="iindekiler"> Ziyâret eyledik Sultân Veyis'i</p>

    <p class="iindekiler"><i class="calibre2"><span class="calibre27">Kaddesenallahu bi-sırrıhi'l-azîz</span></i><span class="calibre27">. Andan yine sarplık ile cânib-i şarka (---) sâ‘atde,</span></p>

    <p class="Balk2">Evsâf-ı belde-i Çalındır, ya‘nî kal‘a-i Kefindir</p>

    <p class="iindekiler"><span class="calibre27">Sebeb-i tesmiyyesi</span></p>

    <p class="iindekiler">....................(1 satır boş)....................</p>

    <p class="iindekiler"><span class="calibre27">Ve bânîsi (---) (---) (---) (---) (---) (---). Bu dahi bilâd-ı Ermendendir, ammâ hâk-i Kürdistân-ı Rujikistân'dır. Sene (---) târîhinde hâkimi olan Hazret-i Şeref Hân ser-çeşme-i müverrihân, Selîm Hân-ı Evvel'e itâ‘at etdüğinden Selîm-i zor-âver bu Şeref Hân-ı servere kal‘a-i Kefindir'i ber-vech-i hükûmet ihsân etdi. Bitlîs hâkimi hükmünde subaşılıkdır ve Bitlîs kazâsı nâhiyesindendir. Kal‘ası bir dere içinde bir çay kenârında sarp kaya-yı sebz-gûn üzre havâleli bir seng-tıraş kal‘a-i hâzır-bâşdır. Cânib-i erba‘asında asla handakı yokdur ammâ ne kadar adım cirmi vardır ma‘lûmum değildir, ammâ küçükdür. Cânib-i (---) bir kapusu vardır. İçinde bir câmi‘i ve yetmiş seksen kadar hâneleri var, gayrı imâretden eser yokdur. Dizdârı neferâtları Bitlîs hânı tarafındandır ammâ bir mahalle dahi Van eyâleti add olunur. Kal‘adan {taşra} yetmiş seksen kadar yine hâk-i pâk ile mestûr hâne-i ma‘mûrları vardır, ammâ yine imâret-i çârsû-yı bâzâr aslâ yokdur. <b class="calibre1">[221a]</b> Bu kal‘a-i Kefindir'de,</span></p>

    <p class="iindekiler"><b class="calibre1"><span class="calibre27">Ziyâret-i Şehîd Hüsrev Ağa:</span></b> <span class="calibre27">Sebeb-i şehâdet-i Hüsrev Ağa, {sene 1045 târîhinde} Sultân Murâd Hân-ı Râbi‘ kal‘a-i Revân'ı feth edüp vilâyet-i Âzerbaycân tahtı olan Tebrîz-i dilâvîz'i harâb u yebâb edüp kal‘a-i Van üzre gelüp andan şehr-i Bitlîs'e andan bu kal‘a-i Kefindir deresinde serâperdesiyle meks etmişken görür kim bir giysûdâr gulâm-ı sâhib-ar elinde bir tobrası var, derûn-ı kal‘adan taşra çıkar.</span></p>

    <p class="iindekiler"><span class="calibre27">Hemân gazab-âlûd olup "Tiz şu kıyâfetde benim gulâmım giysûların târ edüp zerdûz tâc ile kal‘adan taşra çıkdı. Tiz huzûruma getirin" der.</span></p>

    <p class="iindekiler"><span class="calibre27">Derhâl fakîr Hüsrev gulâmı huzûruna getirirler. "Bre mel‘ûn sen bu kıyâfetle kal‘ada nişlersin?" der. "Vallahümme pâdişâhım, ihsânın olan ata ziyâdece yem almak içün tobra ile kal‘aya vardım, der-ân geldim." der.</span></p>

    <p class="iindekiler"><span class="calibre27">"Hây kâfir! Huddâmın yok mudur? Arpa bahânesin edüp taşrada nişlersin. Bu kal‘anın adı nedir?" Gulâm-ı mazlûm "Kefindir kal‘ası derler" der. "Tiz Kara Alî! Bunun kefenin boynuna ur." dedikde Cellâd Kara Alî fakîr Hüsrev gulâmın kellesin teninden cüdâ edüp kal‘a-i Kefindir cenbinde kefenine sarup defn idince vakt-i gurûbdan ta vakt-i Şâfi‘îye varınca ol hürr-i şehîd Hüsrev gulâmın kabri üzre alâ mele’i'n-nâs nûr yağdığın Murâd Hân dahi görüp üç yüz altun verüp merhûm Hüsrev Ağa üzre bir kabr-i muhteşem etmişdir kim gûyâ bir âsitâne-i kibâr-ı kümmelîndir. Hâlâ ziyâretgâh-ı hâs [u] âmdır.</span></p>

    <p class="iindekiler"><span class="calibre27">Ammâ bu diyârın halkı mu‘tekidler olmağile hummâ marazına mübtelâ olan kimesneler türâbından alup tenâvül ide ide hâk-i anber-âsâsı kalmayup yine mâh be-mâh gayrı türâb mâl-â-mâl ederler. Hikmet-i Hudâ her kim türâbından sehelce yalasa yâhûd suya koyup âbından nûş etse bi-emri Hudâ sıhhat bulur. Şöhre-i şehr olmuş ziyâretgâhdır. <i class="calibre2">Rahmetullahi aleyh</i>.</span></p>

    <p class="iindekiler"><span class="calibre27">Bu kal‘a-i Kefindir'in cânib-i cenûbunda cibâl-i bâlâlar üzre kal‘a-i Zerıkı nümâyân idi. Beği paşa efendimize azîm tuhaf hedâyâlar ile gelüp bir hil‘at-i fâhire giyüp avdet etdi.</span></p>

    <p class="iindekiler"><span class="calibre27">Andan yine paşa efendimizle kalkup cânib-i şarka sarp ve derbend-i çalındır sengistânlık içre nehr-i zülâl Bitlîs kenârınca gidüp Çemender bayırı nâm mühlike-i Zirıkî dağları tarafıdır. Anda bir ulu dere içre baş aşağı nehr-i Bitlîs cereyân edüp kal‘a-i Hasankeyfâ altında nehr-i (---) mahlût olur.</span></p>

    <p class="Balk2">{Der-beyân-ı mülâkât-ı Melek Ahmed Paşa be-hân-ı âlîşân ez-ân sebeb ki ziyâfet-i firâvân}</p>

    <p class="iindekiler"><span class="calibre27">Bu mahalde ol sarp teng mahallerde Bitlîs hânı Abdâl Hân askeri nümâyân olup anı gördük, Abdâl Hân atından nüzûl edüp pertâb ederek paşaya gelüp rikâbın bûs idecek mahalde paşa dahi esb-i sabâ-sür‘atinden nüzûl edüp birbirlerin der-âğûş ederek öpüşerek görüşerek hayli musâhabetden sonra hân eydür: "Sultânım! Sehel ata süvâr olup ileride bir fütûr tenâvül idesiz." dedikde paşa atına süvâr olup yine alây-ı azîm ile sekizer kat mehterhânesin döğerek anı gördük, bir çemenzâr dere içre tarz-ı Acemâne ve Türkmane ve Kürdâne derim obaları ve Acem tengtirleri ve Osmânlı sâyebânları ile ol çemenzâr hayme vü hargâh serâperdeler ile lâle-zâr olmuş. Paşa ol cây-ı müferriha varup serâperde-i hânda karâr edüp ân-ı vâhidde cümle altun ve gümüş lengerîler ile ve fağfûrî ve balğamî ve mertebânî kâseler ile bir sımât-ı Muhammedî çekilmişdir. Cemşîd ü İskender ü Keykâvûs'dan berü eyle ta‘âm-ı firâvân-ı mümesseki bir selâtîn-i selef çekmemişdir.</span></p>

    <p class="iindekiler"><span class="calibre27"> Hudâ'ya ayân u beyândır kim Melek Ahmed Paşa efendimizin üç bin askerine ve üç bin dahi hân nökerine ve istikbâle gelen şehir a‘yânına ve cânib-i etrâfda olan Kürd ve Köpe haşerâtlarına kifâyet etdiğinden mâ‘adâ çemenzâr üzre niçe bin sahûn ta‘âm-ı gûnâ-gûnu döküp andan hareket olunurken hemân hân-ı âlîşân paşa huzûrunda ser ber-zemîn edüp on iki ciğer-kûşeleri ve yetmiş yedi aded hâna tâbi‘ aşîret beğleri cümle ubûdiyyet edüp ser ber-zemîn etdiler.</span></p>

    <p class="iindekiler"><span class="calibre27">Hân eyitdi "Efendim, bu meks etdiğiniz yedi aded otağ ve serâperdeler sultânımın safâ-yı nazarıdır, kabûl buyurun! Ve huzûr-ı şerîfinize gelen elli aded gümüş sahûnlar ve yüz aded fağfûrî ve mertebânîler cümle bisât-ı avânîleriyle sultânımındır ve dörd Çerkes ve dörd Abaza ve dörd Gürcî gulâmlar dahi sultânımın abd-i memlûklarıdır" deyü dest-bûs etdi.</span></p>

    <p class="iindekiler"><span class="calibre27">Paşa dahi kendi kemerinden Sultân Murâd Hân hançerlerinden bir hançer-i {şerîfi} kendi eliyle hânın beline bend eyledi ve bir semmûr hâna ve üç kürk dahi evlâdlarına ve yüz yetmiş aded kuşaklık zer-ender-zer hil‘at-i fâhireleri hânın cümle tevâbi‘ u <b class="calibre1">[221b]</b> levâhıklarına giydirüp esb-i sâfinâtına süvâr olup mehterhânesin döğerek ol dere ve depeler üzre "Azm-i şehr-i Bitlîs" deyü giderken hânın cümle musâhibleri bir âdemin başına üşüp gülüşerek şaka ve müsahhariyyât ederek gitmededirler.</span></p>

    <p class="iindekiler"><span class="calibre27">Hakîr eyitdim: "Ayâ bu hây hûy şakâ-yı bî-ma‘nî ve şütür-kürbe-i bî-mezâk-ı mâlâ-ya‘nî ne ola?" deyü ileri vardım. Manzara-i ibret-nümâ-yı garîb, bir hey’et-i garîb ü acîb ve kerîhü'l-manzar bir Kürd âdemi başında usfûr âşiyânı olacak mertebe dırâz[en] dırâz bir destârı var. Ancak meş‘ale topu olmağa lâyık sarı ve kırmızı ve mavi ve yeşil ve beyâz sakalı var, ta kemerine inmiş ve kendisi bir esb-i lâğara binmiş ve eline bir mefret yılan almış. Altında fakîr esb-i şâh-ı gedâya yılan ile tâziyâne edüp urur, ammâ fakîr bârgîr bir adım atar ammâ öbür adımın âhirete atmak ister. Ağzının salyaları çeşme-sâr gibi ağar ve gözünün aslâ ve kat‘â feri kalmamış, çâr pâsı gûyâ nâne çöpü olmuş, cemî‘i üstühânları birer birer sayılır. Sağına ve soluna serâsime olmuş sarhoş gibi yürür ve elmacık ta‘bîr etdikleri kemiklerine ikişer tobra arpa asmış. Ol fakîr at ise âhirete kadem basmış. Yine böyle iken esb-i lâğarın karnına üzengi urur, kâh yılandan kamçı urur, kâhî iner kâhî biner, gûyâ bu herîf ü zarîf gûnâ-gûn lu‘bedebâzlık eder. Anınçün cümle halk buna hande eder.</span></p>

    <p class="iindekiler"><span class="calibre27">Hânın Kurbân Alî nâm bir gulâmı herîfe bir altun verüp eydür: "Cânım Monlâ Muhammed, küheylâna bir müşvârcık eyle." dedi.</span></p>

    <p class="iindekiler"><span class="calibre27">Hakîr eyitdim: "Hey âşık bre ol müşvâr-ı bî-şumârı ide ide bir baş müşvâr-ı âhiri âhiretde alır." dedim.</span></p>

    <p class="iindekiler"><span class="calibre27">Hemân biricik yılandan kamçı ile fakîre ata çarpup dizgin değşirüp ol sarp sengistân içre yalçın kayalara çıkup hân ile paşanın yanından berk-i hâtif gibi ol esb-i lâgar ile eyle geçdi kim cümle paşalı âlem-i hayretde kalup ta‘accüb etdiler. Hân askeri aslâ ta‘accüb etmeyüp hande etdiler.</span></p>

    <p class="iindekiler"><span class="calibre27">Yine öte başdan bir baş dahi dolu dizgin kayadan kayaya atını çökerderek ra‘d gibi güzer edüp gerü hân askeri içine girdi. Hemân herîfin yanına vardım, atı solur mu deyü atının yüzüne gözüne bakdım, ne gözünde nûr var, ne solur ve ne durur. Hemân raks edüp çöm çöm çömrüdür. Ammâ bu esb-i lâğara im‘an-ı nazar ile nazar etdim. Ne aygırdır ve ne iğdişdir ve ne kısrakdır. Bunda eyle bir alâmet yok. Sübhânu'l-Hallâk bu ne sırdır derken hemân esb-süvâr hakîre hitâb edüp tebessüm ederek eydür: "Kişi ne şoh bahmışsan. Yohsa satın mı alursun. Mu benim ecdâd-ı ızâmımdan berü kalmış atımdır. Paşa kendü dahi istese men bunı vermenem ve cihân halkı muna behâ yetişdirmeyelerdir." deyü vâfir germ atdı.</span></p>

    <p class="iindekiler"><span class="calibre27">Hânın çâşnigîrbaşısı Mustafâ eydür: "Evliyâ Çelebi sen bu esb-i lâğarı ne sanırsın. Bu hânın hammâmı külhanında yığılmış bir tomruk kütük pâresi idi. Hân bu monlâya alâya binmek içün bir at virmediği Melek Ahmed Paşa alâyına karşu menim alâyımı tezyîf edersin, sakın alâya gitme." deyü tenbîh etmişdi.</span></p>

    <p class="iindekiler"><span class="calibre27">Hemân bu monlâ darcıkup külhana varup bu tomruğa bir efsûn edüp bu eşkâl-i nahîfde bir esb-i lâğar olup süvâr olup işte bu mahalde böyle arz-ı ma‘rifet edüp böyle herzekârlık etdi, ammâ hân pek muğber-i hâtır oldu. Zîrâ sizin paşa bu atın simyâ ile hâsıl olduğun istimâ‘ ederse hânın simyâcıları ve kimyâcıları ve sihirbâzları var imiş, der. Hân-ı âkıbet-endîş gâyet müte’ellim olmuşdur." dedikde aklım gidüp eyitdim: "Bre cânım çâşnigîrbaşı, Hazret-i Risâlet'i seversen, sen ne dersin?" dedim.</span></p>

    <p class="iindekiler"><span class="calibre27">Çâşnigîrbaşı eyitdi: "Hazret-i Sultân Evhadullah'ın pâk rûh-ı şerîfiyçün böyledir. O monlâ yârândan ehl-i mezâk-ı kaşmer ve kazak-ı kozak kimesnedir. Kâh amûd pâresine kâh tekneye ve kâh küpe ve kâh posta ve kâh böyle bir dıraht pâresine, binüp bir efsûn eder. Ol ân süvâr olup her ne cânibe isterse gider. Eğer kedi ve koyun ve köpek ve gayrı zî-rûh kısmından birisine süvâr olsa Düldül-i Alî-vâr Abraş-ı Gülendâm-vâr raks etdirüp cirit oynar." deyü yemîn billah etdi.</span></p>

    <p class="iindekiler"><span class="calibre27">Hakîr buna münkerim, elbette bu esrâra vâkıf olmak gereğim, deyü çâşnigîrbaşıya ricâ-yı cidd-i ihtimâm etdim.</span></p>

    <p class="iindekiler"><span class="calibre27">Çâşnigîrbaşı, "Nola, düş yanıma!", deyüp alarkadan bu Monlâ Muhammed'in akîbince Hân bâğına vardık. Hemân monlâ-yı merkûm ol at ile bâğın arka kapusundan içeri girüp âlem ağyârdan bî-haber zann edüp külhana doğru girince hakîr piyâde olup üç gulâmım ile anı gördük, atdan aşağı inüp elindeki yılanı çakşırı içine koyup yere çömelüp oturdu. Bir ândan yine çakşırından bir uçkur çıkarup mezkûr uçkuru esb-i lâğarın boğazına bağladı ve bir na‘ra <b class="calibre1">[222a]</b> haykırdı ve ol mahal sehelce muzlim şekilli olup hakîrin gözleri karardı. Anı gördüm, meydân-ı külhanda bir dallı budaklı kütük zâhir olunca çâşnigîrbaşı eyitdi: "Ey monlâ, yine esb-i sabâ-sür‘ati külhana bağladın." dedi.</span></p>

    <p class="iindekiler"><span class="calibre27">Ol eyitdi: "Hân dedikleri pis, bir at vermedi, ben dahi eyle etdim. Vallahi billahi sarâyî firâşî bâğıd u kâfire tebessüm gerek idi. Ammâ Osmânlı alâyı geldi, meni lâğlarlar deyü bu tormuğa binmişem." deyü aslâ inkâr etmedi. "Munlar kimdir?" deyü hakîr içün çâşnigîrbaşıdan su‘âl etdi. Ol dahi henüz ülfet etmişdi. Hâfız-ı Kelâmullah ve paşanın nedîm-i hem-celîsidir." dedikde vâfir hazz edüp bizimle yârân oldu. İnşâallah mahalliyle dahi niçe ibret-nümâ ma‘rifetlerin beyân ederiz.</span></p>

    <p class="iindekiler"><span class="calibre27">Ezîn-cânib Melek Ahmed Paşa efendimiz bir alây-ı azîm ile şehr-i Bitlîs'e girerken yemîn ü yesârda istikbâle çıkan ahâlî-i Bitlîs'e selâm-ı firâvân vererek yemîn ü yesârda olan benî Âdeme ol kadar altun ve çil akçe bezl eyledi kim ta‘bîr olunmaz. Bu kerr ü ferr ü dârât [u] azamet ile hân-ı âlîşân bâğına varup anda mihmân olup on gün tekâ‘üd olunmasın fermân eyledi.</span></p>

    <p class="Balk16">Evsâf-ı şehr-i sâhibü'l-bahreyn ve's-seddeyn, ya‘nî taht-gâh-ı İskender-i Zülkarneyn, binâ-yı Gulâm Şâh-ı Bedlîs, ya‘nî sedd-i İskender-i Bitlîs</p>

    <p class="iindekiler"><span class="calibre27">Bu kal‘a-i atîkin ibtidâ bânîsin ve sebeb-i tesmiyyesin beyân idelim. Evvelâ müverrihân-ı Rûm u Arab u Acem, müverrih-i hakîkî Mıkdısî ibn Beyhakî Yarmenî ve bi-kavli Hazret-i Sultân Şerefeddîn-i Abbâsî ki, Şerefnâme sâhibidir, kim Âl-i Abbâsiyân'dan hân-ı âlîşânın cedd-i ızâmıdır. Anların kavl-i sahîhleri üzre İskender'in iki et pâresinden pekçe alnında iki boynuzları olduğundan İskender-i Zülkarneyn dediler. Bir kavlde otuz iki seneye bir karn derler kim bu eflâk otuz iki yılda devr eder. İskender iki kerre devr-i felek karnı sâhibi olmağile Zülkarneyn dediler, ammâ lisân-ı Arab'da karn boynuza derler. Esahh-ı rivâyet boynuzu olduğundan Karneyn dediler. Ammâ İskender bu boynuzların veca‘ından bir sâ‘at hâb-ı râhata varamazdı ve cemî‘i hukemâları ana ilâc bulamazdı.</span></p>

    <p class="iindekiler"><span class="calibre27">Âhir-i kâr veca‘-ı karneynine dâ-i devâ içün yine hukemâ ve ulemâlarının ilkâsıyla derdine devâ ararken {İskender'e Hazret-i Allah tarafından bu âyet-i şerîfe nâzil oldu}</span> <a class="pcalibre pcalibre1" id="_ftnref26"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn26" title=""><span class="MsoFootnoteReference"><span class="calibre28"><sup class="calibre18"><span class="calibre28"><span class="calibre29">[26]</span></span></sup></span></span></a> <span class="calibre27">emr-i şerîfi üzre cümle etıbbâ-yı hukemâsıyla âb-ı hayât arayarak ta zulumâta varup bahr-i muzlimden öte geçüp Sedd-i Ye’cûc'u binâ edüp avdetde yine âb-ı hayât arayup karnlarının veca‘ına ve ömrü mü’ebbed olmasına ol kadar cidd ü cehd etdi kim âb-ı hayâtdan bir eser bulmayup şifâ-yı hayâtdan me’yûs olup el yudu.</span></p>

    <p class="iindekiler"><span class="calibre27">Ammâ hikmet-i Hudâ ol asırda Hızır Nebî İskender'in askerî tâ’ifesinden bir recül-i sâlih imiş, halkdan ba‘îd serserî gitmek mu‘tâdı imiş. Bir mahalde kendüye harâret-i bedeniyye ârîz olup bir âb-ı sâfîden nûş eder. Meğer ol âb-ı hayât-ı cennât imiş. İlâ hâze'l-ân Hazret-i Hızır zindedir kim deryâda ve gayrı cezâyirler hizmetine me’mûrlardır. Ammâ niçeler nübüvvetinde ihtilâf etmişler. Çoğu nübüvvetine zâhib olmuşlar. Netîce-i merâm âhir İskender âb-ı hayâtdan hayât-ı şifâyı bulamayup yine hukemâlarının ta‘lîmiyle "Dünyânın göbeği kûh-ı Bingöl'de âb-ı hayât olmak ihtimâli vardır." deyü "Azm-i kûh-ı Bingöl!" diyerek Basra önünde Şattu'l-Arab'a gelüp andan nûş edince karneyninin veca‘ı teskîn olur. Andan sâhil-i Şatt ile gelerek ve âb-ı nâbdan nûş ederek, kat‘-ı menâzil ü tayy-ı merâhil ederek nehr-i Batmân ile nehr-i Şatt'ın birbirine mahlût olduğu mahalle gelüp ikisinden dahi nûş edüp Şatt'ın nef‘in dahi ziyâdece müşâhade edüp Diyârbekr'e gelir.</span></p>

    <p class="iindekiler"><span class="calibre27">Andan yukaruda Şatt dörd koldan geldiği bâlâda Diyârbekir şehrengîzinde Şatt evsâfında tahrîr olunmuşdur.</span></p>

    <p class="iindekiler"><span class="calibre27">Şatt'ın dörd başından dahi nûş edüp İskender'in boynuzu veca‘ları teskîn olur, ammâ karneyninden halâs olamaz. Âhir yine avdet edüp nehr-i Batmân Şatt'a mahlût olduğu mahalle gelüp nehr-i Batmân'dan nûş edince hayli râhat olur. Sâhil-i Batmân ile gidüp Kefindir kal‘ası altına vardıkda Bitlîs'den berü gelen uyûndan nûş edüp ayn-ı İskender münevver olur. "Bre meded", deyü şehr-i Bitlîs'e gelince şehir içinde nehir iki fırka olur. Avınç deresinden gelen uyûndan nûş eder, nef‘in müşâhede idemez, ammâ kal‘a-i Bitlîs kayasının sağ tarafından cereyân eden uyûndan nûş edince hemân kal‘a kayası dibinde hâb-ı <b class="calibre1">[222b</b>] râhata varup safâ eder.</span></p>

    <p class="iindekiler"><span class="calibre27">Ba‘dehû hâbdan bîdâr olup ol uyûn-ı câriyenin mahreci mahallinde kâmil yedi gün nûş eder, hayât-ı câvidân buldum zann edüp hikmet-i Hudâ ol mâ-i zülâlin te’sîri sebebiyle boynuzunun biri düşüp biri kalır. "Bre meded, işte âb-ı hayât bunda imiş. Basra şehrinden berü nef‘in müşâhede ide ide nûş etdiğimiz âb-ı zülâl meğer bu mâ-i Kevser imiş kim Şattu'l-Arab'a dâhil olurmuş. Bre Bedlîs nâm hazînedârı kığırın." deyü fermân etdükde Bedlîs gelüp eydür: "Ey gulâm-ı hâs! Eğer hâssu'l-hâs olmak dilersen benim mâlımdan niçe bin kîse mâl-ı firâvân harc edüp bu mahalde bana bed-leys bir kal‘a inşâ eyle kim Camapur memleketinden biz gelince itmâm bulup azametimle ben ol kal‘ayı muhâsara etsem fethinde usret çekem." deyü böyle bir kal‘a-i hısn-ı hasîn ve sedd-i metîn binâ olunmasın Bedlîs hazînedâra fermân edince "el-Emrü emrüküm" deyüp kal‘ayı <i class="calibre2">Bismillah</i> ile esâsına şürû‘ etmede. Andan İskender bir karn ile Camapur diyârına gitmede. Beri tarafda Bedlîs cemî‘i hukemâları ve mühendis-i üstâd-ı kâmil bennâları ve cemî‘i ulûm-ı garîbe vü acîbe sâhibi keheneleri cem‘ edüp bu kal‘anın tâli‘-i imâretinin sa‘d sâ‘atin bulup vilâdet-i Server-i Kâ’inât'dan sene 872 mukaddem kal‘a-i Bitlîs binâ olunup sene 882 târîhinde İskender vefât etmişdir.</span></p>

    <p class="iindekiler"><span class="calibre27">Ammâ bu kal‘ayı hazînedâr Bedlîs eyle bir sa‘b sûr-ı üstüvâr binâ etdirdi kim cemî‘i ulûm sâhiblerine birer rasad-ı mutalsamâtlar icrâ etdirdi. Cânib-i erba‘asın metânet üzre ârâste ü hıyel-i şeytanat ile pîrâste edüp her vech ile cenge âmâde oldu. İskender-i Kübrâ Bedlîs'in kal‘ayı itmâm etdüği haberin istimâ‘ edüp Camapur vilâyetin feth edüp kat‘-ı menâzil ve tayy-ı merâhil ederek sahrâ-yı Muş'a gelüp meks eder. Andan yer götürmez asâkir-i bî-pâyân ile kal‘a-i Bedlîs'e gelince derûn-ı kal‘adan Bedlîs İskender'e ol kadar seng-i mancınık ve seng-i zenberek ve sapân u kepân u hadeng ve seng-sâr eder kim İskender gışş olur. Himmet-i gayr-ı hamiyyet-i cihângîrîyi yâd edüp var kuvveti bâzûya getirüp "Bre bu kâfir gulâm Bedlîs bana âsî oldu." deyince kal‘a üzre deryâ-misâl askeriyle cânib-i erba‘asından hücûmlar ve yürüyüşler ve gûnâ-gûn şeb-hûnlar edüp yedi günde İskender bu kal‘ayı feth idemeyüp âciz-mânde kalır. Derûn-ı kal‘ada mutehassın olan Bedlîs'e İskender "Emânım emândır, cürmün afv etdim. Çık taşra ey gulâm." deyü afvnâmeler ile elçiler gönderir. Bedlîs elçileri redd edüp kal‘adan ol kadar zenberek ve mancınık taşı atar kim İskender'in niçe bin askeri helâk olur.</span></p>

    <p class="iindekiler"><span class="calibre27">Netîce-i kelâm kırk gün kırk gice ceng-i İskender-i Kübrâ olunca kırkıncı gün kal‘anın kayaları zeylinde bir gâr deliğinden bir gürûh zenbûr zâhir olur kim her biri serçe-i sanâfîr kadar sarı arı bu asker-i İskender'in içine müstevlî olup İskender askerinin cümle hayvânâtları demlerin hotas-vâr edüp cümle üştür ü ester ve at <i class="calibre2">""Firâren an tevâli'l-kesürât"</i> deyüp cümle hayvânât [u] insânât "Meded yâ sahrâ-yı Heyhât!" deyüp kararları firâra mübeddel oldu. Fakîr İskender-i Zülkarneyn karnına dermân ararken burundan kulakdan çıkayazdı. Âhir-ı kâr İskender dahi cânından bezdi ve sahrâ-yı Muş'a doğru gezdi. Hemân derûn-ı kal‘adan hazînedâr Bedlîs bî-hisâb mâl-ı firâvân ile lâ-yu‘âd u lâ-yuhsâ girân-bahâ tuhaf u tefâruk ile kal‘anın miftâhların mücevher zarf içre koyup doğru İskender'in pây-ı semendine yüz sürüp kal‘a miftâhların huzûr-ı İskender'e koyup zemîn bûs eder. İskender eydür: "Bre mel‘ûn, niçün bana âsî olup bu kadar askerim helâk eyledin?" der.</span></p>

    <p class="iindekiler"><span class="calibre27">Hemân Bedlîs eydür: "Pâdişâhım! Kaçan kim bana bir kal‘a-i metîn inşâ et kim azametimle ben muhâsara etsem, fethinde usret çekem, bana eyle bir kal‘a yap!, buyurdunuz. Ben dahi emrinize fermân-berlik edüp işte böyle bir sedd-i İskender kal‘a binâ etdim. Fermân pâdişâhımındır" deyince İskender insâf edüp kal‘anın hükûmetin Bedlîs'e ihsân eyledi. Anınçün Bedleys'den galat Betlîs derler, sebeb-i tesmiyyesi oldur ve bânîsi ta‘lîm-i İskender ile yine Bedlîs'dir. Anınçün tevârîh-i Acem'de taht-gâh-ı İskender nâmıyla yâd olunur, ammâ Târîh-i Yunaniyân-ı Yanvân'da bu Bitlîs içün Pırgaz-ı makal-ı Aleksandıra derler, ya‘nî Büyük İskender kal‘ası derler. Hakkâ ki kal‘a-i atîkdir. Hâlâ niçe yerlerinde Rûm binâsı alâmetleri vardır. İnşâallah mahalliyle bu kal‘anın mutalsamâtları dahi beyân olunur. Bilâd-ı Ermen'dendir ammâ vilâyet-i Kürdistân'dandır. Niçe mülûkdan mülûka intikâl etmiş kal‘adır, ammâ ekseriyyâ Âzerbaycân şâhlarından Karakoyunlu Yûsuf Celâyirli ve Akkoyunlu Uzun Hasanlı mutasarrıf olagelmişler idi. Ammâ dahi mukaddem-i ibtidâ Ermen destinden dest-i bâzû-yı kuvvet ile feth eden Âl-i Abbâsiyân'dan Sultân Evhadullah'dır. Anların <b class="calibre1">[223a]</b> devletleri sehel bergeşte olmak ile Âzerbaycân Şâhı Uzun Hasan Bitlîs'e mâlik olmuşdu. Ba‘dehû sene 878</span></p>

    <p class="iindekiler"> "Butlânu keydi'l-hâ’inîn"<a class="pcalibre pcalibre1" id="_ftnref27"></a><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn27" title=""><span class="MsoFootnoteReference"><span class="calibre28"><b class="calibre1"><sup class="calibre18"><span class="calibre28"><span class="calibre29">[27]</span></span></sup></b></span></span></a></p>

    <p class="iindekiler"><span class="calibre27">târîhinde ve <a class="pcalibre pcalibre1" id="_ftnref28"></a></span><a class="pcalibre pcalibre1" href="Evliya_Celebi_Seyahatnamesi_4._Kitap_split_024.htm#_ftn28" title=""><span class="MsoFootnoteReference"><span class="calibre28"><b class="calibre1"><sup class="calibre18"><span class="calibre28"><span class="calibre29">[28]</span></span></sup></b></span></span></a> <span class="calibre27">târîhinde Ebü'l-feth Sultân Mehemmed Hân Gâzî Tercân sahrâsında Uzun Hasan Şâh'ı münhezim edüp cümle askerin dendân-ı tîğdan geçirüp Uzun Şâh Âzerbaycân'da cân verince yine şehr-i Bitlîs'i müstakillen Âl-i Abbâsiyân'dan (---) (---) Hân zabt [u] tasarruf etdi.</span></p>

    <p class="iindekiler"><span class="calibre27">Ba‘dehû sene 920 târîhinde Selîm Hân-ı Evvel Şâh İsmâ‘îl'i Çıldır sahrâsında münhezim etdikçe ibtidâ bu Bitlîs Hânı (---) Hân hâk-i pây-ı Selîm Hân'a mutî‘ [u] münkâd olup hatt-ı şerîf-i Selîm Şâh ile hükûmet pâyesiyle hâlâ evlâd-ı evlâd hânlardır kim emr-i pâdişâhîlerinde elkâblarında hân-ı âlîşân yazılur, azîm hükûmetdir.</span></p>

    <p class="Balk2">Eşkâl ü ecrâm-ı zemîn-i kal‘a-i Bitlîs</p>

    <p class="iindekiler"><span class="calibre27">Evvelâ bu kal‘a-i ser-bülend kûh-ı Dehdîvân ile kûh-ı Âvîh mâbeyninde bir vâsi‘ sengistân uz içinde Âvîh deresi solunda ve İskender deresi sağında bu nehreyn-i zülâleyn bir yere mahlût olduğu mahalde evce ser çekmiş bir yalçın kaya üzre Şeddâdî binâ-misâl seng-tıraşlar ile mebnî bir kal‘a-i kavîdir kim her seng-i hârâsı pil-i Mengurûsî cüssesi kadardır. Bu kal‘a vaz‘ olduğu püşte-i bâlâ iki nehir mâbeyninde gûyâ cezîre-misâl vâki‘ olmuşdur. Ammâ gâyet serâmed kanâre-i âlîdir kim kal‘anın dervezesine altı yüz adımda urûc olunur, sa‘b yolu vardır. Cirm-i kal‘a oldur kim şarkdan garba şekl-i murabba‘dan tulanîce vâki‘ olmuşdur, ammâ şark tarafı gâyet âlî olup evc-i âsumâna ser çekmiş bir burc-ı âlîsi olup aşağı deresi derk-i esfelden nişân verir bir çâh-ı gayyâ olduğundan mezkûr kulle-i bülendden hânlar ba‘zı vâcibü'l-izâle olan âdemleri ol kulle-i bâlâdan aşağı endâht edüp pâre pâre olur. Anınçün ol şark tarafında kulle-i âlîye "Kanlı kulle" derler. Bir kulle dahi cânib-i garbda hân sarâyı köşesinde kulle-i azîmdir kim içinde cebehâne-i gûnâ-gûnlar vardır ve cümle altı yüz yetmiş aded dendân-ı bedendir ve her bedende birer mazgal deliği vardır ve anlardan aşağı birer kat mazgal delikleri vardır.</span></p>

    <p class="iindekiler"><span class="calibre27">Andan aşağı top delikleri var ammâ sonradan delmişler. Cümle dîvârları köşe köşe çıkup her dirsek kulleleri birbirlerin gözler ve her kulle üzre dîdebânhâneler vardır. Ve cânib-i cenûba aşağı şehre nüzûl eder üç kat demir kapusu vardır kim kapu mâbeynlerinde âlât-ı silâh müzeyyen olmuşdur. Cemî‘i dîdebânlar bu bâb-ı azîmde dîdebânlık edüp bir merd ü zen kal‘aya girmek ihtimâli yokdur. Zîrâ bir kerre niçe yüz merd-i fetâ zen-i fertûte şeklinde kal‘aya girüp kılıç urup feth etdiklerinden hâlâ derûn-ı kal‘aya avret bile komazlar, meğer âşinâlarından bir hâtûn-ı mestûre ola. Bu kapudan gayrı dervezesi yokdur.</span></p>

    <p class="iindekiler"><span class="calibre27">Ve cânib-i erba‘ası çâh-ı Bâbil olmağile bu kal‘a etrâfında aslâ handak yokdur. Zîrâ her cânibi evce ser çekmiş mücellâ yelme yalçın kayalardır. Ve bu kal‘anın cirmi dâ’iren-mâdâr iki bin dokuz yüz adımdır. Ammâ hân sarâyı tarafında harîm-i hân-ı âlîşân olmağile adımlamak mümkin olmadı. <i class="calibre2">Allahu a‘lem</i> bin adım da hân sarâyı var ise cümle devri dörd bin adım olmuş olur ve cümle dîvârının kaddi seksener zirâ‘-ı melikîdir ve on zirâ‘ arîz-ı dîvâr-ı sûr-ı üstüvârdır.</span></p>

    <p class="iindekiler"><span class="calibre27">Derûn-ı kal‘ada cümle üç yüz hânedir ammâ nısfın hân sarâyı kaplamışdır kim kat-ender-kat tarz-ı Acem ü tarz-ı Rûm hücre-i zîbâlar ve kâl‘a-i ra‘nâlar vardır kim her birinin ta‘rîf ü tavsîfinde benî Âdem âcizdir. Sekiz yüz yıldan berü her hân ve her mülûk imâr etmededir. Husûsan Abdâl Hân niçe Mısır hazînesi sarf edüp bu sarây-ı azîmi sarây-ı Kaydefâ etmişdi. Cemî‘i revzenleri ve şâhnişînleri kal‘anın burc [u] bârûları üzre vâki‘ olup cümle şehr-i Bitlîs ve kûh-ı Dehdîvân nümâyândır ve bu kayanın içi cümle mağaralardır ve hubûbât u levâzımâtlar ile memlûdur. Bu gâr-ı yetîmânlar mâbeyninden aşağı derelere iner su yolları vardır.</span></p>

    <p class="iindekiler"><span class="calibre27">Ve bir câmi‘ ve bir medrese ve gılâl anbarlarından gayrı imâretden ve çârsû-yı bâzârdan eser yokdur. (---)</span></p>

    <p class="iindekiler"><span class="calibre27"> </span></p>

    <p class="Balk17">Der-beyân-ı eyâlet ü hükûmet-i kal‘a-i Bitlîs<span class="calibre30">;</span></p>

    <p class="iindekiler"><span class="calibre27">Van eyâletinde başka hükûmetdir. Taraf-ı pâdişâhîden hâss-ı hümâyûnu yerine eyâletinin ebvâb-ı mahsûlâtı kendiye hâs olmuşdur. Beher yevm eyâletinden hâna bir kîle-i mevik akçe hâsıl olur. Pâyede Van eyâleti pâyesidir. İki bin asker ile hükm-i hükûmât edüp bir sefer iktizâ ederse yahûd Van kal‘ası dezengi ta‘mîr ü termîmine da‘vet olunursa Van serdârıyla sefer eşer. Ve şehir içre gelen kârbânın bâc-ı bâzârı kendüye hâs kayd olunmuşdur. <b class="calibre1">[223b]</b> Ammâ bu şehrin içinde olan Ermenî Ya‘kûbîlerin ve re‘âyâ-yı Arabîlerin cizyesi Van kulu aklâmıdır. Her re’s-i senede Van'dan bir ağa gelüp mezkûr Arabî re‘âyâlardan harâcları tahsîl edüp Van kuluna ulûfe verilir. Hânın bu harâcda alâkası yokdur ammâ Muş sahrâsı harâcı cümle hânın kayd-ı hayâtıyla ocaklık hâssıdır kim senevî yigirmi altı bin guruş hâsıl olur. Fâtih-i Revân Sultân Murâd Hân, ba‘de'l-fethi Revân bu Bitlîs hânı sarâyında mihmân olup hizmeti mukâbelesinde hatt-ı şerîf ile hâna Muş harâcın ihsân etmişdir. Hân dahi ol harâcdan Bitlîs kal‘ası dizdârının ve iki yüz aded neferâtlarının vazîfe-i mu‘ayyenelerin mezkûr hâsdan ve mahsûlât-ı bâc-ı bâzârdan verüp kal‘a hânın taht-ı tasarrufunda olup miftâhları her şeb [ü] rûz hânda durur. Mefrûzu'l-kalem ve maktû‘u'l-kadem serbest hükûmetdir ve hayli vâsi‘ eyâleti vardır.</span></p>

    <p class="Balk2">Der-beyân-ı hudûd-ı eyâlet-i Bitlîs</p>

    <p class="iindekiler"><span class="calibre27">Evvelâ cânib-i şarkîsinde Van deryâsı kenârında Van'ın Tahtıvân nâm subaşılığı ile meşâdır ve yine cânib-i şarkda Hakkarî hâkiminin ve Sultân kal‘asıyla hudûddaşdır ve cânib-i cenûbda Şirvân beğiyle hem-cenâhdır ve yine taraf-ı kıblede Hizân beğiyle hem-meşâdır ve yine cânib-i kıblede bir menzil ba‘îd Zirkı beğiyle hem-hudûddur ve cânib-i garbda üç konakda Diyârbekir eyâletinde Hazzo beğiyle sınırdaşdır ve cânib-i şimâlde üçüncü menzilde Tercil beğiyle meşâdeşdir ve yine cânib-i şimâlde dördüncü menzilde Çapakçur beğiyle hem-hâkdir ve yine taraf-ı yıldızda Muş sahrâ-yı eşerri Erzurûm hâkinde Mamrevân beğiyle meşâdır ve yine şimâle üç günde Erzurûm hâkinde Malazcird beğiyle hem-cinsdir ve yine cânib-i şimâlin şarkîsine sarı Van deryâsı kenârından Van sancağından Ahlat beği ile hudûddaşdır ammâ cânib-i şarkîsi hâki cümle Van deryâsıdır kim andan öte alâkası yokdur.</span></p>

    <p class="Balk13">Der-beyân-ı aşâ’ir [ü] kabâ’il-i hân-ı âlîşân</p>

    <p class="iindekiler"><span class="calibre27">{Cümle 77 aded}. Evvelâ cümleden güzîde askere mâlik aşîret-i Mod Beği Alî Beğ yedi bin tüfeng-endâz askere mâlikdir. Andan,</span></p>

    <p class="iindekiler">....................(3 satır boş)....................</p>

    <p class="iindekiler"><span class="calibre27">Bâlâda tahrîr olunan (---) eyâleti içre bu terkîm olunan mîr-i aşâ’irlerinden hân murâd edinse yedi bin paçile ve likânlı ve guyallı ve şal ve şapikli ve cânlı ve tüfeng-endâz asker-i pür-silâh âmâde olur. Gâyet şecî‘ ve bahâdır ve nâmdâr asker-i kerrârlardır ammâ şehr-i Bitlîs içre kırk bin âdem olur, kavm-i Rujikî derler, ya‘nî ruzikî bir günlük dost demek olur. Şehir halkının başka lisân Ruzikîleri dahi mahallinde tahrîr olunur. Sâ’ir Ekrâd gibi şecî‘ ve bahâdırân değillerdir ancak elleri ve sakalları kınalı ve gözleri sürmeli pâk u pâkîze erbâb-ı ma‘ârif hoş-sohbet âdemlerdir. Eyâlet-i Bitlîs'de hân tahrîri üzre kırk üç bin Ermenî re‘âyâlar vardır. Nısfı diyâr-ı Muş'da Van kulu aklâmıdır ve nısfı Abdâl Hân'ındır. Ve eyâlet içre cümle 13 aded ze‘âmetdir ve cümle 214 aded erbâb-ı timârdır. Alâybeği ve çeribaşı ve yüzbaşısı vardır. Kânûn üzre cebelüleriyle cümle üç bin asker olup hân livâsı altında Van paşası ordusunda sefer eşerler.</span></p>

    <p class="Balk2">Eyâlet-i Bitlîs'de gayrı hâkimleri beyân eder</p>

    <p class="iindekiler"><span class="calibre27">Evvelâ taraf-ı Âl-i Osmân'dan hâkim-i şer‘î yüz elli akçe pâyesiyle şerîf kazâdır. Taht-ı kazâsında cümle on yedi nâhiye ve cümle (---) aded kurâdır. Evvelâ nâhiye-i Mudiki ve nâhiye-i Surp ve nâhiye-i Gevar ve nâhiye-i Gevaş ve nâhiye-i Zerdehân.</span></p>

    <p class="iindekiler">....................(2 satır boş)....................</p>

    <p class="iindekiler"><span class="calibre27">Bu nevâhî-i ma‘mûrelerden kadısına ber-vech-i adâlet beher sene sekiz kise-i Rûmî hâsıl olur. Eğer hânlar ile hüsn-i ülfet ederse dahi ziyâdece olur. Hâkim-i sâlisi mezheb-i Şâfi‘î müftîsidir; müftî-i Hanefî yokdur. Zîrâ cümle ahâlîsi Şâfi‘îyyü'l-mezhebdir. Ve hâkim-i râbi‘i nakîbü'l-eşrâfdır. Hâkim-i hâmisi serdâr ve hâkim-i sâdisi bâcdâr ve hâkim-i sâbi‘i şâhbenderdir ammâ bu mezkûrlar cümle hân tarafından hâkimlerdir. Ammâ harâc ağası ve yeniçeri serdârı pâdişâh tarafındandır. Muhtesibi ve kapândarı ve boyahâne emîni hân tarafındandır. Her vech ile zabt u rabtı ve adl-i adâleti yerinde hükûmetdir. <b class="calibre1">[224a]</b></span></p>

    <p class="Balk2">Der-beyân-ı cevâmi‘hâ-yı şehr-i Bitlîs<span class="calibre30">;</span>-i Kürdistân</p>

    <p class="iindekiler"><span class="calibre27"> Bu şehr-i atîk içre cümle yüz on aded mihrâbdır ammâ niçesi cevâmi‘-i selâtînlerdir kim zikr olunur. Evvelâ cümleden cemâ‘at-i kesîreye mâlik, câmi‘-i kadîm,</span></p>

    <p class="iindekiler"><b class="calibre1"><span class="calibre27">Şerefeddîn câmi‘i<span class="calibre30">'</span>dir:</span></b> <span class="calibre27">Kim nesl-i Âl-i Abbâsiyân'dandır. Bu câmi‘-i pür-nûr kal‘a ardında cereyân eder ayn-ı İskender kenârında bir göz cisrin başında vâki‘ olmuş gâyet musanna‘ câmi‘-i mahbûbdur kim cümle kıbâbları ve tâkleri metânet üzre mebnîdir ve bir minâre-i mevzûnu var kim şehr-i Bitlîs'de değil Kürdistân'da dahi misli yokdur. Andan yukaru kal‘ada,</span></p>

    <p class="iindekiler"><b class="calibre1"><span class="calibre27">Câmi‘-i Bedlîs:</span></b> <span class="calibre27">Kal‘ayı binâ eden İskender-i Kübrâ'nın hazînedârı Bedlîs binâsıdır, ammâ ol zamân deyr imiş. Ba‘dehû Sultân Evhadullah câmi‘ etmiş, bir minâreli haremsiz tarz-ı kadîm câmi‘dir. Ve,</span></p>

    <p class="iindekiler"><b class="calibre1"><span class="calibre27">Sarrâchâne câmi‘i:</span></b> <span class="calibre27">Bu câmi‘ aşağı varoş-ı kal‘ada vâki‘ olmağile cemâ‘at-i kesîreye mâlikdir. Bu dahi minâreli ve haremsiz câmi‘-i kebîrdir. Bânîsi (---) (---) Andan,</span></p>

    <p class="iindekiler"><b class="calibre1"><span class="calibre27">Debbâğlar câmi‘i:</span></b> <span class="calibre27">Bu dahi kebîrdir ve cemâ‘ati kesîrdir ve kân-ı ulemâ-yı müfessirîndir. Ve diğer,</span></p>

    <p class="iindekiler"><b class="calibre1"><span class="calibre27">Şeref Hân câmi‘i:</span></b> <span class="calibre27">Çevgân meydânında nev-binâ bir câmi‘-i zîbâdır kim eğer ta‘bîr ve tavsîf etsek bir kerrâs-ı mecmu‘a-i mesâcid olur. Gâyet musanna‘ u müferrih ü dilküşâ ma‘bedgâh-ı ra‘nâdır. Minâre-i bâlâsı gûyâ bir serv-i serâmeddir.</span></p>

    <p class="iindekiler">....................(1.5 satır boş)....................</p>

    <p class="iindekiler"><span class="calibre27">Memdûh-ı meşhûr olan cevâmi‘ler bunlardır. Garâbet bunda kim bu câmi‘lerin cümlesi Acem haliçeleriyle ve Isfahân keçeleriyle döşenüp câmi‘in bir tarafında bir azîm sobası vardır. Cânib-i vakfdan mütevellîleri sobalara âteş edüp câmi‘ kapuların ve revzenlerin keçeleyüp cümle câmi‘ler vakt-i şitâda hammâm gibi olup cemî‘i cemâ‘at mübâhase-i ilm edüp tekmîl-i fünûn ederler ve âbdestleri kârcığan taşra çıkup âb-ı hayâtdan nişân verir ıssı suları var. Bunları dahi mütevellîsi ıssı eder. Râhat üzre andan âbdest alup yine câmi‘e girerler. Niçeleri ders kırâ’at etmeden fâriğ olup câmi‘in bir köşesinde hasmıyla sad-renc-i şatranç oynarlar. Mezheb-i Şâfi‘îde mübâhdır ve dahi akliyyâtdır deyü sad-rencbâzlık ve birbirlerine dilnüvâzlık ederler. Şatrancdan fâriğ olup yine derse meşgûl olurlar. Ammâ bir kerre câmi‘ içinde sadrenc oynaşırlarken Ekrâd kavminin kabı dar olmağile birbirleriyle "kışo mışo" derken giryân giryân olup birbirlerini hançer ile câmi‘de pâre pâre edüp merhûm oldukları meşhûrdur. Ol zamân men‘ etmişler ammâ yine ba‘zıları câmi‘de şatranç-ı Leclâc oynarlar. Hâlâ cemî‘i ulemâ-yı Ekrâd ve şeyhülislâmları dahi elbette hançer ile gezerler. Zîrâ sağîr ü kebîri fetâsı ve pîri şecî‘ ü bahâdırlardır ve gâyet musallîlerdir kim niçe bin âdemleri aslâ câmi‘den çıkmazlar. (---) (---) (---) (---) (---) (---)</span></p>

    <p class="Balk2">Der-fasl-ı mesâcid-i muvahhidân</p>

    <p class="iindekiler"><span class="calibre27">Cümle yigirmi altı aded ma‘bedgâh-ı müslimîndir. Evvelâ Kureyş mescidi ve Alemdâr mescidi ve Memî Dede mescidi ve Şeyhü'l-arab mescidi ve Şeyh İbrâhîm mescidi ve Aynu'l-berût mescidi ve Efseloğlu mescidi, Husul nehri kenârındadır ve Şeyh Hasan mescidi ve Ömer Kethudâ mescidi ve Hüsrev Paşa Çârsûsu mescidi ve Mağara mescidi ve Zeydan mescidi ve Monlâ Kâsım mescidi ve ma‘lûmumuz olan mesâcid-i azîmler bunlardır kim her biri bir câmi‘-i selâtîne mânend mesâcidlerdir. Bunlar dahi hammâm gibi sobalı ve ıssı sulu mescidlerdir. (---) (---) (---) (---)</span></p>

    <p class="Balk2">Evsâf-ı dârü't-tedrîs-i âlimân-ı müfessirîn [ü] muhaddisân</p>

    <p class="iindekiler"><span class="calibre27">Cümle (---) aded mekân-ı dârü'l-ulûmdur. Evvelâ cümleden medrese-i Sultân Şeref ve medrese-i Gökmeydân ve medrese-i Versengi, ziyâretgâhdır ve medrese-i Hacı Beğ ve medrese-i Hatîbiyye ve bu dârü't-tedrîsler hayrât-ı selâtîn-i seleflerdir kim binâ-yı azîmlerdir ve evkâf-ı kavîlerdir.</span></p>

    <p class="iindekiler"><span class="calibre27">Ammâ bunlardan mâ‘adâ bâlâda tahrîr olunan ne kadar cevâmi‘ ve mesâcidler var ise her birinde birer medrese elbette mukarrerdir ve birer ve ikişer hasbî ders-i âmlar var kim talebeler ile her ma‘bedhâne memlû olup cemî‘i ulûm görülür, ammâ cümlesi her ulûmu ezber ederler. Anınçün ulemâ-yı Ekrâd-ı Sûrân-ı Ardalân-ı Bitlîs meşhûrdur. Zîrâ halkı gâyetü'l-gâye zekiyyü't-tab‘ kimesnelerdir. Bu kadar medreselerden mâ‘adâ niçe bin aded külbe-i ahzânlarda niçe bin talebe-i ilm <b class="calibre1">[224b]</b> niçe bin ulûm u fünûn-ı garîbe vü acîbeye mukayyedlerdir. (---) (---) (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Sitâyiş-i dârü'l-kurrâ-yı Hazret-i Kur'ân:</span></b> <span class="calibre27">Her câmi‘de ve her mesâcidlerde dârü'l-kurrâlar vardır, ammâ bilâd-ı Rûm gibi mahsûs kıbâblı dârü'l-kurrâlar yokdur ammâ salyânı çokdur. Lâkin ilm-i hıfzdan gayrı kırâ’at-i İbn Kesîr ve seb‘a okur yokdur.</span></p>

    <p class="iindekiler"><b class="calibre1"><span class="calibre27">Evsâf-ı dârü'l-hadîs-i Peygamberân</span></b><span class="calibre27">: Bu dahi Arabistân ve İslâmbol ve Bursa ve Edirne gibi kubbe-i âlîler ile mebnî dârü'l-hadîsler yokdur ammâ medreselerde ve her câmi‘de âlimân-ı muhaddisân, Müslim ve Buhârî hadîslerin rivâyetleriyle tâlibler ta‘lîm eder.</span></p>

    <p class="iindekiler"><b class="calibre1"><span class="calibre27">Der-vasf-ı dârü't-ta‘lîm-i mekteb-i sıbyân</span></b><span class="calibre27">: Cümle yetmiş aded mekteb-i tıflân-ı püserân-ı ebcedhânlardır. Cümleden mükellef Şeref Hân mektebi ve Hüsrev Paşa mektebi ve Hâtûniyye mektebi ve Çârsû mektebi ve Beşâret Ağa mektebi (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-fasl-ı çeşme-i âb-ı revân:</span></b> <span class="calibre27">Cümle yetmiş aded çeşme-sâr-ı âb-ı hayvânlardır. Gerçi bu şehrin suya muzâyakası yokdur ammâ sâhib-i hayrâtın vefretinden yetmiş aded âb-ı hayât çeşmeler yapmışlardır kim her biri âb-ı Kevserden nişân verir zülâllerdir.</span></p>

    <p class="iindekiler"><b class="calibre1"><span class="calibre27">Der-sebîlhâne-i cânsitân</span></b><span class="calibre27">: Bu şehir içre cümle kırk bir aded sebîlhânelerdir ammâ Rûm gibi binâ-yı mükellef sebîlhâneler değildir ammâ cümlesi çârsû-yı bâzâr içinde mahallinde binâ olunmuşdur. Cümleden Hüsrev Paşa sebîli ve Saraçhâne sebîli ve bezzâzistân sebîli.</span></p>

    <p class="iindekiler"><b class="calibre1"><span class="calibre27">Der-beyân-ı tekye-i dervîşân-ı zîşân</span></b><span class="calibre27">: Cümle yigirmi aded tekye-i fukarâ-yı bâ billahlardır. Ekseriyyâ halkı Şâfi‘îyyü'l-mezheb olmağile tekyegâhları tarîk-ı Nakşıbendiyye'dir ve tekye-i Gülşenî ve tekye-i Bektaşîleri vardır. (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-ayân-ı esmâ-i mahalle-i büldân</span></b><span class="calibre27">: Cümle on yedi aded mahalle-i müslimîndir kim zikr olunur: Evvelâ mahalle-i Hüsrev Paşa ve mahalle-i Şâm ve mahalle-i Zindân ve mahalle-i Çorum ve mahalle-i Çinedâr ve mahalle-i Kızılmescid ve mahalle-i Şeyh Hasan ve mahalle-i Çeyrek ve mahalle-i Kücür ve mahalle-i Gökmeydân ve mahalle-i Kümuz ve mahalle-i Takleban ve bu mahalle Hân bâğı ardında bir göl binâ etdi, ol mahaldedir ve mahalle-i Nakşot ve mahalle-i Arab Köprüsü ve Miskinler tarafındadır ve Avul Meydânı mahallesi ve Karadere mahallesi ve Âvîh mahallesi ve Küçür mahallesi ve Değirmân mahallesi ve Hân bâğı mahallesi, hân-ı âlîşâna mahsûs bir vâsi‘ sütûh üzre temâşâgâh bâğ-ı İrem bir semtdir ve bu tahrîr olunan mahallâtlar cümle müslimîndir ammâ Arabî ve Ya‘kubî Ermenî mahalleleri cümle on bir mahalle-i keferelerdir, ammâ esmâları ma‘lûmum değildir. Ve bu şehirde aslâ Yahûdî ve Fireng ve Urum yokdur, cümle Ermenîlerdir ve cümle ankâ bâzergânlardır. (---)</span></p>

    <p class="iindekiler"><b class="calibre1"><span class="calibre27">Der-medh-i sarây-ı kibâr-ı a‘yân:</span></b> <span class="calibre27">Cümle (---) aded sarây-ı ma‘mûrlardır. Evvelâ derûn-ı kal‘ada Hân sarâyı ve Beşâret Ağa sarâyı ve Lâlâ Mustafâ Ağa sarâyı ve Kara Mehemmed Ağa sarâyı Alâybeği sarâyı ve Haydar kethudâ sarâyı ve Çâker Ağa sarâyı ve Arab Halîl Ağa sarâyı (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-ayân-ı sarây-ı kârbân-ı revân</span></b><span class="calibre27">: Cümlesi dokuz aded mihmângâh-ı âyende vü revendegândır. Evvelâ Mutaflar hânı ve Paşa hânı ve Hâtûniyye hânı ve Hüsrev Paşa hânı ve Şeref Hân hânı ve köprü başında Büyük hânda Van harâcları konar kal‘a-misâl hânlardır. (---) (---) (---) (---) (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Manzara-i hân-ı hâcegân:</span></b></p>

    <p class="iindekiler">....................(2 satır boş)....................</p>

    <p class="iindekiler"><b class="calibre1"><span class="calibre27">Alâmet-i hân-ı gurebâ-yı mücerredân:</span></b></p>

    <p class="iindekiler">....................(2 satır boş)....................</p>

    <p class="iindekiler"><b class="calibre1"><span class="calibre27">Der-beyân-ı çârsû-yı bâzâr-ı bezzâzistân:</span></b> <span class="calibre27">Cümle bin iki yüz dükkândır. Cümleden mükellef ve mükemmel aşağı varoş-ı kal‘ada Hüsrev Paşa çârsûsu, iki başı demir kapulu serâpâ kârgîr kemer binâlar ile mebnî çârsû-yı ma‘mûrdur kim gûyâ Bursa'nın Gelincik bâzârıdır ve yine bir a‘lâ kârgîr binâ bezzâzistânı vardır ve iki yerde debbâğhâne çârsûsu vardır kim bu Bitlîs'de işlenen elvân sahtiyân ve gûnâ-gûn danedâr sağrı rub‘-ı meskûnda yokdur ve boyahânesi kezâlik üstâd-ı sabbâğlardır kim İspir'in neftî boyası bir diyâra mahsûs değildir. Cümle boyahâneleri hânlıkdır, bir merd ü zen müdâhale edemezler. <b class="calibre1">[225a]</b></span></p>

    <p class="iindekiler"><b class="calibre1"><span class="calibre27">Der-beyân-ı bâzâr-ı kappân:</span></b> <span class="calibre27">Mîrî kappân bir yerdedir. Cemî‘i harîr ü akmişe-i fâhire ve gayrı me’kûlât [u] meşrûbât [u] müsmirrâtlar bu kappâna gelüp kantardan geçüp öşr-i sultânîsi alınup andan bey‘-i mer yürîd olunur kim narh-ı Evhadullah'dan ziyâdeye fürûht olunmaz.</span></p>

    <p class="iindekiler"><b class="calibre1"><span class="calibre27">Der-fasl-ı cüsûr-ı âyende vü revendegân:</span></b> <span class="calibre27">Şehr-i Bitlîs içre cümle on yedi dereler üzre on bir aded kârgîr binâ cüsûr-ı ra‘nâlardır. Cümleden kal‘a dibinde Hâtûniyye cisridir kim altından ubûr eden nehr-i zülâleyn Ayn-ı İskender ve Ayn-ı Âvîh dereleridir. Ve Husul nehri cisri ve Aynu'l-berut cisri ve Hân bâğı cisri ve Miskinler kurbünde Arab köprüsü, musanna‘ cisr-i ma‘mûrdur. Ve Karadere Mahallesi cisri ve Âvîh derede dahi cisirler var, ma‘lûmum değildir ve Kücür mahallesi cisri ve Değirmân mahallesi cisri. Bu ma‘lûmumuz olan derelerin yemîn ü yesârında bâğlı u bâğçeli kat-ender-kat sarây-ı âlîlerdir kim cümle kârgîr binâlardır. (---) (---)</span></p>

    <p class="iindekiler"><b class="calibre1"><span class="calibre27">Der-fasl-ı aded-i imâret-i hânedân</span></b><span class="calibre27">: Yukarı iç kal‘ada ve aşağı varoş-ı kal‘ası içre on yedi mahalle ve tahrîr olunan on yedi dereler kenârında depeler üzre şehr-i Bitlîs'de cümle beş bin aded hâne-i zîbâlardır ve cümle hâk-i anber-i pâk ile mestûr büyût-ı ma‘mûrlardır. Ammâ niçesi birbirine havâle evlerdir. Zîrâ ekser mürtefi‘ hevâdâr zemîn-i âlîye vâki‘ olmuş hevâdâr sarây-ı ra‘nâlardır ammâ bu aşağı varoş hânelerini aşağı kal‘a ihâta etmemişdir. Aşağı kal‘ada ancak çârsû-yı bâzâr-ı bezzâzistân ve niçe yüz hânedân vardır. Mâ‘adâ büyûtlar bâğ u bâğçesiyle cümle dere ve depeler üzre nümâyişli bir şehr-i ma‘mûrdur kim bu şehr-i Bitlîs Kürdistân diyârının âb-ı rûyı ve bâğ-ı İremidir ve aşağı kal‘a ol kadar metânet üzre mebnî değildir, <i class="calibre2">Allahu a‘lem</i> Âl-i Abbâsiyân binâsıdır kim der-i dîvârı yalın-katdır. Cânib-i cenûbu tarafı dîvârını nehr-i (---) döğer. Gûyâ ol dere kal‘aya handak olmuşdur. Cümle (---) aded kapusu var, biri şark cânibine nâzır biri garb tarafına mekşûfdur. (---)</span></p>

    <p class="iindekiler"><b class="calibre1"><span class="calibre27">Sitâyiş-i reng-i rûy-ı pîr u cüvân:</span></b> <span class="calibre27">Bu şehrin ricâl makûlesi kemâl mertebe müsinn ü mu‘ammer ve zâl-ı zamân olur kim nutka mecâli kalmamış zann olunur. Yine böyle iken at binüp kılıç kuşanup sayd [u] şikâra ve gûnâ-gûn ticârete giderler ve tabî‘îleri altmışa ve yetmişe yetmiş olup ömr-i girân-mâye-i dırâzları yüz seneye bâliğ olup reng-i rûyları dâ’imâ humret üzre ten-dürüst âdemlerdir.</span></p>

    <p class="iindekiler"><b class="calibre1"><span class="calibre27">Der-vasf-ı mahbûb [u] mahbûbân:</span></b> <span class="calibre27">Kürd kavmi pür-mûy olmağile nâ-resîde ciğer-kûşeleri on seneye ve on yedisine bâliğ iken sakalın cenbinden çıkarup çâr-ebrû yiğit olur, ammâ nisâ tâ’ifesini çârsû-yı bâzârda görmediğimizden ma‘lûmumuz değildir. Ancak Râbi‘a-i Adeviyye mertebesinde ehl-i perde zâhide sâhib-i cemâle havâtînlerin kendüleri medh ederler. Hakkâ ki mestûrelerdir.</span></p>

    <p class="iindekiler"><b class="calibre1"><span class="calibre27">Der-beyân-ı ulemâ-yı kibâr [u] a‘yân:</span></b> <span class="calibre27">Niçe bin ferîdü'l-asr ulemâları vardır ammâ ma‘lûmumuz olan kibâr-ı kübbâr bunlardır: Evvelâ Yek-çeşm Monlâ Hasan Efendi ve Monlâ Zeynüddîn ve Monlâzâde Monlâ Ebûbekir ve Şerefiyye imâmı ve Monlâ Mihrâbzâde Alî Efendi ve Monlâ Cebrâ’il ve Monlâ Mûsâ-yı Hakkarî ve Monlâ İsrâfîl ve Monlâ Bühtânî ve (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-vasf-ı ulemâ-yı tabîbân-ı hâzıkân:</span></b> <span class="calibre27">Gerçi bu şehr-i Bitlîs'de hân-ı âlîşân gibi hâkim-i hâzık bu kevne gelmemişdir, meğer hukemâ-yı kudemâdan Eflatun ve Bukrat ve Sokrat gelmişdir ve Selîm Hân asrında Hâkim Kaysûnî gelmişdir, ammâ hân anlardan yegrek gelmişdir. Lâkin yine şehr-i Bitlîs belde-i atîk olmağile Monlâ Müyesser ve Monlâ Ramazân ve Kara Sücah ve Kenho Alî ve Sarılızâde, bunlar bî-bedel hâkimlerdir.</span></p>

    <p class="iindekiler"><b class="calibre1"><span class="calibre27">Der-ayân-ı cerrâhân-ı fassâlân:</span></b> <span class="calibre27">Cümle kırk elli aded cerrâhlar vardır, ammâ cümleden müsellem yine hândır kim ol şehrin mecrûh mürdelerine cândır. Bu Kürdistân şehri olmağile harra vara runiti diyerek birbiriyle şeb [u] rûz ceng [ü] cidâl mukarrer olduğundan herkes cerrâhdır, ammâ Menteş Bölükbaşı ve Usta Haydar ve Beşâret oğlu ve Safîkulu ve Seyf Alî, bunlar cihân-ârâ üstâdlardır.</span></p>

    <p class="iindekiler"><b class="calibre1"><span class="calibre27">Der-medh-i sulehâ-yı meşâyihân:</span></b> <span class="calibre27">İki binden mütecâviz halkdan münzevî sâhib-i vera‘ ve ehl-i tevhîd ü sâhib-i riyâzet ve sulehâ-yı ümmetden kimesneler vardır kim müddet-i ömürlerinde ehl-i dünyâ ile ihtilât edüp avân kapusuna varmamışdır ve harâm saz [u] söz sadâsı istimâ‘ etmemişdir. Evvelâ Şeyh Hasbîzâde (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-zikr-i musannifîn-i şâ‘irân:</span></b> <span class="calibre27">Hakîr bu şehirde iken yedi kimesne dîvân sâhibi idi. Evvelâ hânın dîvân efendisi Kâtibî Çelebi ve Monlâ Ramazân Çelebi ve Cennetî Çelebi ve Gencî Çelebi, niçe şâ‘irler vardır ammâ cümleden Hân a‘lemdir. Hatta bu ebyâtlar anlarındır. Gazel:</span></p>

    <p class="iindekiler"> Dil derdine em çekdi tabib-i sîne-sârı</p>

    <p class="iindekiler"> Hıkd u hased eyletdi rakîb-i sîne-sârı</p>

    <p class="iindekiler"><span class="calibre27">Hamse-i Nizâmî kadar dîvânı vardır.</span></p>

    <p class="iindekiler">....................(1 satır boş).................... <b class="calibre1">[225b]</b></p>

    <p class="iindekiler"><b class="calibre1"><span class="calibre27">Müşerref olduğumuz ihvân u yârân:</span></b> <span class="calibre27">Evvelâ Arab Halîl Ağa ve Çâker Ağa ve Şeref Hân hatîbi ve Maktûl Haydar Kethudâ birâderi ve İslâm Ağa ve Selmân Ağa ve Menteş Ağa (---) (---) (---) (---) (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-vasf-ı mazanne-i kerâme-i mecâzibân:</span></b> <span class="calibre27">Evvelâ niçe kerre keşf u kerâmeti zâhir ü bâhir olmuş Hüsrev Paşa bâzârında Dîvâne Beşo ve Külhanî Memo ve Monlâ Arûz <span class="calibre30">;</span> (---) (---) (---) (---) (---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-beyân-ı kaba-yı râcilân:</span></b> <span class="calibre27">Gerçi Kürdistân'dır ammâ semmûr kürklü hân nökeri a‘yân çokdur. Vasatu'l-hâlli olanlar Şirvân kurbünde Ma‘den kasabası şapiği giyerler ve elvân çuka serhaddî ve kontuş giyerler. Fakîrleri boğası giyerler.</span></p>

    <p class="iindekiler"><b class="calibre1"><span class="calibre27">Der-ayân-ı kaba-yı nisvân</span></b><span class="calibre27">: Ba‘zı birâder-i cân-berâberimiz olanlardan istimâ‘ etdiğimiz üzre cümle zenâneleri beyâz çar bürünüp yüzlerinde burka‘ ve serlerinde altun ve gümüş takye ve libâsları cümle harîr ile mülebbes havâtînleri var.</span></p>

    <p class="iindekiler"><b class="calibre1"><span class="calibre27">Der-şi‘r-i esmâ-yı râcilân:</span></b> <span class="calibre27">Merd-i meydânların esmâları Haydar Ağa ve Beşâret Ağa ve Cündevân ve Salmân u Buhtî Ağa ve Racoy Ağa ve Seyfi Ağa ve Şeref Beğ ve Ziyâeddîn Beğ [ve] Bedir Beğ ve Şemseddîn Beğ ve Âlemşâh Beğ ve Kerrârkulu Beğ ve Yaşar Beğ.</span></p>

    <p class="iindekiler"><b class="calibre1"><span class="calibre27">Der-vasf-ı nâmhâ-yı nisvân:</span></b> <span class="calibre27">Çokluk su’âl etmeğe kâdir olamadım ammâ hânın ehli Süleymân Hân vezîri Zâl Paşa'nın kerîmesi Duhteri (---) Hanım sultândır kim yüz câriyeye mâlike hanımdır.(---) (---) (---) (---) (---) (---)</span></p>

    <p class="iindekiler"><b class="calibre1"><span class="calibre27">Der-medh-i esmâ-yı çâkerân:</span></b> <span class="calibre27">Köleleri ekseriyyâ Gürcî'dir. Zîrâ taraf-ı şimâlîsinde Gürcîstân altı konakdır. Evvelâ Siyâvuş, Rüstem, Kâzım, Çâker, Handân, Kaynan, Olanapardı ve Selmân ve Devlet ve Zülyezen ve Hanverdi ve Sührâb ve Şehsüvâr ve Eble ve Kozak.</span></p>

    <p class="iindekiler"><b class="calibre1"><span class="calibre27">Der-i‘lâm-ı esmâ-i cevâriyân:</span></b> <span class="calibre27">Aceb hikmetdir kim câriyeleri bile bâzâra çıkmaz ammâ esmâları ma‘lûmdur: Vildân ve Tâbende ve Ruka ve Mehrû ve Eğlence ve Çeşmi-i siyâh ve Gevher ve Şemmâsa ve Dilârâm ve Süreyyâ ve Güllü ve Kevkebân ve Nûrbânû ve Bâğ-ı cinân ve gayrı ma‘lûmum değil.</span></p>

    <p class="iindekiler"><b class="calibre1"><span class="calibre27">Der-vasf-ı hevâ-yı hûb-ı câvidân:</span></b> <span class="calibre27">Gerçi bu şehr-i Bitlîs dereli ve depeli sâfî sengistân yere vâki‘ olmağile bed-hevâ olmak görünür ammâ ol kadar hevâsı latîfdir kim seher vaktinde sabâsı mukarrerdir. Şitâsında i‘tidâl üzre olduğundan halkı ten-dürüstdür.</span></p>

    <p class="iindekiler"><b class="calibre1"><span class="calibre27">Der-beyân-ı iklîm-i arz-ı büldân:</span></b> <span class="calibre27">On sekizinci iklîm-i örfîdendir, ammâ bi-kavli hân üçüncü iklîm-i hakîkînin vasatından cânib-i garba mâ’ildir. Arz-ı beledi (---) (---) ve atvel-i nehârı (---) sâ‘at ve derecedir ve şeb-i yeldâsı kezâlik eylecedir.</span></p>

    <p class="iindekiler"><b class="calibre1"><span class="calibre27">Sitâyiş-i tâli‘-i imâret-sitân:</span></b> <span class="calibre27">Bi-kavli Şeref Hân ve bihi hükm-i hân-ı âlîşân bu şehr-i Bitlîs'in tâli‘-i imâreti burc-i akrebde binâ olunmuşdur kim beyt-i Mirrîhe mâ’ildir kim dâ’imâ bu şehr içre Mirrîh-i cellâd eksik değildir ve dâ’imâ bu şehre bâğî gelüp halkı akreb gibi sokarlar.</span></p>

    <p class="iindekiler"><b class="calibre1"><span class="calibre27">Nâ-vasf-ı kenîse-i râhibân:</span></b> <span class="calibre27">Cümle (---) aded Yarmenî deyridir. Bu şehirde kenîselere venk derler. Evvelâ,</span></p>

    <p class="iindekiler">....................(1 satır boş)....................</p>

    <p class="iindekiler"><b class="calibre1"><span class="calibre27">Ta‘rîf-i hammâm-ı gâsilân:</span></b> <span class="calibre27">Cümle beş hammâmdır. Evvelâ kal‘a içinde Hân sarâyı hammâmı ve Budak Beğ hammâmı ve Şeref Hân hammâmı ve Debbâğlar kurbünde Nerdübanlı hammâmı ve aşağı kal‘ada Hüsrev Paşa hammâmı, çifte hammâmdır ve âb u hevâsı ve binâsı ve havzları gâyet latîfdir.</span></p>

    <p class="iindekiler"><b class="calibre1"><span class="calibre27">Der-medh-i hammâm-ı mahsûs-ı a‘yân:</span></b> <span class="calibre27">Beşâret Ağa karındaşımızın tahrîri üzre cümle altı yüz ev hammâmları vardır. Zîrâ bu şehrin halkı hurme hâtûnların aslâ kapudan taşra çıkarmayup ev hammâmlarında gasl ederler. Bir avreti çârsûda görseler katl ederler.</span></p>

    <p class="Balk2">Der-beyân-ı ibret-nümâ-yı âbâdân</p>

    <p class="iindekiler"><span class="calibre27">Evvelâ kal‘anın hâ’ilinde Dehdîvân nâmıyla meşhûr bir kûh-ı bülend vardır, ol cebel-i âlî üzre İskender-i Zülkarneyn kal‘a-i Bitlîs'i hazînedârı olan Bedlîs elinden kal‘ayı feth etmek içün bu dağda on gün müşâvere ve dîvân etdiğinden Dehdîvân dahi derler. Hâlâ ol cây-ı mürtefi‘de bir mastaba esâsı vardır. Ehl-i beled andan gâfildir kim o cebelden cümle Van deryâsı ve Van kal‘ası ve Rahova sahrâsı ve Muş ovası ve Deliklikaya deresi el-hâsıl ol kadar eflâke ser çekmiş kûh-ı bî-hemtâ değil iken ana hâ’il olan kûh-ı bülend-i azîmin mâverâsında olan sahrâlar ve kurâ vü kasabâtlar cümle nümâyândır. Bu kûh-ı bülend üzre medfûn olan mutalsamâtların ilâ hâze'l-ân te’sîri ile her taraf böyle nümâyândır, ammâ halk bundan bî-haberdir.</span></p>

    <p class="iindekiler"><b class="calibre1"><span class="calibre27">İbret-nümâ-yı sânî:</span></b> <span class="calibre27">Abdâl Hân Taklaban mahallesi tarafında Haremî bâğı ardında bir dağdan bir dağa sedd-i Şeddâd-misâl bir rasîf çeküp deryâ etmişdir. İbret-nümâdır kim mahallinde tavsîf olunur. <b class="calibre1">[226a]</b></span></p>

    <p class="iindekiler"><b class="calibre1"><span class="calibre27"> Vâcibü's-seyr-i sâlis:</span></b> <span class="calibre27">Şehir içinde, kal‘a dibinde Hâtûniyye cisri başındaki hân-ı azîmin içindeki bir yalçın kayada bir gâr-ı ibrenümâ vardır. Ol kehfin kapusu üç âdem kaddi âlîdir. İçinde bir gürüldü istimâ‘ olunur, ammâ kimesne ana dahi muttali‘ olamamışdır. Ol gâr ise Târîh-i Mıkdısî tahrîr etdiği üzre mukaddemâ tahrîr olunan İskender bu kal‘a-i Bitlîs'i muhâsara etdükde bu gârdan arı askeri çıkup İskender'i bozan zenbûr mağarasıdır. İlâ hâze'l-ân küşâde bâblı bir gâr-ı yetîmândır. Bu gâra bir merd girmeğe kâdir değillerdir. Hattâ Mihmân Kulı ve Seyf Alî nâm yârânlarımız ve huddâmlarımız ile bu gârı temâşâ ederken hân içre bir tula çapar lâşesi var idi. Ya‘nî bir zağar kelb leşi idi. Seyf Alî refîkimizin bir sefîh gulâmı bu gâr bir mu‘attal kehfdir, deyü kelbin leşin alup gârın kapusundan içeri niçe atdı ise ol ân tarfetü'l-ayn içre lâşe-i kelb-i bî-cânı taşra pâre pâre ve dilim dilim ve şilim şilim ve çilim çilim taşra atıldı. Hemân hakîrin aklı başından gidüp hândan taşra firâr etdim, ammâ zehrem çâk oldu. Andan,</span></p>

    <p class="iindekiler"><b class="calibre1"><span class="calibre27">Binâ-yı ibret-nümâ-yı râbi‘</span></b><span class="calibre27">: Bu hân-ı azîmi ve önündeki cisr-i kadîmi binâ eden Hümâ Hâtûn Sultân'dır kim Âl-i Abbâsiyân'ın ırk-ı tâhirinden Sultân Evhadullah'ın duhter-i pâkîze-ahteridir kim şehr-i Bitlîs'de niçe yüz hayrât-ı mütekâsireleri vardır. Ol hâtûn-ı Adeviyye'nin bir hayrât-ı ibret-nümâsı dahi oldur kim şehr-i Bitlîs'den cânib-i cenûba meyyâl dere aşağı giderken Kefindir kal‘ası kurbünde Deliklikaya nâm bir kaya-yı seng-i hârâda bir kapu vardır. Cemî‘i tüccârân ü züvvârân-ı seyyâhân-ı berr u bihâr bu bâbdan geçmeyince şehr-i Bitlîs'e gelemez ve kal‘a-i Hazzo'ya varamaz. Ol Deliklikaya mahalli evc-i âsumâna ser çekmiş çakmak taşından nişân verir bir seng-i hadîddir. Ol hâtûn-ı hümâcân niçe yüz aded hazîne-i mâl-ı firâvân sarf edüp bu seng-i hârâyı üstâd-ı kûhkenlere nakb etdirüp memerr-i nâs ve tarîk-ı âmm [u] hâss-ı ünâs etdirmişdir kim görenin aklı perîşân olur. Makdûr-ı beşer değildir. Bir kâr-ı akâriyetdir kim âdem dem-beste ve hayrân olur. Hattâ bu kapu mahallinde bir âdem hû deyü bir na‘ra etse cemî‘i dağlardan bir sâ‘ika-i mehîb istimâ‘ olunur kim âdem gaşş u mebhût olur. Ve bu Deliklikaya kapusundan aşağı âdem bakmağa cür’et idemez. Gûyâ câh-ı gayyâ ve derk-i esfeldir. Andan,</span></p>

    <p class="iindekiler"><b class="calibre1"><span class="calibre27">Manzara-i hâmis:</span></b></p>

    <p class="iindekiler">....................(2.5 satır boş)....................</p>

    <p class="Balk2">Şehr-i Bitlîs'de cereyân eden enhâr-ı firâvânı beyân eder</p>

    <p class="iindekiler"><span class="calibre27">Evvelâ cümle on yedi aded kayalı dereler ve uzlar içre cereyân eden yigirmi yedi aded uyûn-ı câriyelerdir. Bunlardan mâ‘adâ her derede üç yüz altmış aded kaynak-ı âb-ı hoş-nâb-ı berrâk add olunur. Ammâ her birinin tulû‘ [u] gurûbuyla beyân eylesek bir mücelled kitâb olur. Ancak kaynak ta‘bîr olunan uyûnlar cümle uyûn-ı sağîrelerdir. Lâkin,</span></p>

    <p class="Balk2">Nehir olmağa layık olan yigirmi yedi aded enhâr-ı zülâller beyân olunur</p>

    <p class="iindekiler"><span class="calibre27">Evvelâ zikri bâlâda sebkat eden <b class="calibre1">ayn-ı İskender</b>, kal‘anın cânib-i şarkîsine sehel karîb bir mesîregâh kayadan tulû‘ eder. Andan <b class="calibre1">ayn-ı Âvîh</b>, cebel-i Dehdîvân'dan hurûc edüp zeyl-i kal‘ada Hâtûniyye cisrinde ayn-ı İskender'e rîzân olur ve <b class="calibre1">Aynu'l-burut</b>, ayn-ı İskender'e munsabb olur ve <b class="calibre1">nehr-i Husul</b>, bir âb-ı zülâldir. Bu dahi ayn-ı İskender'e katılır ammâ kayalardan gelmek ile şiddet ile cereyân eder ve <b class="calibre1">ayn-ı Taklaban</b>, hânın buhayre yapduğu âb-ı nâbdır. (---) ve <b class="calibre1">Nakşot deresi</b> âb-ı nâbdır ve <b class="calibre1">nehr-i Karadere</b>, sehel şorcadır ammâ gâyet nâfi‘dir ve <b class="calibre1">Değirmân deresi</b> <b class="calibre1">ayn-ı Sendefe</b> derler. Beyne'l-hukemâ bir nâfi‘ sudur ammâ halk İskender aynı deyü anı medh ederler. Anın nef‘in İskender müşâhade etmiş, nûş edüp gitmiş, ammâ bu ayn-ı Sendefe'yi kırk gün nûş edenin derûnunda cemî‘i safrâ ve sevdâ ve balgam ve sâ’ir ahlâtları cümle mahv eder, serî‘u'l-hazm bir âb-ı revândır. Andan nehr-i,</span></p>

    <p class="iindekiler">....................(1.5 satır boş)....................</p>

    <p class="iindekiler"><span class="calibre27">Bu uyûn-ı câriyelerin her birinde birer hâssa vardır, ammâ ma‘lûmumuz olan bunlardır kim cümle bu merkûm nühûrlar şehr-i Bitlîs'in cânib-i erba‘asındaki kûh-ı bülendlerden tulû‘ edüp şehrin bâğ u bâğçe ve müşebbek bostânların ve cemî‘i hânedânların ve cümle cevâmi‘ ü hân u hammâmların saky edüp şehir içinden cereyân ederek Debbâğhâne önünden ubûr ederek cânib-i (---) <b class="calibre1">[226b]</b> garba cereyân eder.</span></p>

    <p class="iindekiler"><span class="calibre27">Bu mezkûr olan âb-ı hayâtlardan nûş eden eğer (hayvân) ve eğer hayvân insân eyle ten perver olur kim benî Âdem cüssedâr olup dilâver olur ve zenânesi gâyet hüsündâr olur ve hussânât-ı mu‘teberâtları lahm [u] şahm sâhibi olup pâdişâha lâyık atlar olur.</span></p>

    <p class="iindekiler"><span class="calibre27">El-hâsıl cemî‘i zî-rûh kısmı nûş edüp semîn ü cesîm olur ve bu uyûnlar ile reyy olan besâtînlerin sebzevâtları ter ü tâze olup gâyet latîf nebâtât [u] giyâhâtı olur. Ve bu nühûrlar cümle şehrin cânib-i garbında bir olup cereyân ederek ra‘d-vâr kayalar içre gürleyerek Kefindir kal‘asına varmazdan mukaddem cânib-i cenûbda bir azîm dere içre sapup cereyân ederek iki günde Hasankeyfâ kal‘asın zîrinde nehr-i Batmân'a, nehr-i Batmân dahi (---) (---) (---) nehr-i Şatt'a mahlût olur <i class="calibre2">ve's-selâm</i>.</span></p>

    <p class="iindekiler"><span class="calibre27">İnşâallah <i class="calibre2">Papa Monta Hey’eti</i> kitâbı tahrîr etdiğimizde böyle tahrîr oluna. <i class="calibre2">Allahümmü yessir bi'l-hayr ve'l-âfiye.</i> (---) (---) (---) (---) (---) (---)</span></p>

    <p class="Balk2">Der-beyân-ı lehce-i mahsûs-ı ıstılâhât-ı Ekrâd-ı kavm-i Ruzikiyân</p>

    <p class="iindekiler"><b class="calibre1"><span class="calibre27"> </span></b><span class="calibre27">Gerçi bunlar güzîde Ekrâd-ı atîklerdir ammâ bu kavmin mâbeynlerinde bir gûne fesâhat ü belâğat üzre nâzikâne tekellüm olunur ındiyyât elfâz-ı dürer-bârları vardır, anı gayrı diyâr Ekrâdları fehm idemez ammâ bunlar on iki lisân-ı Ekrâd'ı fasîh ü belîğ bilürler. Bitlîs hânı olan velîni‘metimiz Abdâl Hân, şu‘arâ-yı fusehâdan musannif ü mü’ellif ve her fünûnda Cemşîd-i hünerver bir server olmağile,</span></p>

    <p class="iindekiler"><span class="calibre27"> </span></p>

    <p class="iindekiler"><span class="calibre27"> </span></p>

    <p class="Balk5">Ruzikî kavminin lehce-i mahsûsaları olan niçe elfâz-ı dürer-bârların cem‘ edüp bir gûne musanna‘ tahmîs etmişdir kim anı beyân eder</p>

    <p class="metin3"><span class="calibre27">Tahmîs-i hân-ı âlîşân, be-lisân-ı Kürd-i Ruzikân, makâm-ı segâhda semâ‘î usûlde okunur.</span></p>

    <p class="metin3">Gönül şok-i rıhlet vejd ile şâr enbâr gelmişdir</p>

    <p class="iindekiler">Hobân kandîrden gökrûz olup bâzâra gelmişdir</p>

    <p class="iindekiler">Gamunla ten müşîr olmak dil-i bîmâra gelmişdir</p>

    <p class="iindekiler">Olup hâsâk bulan beş bây içün Timân'a gelmişdir</p>

    <p class="iindekiler">Hunâ nârıyla hârun olmadan bîzâra gelmişdir</p>

    <p class="metin3">Bu dil hânini lutfa eyleyüp cânun keremler yap</p>

    <p class="iindekiler">Eğer ihsân idersen bize hüsn-i harharın ber çap</p>

    <p class="iindekiler">Aceb mi haccahîr olsam ki zülfün itdi bir kullap</p>

    <p class="iindekiler">Meni beçkîr idüpdür cân ki hicrân sen çalarsın çap</p>

    <p class="iindekiler">Aceb batlu diyerse poh olup gülzâre gelmişdir</p>

    <p class="metin3">Başına müdde-i sardı bahruk döndü errâke</p>

    <p class="iindekiler">Göricek cehresin pâk etmek içün koydu hârâke</p>

    <p class="iindekiler">Cela gozlık ve çıh turluk ider bak imdi nâ-pâke</p>

    <p class="iindekiler">Rakib-i dil-vesîd cânâ olup lâkût-ı hem lâke</p>

    <p class="iindekiler">Anınla hâb iderdi dün bugün inkâra gelmişdir.</p>

    <p class="metin3">Gönîzik eyleyüp bâd ol rakîbe urdı bir şeyhhîk</p>

    <p class="iindekiler">Acâ’ib pürbetür olup misâl-i dîkdike hattîk</p>

    <p class="iindekiler">Bakup tıklîzına yüzün çevirdîri idüp pıhhık</p>

    <p class="iindekiler">Bî-hamdi'lleh çıkarmış sarîk ulu müddeî şıttîk</p>

    <p class="iindekiler">Celâz olsa aceb mi her belâ ağyâra gelmişdir.</p>

    <p class="metin3">Giyüp eğnine çındırla palâs pohunu ol sehhâr</p>

    <p class="iindekiler">Kinâf-ı kûgâ gör göt var gibi gelmiş kim ol deyyâr</p>

    <p class="iindekiler">Çîz u çızhûş s.kişli hılverik hey’etli ol murdâr</p>

    <p class="iindekiler">Bu şekkâl ile pâre sürünür horsik gibi ağyâr</p>

    <p class="iindekiler">Bu eşkâl-i aceblûs yine kim mekkâre gelmişdir.</p>

    <p class="metin3">Gönül tâ pak tene çayhîl bağla deşte-i zülfün</p>

    <p class="iindekiler">Koma şûr-ı tiyek-veş hângâlde deste-i zülfün</p>

    <p class="iindekiler">İdüp boynuma beşâret tanba lûzim beste-i zülfün</p>

    <p class="iindekiler">Bana lenbâk ile cimtız itme deste-i zülfün</p>

    <p class="iindekiler">Gönül güllâb-eser celmurdaki pâzâra gelmişdir</p>

    <p class="metin3">Nepük idüp yüzine silköven sürdi o bî-ârın</p>

    <p class="iindekiler">Lülü cürcân ne lâzımdır ola eğlende ol hârın</p>

    <p class="iindekiler">Başına gühîk,i şinbûri hırgû tolı murdârın</p>

    <p class="iindekiler">Meğer tığrık idüpdür gövgüsengi var mı ahbârın</p>

    <p class="iindekiler">Göçürgân sûretinde ya‘ni kim esrâra gelmişdir</p>

    <p class="metin3"><span class="calibre27">Temme muhammes-i benâm.</span></p>

    <p class="Balk5">Ba‘zı lûgatlarının tercümesin beyân eder</p>

    <p class="Balk5"> </p>

    <p class="metin4"><span class="calibre27">Evvelâ</span></p>

    <table border="0" cellpadding="0" cellspacing="0" class="MsoNormalTable2">
      <tbody class="calibre11">
        <tr class="calibre12">
          <td class="calibre77" colspan="2" valign="top" width="71">
            <p class="metin5"><i class="calibre2"><span class="calibre10">vejd</span></i><span class="calibre10"><br class="calibre23"/>
            bir hâlet</span></p>
          </td>

          <td class="calibre78" colspan="10" valign="top" width="79">
            <p class="metin5"><i class="calibre2"><span class="calibre10">şar enbâr<br class="calibre23"/></span></i> <span class="calibre10">sema etmek</span></p>
          </td>

          <td class="calibre79" colspan="14" valign="top" width="171">
            <p class="metin5"><i class="calibre2"><span class="calibre10">hoban kandîr<br class="calibre23"/></span></i> <span class="calibre10">bostân bozuntusu fenâ hıyar</span></p>
          </td>

          <td class="calibre80" colspan="4" width="18">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre77" colspan="2" valign="top" width="71">
            <p class="metin5"><i class="calibre2"><span class="calibre10">bermişiz</span></i><span class="calibre10"><br class="calibre23"/>
            (...) olmuş</span></p>
          </td>

          <td class="calibre81" colspan="21" valign="top" width="173">
            <p class="metin5"><i class="calibre2"><span class="calibre10">hasaki polâd peş</span></i><span class="calibre10"><br class="calibre23"/>
            mariz olup şişmiş kimsene</span></p>
          </td>

          <td class="calibre82" colspan="3" valign="top" width="76">
            <p class="metin5"><i class="calibre2"><span class="calibre10">haralık<br class="calibre23"/></span></i> <span class="calibre10">yanmış</span></p>
          </td>

          <td class="calibre80" colspan="4" width="18">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre77" colspan="2" valign="top" width="71">
            <p class="metin5"><i class="calibre2"><span class="calibre10">hopân<br class="calibre23"/></span></i> <span class="calibre10">vîrân</span></p>
          </td>

          <td class="calibre83" colspan="12" valign="top" width="92">
            <p class="metin5"><i class="calibre2"><span class="calibre10">çank<br class="calibre23"/></span></i> <span class="calibre10">bağçe</span></p>
          </td>

          <td class="calibre84" colspan="12" valign="top" width="158">
            <p class="metin5"><i class="calibre2"><span class="calibre10">hüsn-i hır hır<br class="calibre23"/></span></i> <span class="calibre10">kemâlin bulmuş meyve</span></p>
          </td>

          <td class="calibre80" colspan="4" width="18">
            <p class="MsoNormal3"> </p>
          </td>
        </tr>

        <tr class="calibre12">
          <td class="calibre35" colspan="7" valign="top" width="107">
            <p class="metin5"><i class="calibre2"><span class="calibre10">bir çap<br class="calibre23"/></span></i> <span class="calibre10">bir şinik</span></p>
          </td>

          <td class="calibre35" colspan="12" valign="top" width="107">
            <p class="metin5"><i class="calibre2"><span class="calibre10">çiçi hız<br class="calibre23"/></span></i> <span class="calibre10">pervazlanmış</span></p>
          </td>

          <td class="calibre35" colspan="7" valign="top" width="107">
            <p class="metin5"><i class="calibre2"><span class="calibre10">kullâb<br class="calibre23"/></span></i> <span class="calibre10">kemend</span></p>
          </td>

          <td class="calibre80" colspan="4" width="18">
            <p class="MsoNormal3"> </p>
          </td>
        </tr>
      </tbody>
    </table>
  </div>
</body>
</html>