<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>EVL‹YÂ ÇELEB‹ SEYAHATNÂMES‹</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre" >
  <div class="WordSection">
    <div class="calibre9">
      <p class="metin"><b class="calibre1"><span class="calibre18">Menzil-i karye-i Dorojvenik:</span></b> <span class="calibre18">Bu karyeye gelince 19 sâ‘atde on beşe karîb ma‘mûr kurâlar ubûr etdik.</span></p>

      <p class="metin"><span class="calibre18">Andan nehr-i Kamaniçse'yi cisirden geçüp bu dahi cânib-i şimâle akup Belgrad yolu üzre nehr-i Morava'ya karışır.</span></p>

      <p class="metin"><span class="calibre18">Andan yine cânib-i cenûba dağlar aşup ve ma‘mûr kurâlar geçüp ve nehr-i Işkırapiş geçüp bu nehir Pojagacık dibinde nehr-i Öziçe'ye karışup ikisi bir olup Çaçka kasabası kurbunda nehr-i Morava'ya mahlût olur. Andan,</span></p>

      <p class="metin"><b class="calibre1"><span class="calibre18">Menzil-i karye-i Dobrodo:</span></b> <span class="calibre18">Bu dahi Bulgar köyüdür, ammâ Öziçe kal‘ası hükmündedir, lâkin Belgrad'dan bu mahalle gelince üç yüz pâre âbâdân kurâlar geçdik. Cümlesi ve bu mahalle karîb Öziçe şehri bile cümle Semendire sancağı hükmünde ma‘mûr kurâlardır.</span></p>

      <p class="metin"><span class="calibre18">Andan yine semt-i cenûba giderken <b class="calibre1">karye-i Tivirdik'</b>i ve <b class="calibre1">şehr-i Öziçe</b>'yi dağlar içre sağ tarafımızda bırağup 13 sâ‘atde gidüp,</span></p>

      <p class="metin"><b class="calibre1"><span class="calibre18">Menzil-i karye-i Umaniçse:</span></b> <span class="calibre18">Sâfî Sırf ve Bulgar kefereleridir.</span></p>

      <p class="metin"><span class="calibre18">Andan Tornik yaylasın aşup nehr-i Voça'yı geçüp bu nehir tâ İştavna dağlarından enüp Pirboy hânına karîb nehr-i Lim'e Lim dahi Arnavudluk içinde Plav kal‘asından gelüp kal‘a-i Bosna Vişegradı kurbunda nehr-i Drin'e ve Drin, nehr-i Sava'ya ve Sava Belgrad kal‘ası dibinde nehr-i Tuna'ya mahlût olur.</span></p>

      <p class="metin"><span class="calibre18">El-hâsıl Tornik yaylasın ve Yablaniçse yaylasın aşup nehr-i Lim kenârınca 5 sâ‘at gidüp Vilâyet-i Hersek'de,</span></p>

      <p class="metin"><b class="calibre1"><span class="calibre18">Kasaba-i Roda:</span></b> <span class="calibre18">Sağ cânibimizde dağlar içre nehr-i Lim kenârında kalup uğramadık. Anı geçüp nehr-i Lim'i gemi ile karşu tarafa selâmetle geçüp,</span></p>

      <p class="metin"><b class="calibre1"><span class="calibre18">Menzil-i kasaba-i Pirboy:</span></b> <span class="calibre18">Hersek sancağında bin hâneli câmi‘ ve hân ve hammâmlı ve birkaç dükkânlı rabta-i zîbâdır. Sene-i sâbıkada Bosna'dan Rûmeli'ne giderken kal‘a ve kasabası memdûhdur. Andan,</span></p>

      <p class="metin"><b class="calibre1"><span class="calibre18">Kal‘a-i Kon:</span></b> <span class="calibre18">Bir kûh-ı ser-bülendde görünüp ubûr etdik. Andan cânib-i cenûba kal‘a-i Pirepol dahi sağda kalup 15 sâ‘atde,</span></p>

      <p class="metin"><b class="calibre1"><span class="calibre18">Menzil-i kurb-ı kal‘a-i Mileşova:</span></b> <span class="calibre18">Mileş Ova dahi yazmışlar. Bu kal‘adan ba‘îd meks etmek ile temâşâ edemedim. Andan (---) (---) (---) (---) (---) (---) <b class="calibre1"><i class="calibre2">[33a]</i></b></span></p>

      <p class="metin"><span class="calibre18">Andan Kırraba yaylasın yüz bin renc [ü] anâ çekerek aşup 9 sâ‘atde,</span></p>

      <p class="metin"><b class="calibre1"><span class="calibre18">Sitâyiş-i kasaba-i Tiran:</span></b> <span class="calibre18">Ohri sancağı hâkinde voyvadalıkdır ve yüz elli akçe kazâdır, şehri bir vâsi‘ sahrâda câmi‘leri ve hân u hammâmları ve çârsû-yı bâzârı ve bâğ u bâğçesi bî-hisâbdır ve cümle imârâtları serâpâ kiremit örtülü hayrât [u] hasenâtdır.</span></p>

      <p class="metin">.................. (2.5 satır boş)....................</p>

      <p class="metin"><span class="calibre18">Andan nehr-i Mati'yi atile ubû[r] etdik. Bu nehir Omoras(?) dağlarından gelüp Ohri buheyresine karışır. Andan cânib-i garba gidüp,</span></p>

      <p class="metin"><b class="calibre1"><span class="calibre18">Menzil-i karye-i Omoras:</span></b> <span class="calibre18">Bu dahi Ohri toprağında kasaba-misâl üç yüz hâneli câmi‘ ve hân u hammâmlı bir ma‘mûr Arnavud köyüdür ve bâğ u bâğçeleri vâfirdir ve re‘âyâları cümle kâfirdir ve avretleri cümle sâhirdir.</span></p>

      <p class="metin"><span class="calibre18">Andan yine 9 sâ‘at gidüp,</span></p>

      <p class="metin">.................. (2 satır boş)....................</p>

      <p class="Balk3">Evsâf-ı kal‘a-i atîk Leş</p>

      <p class="metin"><span class="calibre18">Lisân-ı Arnavud'da <i class="calibre2">Leş</i> derler, ammâ sene 883 târîhinde bu kal‘ayı Ebü'l-feth Gâzî İskenderiyye gazâsına giderken Venedik Firengi elinden alırken usret çeküp,</span></p>

      <p class="metin"><span class="calibre18">"Bu kal‘a leys gibidir, ya‘nî arslan gibidir" deyü nutk etdiklerinde ba‘de'l-feth ismine kal‘a-i Leys dediler, galat-ı meşhûr evlâ olmağile Leys'den galat efvâh-ı nâsda Leş kal‘ası dediler.</span></p>

      <p class="metin"><span class="calibre18">Ebü'l-feth Gâzî tahrîri üzre Rûmeli eyâletinde Dukagin sancağı hâkinde voyvadalıkdır. Muhtesibi ve nâ’ibi ve bâcdârı ve kal‘a dizdârı ve (---) aded hisâr neferâtları vardır.</span></p>

      <p class="metin"><span class="calibre18">Kal‘ası nehr-i Drin kenârında bir kaya üzre şekl-i murabba‘ bir küçük sûr-ı üstüvâr-ı musanna‘dır, ammâ ma‘mûr değildir, lâkin Venedik Firengistânı'nın serhad kal‘alarındandır. Bânîsi yine Venedik Pirinc-pirimleridir.</span></p>

      <p class="metin"><span class="calibre18">Bu şehrin cümle Arnavud gâzîleri dâ’imâ firkatelere süvâr olup Venedik diyârların ve İşpanya'nın Pulya yakaların yaka yıka mâl-ı ganâ’imler alup küffârın esîrleri ve leşlerin kal‘a-i Leş'e getirüp nehr-i Drin'e atarlar. Bu kal‘a Venedik körfezi deryâsına (---) ba‘îd yerdir ve nehr-i Drin (---) dağlarından çıkup cânib-i kıbleye akup bu körfez sâhilinde Sincivan limanı kurbunda Körfez denizine mahlût olur.</span></p>

      <p class="metin"><span class="calibre18">Cümle (---) aded mihrâbdır.</span></p>

      <p class="metin">.................. (1.5 satır boş)....................</p>

      <p class="metin"><span class="calibre18">Ve cümle (---) aded medresedir. (---) (---) (---) (---) (---) (---) (---) (---) (---) Ve cümle (---) tekyedir. Ve cümle (---) aded mektebdir. (---) (---) (---) (---) Ve cümle (---) aded hândır. (---) (---) (---) (---) Ve cümle (---) hammâmdır. (---) (---) (---) Ve cümle (---) aded dükkândır. (---) (---) Ve cümle (---) aded kiremit örtülü bâğlı ve bâğçeli vâsi‘ serhad evleridir, ammâ kal‘a içinde evleri azdır ve bâğçeleri yokdur, ammâ cebehânesi çokdur ve şâhâne serâmed balyemez topları ve mehterhânesi vardır.</span></p>

      <p class="metin">.................. (2 satır boş)....................</p>

      <p class="metin"><span class="calibre18">Andan cânib-i garba Drin nehrin geçüp,</span></p>

      <p class="Balk">Evsâf-ı kal‘a-i İskenderiyye</p>

      <p class="metin"><span class="calibre18">İbtidâ bânîsi İskender-i Zülkarneyn binâsı olduğıyçün İskenderiyye derler. Ba‘dehu İşpanya hâkimi destine girüp dahi tevsî‘ edüp ba‘dehu Pulya kral elinden Venedik Pirinc-pirimleri bu kal‘aya mâlik olup Üsküp ve Priştine ve Vuçitrin câniblerin nehb ü gârete başlayınca Ebü'l-feth'e bu ahbâr-ı mûhiş geldikde hemân niyyetü'l-gazâ deyüp İskenderiyye üzr[e] cüyûş-ı bî-hadd [ü] bî-[pâ]yân ile gelüp kırk gün kırk gece muhâsara eyleyüp sene 883 târîhinde cebren ve kahren Ebü'l-feth Sultân Mehemmed Gâzî dest-i Venedik'den feth edüp Rûmeli eyâletinde başka sancakbeği tahtı edüp ibtidâ fetihde (hâlâ Yûsuf) <b class="calibre1"><i class="calibre2">[33b]</i></b> sancak hâkimi olan Mehemmed Paşa'nın ceddi Yûsuf Beğ mîr-i livâ olup ocaklık ihsân olunduğundan hâlâ hâkimlerine Yûsuf Beğ oğulları derler.</span></p>

      <p class="metin"><span class="calibre18">Bu hakîre beğ istikbâle çıkup bizi derûn-ı kal‘ada dizdâr (---) Ağa hânesine kondurup Melek Paşa efendimin mektûb-ı mahabbet-uslûbların verüp kırâ’at etdikde vâfir sürûr [u] hübûr eder şeklin gösterüp,</span></p>

      <p class="metin"><span class="calibre18">"İnşâallâh on güne dek karz-ı hasen deynimizi dînimiz hakkıyçün edâ edüp sizi yollar" deyü hakîre hammâm–bahâ bir kîse ve bir kat libâs ihsân etdi. Ve otuz aded refîklerime ve hüddâmlarıma onar guruş in‘âm edüp her bâr şeref-i sohbetleriyle müşerref olup kâhîce Busatlar nâm karyede Yûsuf Beğzâde sarâylarına gidüp zevk ü safâlar ederdik, ammâ dâ’imâ İskenderiyye'ye gelirdik, zîrâ Venedik kâfirinin isyân [u] tuğyânları var idi.</span></p>

      <p class="metin"><span class="calibre18">Evvelâ Âl-i Osmân devletinde İskenderun üçdür, biri budur kim buna Arnavud İskenderiyyesi derler; biri Akdeniz kenârında Haleb'e arayatı Haleb iskelesidir, ana İskenderun derler; biri Mısır İskenderiyyesidir, ammâ lisân-ı Yûnâniyân'da buna Aleksandire Pırgaz derler. <i class="calibre2">Purgaz</i> Urûmca kal‘a demekdir; ya‘nî İskender kal‘ası derler.</span></p>

      <p class="metin"><span class="calibre18">Hâlâ beğinin kanûn-ı Süleymân Hân üzre hâss-ı hümâyûnu 459.200 akçedir ve ze‘âmeti 19 ve cümle tîmârı 205. Kanûn üzre üçer bin akçede bir cebelüleri ile alaybeği ve çeribaşı ve subaşısı ve paşasının askeriyle cümle dörd bin aded güzîde yarar askeri vardır. Me’mûr oldukları sefere Rûmeli vezîriyle yâhûd mîr-i livâlarıyla sefer eşerler. Hattâ cümle gâzîleri bizimle Erdel gazâlarında bile idiler, hakkâ ki şecî‘ u fetâ askerdir.</span></p>

      <p class="metin"><span class="calibre18">Bu livâdan paşasına kırk kîse hâsıl olup bin aded yiğit ile bu sancağı hıfz [u] hırâset eder. Hâkim-i şer‘-i Resûl-i mübînden şeyhülislâmı ve nakîbü'l-eşrâfı ve a‘yân-ı kibâr-ı kübbâr eşrâfı ve yüz elli akçe pâyesiyle kadısı ve sipâh kethudâyeri ve yeniçeri serdârı ve kal‘a dizdârı ve kal‘a neferâtları ve muhtesibi ve voyvadası ve bâcdârı ve mi‘mârı ve şehir kethudâsı ve harâc emîni vardır.</span></p>

      <p class="metin"><b class="calibre1"><span class="calibre18">Eşkâl-i kal‘a-i İskenderiyye:</span></b> <span class="calibre18">Buheyre-i azîm Boyana nâm bir gölün sâhilinde bir sarp kaya-i âlî üzre çâr-kûşeden tûlânîce ve muharrefçe vâkı‘ olmuş şeddâdî seng-tırâş bir sûr-ı savaşdır kim aslâ havâlesi yok bî-hâ’il ve bî-gâil kal‘a-i kâmildir, lâkin küçükdür, ammâ sa‘b ve metîn hisâr-ı bî-bedeldir. Boyana gölü tarafında ve gayride handakı yokdur, burc [u] bârûları ve dendân-ı bedenleri çokdur. Cümle iki kapusu vardır, biri gün doğusu tarafına, biri Küçük Ova'ya nâzırdır, bu kapu içre <b class="calibre1">ziyâret-i Muyo Baba Sultân</b> medfûndur.</span></p>

      <p class="metin"><span class="calibre18">Ve derûn-ı hisârda evler azdır, ancak Sultân Mehemmed câmi‘i kiremit ile mestûr tarz-ı kadîm câmi‘-i pür-nûrdur. Ve yedi sekiz sarnıçları var, bârân-ı rahmet ile memlûdur. Ve kal‘adan Boyana gölüne enecek su yolları vardır kim ahâlî-i kal‘a bilir, taşrada düşman göremez mestûr su yollarıdır, hîn-i muhâsarada anlardan su alırlar, ammâ bu kal‘ada dükkânlar yokdur, ancak yüz aded neferât hânecikleri ve buğday anbârları vardır, ammâ cebehânesi ve şâhâne topları vardır, lâkin Boyana gölü aşırı Torondoş dağından bu kal‘ayı döğdüğü dağ sehel bu kal‘aya havâledir, ammâ kırkar karış top-ı kal‘a-kûp-ı tavîl lâzımdır; eğer küçük toplar ise bu kal‘aya ol havâleden zarar yokdur, zîrâ arada göl vardır. Ve kal‘a dibinde kayalar kenârında Boyana gölü içre çam direkleri üzre balık dalyanları var, başka emânetdir kim kal‘a kulu aklâmıdır.</span></p>

      <p class="evliyasatr1">.................. (1 satır boş)....................</p>

      <p class="Balk2">Evsâf-ı varoş-ı kal‘a-i İskenderiyye</p>

      <p class="metin"><span class="calibre18">Cümle bin sekiz yüz aded tahtânî ve fevkânî hadîka-i ravza-i rıdvân misilli bâğ u bâğçeli kiremit ve kayağan örtülü kârgîr binâ-yı metîn ve hânedân-ı müslimîn ve sükenâ-yı muvahhidîndir. Ve cümle 15 mahalledir, Evvelâ Bâyezîd Hân mahallesi ve Ali Beğ mahallesi ve Hüseyin Beğ mahallesi ve İskelebaşı mahallesi ve Müftî mahallesi ve Kara Hasan mahallesi ve varoşda bâzâr başında Mahkeme mahallesi ve (---) (---) (---) (---) (---) (---) (---) (---)</span></p>

      <p class="Balk">Sitâyiş-i cevâmi’hâ-yı muvahhidîn</p>

      <p class="metin"><span class="calibre18">Cümle on bir mihrâbdır. Evvelâ çârsû başında <b class="calibre1">Sultân Bâyezîd-i Velî câmi‘i</b>, önünde bir kuyusu âb-ı {hayâtdır kim demir zincîri} var kim gayri câmi‘ler buna göre değil, kiremitli ve cemâ‘at-i kesîreye mâlik câmi‘-i pür-nûrdur; Ali Beğ mahallesinde <b class="calibre1">Hüseyin Beğ câmi‘i</b>; İskele-başında <b class="calibre1">Müftî câmi‘i</b>; [ve] <b class="calibre1">Kara Hasan câmi‘i</b> meşhûr u ma‘mûr ve kiremit ile mestûr câmi‘i- pür-nûrlardır.</span></p>

      <p class="metin"><span class="calibre18">Bunlardan mâ‘adâ yetmiş aded mesâcid-i mü’minândır. Evvelâ (---) (---) (---) (---) (---) (---) (---) (---) (---) (---) (---) <b class="calibre1"><i class="calibre2">[34a]</i></b></span></p>

      <p class="metin"><span class="calibre18">Ve Cümle yedi aded medrese-i âlimândır, her câmi‘de birer medrese mukarrerdir, ammâ mahsûs dârü'l-kurrâ ve dârü'l-hadîs yokdur.</span></p>

      <p class="metin"><span class="calibre18">Ve cümle (---) mekteb-i tıflân-ı ebcedhândır. (---) (---) (---) (---) (---) (---) (---) (---) (---) (---) (---) (---) (---)</span></p>

      <p class="metin"><span class="calibre18">Cümle altı aded tekye-i ehl-i tarîk-i dervîşândır. (---) (---) (---) (---) (---) (---) (---) (---) (---)</span></p>

      <p class="metin"><span class="calibre18">Ve cümle (---) aded hân-ı hâcegândır. Cümleden Ulama Paşa hânı metîn ü müstahkemdir ve cemî‘i zî-kıymet eşyâlar bu vekâlede bulunur.</span></p>

      <p class="metin"><span class="calibre18">Ve cümle bir aded mükellef hammâm-ı tâhirândır, ammâ gâyet müferrih ve hoş-havâ ve hûb-binâ bir hammâm-ı rûşinâdır, suyu dollâb ile Boyana {gölünden çekilir}.</span></p>

      <p class="metin"><span class="calibre18">Ve cümle beş yüz aded çârsû-yı bezzâzistândır, cemî‘i ehl-i sanâyi‘ mevcûddur, ammâ göl tarafında balık bâzârı ma‘mûr u müzeyyendir.</span></p>

      <p class="metin"><b class="calibre1"><span class="calibre18">Sitâyiş-i libâs-ı merd-i meydân:</span></b> <span class="calibre18">Cümle çuka esbâblar geyüp sıkma kopçalı çakşır ve teybend harîr kuşak ve kubâdî pâbuç ve başlarında semmûr Arnavud kalpakları geyerler; ulemâsı ve levendâtları kortela bıçak taşıyup yiğitleri kılıç ve kalkan ile dâ’im gezerler.</span></p>

      <p class="metin"><b class="calibre1"><span class="calibre18">Der-beyân-ı libâs-ı zenân-ı mü’eddebân:</span></b> <span class="calibre18">Cümle havâtînleri çuka ferrâceler geyüp başarına bostâncı külâhı gibi bir acîbe-likâ tâkıye geyüp üzerlerine beyâz izâr u dülbend örtünüp sarı iç edik ve pâbuç geyerler, ammâ gâyet mü’eddebe gezerler. (---) (---)</span></p>

      <p class="metin"><b class="calibre1"><span class="calibre18">Der-fasl-ı esmâ-i râcilân</span></b><span class="calibre18">:</span></p>

      <p class="metin">.................. (2/3 satır boş)....................</p>

      <p class="metin"><b class="calibre1"><span class="calibre18">Der-ayân-ı esmâ-i zenân:</span></b></p>

      <p class="metin">.................. (2/3 satır boş)....................</p>

      <p class="metin"><b class="calibre1"><span class="calibre18">Der-medh-i mahbûbe-i mahbûbân:</span></b> <span class="calibre18">Eğer bintân u püserânları ol kadar sîm-endâm ve gül-fâm mahbûb u mahbûbeleri olur kim cümle gül-çehrelerdir.</span></p>

      <p class="metin"><b class="calibre1"><span class="calibre18">Tavsîf-i âb [u] hevâ-yı câvidân:</span></b> <span class="calibre18">Âb [u] hevâsı ol kadar latîfdir kim cemî‘i halkı yetmişe seksene yetmiş dahi kuvvet-i kuvâları henüz gitmemiş.</span></p>

      <p class="metin"><b class="calibre1"><span class="calibre18">Ta‘rîf-i zülâl-i âb-ı hayvân:</span></b> <span class="calibre18">Bir tarafında nehr-i Drin ki gûyâ mâ-i Kevser'dir, bir yanındaki Boyana gölü suyudur kim gûyâ <i class="calibre2">şarâb[en] tahûr'</i>dur.</span></p>

      <p class="metin"><b class="calibre1"><span class="calibre18">Ekâlîm-i arz-ı beled-i büldân:</span></b></p>

      <p class="metin">.................. (3/4 satır boş)....................</p>

      <p class="metin"><b class="calibre1"><span class="calibre18">Der zikr-i tâli‘-i amâristân:</span></b></p>

      <p class="metin">.................. (3/4 satır boş)....................</p>

      <p class="metin"><b class="calibre1"><span class="calibre18">Bî-medh-i kenîse-i râhibân:</span></b></p>

      <p class="metin">.................. (3/4 satır boş)....................</p>

      <p class="metin"><b class="calibre1"><span class="calibre18">Ta‘rîf-i hubûbât [u] nebâtât:</span></b></p>

      <p class="metin">.................. (3/4 satır boş)....................</p>

      <p class="metin"><b class="calibre1"><span class="calibre18">Der-medh-i memdûhât-ı sanâyi‘ât:</span></b></p>

      <p class="metin">.................. (3/4 satır boş)....................</p>

      <p class="metin"><b class="calibre1"><span class="calibre18">Der-medh-i et‘âm-ı me’kûlât:</span></b></p>

      <p class="metin">.................. (3/4 satır boş)....................</p>

      <p class="metin"><b class="calibre1"><span class="calibre18">Sitâyiş-i müsmirât-ı mu‘teberât:</span></b></p>

      <p class="evliyasatr2">.................. (3/4 satır boş)....................</p>

      <p class="metin"><b class="calibre1"><span class="calibre18">Güzîde-i envâ‘-ı meşrûbât:</span></b></p>

      <p class="evliyasatr2">.................. (3/4 satır boş)....................</p>

      <p class="Balk7">Der-beyân-ı ibret-nümâ-yı yed-i kudret-i imârât</p>

      <p class="metin"><span class="calibre18">Ol Hallâk-ı âlemin yed-i kudretiyle bu şehrin buheyresi içre yedi aded küçük ve büyük çemenzâr cezîrecikler var kim bu buheyre-i kebîrenin vasatında cezîrecikler halk olmuş, her biri bir harman ve iki ve üç ve beş harman cirmi kadar cezîreciklerdir. Ba‘zı senelerde her kankı rûzgâr-ı zor-kâr-ı şedîd eserse ol cezîreler yerlerinden hareket edüp bir semt-i âhara gider, ba‘zı mevsimde mezkûr cezîreler buheyrenin vasatında birbirlerine râst gelüp muttasıl olurlar ve her birinde gûnâ-gûn hurde fidânlar ve çemenzâr yerler var ve ba‘zı ahâlî-i vilâyet teferrüc içün bu cezîreciklere kayıklar ile varup ayş [ü] nûş ederler. Eğer bir rûzgâr-ı gâlib eserse cezîrelerin yâ biri yâ ikisi yerinden hareket edüp buheyre üzre üstünde âdemler ile bir cânibden bir cânibe seyerân u deverân eder, gûyâ serîr-i bârgâh-ı Hazret-i Süleymân'dır, halk bu cezîre hareketlerinden safâ edüp,</span></p>

      <p class="metin"><span class="calibre18">"Zamânımızda şöyle oldu" deyü tefâhur kesb ederler, aslâ bir kimseye zarar isâbet etmez, ilâ-mâşâ’allâh bu cezîrecikler böyle halk olunmuşdur</span> <a class="pcalibre pcalibre1" id="_ftnref13"></a><a class="pcalibre pcalibre1" href="Evliya_Celebi_Seyahatnamesi_6._Kitap_split_021.htm#_ftn13" title=""><span class="MsoFootnoteReference"><sup class="calibre16"><span class="calibre22">[13]</span></sup></span></a><span class="calibre18">.</span></p>

      <p class="metin"><span class="calibre18">Ammâ "Gâyetü'l-gâye rûzgâr-ı rîh-ı sarsar kâr-ı şedîd olursa ol cezîreler hareket eder, yohsa değme rûzgâr ile hareket etmez" deyü nakl ederler, ammâ bu hakîr bu İskenderiyye'de iken niçe kerre rîh-i azîmler esdi, ammâ cezîre-i mezbûrelerin harekâtların görmedim, ammâ sekenâtların her bâr gördüm, lâkin takrîr olunan mâzî hâli ihtiyâr kimesnelerden su’âl etdim,</span></p>

      <p class="metin"><span class="calibre18">"Belî Sultân Osmân Hotin seferine gitdiği sene bir azîm şiddet-i şitâ olup rîh-i şedîdler esüp İslâmbol <b class="calibre1"><i class="calibre2">[34b]</i></b> boğazı donduğu sene bu şehirde rûzgâr-ı zor-kârdan kıyâmetler kopup evler yıkılup dıraht-ı müntehâlar kökünden çıkup havâda her ağaç peftere gibi uçduğu sene bu cezîrecikler kırk elli gün bu Boyana gölü üzre serserî gezüp şinâverlik edüp gâh şimâle ve gâh cenûba ve gâh şarka ve garba gezerlerdi" deyü zâl-ı zamâne pîr-i fânîler ve kâr-âzmûde-i cihân-bînler böyle hikâye eylediler, <i class="calibre2">ve's-selâm</i>. (---)</span></p>

      <p class="Balk">Sitâyiş-i buheyre-i âb-ı zülâl-i Arnavud İskenderiyyesi</p>

      <p class="metin"><span class="calibre18">Bu buheyre-i âb-ı zülâl İskenderiyye kal‘ası dibinde Boyana gölü nâmıyla şöhre-i şehr olmuş bir lezîz âb-ı hayât göldür, dâ’iren-mâdâr cirmi on bir mîl-i kebîrdir ve şarkdan garba tûlânîce vâkı‘ olup Ebü'l-feth Mehemmed Hân bu kal‘ayı döğ(dü)düğü havâle olan Boyana gölü aşırı Torondoş dağı bir top menzili karşu yakındır, mâ‘adâ kenârları ba‘îd bir uzunca halk olmuş şehd-i zülâlden nişân verir bir halîcdir kim yine kal‘a karşusındaki Torondoş dağında başı vardır, andan çıkar; bir teferrücgâh-ı ferah-fezâ yerdir.</span></p>

      <p class="metin"><span class="calibre18">Bu mahalden aşağı bu buheyrenin ayağı dörd sâ‘at cânib-i garba akup giderek niçe bâğ u besâtînleri rey ederek körfez deryâsına mahlût olur. Ve kal‘anın mebnî olduğu kayaların dibinde on aded balık dalyanları var, cümle mîrîdir, bu dalyanlarda ve gölde sayd olunan mâhîler cümle emîn tarafından zabt u rabt olunup mâlı kal‘a neferâtlarının aklâmıdır ve câmi‘-i selâtînlerin e'imme ve hutebâlarının vazîfe-i mu‘ayyeneleri bu dalyanların mahsûlünden verilir.</span></p>

      <p class="metin"><span class="calibre18">Ve ol kadar mâhî-i münakkaş-ı gûnâ-gûnlar çıkar, hadd [ü] hisâbın Hudâ bilüp cihânı dutar. Evvelâ pisi balığı ve sazan balığı ve levrek balığı ve kefal balığı aşağı deryâdan gölün ayağıyla gelir ve niçe bin elvân mâhî-i gûnâ-gûnun envâ‘ı bu gölde mevcûddur.</span></p>

      <p class="metin"><span class="calibre18">Bâ-husûs bu İskenderiyye halîcinde çıkan yılan balığı ne Gölikesri'de ve ne Ohri'de ve ne Beşik göllerinde çıkmak ihtimâlleri yokdur, bu İskenderiyye buheyresinde çok çıkar ve semîn ü lezîz olup balığı misk gibi kokar. Bu râyiha-i tayyibe dahi bir diyâr göllerinin mâhîlerine mahsûs değildir, illâ bu İskenderiyye balığına mahsûsdur. Ve gâyetü'l-gâye nâfi‘ yılan balığıdır kim dünyâda nazîri yokdur, hummaya ve ağrı hastalığına mübtelâ olan kimesneler bu yılan balığın pişirüp yeseler yâhûd başın kendüde götürseler bi-emrillâhi Ta‘âlâ ısıtmadan ve ağrı hastalığından halâs olup şifâ bulur, tâ bu mertebe nâfi‘ yılan balığı olur kim İskenderiyye şehrinde humma ve ağrı hastalığı olmazdır.</span></p>

      <p class="metin"><span class="calibre18">Ve bu buheyrenin âb-ı nâbın dâ'imâ nûş edenin tabî‘ati müleyyen olup sevdâ ve safrâ ve balgam ve sudâ‘ ve kabz u inhidâr misilli emrâz-ı muhtelifelerden halâs olur, tâ bu mertebe suyu dahi nâfi‘dir.</span></p>

      <p class="evliyasatr2">.................. (1 satır boş)....................</p>

      <p class="Balk">Der-beyân-ı kâr [u] kisb-i ahâlî-i vilâyet</p>

      <p class="metin"><span class="calibre18">Bir sınıfı buheyresinde sayyâd-ı mâhîlerdir; bir bölüğü askerî tâ’ifesidir; ve bir zümresi tüccârân-ı berr [ü] bihârdır; ve bir fırkası ehl-i sanâyi‘dir; ve bir kabîlesi sûhtevât ulemâlarıdır; ve bir kavmi bâğbândır, zîrâ cümle yigirmi üç bin aded bâğları vardır. Ve gâyet Ferhâd-vâr rencberlik edüp kâr [u] kisblerine mukayyed şecî‘ ü fetâ Arnavud gâzîleri var. Gayri millet bu şehirde yokdur.</span></p>

      <p class="metin"><span class="calibre18">Cümlenin lisânları Arnavudcadır kim bir lisâna benzemez, zîrâ bu Arnavud kavminin ibtidâ asl [u] fer‘leri Mekke-i Mükerreme Kureyşîlerinden kavm-i Arab'dır. Anıniçün Arnavud lisânında ba‘zı Arab elfâzları vardır kim hâlâ aralarında isti‘mâl olunur. Ve bu kavm-i Arnavud bu İskender ve Avlonya dağlarından tulû‘ edüp lisân-ı Talyan-ı Fireng ile ihtilât ederek lisân-ı Arab ile lisân-ı Fireng arasında lisân-ı Arnavud'u Hazret-i Ömer hilâfetinde peydâ etdiklerinin sebebin ve kavm-i Arnavud'un asl [u] fer‘leri inşâallâh mahalliyle tahrîr olunur, ammâ şimdi,</span></p>

      <p class="Balk2">Der-fasl-ı lisân-ı Arnavud</p>

      <p class="metin"><span class="calibre18">Ve "Ârnâbûd" deyü kavm-i Acem lakab demişler. Ve niçe müverrihler kavm-i Ârnâbûd yazmışlar, ammâ lezîz lisândır, birbirlerine i‘zâz [u] ikrâm ile tevâzu‘âne ve hilmâne kelimât ederler. Gerçi kefereleri millet-i Mesîhiyye'den geçinirler, ammâ ol dahi İşpanya [ve] Venedik keferelerinin ibrâmlarıdır, yohsa Mecûsî gibi ne kitâb ve ne haşr ü neşrden bir şey bilmezler, bir alay kitâpsız kefere vü fecerelerdir kim lisânları budur.</span></p>

      <p class="metin"><span class="calibre18">Evvelâ: <i class="calibre2">Pörtuni zoti</i> Allâh hakkıyçün demekdir. Bey‘ u şirâ mahallinde akçe hisâbları böyle add olunur. Evvelâ:</span></p>

      <table border="0" cellpadding="0" cellspacing="0" class="MsoNormalTable1">
        <tbody class="calibre11">
          <tr class="calibre12">
            <td class="calibre25" valign="top" width="64">
              <p class="metin4"><i class="calibre2"><span class="calibre10">ne<br class="calibre9"/></span></i> <span class="calibre10">1</span></p>
            </td>

            <td class="calibre25" colspan="2" valign="top" width="64">
              <p class="metin4"><i class="calibre2"><span class="calibre10">dü<br class="calibre9"/></span></i> <span class="calibre10">2</span></p>
            </td>

            <td class="calibre25" colspan="3" valign="top" width="64">
              <p class="metin4"><i class="calibre2"><span class="calibre10">tiri<br class="calibre9"/></span></i> <span class="calibre10">3</span></p>
            </td>

            <td class="calibre25" colspan="2" valign="top" width="64">
              <p class="metin4"><i class="calibre2"><span class="calibre10">kotra<br class="calibre9"/></span></i> <span class="calibre10">4</span></p>
            </td>

            <td class="calibre25" valign="top" width="64">
              <p class="metin4"><i class="calibre2"><span class="calibre10">pensı<br class="calibre9"/></span></i> <span class="calibre10">5</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre25" valign="top" width="64">
              <p class="metin4"><i class="calibre2"><span class="calibre10">gaşt<br class="calibre9"/></span></i> <span class="calibre10">6</span></p>
            </td>

            <td class="calibre25" colspan="2" valign="top" width="64">
              <p class="metin4"><i class="calibre2"><span class="calibre10">iştat<br class="calibre9"/></span></i> <span class="calibre10">7</span></p>
            </td>

            <td class="calibre25" colspan="3" valign="top" width="64">
              <p class="metin4"><i class="calibre2"><span class="calibre10">tetı<br class="calibre9"/></span></i> <span class="calibre10">8</span></p>
            </td>

            <td class="calibre25" colspan="2" valign="top" width="64">
              <p class="metin4"><i class="calibre2"><span class="calibre10">nandı<br class="calibre9"/></span></i> <span class="calibre10">9</span></p>
            </td>

            <td class="calibre25" valign="top" width="64">
              <p class="metin4"><i class="calibre2"><span class="calibre10">zit<br class="calibre9"/></span></i> <span class="calibre10">10</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre23" colspan="5" valign="top" width="160">
              <p class="metin4"><i class="calibre2"><span class="calibre10">Falemi müre.<br class="calibre9"/></span></i> <span class="calibre10">Selâmün aleyküm âdem.</span></p>
            </td>

            <td class="calibre23" colspan="4" valign="top" width="160">
              <p class="metin4"><i class="calibre2"><span class="calibre10">Aye şendoş enbahi.<br class="calibre9"/></span></i> <span class="calibre10">Ey hoş musun.</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">Mir niştıra nişe.<br class="calibre9"/></span></i> <span class="calibre10">Sabâhın hayr ola.</span></p>
            </td>

            <td class="calibre39" colspan="5" valign="top" width="107">
              <p class="metin4"><i class="calibre2"><span class="calibre10">Miliserde.<br class="calibre9"/></span></i> <span class="calibre10">(–––) (–––)</span></p>
            </td>

            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">Palâ mizuni.<br class="calibre9"/></span></i> <span class="calibre10">(–––) (–––)</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">buk<br class="calibre9"/></span></i> <span class="calibre10">ekmek</span></p>
            </td>

            <td class="calibre39" colspan="5" valign="top" width="107">
              <p class="metin4"><i class="calibre2"><span class="calibre10">uy<br class="calibre9"/></span></i> <span class="calibre10">su</span></p>
            </td>

            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">miş<br class="calibre9"/></span></i> <span class="calibre10">et</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">dele<br class="calibre9"/></span></i> <span class="calibre10">koyun</span></p>
            </td>

            <td class="calibre39" colspan="5" valign="top" width="107">
              <p class="metin4"><i class="calibre2"><span class="calibre10">pulı<br class="calibre9"/></span></i> <span class="calibre10">tavuk</span></p>
            </td>

            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">Baya müre.<br class="calibre9"/></span></i> <span class="calibre10">Gel âdem.</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">Aha buk.<br class="calibre9"/></span></i> <span class="calibre10">Ekmek yer misin.</span></p>

              <p class="metin4"><span class="calibre10"> </span></p>
            </td>

            <td class="calibre39" colspan="5" valign="top" width="107">
              <p class="metin4"><i class="calibre2"><span class="calibre10">Ku kiye.<br class="calibre9"/></span></i> <span class="calibre10">Nerede idin.</span></p>
            </td>

            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">miyalt<br class="calibre9"/></span></i> <span class="calibre10">bal</span></p>
            </td>
          </tr>

          <tr class="calibre12">
            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">Aki te ki.<br class="calibre9"/></span></i> <span class="calibre10">Arpa var mı.</span></p>
            </td>

            <td class="calibre39" colspan="5" valign="top" width="107">
              <p class="metin4"><i class="calibre2"><span class="calibre10">Nuku kam.<br class="calibre9"/></span></i> <span class="calibre10">Yokdur.</span></p>
            </td>

            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">ruş<br class="calibre9"/></span></i> <span class="calibre10">üzüm</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre61" colspan="4" valign="top" width="151">
              <p class="metin4"><i class="calibre2"><span class="calibre10">Aki mebe teşin kurd.<br class="calibre9"/></span></i> <span class="calibre10">Arpa getir yoksa başın yararım.</span></p>
            </td>

            <td class="calibre62" colspan="5" valign="top" width="169">
              <p class="metin4"><i class="calibre2"><span class="calibre10">Pörtuni zoti nuku kam aki.<br class="calibre9"/></span></i> <span class="calibre10">Allâh hakkıyçün yokdur arpa.</span></p>

              <p class="metin4"><span class="calibre10"> </span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">tamu<br class="calibre9"/></span></i> <span class="calibre10">ana</span></p>
            </td>

            <td class="calibre39" colspan="5" valign="top" width="107">
              <p class="metin4"><i class="calibre2"><span class="calibre10">motra<br class="calibre9"/></span></i> <span class="calibre10">kız karındaş</span></p>
            </td>

            <td class="calibre39" colspan="2" valign="top" width="107">
              <p class="metin4"><i class="calibre2"><span class="calibre10">şoke<br class="calibre9"/></span></i> <span class="calibre10">avret</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre40">
            <td class="calibre54" width="64"/>

            <td class="calibre63" width="43"/>

            <td class="calibre50" width="21"/>

            <td class="calibre64" width="23"/>

            <td class="calibre45" width="9"/>

            <td class="calibre65" width="32"/>

            <td class="calibre50" width="21"/>

            <td class="calibre63" width="43"/>

            <td class="calibre54" width="64"/>
          </tr>
        </tbody>
      </table>

      <p class="metin"><span class="calibre18"> </span></p>

      <p class="metin"><span class="calibre18">Yâve sözlerdir, ammâ seyyâhlara lâzımdır belki söğeler yâhûd döğeler.</span></p>

      <p class="MsoNormal5"><span class="calibre18"> </span></p>

      <table border="0" cellpadding="0" cellspacing="0" class="MsoNormalTable1">
        <tbody class="calibre11">
          <tr class="calibre12">
            <td class="calibre23" valign="top" width="160">
              <p class="metin4"><i class="calibre2"><span class="calibre10">Hak mut.<br class="calibre9"/></span></i> <span class="calibre10">Bok ye.</span></p>
            </td>

            <td class="calibre23" valign="top" width="160">
              <p class="metin4"><i class="calibre2"><span class="calibre10">Tıkifşatı tamu.<br class="calibre9"/></span></i> <span class="calibre10">Ananı filân edeyim.</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre23" valign="top" width="160">
              <p class="metin4"><i class="calibre2"><span class="calibre10">Tıkifşatı şoke.<br class="calibre9"/></span></i> <span class="calibre10">avredin</span> <b class="calibre1"><i class="calibre2"><span class="calibre18">[35a]</span></i></b> <span class="calibre10">filan<br class="calibre9"/>
              edeyim.</span></p>

              <p class="metin4"><span class="calibre10"> </span></p>
            </td>

            <td class="calibre23" valign="top" width="160">
              <p class="metin4"><i class="calibre2"><span class="calibre10">Tı pirişte bıhund.<br class="calibre9"/></span></i> <span class="calibre10">Burnuna yelleneyim, ya‘nî zarta çalayım.</span></p>

              <p class="metin4"><span class="calibre10"> </span></p>
            </td>
          </tr>

          <tr class="calibre12">
            <td class="calibre23" valign="top" width="160">
              <p class="metin9"><i class="calibre2"><span class="calibre10">Tıkifşatı büsı.<br class="calibre9"/></span></i> <span class="calibre10">Edebde götünü filân edeyim.</span></p>
            </td>

            <td class="calibre23" valign="top" width="160">
              <p class="metin4"><i class="calibre2"><span class="calibre10">İç kıvırdım.<br class="calibre9"/></span></i> <span class="calibre10">Puşt gidi demekdir.</span></p>

              <p class="metin4"><span class="calibre10"> </span></p>
            </td>
          </tr>
        </tbody>
      </table>

      <p class="metin10"><span class="calibre18">Hâsıl-ı kelâm dervîşler âlem-i seyâhatde böyle lisânları da bilüp kendüye şütûm etdikleri yere varmayup âsûde-hâl ola.</span></p>

      <p class="metin"><b class="calibre1"><span class="calibre18">Der-vasf-ı tetimme-i şehrengîz-i şehr-i İskenderiyye:</span></b> <span class="calibre18">Varoşu içre nehr-i Drinaz üzre iki aded cisirleri var, biri Hüseyin Beğ köprüsüdür ve biri Ali Politina köprüsüdür.</span></p>

      <p class="metin">.................. (4.5 satır boş)....................</p>

      <p class="metin"><b class="calibre1"><span class="calibre18">Der-beyân-ı ziyâretgâh-ı İskenderiyye:</span></b> <span class="calibre18">Evvelâ kal‘a kapusunın iç yüzünde <b class="calibre1">ziyâret-i Gâzî Muyo Baba</b> <i class="calibre2">kuddise sırruhu'l-azîz.</i></span></p>

      <p class="metin">.................. (1 satır boş)....................</p>

      <p class="metin"><span class="calibre18">Bu kal‘ayı seyr [ü] temâşâ edüp ve niçe ahvâlâtlarına vakıf-ı esrâr olup bir gün mîr-i livâ Yûsuf Beğzâde Mehemmed Paşa ile İskenderiyye'den kalkup cânib-i şimâle 2 sâ‘at gidüp,</span></p>

      <p class="Balk">Sitâyiş-i kasaba-i Buşatlar</p>

      <p class="metin"><span class="calibre18">Bu rabta-i müzeyyeneye bir alay-ı azîm ile girüp Mehemmed Paşa sarâyında meks edüp ba‘de'z-ziyâfe derûn-ı sarây-ı behişt-âbâd[d]a konağımıza varup andan bu kasabanın dahi seyr [ü] temâşâsına şürû‘ eyledik. Nehr-i Drin kenârında bir ferah-fezâ mahsûllü ve çemenzâr u lâlezâr ve murgzâr u hadîka-i cinîn ü gaytânlı bâğ-ı İrem-misâl bir vâdîde bir ma‘mûr u müzeyyen ü şîrîn rabtadır.</span></p>

      <p class="metin"><span class="calibre18">Cümle sekiz yüz aded tahtânî ve fevkânî cümle seng binâ bir kasaba-i zîbâdır kim nısfı kiremit ve nısfı kayağan örtülü evlerdir. Cümleden sarây-ı mu‘azzam Yûsuf Beğzâde sarâyıdır kim Ebü'l-feth Mehemmed Hân'dan berü cedd-i izâmı Koca Yûsuf Beğ'den berü kendülere irs ile intikâl etmiş sarây-ı milk-i mevrûslarıdır, kat-ender-kat hücre ve kâ‘a ve dîvânhâneler ile ârâste ve matbah ve kilar ve tevâbi‘ât hücreleriyle pîrâste olmuş sarây-ı hâssadır.</span></p>

      <p class="metin"><span class="calibre18">Bir câmi‘-i müferrihi ve bir mescidi ve bir medrese ve bir hammâm-ı dil-küşâ ve bir hân-ı zîbâ ve elli aded dekâkîn-i ra‘nâsı cümle Yûsuf Beğzâdelerin hayrât-ı hasenâtlarıdır.</span></p>

      <p class="metin">.................. (1 satır boş)....................</p>

      <p class="metin"><span class="calibre18">Hakîr bu kasabayı dahi teferrüc edüp Melek Ahmed Paşa efendimizin mâlı tahsîl olunca bunda mihmân olmak iktizâ etdikde tazyî‘-i evkât olmasın içün hakîr beğden yigirmi aded tabankeş pür-silâh piyâde Arnavud yiğitleri refîk alup,</span></p>

      <p class="Balk">Kotur ve Kara Dağlara gitdiğimiz yolları beyân eder</p>

      <p class="metin"><span class="calibre18">Hakîr-i pür-taksîr beğden harc-ı râh ve her kal‘a kapudanlarına mektûb (---) alup İskenderiyye'den cânib-i garba kara dağlık içre (---) sâ‘at gidüp,</span></p>

      <p class="Balk">Evsâf-ı kal‘a-i intihâ-yı serhadd-i mâric, ya‘nî hisâr-ı bî-amân-ı sûr-ı Podgoriç</p>

      <p class="metin"><span class="calibre18">Lisân-ı Arnavudca (---) demekdir. Sene 883 târîhinde Ebü'l-feth-i megâzî, ya‘nî Sultân Mehemmed-i Sânî-i Gâzî kal‘a-i İskenderiyye'yi feth etdikde Arnavud eşkıyâsı ve keferesi [ve] Venedik feceresinden İskenderiyye emn ü amân olmak içün sene-i mezbûrede bu kal‘ayı bizzât Sultân Ebü'l-feth binâ etmişdir.</span></p>

      <p class="metin"><span class="calibre18">Kara Dağ nâm bir sengistân-ı bî-amân içinde çâr-kûşe bin seng binâ metîn ve burc [u] bârûları ve dendân-ı bedenleri sedd-i hasîn bir kapulu ve kesme kaya handaklı bir kal‘a-i cedîddir. İçinde dizdârı ve yedi yüz aded yarar ve bahâdır pâ-bürehne ve ser-bürehne kotur şehbâz ve dilâver ve zorâver u şehnâz yiğitleri var, şeb [ü] rûz Kotur kâfirleriyle ceng [ü] cidâl ve harb [ü] kıtâl etmede mücâhid fî-sebîlillâh gâzîlerdir, ammâ libâsları gâyet mudhikâne libâslardır, sevâhil diyâr olmağile âb [u] hevâsı letâfetinden halkının kadd [ü] kâmetleri çınar-ı bâlâlar gibi serâmed fidâyî yiğitlerdir. Başları Adana kabağı kadar büyükdür ve bâzûları tohuma gelmiş dolma kabağı kadar kalın bâzûları var ve sîne-i pür-kîneleri husrevânî küp gibi güm gü[m] sadâ verir vâsi‘ [ü] arîz sadr-ı mücessemleri var, ya‘nî merd-i kelâm bu mertebe cüssede olan gâzîler ol kadar ten-dürüst ve zinde ve cüst ü çapük ü çâlâkdir.</span></p>

      <p class="metin"><span class="calibre18">Cümle silâhlarıyla kayadan kayaya Bağdâd gazalı gibi pertâb eder, zîrâ</span> <a class="pcalibre pcalibre1" id="_ftnref14"></a><a class="pcalibre pcalibre1" href="Evliya_Celebi_Seyahatnamesi_6._Kitap_split_021.htm#_ftn14" title=""><span class="MsoFootnoteReference"><sup class="calibre16"><span class="calibre22">[14]</span></sup></span></a><span class="calibre18"> hadîsi üzre esvâbları ol mertebede hafîfdir kim ol cüsse-i kebîrlerin üzerinde gûyâ esvâb ol[ma]ya.</span></p>

      <p class="metin"><span class="calibre18">Ayaklarında cümle sıkma çarıkdır ve "Baldır duruda" dedikleri gibi baldırları çıplakdır, hattâ donları bile yokdur, hemân bellerin[d]e birer dimi bol paçaları var. Ekseriyyâ gömlek nedir bilmezler, eğinlerinde birer mashara daracık ve kısacık kebe geyerler, göğüsleri ve omuz başları cümle açıkdır. <b class="calibre1"><i class="calibre2">[35b]</i></b> Ve kelem serleri ne kadar kazan kadar ise ol kadar küçücük tâkıyyeleri var kim ancak bir fincan kadarca tâkıyyeyi iplik ile iki yanından bağlayup boğazına ipliği geçirüp tâkıyyeyi başına geyer, ammâ Hudâ âlimdir eyle kelle-i kebîr üzre ol tâkıyye gûyâ âriyetî durur, geyilecek hâli yok bir arakiyye-i siyâhdır.</span></p>

      <p class="metin"><span class="calibre18">İşte bu gûne bir alay gâziyân-ı sipâhdır. Her bâr çete ve potura kovup ceng ederler kim Kotur kâfirinin ve Kilimente ve Kara Dağ Arnavud kâfirlerinin gözlerin korkudup ödlerini sındırmış gâziyân-ı Podgoriçsedir.</span></p>

      <p class="metin"><span class="calibre18">İskenderiyye sancağı hâkinde subaşılıkdır ve nevâhî nâ’ibi hükm eder, gayri hâkimleri yokdur. Derûn-ı hisârda cümle üç yüz aded daracık hânecikleri ve bir Ebü'l-feth câmi‘i ve buğday anbârları ve mükellef cebehâne ve topları ve su sarnıçları var, gayri imâret ve hân ve medrese ve hammâm ve çârsû-yı bâzârları yokdur.</span></p>

      <p class="metin"><span class="calibre18">Bu kal‘adan Venedik'in Kotur kal‘asına vere ile gidüp temâşâ etmek murâd edindiğimizde kal‘a neferâtları rızâ vermediler, meğer Kotur kâfirleriyle vereleri bozgun imiş. Bir dahi inşâallâh fethinde bulunup seyr ederiz. <i class="calibre2">"El-umûru merhûnetün bi-evkâtihâ"<a class="pcalibre pcalibre1" id="_ftnref15"></a></i></span> <a class="pcalibre pcalibre1" href="Evliya_Celebi_Seyahatnamesi_6._Kitap_split_021.htm#_ftn15" title=""><span class="MsoFootnoteReference"><sup class="calibre16"><span class="calibre22">[15]</span></sup></span></a><span class="calibre18"> deyü Kotur'a gitmeden fâriğ olup Podgoriç'den cânib-i şimâlde nîm sâ‘at ba‘îd bir püşte-i âlî üzre hakîr çıkup,</span></p>

      <p class="metin"><b class="calibre1"><span class="calibre18">Kal‘a-i Kotur:</span></b> <span class="calibre18">Nova körfezi kenârında bir kaya üzre havâlesi çok bir küçük kal‘a nümâyân idi. Bu kal‘anın cenûbunda iki konak yerin iki tarafı Venedik körfezi deryâsıdır, garb tarafı Nova körfezi denizidir.</span></p>

      <p class="metin"><span class="calibre18">Bu iki deniz mâbeyni on konak yere varınca sevâd-ı mu‘azzam bir burundur kim Mora vilâyetinde Manya burnu gibi cengelistân ve sengistân yalçın ve bî-hâsıl dağlardır kim nısfına Kara Dağlar ve nısfına Kilimente dağları derler. Kırk yedi bin tüfeng-endâz zîr [ü] zeber-dest Arnavud kâfirleridir kim mukaddemâ İskenderiyye'ye tâbi‘ler idi, cezîre-i Girid gazâsından berü bu kâfirler Venedik'e tâbi‘ olup Kandiye kal‘asına imdâda gider. Ve bu Kilimente burnunda yedi pâre kal‘alar cümle Venedik hükmündedir kim kapudanları Fireng ve askerîsi cümle Arnavud kefereleridir.</span></p>

      <p class="metin"><span class="calibre18">Bu dağlarda dahi niçe ibret-nümâ temâşâlar edüp Podgoriç'den kalkup cânib-i cenûba sengistân içre pür-silâh âmâde giderken,</span></p>

      <p class="Balk">Evsâf-ı kal‘a-i Buduva</p>

      <p class="metin"><span class="calibre18">Evvel ü âhir Venedik Firengi kal‘asıdır. Leb-i deryâda şekl-i murabba‘ şeddâdî seng-binâ bir küçük beyâz kal‘a-i ra‘nâdır. Bizim askeri görüp kal‘adan hayli haber topları atup bir tabyası üzre bir âlî gemi sereninin zirve-i a‘lâsına bir fılandıra bayrak kaldırdı ve leb-i deryâda olan cümle kavata kullelerinde tarfetü'l-ayn içre âteşler yakup dûdları evc-i semâya kehkeşân-âsâ urûc edüp her kulleden birbirlerine işâret topları atdılar, zîrâ bizi çeteci ve nehb ü gâretçi zann etdiler.</span></p>

      <p class="metin"><span class="calibre18">Bizler dahi bî-bâk ü bî-pervâ Buduva kal‘ası kurbundan (---) (---) (---) (---) (---) (---) (---) (---) (---) (---) (---)</span></p>

      <p class="Balk">Evsâf-ı sengistân-ı vâdî-i nâr, ya‘nî sedd-i üstüvâr, kal‘a-i Bar</p>

      <p class="metin"><span class="calibre18">Lisân-ı Arnavudca (---) (---) demekdir. Bânîsi Pulya kral binâsıdır kim bu kal‘a ibtidâ İşpanya kralı hükmünde idi, ba‘dehu Orhân Gâzî asrında Bundukani Venedik'i destine girüp andan sene 883'de feth-i Ebü'l-feth Gâzî kabzasına girdi. İskenderiyye sancağında voyvadalıkdır ve Ülgün nevâhîlerinden olup niyâbetdir. Kal‘a dizdârı ve (---) aded mük[elle]f ü mükemmel pür-silâh gâzî yiğitleri cümle şehbâz Arnavud şehnâzlarıdır kim firkateleriyle dâ’imâ Pulya vilâyetleri ve İşpanya ve Klora kıyıların ve âsî Venedik kal‘aların ve Kara Da[ğ] ve Kilimente Arnavudların kırup kılıçdan geçirüp sâlimîn ü gânimîn kal‘alarına dâ’imâ tok doyum gelirler ve aslâ boş gelmezler, elbette bir tarafdan bir şikâr ile gelirler.</span></p>

      <p class="metin"><span class="calibre18">Bu kal‘a Venedik körfezi deryâsı sâhilinde (---) (---) (---) (---) (---) (---) (---) (---) (---) üzre şekl-i murabba‘ bir seng-binâ-yı musanna‘ kal‘a-i murakka‘dır. Derûn-ı hisâr[d]a cümle (---) aded kiremit ve kayağan örtülü bâğçesiz neferât evleridir. Sultân Mehemmed câmi‘i ve mekteb [ü] medresesi ve bir mescidi ve bir gılâl anbârı ve cebehâne hazînesi ve su sarnıçları ve mükellef iri topları ve (---) kapusu ve mehterhâne kullesi ve handakı (---) (---) (---) (---) (---)</span></p>

      <p class="metin">.................. (4 satır boş)....................<b class="calibre1"><i class="calibre2"><span class="calibre18">[36a]</span></i></b></p>

      <p class="Balk">Evsâf-ı binâ-yı tabur-ı gülgûn, ya‘nî serhadd-i intihâ-i kal‘a-i Ülgün</p>

      <p class="metin"><span class="calibre18">Lisân-ı (---) (---) demekdir ve sebeb-i tesmiyesi (---) (---) (---) (---) galatdır. Bânîsi yine İşpanya keferesidir kim baş irşeklerinin hâssı idi. Ba‘de[hu] Venedik bir takrîb şeytânet ile müstevlî olup anın elinden sene 883 Ebü'l-feth vezîri Hersekoğlu Ahmed Paşa'ya bu kal‘a miftâhların teslîm edüp kendüleri dârü'l-bevâr menhûs hânelerine gitdiler.</span></p>

      <p class="metin"><span class="calibre18">Ba‘dehu Mehemmed Hân bu kal‘ayı gereği gibi amâr edüp İskenderiyye sancağı beği hâssı tahrîr edüp hâlâ voyvadalıkdır ve yüz elli akçe kazâdır.</span></p>

      <p class="metin"><span class="calibre18">Kal‘ası Venedik körfezi kenârında (---) (---) üzre şekl-i müseddes seng-tırâş berâ-yı savaş-ı perhâş bir kal‘a-i hâzır-bâşdır. Burc [u] bârûları ve dendân-ı bedenleri ve metîn dervezeleri ve mazgal delikleri ve handakları ve cemî‘i mühimmât [u] levâzımâtlar<span class="calibre19">;</span>ı ile mamûr u müzeyyen kal‘a-i zîbâdır.</span></p>

      <p class="metin"><span class="calibre18">Ve derûn-ı hisârda Mehemmed Hân câmi‘i ve cümle (---) aded neferât evleri serâpâ (---) (---) mestûr hâneciklerdir. Zahâ’ir anbârları ve cebehâne hazâ’inleri ve su sarnıçları var ve gâyet mefret balyemez ve kâfire amân vermez topları var.</span></p>

      <p class="metin"><span class="calibre18">Kal‘a kapusu önünde dizdâr ağa lonca yerinde oturup yedi yüz aded Arnavud gâzîleri kal‘a neferâtlarıyla muhâfaza beklerler. Bunun dahi yarar u bahâdır şecî‘ [ü] dilâver yiğitleri var. Ekseriyyâ şehbâzları firkatecilerdir. Bu kal‘a leb-i deryâda vâkı‘ olmak ile yigirmi aded firkateleri kal‘a limanında mevcûddur. Sâ’ir kasabalardan dahi şehbâz Arnavud yiğitleri gelüp firkatelere girüp kâfiristân yakaların yaka yıka harâb u yebâb ede bî-hisâb mâl-ı firâvânlar ve esîr-i mümtâzânlar alup mansûr [u] muzaffer Ülgün'e gelirler ve mîr-i livâya öşür verirler. Hattâ bu hakîr bu kal‘ayı temâşâsında iken yedi aded firkate Pulya kâfiristânında[n] mâl-ı ganâ’imle gelüp yedi firkateden Yûsuf Beğoğlu'na yigirmi bir bin guruş öşr-i sultânî ve on yedi esîr düşüp ol dahi Melek Ahmed Paşa deynine bu gazâ mâlından verdi.</span></p>

      <p class="metin">.................. (20 satır boş)....................<b class="calibre1"><i class="calibre2"><span class="calibre18">[36b]</span></i></b></p>

      <p class="metin"><span class="calibre18">Andan tekrâr <b class="calibre1">menzil-i kal‘a-i İskenderiyye,</b> andan tekrâr,</span></p>

      <p class="metin"><b class="calibre1"><span class="calibre18">Menzil-i kasaba-i Buşatlar:</span></b> <span class="calibre18">Bunda bir gece dahi paşa yanında mihmân olup Melek Ahmed Paşa efendimizin karz-ı hasen verdiği mâl içün Yûsuf Beğzâde hakîre on üç bin guruşluk cümle Venedik altunların huzûr-ı şer‘de verüp hüccet-i şer‘iyyeye geçüp beğe hakîr temessükâtları verüp kenâr-ı(?) mümessek şakk(?) olundukda beğden Melek Paşa'ya hedâyâ üç Fireng gulâmı ve yigirmi aded altun zarflı sâ‘atler ve bir incü tesbîh ve kırk top dîbâ ve kırk top Ciniviz katîfesi ve murassa‘ la‘l-gûn mercan kabzalı hançer-i zü'l-fecâm verüp bunlar dahi mektûb-ı mahabbet-uslûba kayd olup beğden hakîre üç yüz Venedik altunu ve Bihzâd nâm bir İşpanya gulâmı ve bir at ve bir kılıç verüp cümle tevâbi‘ ü gulâmlarıma onar altun ve birer çuka ve kumaşlar verüp refîkler verdi. Ertesi,</span></p>

      <p class="Balk">İskenderiyye'den İslâmbol'a giderken seyr [ü] temâşâ etdiğimiz kılâ‘ u menâzilleri beyân eder</p>

      <p class="metin">.................. (2 satır boş)....................</p>

      <p class="Balk">Evsâf-ı dâr-ı hût, ya‘nî kal‘a-i Mut</p>

      <p class="metin"><span class="calibre18">Lisân-ı Arnavudca (---) (---) (---) demekdir. Bânîsi İşpanya krallarıdır. Ba‘dehu sene 884 târîhinde Ebü'l-feth Mehemmed Hân Venedik kâfiri destinden amân ile feth edüp İskenderiyye sancağı tahrîr olup niyâbetdir.</span></p>

      <p class="metin"><span class="calibre18">Kal‘ası nehr-i Esim kenârında (---) (---) üzre çâr-kûşe ve çâr-kulle bir kârgîr seng-binâ-yı köhne kal‘a-i atîkdir. Bu kal‘a altından cereyân eden nehr-i Esim'de yılda bir kerre ol kadar balık çıkar kim hadd [ü] hasrın Cenâb-ı Kibriyâ bilir. Bâzergânlar bu balıkları tuzlayup cemî‘i kâfiristâna götürürler. Gâyet lezîz hûtları olduğundan niçe müverrihân-ı Rûm-ı ân merzbûm bu kal‘aya "Dâr-ı hût" deyü tesmiye etdiler. Zamân-ı kadîmde hakkâ ki metîn kal‘a imiş.</span></p>

      <p class="metin"><span class="calibre18">Cânib-i (---) kapusu var ve hisâr içre cümle (---) örtülü bâğçesiz daracık neferât evleri ve Ebü'l-feth câmi‘i ve anbârları ve cebehâne mahzenleri ve kifâyet mikdârı şâhî topları var. Dizdârı hâkimdir ve voyvadası zâbitdir ve iki yüz kadar neferâtları var, cümle şehbâz Arnavud gâzîleridir kim garîb-dostlardır, her kim müsâfir gelirse evlerine kondurup ikrâm ederler. Gâyet ganîmet dâr-ı diyârdır kim balığı meşhûrdur. Ve bâğ u bâğçeleri ve müşebbek bostânları var.</span></p>

      <p class="metin"><span class="calibre18">Âb [u] hevâsının letâfetinden mahbûb u mahbûbeleri var. Ammâ Anadolu'da Silifke sancağında bir dahi Mut kal‘ası vardur.</span></p>

      <p class="metin">.................. (3 satır boş)....................</p>

      <p class="metin"><span class="calibre18">Andan cânib-i şarka (---) (---) gidüp,</span></p>

      <p class="Balk2">Evsâf-ı Yenikal‘a</p>

      <p class="metin"><span class="calibre18">Sene 883 târîhinde Ebü'l-feth Mehemmed Hân-ı Sânî binâsıdır. Rûmeli eyâletinde Dukagin sancağı hükmünde subaşılık ve niyâbetdir. Gayri hâkimleri yokdur. Kal‘ası bir dağ eteğinde vâkı‘ olup gerçi seng-binâdır, ammâ iç el olmak ile bu vilâyet kal‘aya muhtâc olmadığından mürûr-ı eyyâm ile kal‘ası harâbdır, ammâ dizdârı ve on aded neferâtları ve kifâyet mikdârı şâhî topları vardır.</span></p>

      <p class="metin">.................. (2 satır boş)....................</p>

      <p class="metin"><span class="calibre18">Andan,</span></p>

      <p class="metin"><b class="calibre1"><span class="calibre18">Menzil-i kasaba-i İspas:</span></b> <span class="calibre18">Bu dahi Dukagin sancağı hâkinde bin hâneli ve bin aded güzîde tüfengli Ârnâbûd fetâları var. Bir câmi‘i ve bir hânı ve beş on dükkânlı kasabacıkdır. (---) (---) (---) (---) (---) (---) (---) (---) Andan</span></p>

      <p class="Balk">Evsâf-ı kasaba-i Yakoviçse</p>

      <p class="metin"><span class="calibre18">Pojaga sancağında bir Yakoviçse dahi vardır, ammâ bu Dukagin sancağında ma‘mûr u müzeyyen iki bin hâneli müzeyyen rabtadır kim cümle hâneleri kârgîr ve (---) örtülü ve bâğçeli büyûtlardır. Ve hâkimi voyvadadır. Ve yüz elli akçe pâyesiyle a‘lâ kazâdır. Cümle imâretleri bir sahrâ-yı vâsi‘e vâkı‘ olmuş.</span></p>

      <p class="metin"><span class="calibre18">İki aded mükellef câmi‘i ve mesâcidleri ve kurşumlu hânları içinde hâlâ Kotur seferiyçün cebehâne ve beksümatlar mâl-â-mâldır. Ve bir binâ-yı müferrih-i dil-küşâ hammâm-ı rûşenâsı ve üç yüz kadar dükkân-ı hezâr-âşinâsı vardır ve âb [u] hevâsı letâfetinden mahbûblar vardır. (---) (---) (---) (---) (---) (---) (---) (---) (---) (---) (---) <b class="calibre1"><i class="calibre2">[37a]</i></b> Andan,</span></p>

      <p class="metin"><b class="calibre1"><span class="calibre18">Menzil-i kal‘a-i Üsküp:</span></b> <span class="calibre18">Mukaddemâ sene 1072 Bosna diyârından Melek Ahmed Paşa ile Rûmeli eyâletine gelirken bu şehr-i Üsküp-i dâr-ı mahbûba gelüp evsâfı tahrîr olunmuşdur. Bâlâdaki kürrâslara nazar oluna.</span></p>

      <p class="metin"><span class="calibre18">Andan kalkup cânib-i kıbleye giderken Kıratova şehri dağlar içre sol tarafımızda kaldı. Buna dahi sene-i mezbûrda uğrayup gümüş ma‘âdinleri ve müferr[ih] hammâm-ı ibret-nümâsıyla evsâfı tahrîr olunmuşdur. Andan,</span></p>

      <p class="metin"><b class="calibre1"><span class="calibre18">Menzil-i karye-i Kapucuoğlu:</span></b> <span class="calibre18">Müselmân Yörükân ahâlîsi var, bir câmi‘i ve mescidi ve bâğları var deyyâr gayri şeyleri yokdur. Andan kıbleye,</span></p>

      <p class="metin"><b class="calibre1"><span class="calibre18">Menzil-i kal‘a-i Köprü:</span></b> <span class="calibre18">Anatolu'da Sivas eyâletinde Marzifon şehri kurbunda bir dahi Köprü şehri olduğu bâlâda bu Köprü kal‘ası evsâfı tahrîr olunmuşdur. Andan yine semt-i kıbleye gidüp,</span></p>

      <p class="metin"><b class="calibre1"><span class="calibre18">Menzil-i nâhiye-i Ofçabolu:</span></b> <span class="calibre18">Bir sahrâ-yı mahsûldâra vâkı‘ olmuş yetmiş altı pâre câmi‘ ve hân ve hammâmlı ma‘mûr kurâlardır kim cümlesi İslâmbol'da Yeni odalar içinde Orta câmi‘ nâm binânın evkâfı ma‘mûr köylerdir kim Rûmeli vüzerâları aslâ müdâhale edemez. Cümle salb-ı siyâseti ve cürm-i cinâyeti Üsküp'de Koca Serdârzâde Ahmed Ağa mütevellîsi elindedir, iki yüz âdemle bu kurâları zabt eder.</span></p>

      <p class="metin"><span class="calibre18">Andan <b class="calibre1">karye-i Kiliseli'</b>yi ve <b class="calibre1">karye-i Beşerli'</b>yi geçüp andan,</span></p>

      <p class="metin"><b class="calibre1"><span class="calibre18">Menzil-i karye-i Karaosmânlı:</span></b> <span class="calibre18">Bu dahi câmi‘li Orta câmi‘ evkâfı Yörük köyüdür. Andan yine kıble tarafına gidüp,</span></p>

      <p class="metin"><b class="calibre1"><span class="calibre18">Karye-i Hamza Beğli:</span></b> <span class="calibre18">Gâyet kebîr kend-i mu‘azzamdır. Andan,</span></p>

      <p class="metin"><b class="calibre1"><span class="calibre18">Karye-i Hızır Fakılı:</span></b> <span class="calibre18">Bu dahi Ofçabolu köylerinden câmi‘ ve hânlı ma‘mûr Yörük köyüdür. Andan,</span></p>

      <p class="Balk">Evsâf-ı şehr-i Lenadib, ya‘nî kal‘a-i zîbâ İştib</p>

      <p class="metin"><span class="calibre18">Hazret-i Îsâ Nebî asrında Sırf krallarından Despot Kral binâsıdır. Niçe yüz mülûk eline girüp âhir-i kâr sene (---) târîhinde Sultân Murâd-ı Evvel fethidir. Be-dest-i Gâzî Mihal Beğzâde, İkiyürekli Ali Beğ yigirmi bin asker ile bu kal‘a-i Lenadib'i muhâsara edüp bir yılda fethi müyesser olmayup guzât-ı müslimîn muztarib-hâl bî-mecâl olup avdet mahallinde iken Cenâb-ı Bârî yârî kılup,</span></p>

      <p class="metin"><b class="calibre1"><span class="calibre18">Sebeb-i feth-i kal‘a-i İştib:</span></b> <span class="calibre18">Bu kal‘anın garb tarafında meterisde olan guzât-ı müslimînler bir sabâh tecdîd-i vudû‘ etmeğe su kenârına varup görürler kim kal‘a altından cereyân eden nehr-i Biregalitçe içinden kal‘anın kayası altından kırk elli dâne ev ördekleri çıkup kal‘a kayası dibinde şinâverlikler edüp ba‘dehu yine kayalar altına dalup ördekler gâ’ib olurlar. Gâzîler bir iki gün bu ördeklerin ahvâllerine vakıf olmağiçün mukayyed olup birkaç kerre müdâvemet edüp bir kerre seraskerlerine haber ederler.</span></p>

      <p class="metin"><span class="calibre18">Hikmet-i Hudâ bir sabâh yine guzât su kenârında bir kemîngâh yerde beklerler iken ördeklerin girüp çıkdığı delikden birkaç kefereler silâhlarıyla su içinden uryânen çıkup tulumlardan esbâb [u] silâhların çıkarup pür-silâh olup askerden dil almağa gelirken hemân gâzîler bu kefereleri dutup kayd-ı bend edüp dil alalım derken kendüleri dil olup Serdâr Ali Beğ bu kefereleri kulağız edüp üç bin aded serdengeçdi cengâver ve dilâver ü server gâzîler ile kal‘aya ördeklerin girüp çıkdıkları su deliğinden cümle gâzîler girüp "Allâh Allâh" deyü gülbâng-ı Muhammed getirüp ol ân amân u zamân vermeyüp kal‘a-i Lena'yı feth ederler.</span></p>

      <p class="metin"><span class="calibre18">Hâlâ Bulgar tâ’ifesi mâbeynlerinde darb-ı mesel kalmışdır kim "patka bok" derler, ya‘nî "ördek bok yer" derler, ammâ lisân-ı Bulgar ve Sırf'da kal‘anın ismi Lenadib'dir, ammâ,</span></p>

      <p class="metin"><b class="calibre1"><span class="calibre18">Sebeb-i tesmiye-i İştib:</span></b> <span class="calibre18">Mukaddemâ guzât-ı muvahhidîn kal‘a dibinde ördekleri gördükde birbirlerine ördekleri gösterüp "İşte dibde, işte dibde ördekler" dediklerinden ba‘de'l-feth ismine "İş dibde" deyü nâm verdiler. Ba‘dehu galat-ı meşhûr evlâ olmağile iş dibde lafzın tağyîr edüp tahfîf-i kelâm ile İştib sebeb-i tesmiye olmuşdur.</span></p>

      <p class="metin"><b class="calibre1"><span class="calibre18">Der-beyân-ı hâkimân-ı İştib:</span></b> <span class="calibre18">Evvelâ Rûmeli eyâletinde Köstendil sancağı hâkinde Köstendil beğinin hâssıdır kim voyvadası yüz âdem ile hükm-i hükûmât eder. şeyhülislâmı ve nakîbü'l-eşrâfı ve yüz elli akçe pâyesiyle şerîf kazâdır. Ve nâhiyesi cümle yüz beş pâre mutî‘ [ve] münkâd kurâlardır. Ve sipâh kethudâyeri ve yeniçeri serdârı ve muhtesibi ve bâcdârı ve şehir kethudâsı ve harâc ağası var ve eşrâf [u] a‘yândan bî-hadd ü bî-kıyâs kibâr-ı kübbârân muhteşem sâhib-i hânedân âdemler var, ammâ cümleden Küçük Zâim ve Çelebiler ve Ahmed Ağa ve Celîlzâde Mehemmed Ağa ve Yahyâ Ağa <span class="calibre19">;</span>ve Zenberekçibaşı Mahmûd Ağa {ve Köstendil beği Osmân Beğ ve Baltacı Mehemmed Ağa ve Murâd Ağa ve Kopanlı Mustafâ Ağa ve Köse Serdâr Ahmed Ağa ve Behrâm Ağa ve ulemâlardan Balı Efendizâde Mustafâ Efendi şeyhdir ve Vâiz Receb Efendi ve Kadı Ömer Efendi ve Mevlevî Mustafâ Efendi ulemâ-yı mütebahhirîndendir ve} a‘yândır, ammâ iç el olmak ile kal‘a ağası ve neferâtları yokdur.</span></p>

      <p class="metin"><b class="calibre1"><span class="calibre18">Der-ayân-ı eşkâl-i kal‘a-i İştib:</span></b> <span class="calibre18">Bu kal‘a-i atîk şehrin cânib-i garbında bir kayalı yüksek dağ üzre şekl-i muhammes bir şeddâdî cümle mücellâ seng-tırâş ile mebnî bir kal‘a-i kavî imiş, ammâ zamân-ı <b class="calibre1"><i class="calibre2">[37b]</i></b> kadîmde gâyet metîn ü müstahkem kal‘a imiş. İç el olmak ile mürûr-ı eyyâm sebebiyle amâr olmayup câ-be-câ yerleri münhedim olup kal‘a içinde âsâr-ı binâdan aslâ bir şey yokdur. Vakt-i şitâda kal‘a içre koyun ve keçiler kışlar.</span></p>

      <p class="metin"><b class="calibre20"><span class="calibre18">Sitâyiş-i varoş-ı İştib:</span></b> <span class="calibre18">Kal‘anın cânib-i şarkîsinde iki dere depeler mâbeyninde bir vâsi‘ öz içinde bâğlı ve bâğçeli ve mâl-â-mâl kârgîr binâ tahtânî ve fevkânî ma‘mûr u müzeyyen cümle iki bin iki yüz kırk aded serâpâ kayağan taş örtülü hânedân-ı ra‘nâlardır. Ancak Ahmed Ağa sarâyı hâlâ yeni binâ olunmak ile kiremit örtmüş. Yohsa mâ‘adâ bay u gedâ büyûtları cümle kayağan ile mestûr büyût-ı ma‘mûrelerdir. (---)</span></p>

      <p class="metin"><b class="calibre20"><span class="calibre18">Der-fasl-ı esmâ-i aded-i mahallât-ı âbâdân:</span></b> <span class="calibre18">Cümle yigirmi dörd mahalle-i müslimîndir. Evvelâ Karakadı mahallesi ve Cum‘a mahallesi ve Sinân Beğ mahallesi {ve Oluklu mahallesi}.</span></p>

      <p class="metin"><b class="calibre20"><span class="calibre18">Der-mesîregâh-ı erbâb-ı dilân:</span></b> <span class="calibre18">şehrin şark tarafı taşrasında Kavaklı nâm mahalde gûnâ-gûn kasr-ı âlîler ile ve âb-ı revânları ile ma‘mûr bir teferrücgâh-ı meşhûrdur.</span></p>

      <p class="metin"><b class="calibre1"><span class="calibre18">Sitâyiş-i câmi‘-i ehl-i îmân:</span></b> <span class="calibre18">Cümle yigirmi dörd aded mihrâbdır kim Cum‘a kılınan câmi‘-i selâtînler bunlardır:</span></p>

      <p class="metin"><span class="calibre18">Evvelâ kal‘a altında Fethiyye câmi‘i; İkiyürekli Ali Beğ hîn-i fetihde kiliseden mihrâbın velî edüp câmi‘ etmişdir. Kâr-ı kadîm birkaç hurde kubbeli ve bir alçak minâreli beyt-i atîk câmi‘-i sıddîkdir.</span></p>

      <p class="metin"><span class="calibre18">Ve fâtih-i Murâd Hân-ı Evvel câmi‘ine Orta câmi‘ derler. Gâyet cemâ‘at-i kesîreye mâlik tahtadan mebnî çâr-kûşe bir musanna‘ kubbesi rusâs-ı hâs ile mestûr bir câmi‘-i ma‘mûrdur kim bu şehirde böyle bir serâmed kârgîr binâ minâreli câmi-i nûr yokdur.</span></p>

      <p class="metin"><span class="calibre18">Ve Hüsâm Paşa câmi‘i, bir depe başında kurşumlu ve kârgîr minâreli musanna‘ câmi‘dir. Ve Aşağı Tekye câmi‘i, kân-ı fukarâdır. Ve Adlî Efendi câmi‘i, ma‘bedgâh-ı müzeyyendir. Ve Ahmed Paşa câmi‘i, rûhâniyyetli câmi‘dir. Ve şehreküsdü câmi‘i, kân-ı sâlihândır. Ve Kadın Ana câmi‘i, gâyet müferrih câmi‘-i zîbâdır ve cemâ‘ati çokdur.</span></p>

      <p class="metin"><span class="calibre18">Ve halkı gâyet musallî olduğundan her (---) bunlar meşhûr-ı âfâk cevâmi‘lerdir.</span></p>

      <p class="metin"><b class="calibre1"><span class="calibre18">Der-beyân-ı mesâcid-i muvahhidân:</span></b> <span class="calibre18">Cümle yigirmi dörd aded mihrâb mesâcid-i mü’minândır. Cümleden cemâ‘at-i kesîreye mâlik çârsû içinde Arasta mescidi ve Tabahâne mescidi ve Hâniçi mescidi ve Ortamescid ve Sücâh mescidi ve Karakadı mescidi ve Sinân Beğ mescidi.</span></p>

      <p class="metin"><b class="calibre1"><span class="calibre18">Der-ayân-ı dârü't-tedrîs-i âlimân:</span></b> <span class="calibre18">Fâtih-i vilâyet Gâzî Hudâvendigâr Murâd Hân-ı Evvel'in câmi‘i önünde medrese-i Murâdiyye derler bir ma‘mûr medrese-i tâlibândır.</span></p>

      <p class="metin"><b class="calibre1"><span class="calibre18">Der-zikr-i dârü'l-kurrâ-i hâfızân:</span></b> <span class="calibre18">Ve Hüsâm Paşa câmi‘inde ve Ana Kadın câmi‘inde ve Çârsû câmi‘inde şeyhü'l-kurrâ her hafta bir ta‘lîm-i Kur’ân eder.</span></p>

      <p class="metin"><b class="calibre1"><span class="calibre18">Der-vasf-ı dârü'l-hadîs-i müfessirân:</span></b> <span class="calibre18">Ve yine fâtih-i kal‘a Gâzî Murâd Hân câmi‘i önündeki medresede ilm-i hadîs-i peygamberân tilâvet olunur ders-i âmmı var.</span></p>

      <p class="metin"><b class="calibre1"><span class="calibre18">Der-ilm-i mekteb-i tıflân-ı ebcedhân:</span></b> <span class="calibre18">Cümle on bir aded dârü't-ta‘lîm-i püserânları var. Karakadı mektebi ve Cum‘a mahallesi mektebi Hammâm mektebi ve Sinân Beğ mektebi.</span></p>

      <p class="metin"><b class="calibre20"><span class="calibre18">Der-zikr-i tekye-i dervîşân-ı dil-rîşân:</span></b> <span class="calibre18">Cümle yedi aded hânkâh-ı ehl-i tarîkdir, ammâ cümleden tarîk-i Bayramî'de Sofyalı Balı Efendi tekyesi âsitâne-i rûhânîdir ve Adlî Efendi tekyesi ve Emîr Çelebi Sultân tekyesi ve Hüsâm Paşa câmi‘i kurbunda Yukaru tekye ve Aşağı tekye ve Kadın {Ana tekyesi ve Oluk mahallesi tekyesi}.</span></p>

      <p class="metin"><b class="calibre20"><span class="calibre18">Evsâf-ı kârbânsarây-ı âyende ve revendegân:</span></b> <span class="calibre18">Ancak bir aded mihmân-sarây-ı hasbîdir ammâ vâhidün ke-elfdir. Kal‘a-misâl serâpâ kurşum örtülü tahtânî elli aded ve fevkânî dahi elli aded kârgîr binâ hücrelerdir. Ortasında bir vâsî‘ meydânında havz-ı azîm üzre bir âlî mescidi var. Istabl-ı Anterîsi bin mikdârı deve ve at ve katır alır. Bu binâ-yı ibret-eser Küçük Emîr Sultân'ın binâsıdır ve Büyük Emîr dahi derler.</span></p>

      <p class="metin"><b class="calibre1"><span class="calibre18">Der-medh-i hân-ı hâcegân-ı tüccârân:</span></b> <span class="calibre18">Cümle yedi aded vekâle-i mücerredân-ı sevdâgerânlar var. Sinân Beğ hânı ve Karakadı hânı ve Çömlekçizâde hânı.</span></p>

      <p class="metin"><b class="calibre1"><span class="calibre18">Tavsîf-i hammâm-ı gâsilân:</span></b> <span class="calibre18">Cümleden iki aded hammâmdır. Birisi Emîr Efendi'nindir, ammâ nehr-i Biregalitçe kenârında şehir hâricinde nâfi‘ ılıcaları vardır.</span></p>

      <p class="metin"><b class="calibre1"><span class="calibre18">Sitâyiş-i çârsû-yı bezzâzistân:</span></b> <span class="calibre18">Cümle dörd yüz elli aded dekâkîn-i ehl-i sanâyi‘i- üstâdândır. Bu çârsû-yı hüsn ile Küçük Emîr Sultân hânı mâbeyninde bir pâk kaldırım döşeli meydân-ı azîmin tâ ortasında bir havz-ı müdevveri var kim şazrevânlarından ve ejder ağızlarından âb-ı nâb havza cereyân edüp cemî‘i insân ve hayvân andan def‘-i atşân ederler kim şâfi‘î mezhebi üzre aşren fe-aşr bir pâk havz-ı musanna‘dır. Ve bu mahalle karîb serâpâ kurşum kubâbları âlî iki başı demir kapulu bir bezzâzistânı var kim cemî‘i ekâlîm-i seb‘anın zî-kıymet akmişe-i emti‘a-i kâlâ-yı vâlâ-yı kâmhâ ve hârâsı bu sûkda mevcûd olup ıtriyyât-ı tayyibenin râyihasından âdemin demâğı mu‘attar olur, zîrâ bu diyâr halkı hoş-bûlara ve gûnâ-gûn ıtriyyâta mâillerdir. Ve mükellef kahvehâneleri dahi Emîr Efendi'nindir.</span></p>

      <p class="metin"><b class="calibre1"><span class="calibre18">Evsâf-ı ibret-nümâ-yı âbâdân:</span></b> <span class="calibre18">Kârbânsarây-ı Emîr Sultân kurbunda nehr-i Biregalitçe üzre beş aded gözlü cisr-i musanna‘ ve kal‘a altında <b class="calibre1"><i class="calibre2">[38a]</i></b> cereyân eden nehr-i Biregalitçe üzre beş göz ağaç cisr vâcibü'l-iberdir.</span></p>

      <p class="metin"><span class="calibre18">Netîce-i merâm bu şehir içre ta‘rîf u tavsîf etdiğimiz hân ve câmi‘ ve çârsû-yı bâzâr ve havz u şazrevân ve bezzâzistân ve cüsûrlar cümle bu büyük şeyh Emîr Sultân'ın hayrât [u] hasenâtlarıdır kim bu şehri ol azîz ism-i "Yâ Azîz"e mazhar düşüp amâr etmişdir. İşte devlet-i Âl-i Osmân'da bu pîşvâ-yı tarîk şeyh-i azîz ve bir de Fâtih-i Yemen Sinân Paşa kîmyâya mâlik olup bu kadar hayrât [u] hasenât etmişlerdir. Hakkâ ki bir şeyh künc-i uzletde neye mâlik olup bu kadar hayrât ede. Elbette kîmyâ-yı iksîr-i a‘zam berekâtıyla bu kadar âsâr-ı binâlar etmiş kim bir pâdişâh mâlik değildir. Ve imâret-i dârü'z-ziyâfe dahi Emîr Efendi'nindir kim ni‘meti {bay u gedâya mebzûldur}.</span></p>

      <p class="metin"><b class="calibre1"><span class="calibre18">Ta‘rîf-i ahâlî-i lehçe-i mahsûs-ı nedîmân:</span></b> <span class="calibre18">Cemî‘i halkı fasîh ve belîğ Türkçe kelimât ederler, ammâ cemî‘i re‘âyâları Sırf ve Bulgar kefereleri olmak ile cümle ahâlî-i vilâyât Sırf ve Bulgarca kelimât ederler, ammâ Arnavudca bilmezler. Ve bu şehre Ofçabolu vilâyeti karîb olmağile bu şehir halkı Yörük kavmi lehçesiyle dahi tekellüm ederler. İnşâallâh lisân-ı Yörük dahi mahalliyle tahrîr olunur.</span></p>

      <p class="metin"><b class="calibre1"><span class="calibre18">Sitâyiş-i libâs-ı râcilân:</span></b> <span class="calibre18">Cümle çuka ferrâce ve kontuş ve serhadli kürk ve beyâz destâr ve boğası haftân ve harîr dahi geyerler.</span></p>

      <p class="metin"><b class="calibre1"><span class="calibre18">Der-ilm-i kabâ-yı tâ’ife-i nisvân:</span></b> <span class="calibre18">Cümle zenâneleri yassı başlı ve dülbend-i çemberli ve siyâh boğası ve beyâz abâ ferrâce geyüp mü’eddebâne gezerler.</span></p>

      <p class="metin"><b class="calibre1"><span class="calibre18">Der-medh-i havâ-yı câvidân:</span></b> <span class="calibre18">Âb [u] hevâsının letâfetinden halkı ten-dürüst ve zinde olup mahbûb [u] mahbûbe-i İştib meşhûr-ı âfâkdır.</span></p>

      <p class="metin"><b class="calibre1"><span class="calibre18">Der-zikr-i memdûhât-ı sanâyi‘ât-ı üstâdân:</span></b> <span class="calibre18">Rûm ve Arab ve Acem'in sayyâdânları mâbeyninde İştib çakısı meşhûrdur, ammâ rakısı mezmûmdur, zîrâ ekseriyyâ ehl-i hirefi çakıcıdır. Cemî‘i diyâra hedâyâ götürürler. Bir gûne müşebbek ve miczem çakısı olur, ammâ bıçağı dahi olur, ammâ memdûh değildir, ammâ 32 elvân kirazı sicilde mastûrdur kim ceviz kadar âbdâr ve hoş-hor kirazları olur, ammâ keçi memesi cümleden meşhûrdur.</span></p>

      <p class="metin"><b class="calibre1"><span class="calibre18">Der-medh-i enhâr-ı âb-ı hayvân:</span></b> <span class="calibre18">şehir içre Küçük Emîr Sultân cisri altından ve kal‘a zeylinden cereyân eden nehr-i Biregalitçe beş konak yer dolaşup tâ Usturumca şehri mukâbelesinde Bobosta yaylasından gelüp bu İştib'den semt-i cenûba üç sâ‘atlik yer gidüp nehr-i Vardar'a mahlût olur âb-ı latîfdir ve gâyet serî‘u'l-hazmdir. (---) (---) (---) (---) (---)</span></p>

      <p class="metin"><b class="calibre1"><span class="calibre18">Der-fasl-ı tetimme-i şehrengîz-i külliyât-ı şehr-i İştib:</span></b></p>

      <p class="metin">.................. (3.5 satır boş)....................</p>

      <p class="metin"><b class="calibre1"><span class="calibre18">Evsâf-ı ziyâretgâh-ı kibâr-ı kümmelîn-i İştib:</span></b> <span class="calibre18">Evvelâ Hüsâm Paşa câmi‘inde eş-şeyh Muhyiddîn-i Rûmî hazretleri medfûndur, <i class="calibre2">kuddise sırruh.</i></span></p>

      <p class="metin"><span class="calibre18">Ve Sofyavî Balı Efendi savma‘ası ve ziyâret-i Küçük Emîrzâde Cenân Efendi: Sofyavî Balı Efendi hazretlerinden cihâz-ı fakrı kabûl edüp tarîk-i Bayramî'de müşârün bi'l-benâm olup iksîr-i a‘zama mâlik oldukda bu şehri dâr-ı karâr etmişdir, {ammâ bu şehr-i İştib'de bu kadar kurşumlu hân ve imâret ve gayri hayrâtlar binâ eden Büyük Emîr Efendi Sultân İslâmbol'da Atmeydânı'ndan aşağı Kadırga limanı yolu üzre Koca Mehemmed Paşa câmi‘inin havlısında sâhibü'l-hayrât Büyük Emîr Efendi-i İştibî anda medfûndur. <i class="calibre2">Rahmetullâhi aleyh</i>}.</span></p>

      <p class="metin"><span class="calibre18">Ve Adlî Efendi âsitânesi ve dahi şehreküsdü varoşunda kal‘a altında akan nehrin altı göz haşeb cisrin başında Sünbül Efendi merkadi.</span></p>

      <p class="metin"><span class="calibre18">Andan Hüsâm Paşa câmi‘i kurbunda Alâeddîn-i Rûmî <i class="calibre2">kuddise sırruhu</i> ve ana muttasıl Mevlevî şeyhi Mustafâ Efendi; fâzıl ve âlim ve âmil imiş, ziyâretgâh-ı ünâsdır. <i class="calibre2">Rahmetullâhi aleyhim ecma‘în.</i></span></p>

      <p class="metin"><span class="calibre18">Kibâr-ı kümmelînden yüz aded a‘izze-i kirâmlar ziyâret etdik, ammâ kesret-i seyâhatden hâtıra hutûr eden bunlardır kim tahrir olundu. <i class="calibre2">Rahmetullâhi aleyhim ecma‘în.</i></span></p>

      <p class="metin"><span class="calibre18">Ba‘dehu şehr-i İştib'in cemî‘i a‘yân-ı zurefâ-yı şâ‘irân yârân-ı bâ-safâlarıyla vedâlaşup ve niçe hedâyâ ihsânların alup cânib-i şimâle gidüp nehr-i Biregalitçe'yi atlar ile geçüp nehr-i mezbûr kenârınca 2 sâ‘atde,</span></p>

      <p class="metin"><b class="calibre1"><span class="calibre18">Karye-i Osmân Ağa</span></b><span class="calibre18">'yı geçüp ve niçe kulleli ma‘mûr kurâları ubûr edüp,</span></p>

      <p class="metin"><b class="calibre1"><span class="calibre18">Karye-i Balvan:</span></b> <span class="calibre18">Müselmân Yörükân köyüdür. Bir zîbâ mescidi var. Bu köy serbest ze‘âmetdir. Andan yine taraf-ı şimâle 4 sâ‘at Kıratova şehri kazâsı köylerinden,</span></p>

      <p class="metin"><b class="calibre1"><span class="calibre18">Menzil-i karye-i Ma‘den:</span></b> <span class="calibre18">Serbest ze‘âmetdir ve bâğ u bâğçeli cümle kefere köyüdür kim re‘âyâları cümle Girid gazâsına güherçile işleyüp Selânik'de bârûthâneye götürürler.</span></p>

      <p class="metin"><span class="calibre18">Andan 2 sâ‘atde yine kulleli ma‘mûr karyeler geçdik. Bu mahallerde haydud Bulgar kefereleri çok olmak ile cemî‘i köylerinde serâmed kârgîr binâ çâr-kûşe demir kapulu kulle-i bâlâları vardır. Andan,</span></p>

      <p class="Balk">Evsâf-ı kân-ı haydud-ı fetâ, ya‘nî kasaba-i dâr-ı cahîm-i Koçana</p>

      <p class="metin"><span class="calibre18">Lisân-ı Bulgar'da (---) <b class="calibre1"><i class="calibre2">[38b]</i></b> (---) demekdir. Kıratova nâhiyesidir ve Köstendil beğinin hâssıdır kim subaşısı hâkimdir, ammâ ol dahi haydud kefereleriyle yek-dil [ü] yek-cihetdir ve niyâbetdir. Cümle re‘âyâsı âşikâre haydudlardır kim kârbâ[n] bozarlar. Cenâb-ı Kibriyâ bizi hıfz edüp bunda Kâsım Ağa'nın hânesine dahil düşüp cânımız halâs etdik. Eğer bu serencâmımız bir bir tahrîr eylesek Hudâ âlimdir bir kürrâs olur. Bu kasaba bir (---) deresinin kenârında ve bir vâsi‘ öz içinde cümle altı yüz aded saz ve kamış ve tahta ve kiremit örtülü bâğlı ve bâğçeli ve hıyâbânlı mesîregâh ve sayd [u] şikârgâh dağlar ve ormanlar içinde vâkı‘ bir rabta-i vâsi‘ zemîn-i mahsûldâr bir dâr-ı diyârdır, ammâ deyyâr halkında merhamet yokdur. Dağlarına sayd [u] şikâra giden haydudlara kendi şikâr olup şehre uryân gelüp yâhûd başdan olur.</span></p>

      <p class="metin"><span class="calibre18">Bu rabta içre bir kiremit örtülü bir câmi‘ ve bir mescid ve bir hân ve on beş dükkân var, gayri imâret yokdur. Ancak cümle on o kadar Müselmân hâneleridir, mâ‘adâ Bulgar ve Sırf kefereleri evleridir. A‘yândan Kâsım Ağa ve karındaşı Mehemmed Ağaların hâneleri âyende vü revendegâna mihmân-sarây olup ni‘metleri bay u gedâya ve pîr u cüvâna ve gebr ü tersâya mebzûldur. Bunlar da bu menzilde olmasalar bu dereden kuş uçmazdı. Andan Kâsım Ağa bu hakîre yigirmi yiğit tüfeng-endâz refîkler verüp ale's-sabâh cânib-i şarka dağlar ve ormanlar ve niçe bin sürü koyunlar geçüp 4 sâ‘atde,</span></p>

      <p class="metin"><b class="calibre1"><span class="calibre18">Evsâf-ı kasaba-i Yeni:</span></b> <span class="calibre18">Bosna eyâletinde öbiri şehr-i Yenibâzâr'dır. Bu Köstendil sancağı hükmünde Kıratova nâhiyesi ve Köstendil beği hâssıdır, subaşısı hâkimdir. Sene 1035 de Sultân Murâd-ı Râbi‘ asrında amâr olmak ile Yenibâzâr derler. şehri bir öz içre bâğ u bâğçeli cümle üç yüz aded kiremit örtülü ma‘mûr rabtadır. Haftada bir bâzârı durup cem‘iyyet-i ünâs firâvân olur. Bir câmi‘i ve bir hânı ve on yedi dükkânı var, gayri âbâdân yokdur.</span></p>

      <p class="metin"><span class="calibre18">Andan <b class="calibre1">Koçana yaylası</b>n aşup 6 sâ‘atde <b class="calibre1">karye-i Derbend</b>'i geçüp,</span></p>

      <p class="metin"><b class="calibre1"><span class="calibre18">Menzil-i karye-i Çarunasulu:</span></b> <span class="calibre18">Lisân-ı Bulgarca ulu hünkâr köyü demekdir. Bir dağ eteğinde yüz evli ve bir kârgîr minâreli zîbâ câmi‘i var, Müselmân köyüdür. Bu köyün şark tarafından İştib şehri içinden cereyân eden nehir cârîdir. Bu köğde Balı Beğ hânesinde müsâfir olup pâdişâhâne zevk u safâ edüp a‘yândan Korucuoğluyla dahi hüsn-i ülfetler edüp cân sohbetleri etdik. Andan yine şark tarafına giderken nehr-i İştib suyun atlar ile geçüp bir dere içre nîm sâ‘at gidüp,</span></p>

      <p class="metin"><b class="calibre1"><span class="calibre18">Karye-i Gabrova:</span></b> <span class="calibre18">Kırk evli kefere ve Müselmân köyüdür ve kiremitli bir câmi‘i var, ammâ minâresizdir.</span></p>

      <p class="metin"><span class="calibre18">Andan yine şarka baş yukaru <b class="calibre1">Vuleçe yaylağın</b> ve çamlı ve karlı belleri ve mahûf yolları ve ulu dağları aşarken her çam ağaçları evc-i âsumâna kad-keşân olmuş dıraht-ı müntehâları seyr [ü] temâşâ eder[ek] (---) sâ‘atde,</span></p>

      <p class="metin"><b class="calibre1"><span class="calibre18">Evsâf-ı kasaba-i Ortacum‘a:</span></b> <span class="calibre18">Düşeniçse nâhiyesindendir. Cümle iki yüz kiremit örtülü evlerdir ve dörd aded mihrâbdır. Büyük câmi‘ kiremitli ve cemâ‘ati çokdur, ammâ tekye-i dervîşânı yokdur. Ve cümle seksen aded dükkânı vardır, ammâ bezzâzistânı yokdur. Hammâmı germâblard[ır]. (---) (---) (---)</span></p>

      <p class="Balk">Evsâf-ı germâb-ı Ortacum‘a</p>

      <p class="metin"><span class="calibre18">Bu rabta-i ma‘mûre kurbunda dörd aded ılıcası var kim eğer bir şehr-i azîm kurbunda olsalar sâhibü'l-hayrâtlar âsâr-ı garîbeler ile amâr ederlerdi, ammâ <i class="calibre2">el-hâletü hâzihî</i> ikisi binâ-yı müfîd [ü] muhtasar kiremit örtülü câmekânlar ve vâsi‘ havzlar ile mebnî kavzalardır. Bu ikisi gâyet issi sululardır. Âb-ı sermâ koyup mu‘tedil olur.</span></p>

      <p class="metin"><span class="calibre18">İki aded ılıcalar dahi vardır. Anların üzerleri açıkdır, ammâ yine havzları aşren fe-aşrendir. Bunlara kefereler girir ve eğer kadîd olmuş at ve katır ve sığırları bu açık germâ suyuyla yaykayup ol kadar lahm u şahmlı hayvânlar olur kim uyuzları gidüp tüğler[i] semmûr gibi berk urup ol devâblar mahbûb ve benî âdem bu germâların suyundan içseler yedi günde cereb ve harâretleri ve behak ve beras marazları gidüp ten-dürüst olur.</span></p>

      <p class="metin"><span class="calibre18">Ve kiraz mevsiminde kırk elli bin âdem hayme vü hargâhlarıyla gelüp meks edüp on gün on gece ayş [ü] işret edüp bu germâlara girüp âb-ı nâblarından nûş edüp semîn ve cesîm olur. Bu germâlar Düşeniçse şehrine karîb olmağile cümle ehl-i sanâyi‘-i Düşeniçse haymeleriyle bu cây-ı ma‘hûda gelüp kâr ederler.</span></p>

      <p class="metin"><span class="calibre18">Vel-hâsıl nâfi‘ ve lezîz sulu ılıcalardır ve etrâfları serâpâ bâğ u bâğçelerdir. Ve Köstendil elması gibi lezîz tüffâhı olur. Ba‘de[hu] bu ılıcalardan 2 sâ‘atde şimâle gidüp Düşeniçse suyu kenârında,</span></p>

      <p class="metin"><b class="calibre1"><span class="calibre18">Menzil-i kasaba-i kefere Boboşova:</span></b> <span class="calibre18">Beş yüz aded saz ve kiremit örtülü kefere evleridir. Düşeniçse hâkinde niyâbet ve Sokollu Mehemmed Paşa'nın maktû‘u['l]-kalem ve mefrûzu'l-kadem <b class="calibre1"><i class="calibre2">[39a]</i></b> olmuş evkâfıdır kim hâlâ İbrâhîm Hânzâdeler mütevellîsi olup anların tarafından yüz âdemle voyvadaları hâkimdir. Ve bu rabtanın ensesinde iki sâ‘atlik dağ u rağları ve yakın u ırağları serâpâ bâğ u bâğçeleri cihânı dutmuşdur. Cümle tokuz bin aded Bulgar kefereleri re‘âyâsı vardır. Ve bunda olan mahbûbe Bulgar kızları marâlî ve gazâlî gözleri ve şîrîn sözleri var kim görenin aklı gider.</span></p>

      <p class="metin"><span class="calibre18">Ve bu kasabada ancak mütevellî içün bir mescid ve bir sarây ve bir hân-ı azîm ve elli kadar dükkân ve Arbina nâm bir deyr-i benâm var, cümle kefereler anda âyîn-i bed-nâm ederler ve dâr-ı diyâr-ı menhûs hânelerine seg ber-sahrâ giderler.</span></p>

      <p class="metin"><span class="calibre18">Bunda haftada bir kerre bâzâr gün etrâf nevâhî kurâlarından niçe bin benî Âdem cem‘ olup bey‘ [u] şir[â] ederler.</span></p>

      <p class="metin"><span class="calibre18">Ammâ bu kasaba-i Boboşova'nın memdûhâtından peynir-misâl bir lezîz sarı yağı olur kim Rûm ve Arab ve Acem'de nazîri yokdur. Gûyâ Erzurûm eyâletinde Kemah kal‘asının katık peyniridir. Ve bu kasaba-i zîbâ eyle bir zemîn-i mahsûldâra vâkı‘ olmuşdur kim bir hâk-i pâkli bayır dibinde şehr-i Köstendil içinden cereyân eden Karasu kenârında ve Düşeniçse kasabası içinden akan nehr-i Hırmat'a mahlût olduğu nehreyn-i sağîreynler mahallinde bir vâsi‘ kurâda gâyet ma‘mûr kefereler kasabasıdır. Ve mezkûr nehreyn bu kasaba kurbunda beş göz haşeb cisr-i musanna‘ altından ubûr edüp cereyân ederek (---) kurbunda Bahr-i Rûm'a munsabb olur <i class="calibre2">ve's-selâm</i>.</span></p>

      <p class="metin"><span class="calibre18">Andan kalkup cânib-i şimâle 2 sâ‘atde,</span></p>

      <p class="metin"><b class="calibre1"><span class="calibre18">Menzil-i kasaba-i Düşeniçse:</span></b> <span class="calibre18">Sene 1062 Silisre vilâyetinden Rûmeli'ne Melek Ahmed Paşa efendimiz[le] geldikde bu kasaba memdûhdur, ammâ şimdi bu gelişimizde birkaç gün meks etmek iktizâ etdi, zîrâ yollar muhâtara olduğundan Melek Ahmed Paşa efendimizin bizde olan Arnavudistân'dan getirdiğimiz emânet mâllar başımıza belâ olup ol ecilden kasaba-i Düşeniçse'de tekâ‘üd etdik, ammâ bir gün ahâlî-i vilâyetden üç yüz kadar cürd atlı pür-silâh âdemler ile Düşeniçse'den cânib-i garbî ve cenûbî mâbeynine gidüp,</span></p>

      <p class="Balk">Evsâf-ı germâb-ı karye-i Sitarova</p>

      <p class="metin"><b class="calibre1"><span class="calibre18"> </span></b><span class="calibre18">Bu karye Düşeniçse nevâhîsinden üç yüz aded hâneli bâğlı ve bâğçeli kefere ve müslim köyüdür. Bu köyden hâric bir vâdî-i çemenzârda kârgîr binâ ile mebnî bir ılıcadır, ammâ vâcibü's-seyrdir. Köstendil hummalarından nâfi‘ suyu vardır, ammâ ol kadar şiddet-i hâr üzre su değildir. Sermâ su idhâl etmeden gasl olunur. Mu‘tedil ve hoşnûş edecek âb-ı germâdır kim sâhibü'l-hayrât Gâzî Lala şâhin Paşa bu germâb-ı latîf üzre kubâb câmekân ve bir dârü'l-gasl havz [u] şazrevân inşâ edüp bu germâbı amâr etmiş. Bunda dahi mâh-ı Temmûz'da ve re's-i sâl-i mâh-ı nevrûzda niçe bin ünâs-ı mahlûk-ı Hudâ cem‘iyyet-i kübrâ edüp germâb faslı eder, ammâ menâfi‘-i kesîresi zenânelere mahsûsdur. Husûsan vaz‘-ı hamlde bir hâtûn usret çekse bu hummaya girüp âb-ı suhnundan nûş etse belki havzdan çıkmadan vaz‘-ı haml eder. Tâ bu mertebe havâtînlere nâfi‘dir.</span></p>

      <p class="metin"><span class="calibre18">Hakîr dahi cemî‘i yârân-ı bâ-safâlar ile bu kavzaya girüp kisb-i safâlar edüp avdetde sayd [u] şikârlar edüp yine kasaba-i Düşeniçse'ye gelüp bir gece dahi mihmân olduk. Ertesi bize a‘yân-ı şehirden muhibb-i kadîmlerimiz bu hakîre yüz aded pür-silâh nâmdâr yiğitler koşup cümle ahbâb ile vedâlaşup cânib-i şarka 2 sâ‘atde,</span></p>

      <p class="Balk">Lala şâhin Paşa Derbendi</p>

      <p class="metin"><i class="calibre2"><span class="calibre18">Allâhümme âfinâ,</span></i> <span class="calibre18">"Kuş uçmaz ve kulan yürümez" dedikleri bir mahûf u muhâtara ve kemîngâhlı ve sengistânlı bir bî-amân boğazdır kim Rûm ve Arab ve Acem'de Lala derbendi nâmıyla şöhre-i şehr olmuş bir zîk yoldur ve sa‘b beldir. Hattâ bu mahalde Gâzî Hudâvendigâr, ya‘nî Sultân Murâd-ı Evvel vezîri Lala şâhin Paşa yetmiş bin askeriyle bu derbend-i calender-misâlden ubûr ederken Destpot kral nâm dâl-ı la‘în-i bedkâm kemîngâhlardan kırk elli bin kâfirle Lala şâhin Paşa üzre ale'l-gafle çıkup cümle guzât ceng-âşûb ede ede yigirmi bin asker-i İslâm bu mahalde şehîd olup hâlâ şâhrâh üzre cemî‘i kabr-i münevvereleri ayân u beyândır. Ve Lala şâhin Paşa dahi şehîd olup bu dere içre bir soffada medfûn olup ziyâretgâh-ı âyende vü revendegândır. Anıniçün bu mahall-i muhâtaraya Lala şâhin Derbendi derler.</span></p>

      <p class="metin"><span class="calibre18">Hamd-i Hudâ bu mahalde bir hatâ görmeyüp selâmetle ubûr edüp Samakov yaylası ve sahrâsı içre elli pâre ma‘mûr kurâları geçdik. Cümle re‘âyâları Bulgar'dır ve avred ve oğlanları demir cevheri çıkarmada sâhib-i kârdır. Cümle cevheri çuval çuval şehr-i Samakov'a getirüp Samakov emînine fürûht ederler. Bu kurâları 5 sâ‘atde ubûr ederek niçe yüz aded demir ma‘denleri çıkar yerleri ve dereleri ve depeleri geçüp Rila yaylağı ve Samakov yaylağı kûh-ı bâlâların seyr [ü] temâşâ ederek 4 sâ‘atde, <b class="calibre1"><i class="calibre2">[39b]</i></b></span></p>

      <p class="Balk">Evsâf-ı şehr-i Samayakov, ya‘nî kal‘a-i harâb belde-i Samakov</p>

      <p class="metin"><span class="calibre18">Bânîsi Despot Kralın nâ-cedd-i nâ-pâki olan Sırf keferesi banı Samayakov nâm nâ-tamâm binâsı olmağile Samayakov'dan galat Samakov derler.</span></p>

      <p class="metin"><span class="calibre18">Niçe mülûk-ı kefere bu kal‘aya mâlik oldum zann edüp âhir helâk olup hâlâ Mâlikü'l-mülk hükmündedir, ammâ sene 772 târîhinde Gâzî Hudâvendigâr kim Gâzî Murâd Hân-ı Evvel'dir, bu kal‘a anın fermânıyla gâzî ve ba‘dehu şehîd-i hür Vezîr Lala şâhin Paşa fethidir. Hîn-i arbedede bu kal‘a altında usret u renc [ü] anâ çekmek ile bir dahi küffâr bu kal‘a tama‘ına düşmesin içün bu sûr-ı üstüvârı esâsından münhedim etmişlerdir.</span></p>

      <p class="metin"><span class="calibre18">Hâlâ câ-be-câ esâs-ı dîvârları âşikârâdır. Hükûmetleri Rûmeli eyâletinde olup Âl-i Osmân pâdişâhlarının hâss-ı hümâyûnudur kim başka emîn hâkimi vardır. (---) akçe iltizâmdır. Bir hâkimi dahi üç yüz akçe pâyesiyle şerîf kazâdır ve nâhiyesi yetmiş aded kurâdır. Kethudâyeri ve yeniçeri serdârı ve bâcdârı ve muhtesibi ve şehir kethudâsı ve harâc ağası vardır, ammâ müftî ve nakîbü'l-eşrâfı yokdur, Sofya-i sâfiye şehrinden fetvâ alırlar, zîrâ gâyet yakındır. Ve ahâlî-yi vilâyeti ve cümle Sırf ve Bulgar re‘âyâları kadar Âl-i Osmân hükmünde eyle ankâ ve zengin re‘âyâ vü berâyâlar yokdur.</span></p>

      <p class="Balk">Der-vasf-ı zemîn-i şehr-i Samakov</p>

      <p class="metin"><span class="calibre18">Nehr-i Işkır kenârında on iki göz ağaç cisir ile ubûr olunur bir vâsi‘ fezâda cümle bin yedi yüz aded sarây-misâl ma‘mûr u âbâdân serâpâ kiremit ile mestûr hânedân-ı ma‘mûrlardır. Ve cümle on bir mahalle-i müslimînlerdir. Mâ‘adâ mahalle-i kefere ve kıbtîlerdir.</span></p>

      <p class="metin"><span class="calibre18">Ve cümle on iki aded mihrâbdır. Cümleden cemâ‘at-i kesîreye mâlik çârsû içinde Hünkâr câmi‘i bir serâmed ve musanna‘ ve şîrîn ve mevzûn alaca minâre-i bâng-ı Muhammedîsi var ve taşra tabakalarından cihân ser-be-ser seyr [ü] temâşâ olunur. Serâpâ kiremit ile mestûr bir câmi‘-i nûrun alâ nûrdur kim bâb-ı mu‘allâsının atebe-i ulyâsı üzre târîhi celî hüsn-i hat ile böyle tahrîr olmuşdur:</span></p>

      <p class="metin4"><sub class="calibre66"><span class="calibre67"><img alt="Açıklama: Açıklama: Açıklama: D:\DEPO\Evliya Çelebi\Yeniler\Evliya Çelebi Seyahatnâmesi 6. Kitap_dosyalar\image013.gif" border="0" class="calibre68" src="../Evliya%20%C3%87elebi%20Seyahatn%C3%A2mesi%206.%20Kitap_dosyalar/image013.gif"/></span></sub></p>

      <p class="metin"> Sene (---)</p>

      <p class="metin"><span class="calibre18">Ve yine çârsû içinde Malkoç Beğ câmi‘i buna Yeni Cami derler.</span></p>

      <p class="metin"><span class="calibre18">Ve şeyh Efendi câmi‘i.</span></p>

      <p class="metin"><span class="calibre18">Ve Yûnus Voyvada câmi‘i.</span></p>

      <p class="metin"><span class="calibre18">Bu dörd aded cevâmi‘lerde salât-ı cum‘a edâ olunur. Kiremit örtülü ma‘bedgâh-ı müslimîn ve mü’minînlerdir.</span></p>

      <p class="metin"><span class="calibre18">Ve cümle sekiz aded mesâcidlerdir.</span></p>

      <p class="metin"><span class="calibre18">Ve cümle iki aded dârü't-tedrîslerdir. Ve cümle üç aded mekteb-i dârü't-ta‘lîm-i tıflân-ı püserândır.</span></p>

      <p class="metin"><span class="calibre18">Ve cümle (---) aded hânkâh-ı sâhib-i tarîk dervîşân-ı abdâlândır. Cümleden Malkoç Beğ tekyesi ve (---)</span></p>

      <p class="metin"><span class="calibre18">Ve cümle altı aded kârgîr binâ hân-ı hâcegânları var, cümle Malkoç Beğ hânı ma‘mûr ve metîndir. (---) (---)</span></p>

      <p class="metin"><span class="calibre18">Ve cümle iki aded hammâm-ı rûşinâları var.</span></p>

      <p class="metin"><span class="calibre18">Ve cümle iki yüz kırk aded dükkânları var, ammâ bezzâzistânı yokdur ve her ehl-i hirefden bulunur, ammâ de(r)mircisi gâyet çokdur.</span></p>

      <p class="metin"><span class="calibre18">Ve her hânedânlarda birer âb-ı hayât suların cârî olması mukarrerdir, ammâ suları memdûh değildir, zîrâ cemî‘i suları demir ma‘deni hâsıl olan dağlardan tulû‘ etdiğinden bî-fâ’ide suyu vardır. Sâhib-i tab‘ olan kimesneler çâh-ı mâlar suyu nûş ederlerler.</span></p>

      <p class="metin"><span class="calibre18">Ve çârsû başındaki meydânda matbah-ı şehriyârî emîni Mahmûd Efendi <i class="calibre2">sellemehullâh</i> henüz nev binâ çâr-kûşeli bir çeşme-sâr binâ edüp her tarafında âdem kolu kalınlığı ikişer lüle âb-ı revân cereyân edüp cümle sekiz aded uyûnlardır ve her köşesinde birer fıskiyye ile şazrevânlar fevvârelerinden pertâb etmede bir hayrât-ı ibret-nümâdır.</span></p>

      <p class="metin"><span class="calibre18">Ve âb [u] hevâsı gâyet mürtefi‘ zemîn olmağile kışı gâyetü'l-gâye şedîd olup dağları yaylağ-ı azîmdir kim edîm-i arz nukat-ı kerrâtla halk olaldan berü dağlarında karı ve âb-ı zülâli eksik değildir. Ve nehr-i Işkır bu Samakov yaylasından tulû‘ edüp Sofya şehrinin cânib-i şarkîsinde Ken‘ân Paşa çiftliği dibinde haşeb cisir altından güzer edüp cânib-i şimâle Sofya sahrâları içre cereyân ederek Nigebolı sancağı hâkinde Pileve şehri kurbundan ubûr edüp bir sâ‘at aşağı Zamit nâm karye dibinde deryâ-misâl nehr-i Tuna'ya mahlût olur.</span></p>

      <p class="metin"><span class="calibre18">Ve bu Samakov'un şiddet-i şitâsından bâğları azdır. Ancak kavak ve söğüd ağaçları çokdur.</span></p>

      <p class="metin"><span class="calibre18">Ve niçe bin bâğçeleri ve dükkânları ve evlerin nehr-i Işkır harâb u yebâb etmişdir. Hâlâ âsâr-ı harâb-âbâdı zâhir ü bâhirdir. Cümle pîr-i fânîlerin kavilleri üzre "Âhir-i kâr bu nehr-i Işkır-ı zorkâr bu Samakov şehrini yıkar" deyü kelâm-ı karâr etdiler. Vallâhu a‘lem yine eyle olur, zîrâ cereyân etdikde şehir üzre meyyâl gelir. (---) (---) (---) (---) (---) (---) (---) (---) (---) (---) (---) (---) <b class="calibre1"><i class="calibre2">[40a]</i></b></span></p>

      <p class="metin"><span class="calibre18">Ve memdûhâtından musanna‘ kafesli demir fânûsları ve demirden rezeli ve kalaylı sofra iskemleleri ehl-i sefere bile götürmek mümkün yahşı şeydir. Ve gûnâ-gûn kilidler ve at bâr-bendleri ve demirden kurd ve arslan kapanları ve demirden sandûkacık içre kahve değirmeni hîn-i zarûretde un dahi (dahi) öğüdüp a‘lâ dakîk-i rakîk eder.</span></p>

      <p class="metin"><span class="calibre18">Ve cemî‘i diyâra bu Samakov'un Fireng eğserisi ve Lofça ve Zağra ve Ortasayış ve Yüleme ve Miyane ve tahta eğserileri cihânı dutmuşdur.</span></p>

      <p class="metin"><span class="calibre18">Ve bu Samakov şehrinde ve etrâf nevâhîlerinde cümle yüz on aded demir işleyen kârhânelere bu diyârda samakov derler. Âteş-i Nemrûd'un yakan körüğün on nefer âdem çekemez, su değirmeni körüğü çeküp âteş-i Nemrûd hâsıl olur ve fîl şikemi kadar demir örsler üzre akîk-i Yemenî gibi kırmızı demirler kim âteşden çıkmışdır, ol demirleri üstâd-ı haddâdî birer gûne san‘atlı dollâblar ile kızgın demirleri sindân üzre koyup aynı câmûs kellesi kadar çekiçleri yine bir san‘at ile su dollâbları çekiçleri kırmızı demire urdukda zemîn ditrer.</span></p>

      <p class="metin"><span class="calibre18">Ser-i kârda ancak iki üstâd örs üzre dollâb ile birer ikişer kantar demirleri çekiç altına koyup çeküp vermede olup demir uzayup bir çubuk oldukda yine bir san‘at ile çekiç çarh-ı dollâbın suyun kesüp şeb [ü] rûz böyle bir kâr-ı rûzgâr ederler kim böyle kârı pîr-i haddâdiyân Hazret-i Dâvûd ibn Süleymân etmemişdir. Ve niçe yüz bin seyyâh-ı âlem bu kâr-ı rûzgâr-ı dîvi görmemişdir. Hakkâ ki vâcibü's-seyrdir kim mısra‘.</span></p>

      <p class="beyit2"> şenîden key buved mânend-i dîde<a class="pcalibre pcalibre1" id="_ftnref16"></a> <a class="pcalibre pcalibre1" href="Evliya_Celebi_Seyahatnamesi_6._Kitap_split_021.htm#_ftn16" title=""><span class="MsoFootnoteReference"><b class="calibre1"><sup class="calibre16"><span class="calibre22">[16]</span></sup></b></span></a></p>

      <p class="metin1"><span class="calibre18">mısra’ı üzre ilme'l-yakîn ve ayne'l-yakîn ve hakka'l-yakîn hâsıl etmeyince ta‘rîf ü tavsîf olur ma‘rifet değildir.</span></p>

      <p class="metin"><span class="calibre18">Zîrâ İslâmbol'da top dökmek ve Karadaniska şehrinde top güllesi dökmek ve diyâr-ı Kırım'da Çüyençi köyünde (demir) demirden Tatar kazganı dökmek ve bu Samakov'da demir dökmek hakkâ ki kâr-ı benî Âdem değildir. Meğer dîv-i sefîd kârıdır. Gören âdem dem-beste ve vâlih [ü] hayrân olur.</span></p>

      <p class="metin"><span class="calibre18">Ba‘dehu bu Samakov'dan beher sene bender-i Selânik'e ve bender-i Varna'ya ve'l-hâsıl cemî‘i ülke-i Âl-i Osmân'a beher sene sekiz bin araba demir gidüp her şehirde üstâdlar murâd [u] merâmları üzre eşyâlar yaparlar.</span></p>

      <p class="metin">.................. (3 satır boş)....................</p>

      <p class="Balk10">Evsâf-ı ziyâretgâh-ı şehr-i Samakov</p>

      <p class="metin"><span class="calibre18">Evvelâ <b class="calibre1">ziyâret-i Malkoç Beğ,</b> câmi‘i kapusu önünde türbe-i mehbıt-ı pür-envârı kapusu üzre celî hat hattât-ı üstâd ile târîhi budur:</span></p>

      <p class="beyit1"> Rûh-ı Kudsi kasd edüp târîh ana,</p>

      <p class="beyit1"> Dedi târîhin beğim hayrun cemîl.</p>

      <p class="beyit1"> Sene (---)</p>

      <p class="metin10"><span class="calibre18">Ve <b class="calibre1">eş-şeyh şâkirî Efendi,</b> Sofyavî Balı Efendi halîfelerinden e‘izze-i kirâm kimesne imiş. Malkoç Beğ cebbânesinde medfûndur, <i class="calibre2">kuddise sırruhu.</i> (---) (---) (---) (---) (---) (---) (---) (---) (---)</span></p>

      <p class="metin"><span class="calibre18">Bu şehri dahi seyr [ü] temâşâ edüp refîklerimiz avdet edüp bu şehirden dahi yüz aded pür-silâh fetâlar alup cânib-i şarka Samakov yaylağın mâh-ı Temmûz'da kar üzre yüz bin anâ ile aşup koca Rila yaylası dâmenleriyle ubûr ederek yokuş aşağı enerken hamd-i Hudâ kar kalmayup aşağı sevâhile enüp toz tozar. Bu koca Rila yaylasında eyyâm-ı bahârda yedi yüz aded egrek koyun yaylaya çıkar. Her egreği yüzer bin koyundur. Ve bu yayla Gekbiziyye kasabasında Mustafâ Paşa câmi‘i evkâfıdır kim yüz atlı ile yayla ağası koyun hakkı cem‘ edüp mütevellîye teslîm edüp ol dahi mürtezikalara vazîfe-i mu‘ayyenelerin verir.</span></p>

      <p class="metin"><span class="calibre18">Ve bu Rila yaylasına Destpot kral yaylası muttasıldır kim Tatarbâzârcığı şehrinden ve niçe mesâfe-i ba‘îde büldânlardan nümâyân o da bir kûh-ı âbâdân ve bir kân-ı Yörükândır. Hele sıhhatle Samakov belin aşup [b]aş aşağı 4 sâ‘at gidüp,</span></p>

      <p class="Balk">Menzil-i şehr-i azîm Sofya-i sâfiye</p>

      <p class="metin"><span class="calibre18">Mukaddemâ bu şehir sene (---) târîhinde Melek Ahmed Paşa vâlî iken mufassalan tahrîr olunmuşdur, ammâ hikmet-i Hudâ İştib'de ve Düşeniçse'de haber almışdım, ammâ hikmet-i Bârî yârî kılup biz de Sofya'ya sene 1072 mâh-ı Recebü'l-ferdinde dâhil oldukda Melek Paşa efendimiz dahi alay ile şehre girirken biz dahi bârhânemizle alayına katılup atımdan <b class="calibre1"><i class="calibre2">[40b]</i></b> enüp piyâde reftâr ile Melek Ahmed Paşa efendimin rikâbın bûs etdikde,</span></p>

      <p class="metin"><span class="calibre18">"Bire Evliyâm, bire benim cânım seyyâh-ı âlemim. Sen safâ geldin ve hoş geldin" dedikde hakîr,</span></p>

      <p class="metin"><span class="calibre18">"Boş gelmedim, murâdınızdan ziyâde dolu geldim" dediğimde ziyâdesiyle hazz edüp vâfir tebessüm edüp "Atına bin" dedikde bilâ-rikâb esb-i yâr-ı gâr-ı Hamîs'ime süvâr olup at başı berâber şehr-i Sofya'ya girirken hakîr gerü kalup bir alay-ı Âsaf ile Melek Paşa Sofya'ya girmişdir. Bu alayı felek ancak görmüşdür. Anda hakîr doğru paşalara mahsûs sarây-ı hâssa ağırlığımla varup ol ân mektûbları ve arz [u] hüccetleri ve cümle mâlı ve cümle hedâyâları üç sancak beğlerinin defterleriyle hedâyâları dahi cümle Paşa huzûrunda hazînedâra teslîm etdikde Paşa eydir:</span></p>

      <p class="metin"><span class="calibre18">"Evliyâm, hakkâ ki merdsin ve akrabâ-yı yâr-ı sâdıkım ve mahrem-i râzımsın, ey mahallinde yetişdin" deyüp hakîre ol ân bir kat libâs-ı merdân ve bir serâser hil‘at-i sultân geydirüp bir kîse guruş-ı Bundukan in‘âm u ihsân edüp niçe gûne hayr du‘âlar edüp hüddâmlarıma onar altun ve birer çuka ve kumaş ihsânlar edüp dest bûsiyle şeref-yâb olup Ya‘kûb Çavuş nâm benâm-ı hümâm velî-ni‘am hânesinde mihmân olup üç gün Sofya şehrinde mukîm olup hamd-i Hudâ yüzümüz ağıyla emâneti teslîm etdiğimde gûyâ kûh-ı Demâvend bârından halâs olup mesrûr [u] handân oldum ve beyne'l-akrân efendimiz yanında mümtâz oldum. Üçüncü gün Sofya'dan İslâmbol'a gidecek mahalde efendimiz raht u bahtıyla hakîre bir küheylân mu‘teber at, misâl-i sâfinâtü'l-ciyâd esb-i sabâ-sür‘at ihsân edüp süvâr oldum. Andan,</span></p>

      <p class="Balk2">Sene 1072 Recebü'l-ferdinde Sofya'dan İslâmbol'a gitdiğimiz menâzilleri beyân eder</p>

      <p class="metin"><span class="calibre18">Evvelâ Sofya-i sâfiyeden çıkup mâh-ı Receb'in on beşinci bâzâr gün cânib-i şarka ol sahrâ-yı lâlezâr içre (---) sâ‘at gidüp,</span></p>

      <p class="metin"><b class="calibre1"><span class="calibre18">Menzil-i karye-i Lozna:</span></b> <span class="calibre18">Mâ-tekaddem mevsûfdur. Andan,</span></p>

      <p class="metin"><b class="calibre1"><span class="calibre18">Menzil-i karye-i</span></b> <span class="calibre18"><b class="calibre1">Hacı Karaman:</b> Bir sahrâ-yı vâsi‘ nihâyetinde üç yüz hâneli ve bir latîf câmi‘li ma‘mûr köydür, ammâ kasaba olmağa liyâkati vardır. Sofya paşalarının hâssıdır kim başka voyvadası hâkimdir. Ve bu köyün etrâfı cümle biri birine muttasıl ma‘mûr köy [ü] kendlerdir. Andan cânib-i kıbleye,</span></p>

      <p class="metin"><b class="calibre1"><span class="calibre18">Menzil-i karye-i Ormanlı:</span></b> <span class="calibre18">Bu dahi Sofya sahrâsına vâkı‘ olmuş bir câmi‘li ve üç yüz hâneli serâser ze‘âmetdir. Andan yine cânib-i kıbleye,</span></p>

      <p class="metin"><b class="calibre1"><span class="calibre18">Menzil-i kasaba-i İhtiman:</span></b> <span class="calibre18">Bu dahi altmış üçde mevsûfdur. Andan,</span></p>

      <p class="metin"><b class="calibre1"><span class="calibre18">Menzil-i Yeniköy:</span></b> <span class="calibre18">Bulgar keferesi köyüdür ve gâyet mahbûbe kızları olur. Kapulu Derbend nâmıyla meşhûr-ı âlem köydür. Andan yine şarka gidüp,</span></p>

      <p class="metin"><b class="calibre1"><span class="calibre18">Kasaba-i Tatarbâzârcığı:</span></b> <span class="calibre18">Bu dahi mukaddemâ mevsûfdur. Bu mahalde "Filibe ve Edirne üzre izdihâmdır" deyü ol tarafa gidilmeyüp sol kola Eski Zağra üzre sapıldı. Andan sehel şimâl tarafıyla şarka meyyâl 5 sâ‘at gidüp,</span></p>

      <p class="metin"><b class="calibre1"><span class="calibre18">Menzil-i karye-i Kırnagol:</span></b> <span class="calibre18">Urûm köyüdür. Andan 5 sâ‘atde,</span></p>

      <p class="metin"><b class="calibre1"><span class="calibre18">Menzil-i karye-i Urûmlar:</span></b> <span class="calibre18">Beş yüz hâneli ma‘mûr Urûm köyüdür kim İslâmbol'da İbrâhîm Paşa câmi‘i evkâfıdır. Andan 4 sâ‘atde yine semt-i şarka gidüp,</span></p>

      <p class="metin"><b class="calibre1"><span class="calibre18">Menzil-i karye-i Köseli:</span></b> <span class="calibre18">Müslümanlardır ve bir latîf câmi‘i, Hacı Süleymân nâm bir sâhibü'l-hayrât binâ edüp hâlâ elli bin altun vakfı vardır. Ve câmi‘in haremi etrâfında tekyegâh-ı Halvetî var kim kırk elli aded fukarâ hücreleri var. Bu köy ve bu câmi‘ bir sık ormanlı ve dıraht-ı müntehâlı koru içinde vâkı‘ olmuş köydür. Ve bu köye karîb nümâyân Kuneş(?) nâm köyde,</span></p>

      <p class="metin"><b class="calibre1"><span class="calibre18">Ziyâret-i Meyyitoğlu:</span></b> <span class="calibre18">Ziyâretgâh-ı erbâb-ı dilândır kim bu Meyyitzâde'nin vâlidesi hâmile iken merhûme olup be-emri Hudâ iki aydan bu kabir sâhibi Meyyitoğlu Gâzî Mehemmed Beğ vücûda gelüp feza‘ [u] çeza‘ından kabirden çıkarup mürûr-ı eyyâm ile Sultân Mûsâ ibn Yıldırım Bâyezîd Hân asrında ümerâ-yı kirâm olup merhûm oldukda üzerine Çelebi Sultân Mehemmed bir kubbe-i pür-envâr ve bir câmi‘ ve bir imâret-i dârü'l-it‘âm dârü'l-ızz edüp hâlâ ma‘mûr ziyâretgâhdır. Bunu mukaddemâ ziyâret etmişdik.</span></p>

      <p class="metin"><span class="calibre18">Hamd-i Hudâ yine ziyâret edüp tekrâr <b class="calibre1">karye-i Köseli</b>'ye geldik. Bu mezkûr köyler cümle Filibe sahrâsına vâkı‘ olmuş İrem-misâl ma‘mûr kurâlardır. Andan 4 sâ‘at,</span></p>

      <p class="Balk">Evsâf-ı kasaba-i Çırpan</p>

      <p class="metin"><span class="calibre18">Bu mahal dahi Rûmeli eyâletinde yüz elli akçe pâyesiyle otuz iki kurâlı kazâ ve ze‘âmetdir. Cümle yedi mahalle ve cümle altı mihrâbdır. Dördü mahalle mesâcidleridir ve ikisi cevâmi‘dir. Biri Yeni Câmi‘ ve biri Eski Câmi‘dir. <b class="calibre1"><i class="calibre2">[41a]</i></b> Ve bir hammâm-ı kesîfi var, Sultân Mûsâ Çelebi binâsıdır kim Timur hâdisesinde bu Mûsâ Çelebi birkaç sene Rûmeli'ne pâdişâh olup bu şehirleri ol feth etmişdir. Ba‘dehu Çelebi Sultân Mehemmed bu Mûsâ Çelebi'yi katl etmişdir.</span></p>

      <p class="metin"><span class="calibre18">Ve bu rabta-i Çırpan bir mürtefi‘ kayalı yere vâkı‘ olmuşdur. Ve cümle altı yüz {aded} kiremit ile sutûhları mestûr büyût-ı ma‘mûrlardır. Cümleden mükellef ü mükemmel Kadı Mehemmed Efendi sarâyı Filibe sahrâsına nâzır şâhnişîn ve revzenleri var. Cümle vüzerâlar bu hânedân-ı kadîmde mihmân olurlar.</span></p>

      <p class="metin"><span class="calibre18">Ve cümle iki aded hânları ve cümle üç aded mektebi ve cümle üç aded tekyeleri var.</span></p>

      <p class="metin"><span class="calibre18">Ve cümle iki yüz aded dükkânları var, lâkin sûk-ı sultânîsi ol kadar ma‘mûr değildir.</span></p>

      <p class="metin"><span class="calibre18">Ve bu kasaba içre aslâ kurşum örtülü imâret yokdur, ammâ bâğ u bâğçeleri gâyet çokdur. Andan kalkup yine taraf-ı şarka 2 sâ‘atde,</span></p>

      <p class="metin"><b class="calibre1"><span class="calibre18">Karye-i İkizler:</span></b> <span class="calibre18">Müselmânlar ve ze‘âmet köyüdür. Andan 2 sâ‘atde,</span></p>

      <p class="metin"><b class="calibre1"><span class="calibre18">Menzil-i karye-i Arnavudlar</span></b><span class="calibre18">: Eski Zağra kazâsı hâkinde tîmâr ve bâğlı ve hadîkalı kâfir köyüdür. Andan 3 sâ‘atde,</span></p>

      <p class="metin"><b class="calibre1"><span class="calibre18">Menzil-i Eski Zağra şehri:</span></b> <span class="calibre18">Kal‘ası vîrân ve şehri âbâdân olduğu Sofya'ya giderken tavsîf olunmuşdu. Hulâsa-i kelâm gâyet ma‘mûr ve ganîmet şehr-i müzeyyendir. Andan (---) sâ‘atde,</span></p>

      <p class="metin"><b class="calibre1"><span class="calibre18">Karye-i Hızır Beğ:</span></b> <span class="calibre18">Bir dağ dibine vâkı‘ olmuş cümle evlerinin yüzleri kıbleye nâzır bir müselmân köyüdür ve İbrâhîm Hân oğulları evkâfıdır. Ancak bir câmi‘i var. Andan 3 sâ‘atde,</span></p>

      <p class="metin"><b class="calibre1"><span class="calibre18">Menzil-i kal‘a-i Eski Zağra Yenicesi:</span></b> <span class="calibre18">Bunun dahi bâlâda evsâfı tahrîr olunmuşdur. Andan 3 sâ‘atde,</span></p>

      <p class="metin"><b class="calibre1"><span class="calibre18">Karye-i Kara Murâdlı:</span></b> <span class="calibre18">Ma‘mûr müselmân köyü ve Tatarhânîlerden Fındıklı Sultân hâssıdır ve bu mahal artık Özü eyâleti hükmüdür. Andan 4 sâ‘atde,</span></p>

      <p class="metin"><b class="calibre1"><span class="calibre18">Karye-i Bâğçebınar:</span></b> <span class="calibre18">İslâmbol'da Hümâ Sultân hâssıdır. Andan 5 sâ‘atde,</span></p>

      <p class="Balk">Evsâf-ı menzil-i kasaba-i Kızılağaç Yenicesi</p>

      <p class="metin"><span class="calibre18">Nehr-i Tunca kenârında henüz vîrâna yüz dutmuş bir vâsi‘ çemenzâr fezâ-yı lâlezârda kasabacıkdır. Özü eyâletinde Kırkkilise beği hâssı olup voyvadalıkdır ve yüz elli akçe pâyesiyle kadılıkdır. Ve nevâhîleri yigirmi beş pâre ma‘mûr kurâlıkdır. Ve cümle üç yüz aded kiremit örtülü müfîd [ü] muhtasar fukarâ hâneleridir. Bir kârgîr binâ kubbesi müdevver bir câmi‘i ve bir hammâmı ve bir hânı ve yigirmi aded hurde dükkânları cümle Örenli Gazzâz Mehemmed Çelebi hayrâtıdır. Hattâ câmi‘inin kapusu üzre çâr-kûşe beyâz mermer üzre Sultân Bâyezîd-i Velî üstâdı şeyh hazretleri hattıyla câmi‘in vemine'l-acâ’ib târîhi budur:</span></p>

      <p class="metin"><i class="calibre2"><span class="calibre18">Sâhibuhu Mehemmed bin el-Hacı Mustafâ temme fî şehr-i Muharrem fî sene 888</span></i></p>

      <p class="metin"><span class="calibre18">Aynı böyle tahrîr olunmuş târîh [ü] rakamdır.</span></p>

      <p class="metin"><span class="calibre18">Ve bu rabtada bunlardan gayri imâret yokdur, ammâ bâğ u bostânları çokdur. Ve bu kasaba önünde kıble tarafına belde-i mu‘azzama Edirne beş sâ‘atlik yerdir. Edirne'ye bu kasabadan giden bu mahalde cereyân eden nehr-i Tunca üstündeki haşeb cisirden geçüp Edirne'ye gider. Bu cisr-i musanna‘ İbrâhîm Hânoğulları vakfıdır. (---) (---) Bundan yine kalkup cânib-i şarka 5 sâ‘atde,</span></p>

      <p class="metin"><b class="calibre1"><span class="calibre18">Menzil-i</span></b> <b class="calibre1"><span class="calibre18">Karye-i Derbend:</span></b> <span class="calibre18">Bir dağ dibinde üç yüz hâneli Bulgar kefereleri ve Süleymâniyye câmi‘i evkâfıdır. Andan 4 sâ‘atde,</span></p>

      <p class="metin"><b class="calibre1"><span class="calibre18">Karye-i Sarı Talışmanlı:</span></b> <span class="calibre18">Müselmânlardır. Bir latîf câmi‘i var, ammâ bir taşlı zemînde vâkı‘ olmağile suları yokdur. Bu dahi vakıf köydür. Bu köyden şimâl cânibine nîm sâ‘at karîb,</span></p>

      <p class="metin"><b class="calibre1"><span class="calibre18">Ziyâretgâh-ı merkad-i Muhyiddîn Baba:</span></b> <span class="calibre18">Tarîk-i Âl-i Abâ-yı Bektaşiyân'dan bir ulu sultândır. Bir teferrücgâh u mesîregâh yerde ma‘mûr türbe-i pür-envârdır. Ve niçe erbâb-ı ma‘ârif dervîşânları vardır. <i class="calibre2">Kaddesenallâhu bi-sırrıhi'l-azîz.</i> Andan 5 sâ‘atde,</span></p>

      <p class="metin"><b class="calibre1"><span class="calibre18">Karye-i Bedri:</span></b> <span class="calibre18">Ebü'l-feth Sultân Mehemmed evkâfıdır ve Eski Poloz kal‘asına bir sâ‘at karîbdir. Andan üç sâ‘atde,</span></p>

      <p class="metin"><b class="calibre1"><span class="calibre18">şehr-i Kırkkenîse:</span></b> <span class="calibre18">Bâlâda bu şehir dahi mufassalan tavsîf olunmuşdur. Andan maşrık cânibine 3 sâ‘atde bayırlar aşup,</span></p>

      <p class="Balk">Evsâf-ı kasaba-i Küçük Üsküp</p>

      <p class="metin"><span class="calibre18">Kırkkilise sancağında yüz elli akçe pâyesiyle ednâ kazâdır ve mefrûzu'l-kadem ve maktû‘u'l-kalem Edirne dârü'l-hadîsinin evkâfıdır kim başka voyvadası hâkimdir. Müselmân ve Bulgar ve Urûm keferesi re‘âyâları gâyet çokdur. Fireng ve Ermeni ve Yahûdî yokdur ve ankâ tüccâr kefereleri gâyet vâfirdir. Ve cümle altı aded mahalledir kim bir depeden bir depeye varınca cümle üç bin aded kırmızı kiremitli tahtânî ve fevkânî musanna‘ ve münakkaş ve müzeyyen sarâylar ve kâ‘a-i zîbâlar var.</span></p>

      <p class="metin"><span class="calibre18">Ammâ çârsû-yı bâzârı müzeyyen değildir. Ekseriyyâ herkes köşe köşe <b class="calibre1"><i class="calibre2">[41b]</i></b> hâneleri altında birer dükkân şekilli kârhânecikler yapmışlar. Anıniçün dükkânlarının adedi nâ-ma‘lûmdur.</span></p>
    </div>
  </div>
</body>
</html>