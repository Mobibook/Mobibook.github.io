<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliya"><span class="calibre23">Ve tekye-i Abdülkâdirü'l-Cîlanî, bu dahi eyle bir âsitânedir.</span></p>

    <p class="evliya"><span class="calibre23">Ve tekye-i Divitcizâde, bu dahi Halvetî tekyesidir.</span></p>

    <p class="evliya"><span class="calibre23">Ve tekye-i Karaca Ahmed Sultân, mezâristân içredir.</span></p>

    <p class="evliyabeyit"><span class="calibre3">......................(5 satırlık yer boş)...................</span></p>

    <p class="evliya"><span class="calibre23">Ve tekye-i Hacı Bektaş-ı Velî, Kaya Sultân yalısı dibinde Öküz limanı'nda bir küçük âsitâne-i dervîşândır.</span></p>

    <p class="evliya"><span class="calibre23">Ve Tekye-i Miskînler, tarîk-i âm üzre şehir hâricinde bir tekyedir. Cümle miskînler anda sâkin olup nezerâtlar ile geçinirler. Şehir içre bir miskîn haber alsalar amân vermeyüp alup tekyelerine götürürler. İsterse a‘yân [u] <b class="calibre1"><i class="calibre2">[143a]</i></b> eşrâf [u] kibâr olsun anı miskînler ellerinde olan hatt-ı şerîfleri ile alup miskînhâneye götürürler. Zîrâ dıyâr-ı Rûm'da cüzâm marazı sârîdir deyü şehir içre miskîn turmak memnû‘ olduğundan her şehir hâricinde başka miskînhâneler vardır. Kimse ile ihtilât etmeyüp başka sâkin olurlar. Ammâ Arabistân'ın Mısrında gâyet cüzâm âdem çokdur. Kubâ marazıdır deyü eli ve ayağı dökülmüş âdemler ile bir yerde yiyüp içüp yatup kalkarlar. Hikmet-i Hudâ evlâd-ı evlâdları dahi olursa elbette kaşları ve kirpikleri olmaz.</span></p>

    <p class="evliya"><b class="calibre1"><span class="calibre23">Evsâf-ı hammâmât-ı Üsküdar</span></b><span class="calibre23">: Cümle (---) hammâmdır.</span></p>

    <p class="evliya"><span class="calibre23">Ammâ cümleden İskele çârşûsunda Sultân hammâmı.</span></p>

    <p class="evliya"><span class="calibre23">Ve çârsû içre (---) hammâmı, gâyet müferrih ve hoş-hevâ ve hoş-binâ bir hammâm-ı rûşenâdır. Ve mahbûb-ı ra‘nâ pâk dellâkları ve fûta-i nîlgûnları vardır. (---) (---) (---) (---) (---) (---) (---) (---) (---)</span></p>

    <p class="evliya"><span class="calibre23">Ve Atbâzârı kurbünde Orta Vâlide hammâmı, dil-güşâ hammâm-ı mübârekdir. Cümle halvetleri pâkdir.</span></p>

    <p class="evliya"><span class="calibre23">Ve Kösem Vâlide Sultân hammâmı, cümleden sonra binâ olunmağile her hammâmın tarzından üstâd mi‘mâr birer tarz serîka edüp bir tarh-ı ibret-nümâ üzre nev-binâ bir hammâm-ı ra‘nâ-yı hoş-mâ’ hoş-binâ hammâmdır ki Üsküdar'da ve İslâmbol'da nazîri yokdur</span></p>

    <p class="evliya"><span class="calibre23">Ve Cinci Hoca sarâyı kurbünde (---) hammâmı (---) âb-ı hayât sulu hammâm-ı latîfdir.</span></p>

    <p class="evliyabeyit"><span class="calibre3">......................(4.5 satırlık yer boş)...................</span></p>

    <p class="evliya"><span class="calibre23">Bu hammâmlardan mâ‘adâ bu şehir içre sekiz yüz sarây hammâmları vardır. Ba‘zısına ahâlî-yi mahalle ehl [ü] iyâlleri ile girüp safâ ederler. (---) (---) (---) (---) (---) (---) (---) (---) (---)</span></p>

    <p class="evliya"><b class="calibre1"><span class="calibre23">Evsâf-ı kârbânsarây-ı Eskidâr</span></b><span class="calibre23">: Cümle on bir mihmânhâne-i hâs [u] âmdır.</span></p>

    <p class="evliya"><span class="calibre23">Cümleden iskele başı'ndaki câmi‘in iki tarafında leb-i deryâda yüzer ocaklı yüzer tavla at alır kârbânsarâylardır kim gûyâ birer kal‘adır. Serâpâ kurşum ile mestûrdur kim âyende ve revendeye hâne-i bî-minnetdir, Mihrimâh Sultân hayrâtıdır.</span></p>

    <p class="evliya"><span class="calibre23">Ve kârbânsarây-ı Orta Vâlide, bu dahi câmi‘i ve imâret-i it‘âmı kurbünde yüzer ocaklı biner at alır mihmânhânedir ve başka develiği var.</span></p>

    <p class="evliya"><span class="calibre23">Ve mihmânsarây-ı Kösem Vâlide, a‘yân-ı kibâr sâkin olmağiçün ma‘mûr sarây-ı âlîdir. Hâlâ içinde Kethudâ Arslan Ağa sâkin idi. Ma‘lûmumuz olanlar bu hânedânlardır. <b class="calibre1"><span class="calibre25">$</span></b></span></p>

    <p class="evliya"><span class="calibre23">{Ve sarây-ı Koca Mehemmed Paşa, Süleymân Hân vezîridir, kâr-ı Koca Mi‘mâr. Ve sarây-ı Doğancılar. Ve sarây-ı Hacı Paşa. Ve yalı-yı Piyâle Paşa kâr-ı Mi‘mâr Sinân}.</span></p>

    <p class="evliya"><b class="calibre1"><span class="calibre23">Evsâf-ı hân-ı tüccârân-ı berr ü bihârân</span></b><span class="calibre23">, <b class="calibre1">seyyâhân-ı cihân-bân</b>: Cümle yüz beş hândır. Ammâ kurşumlu hânlar değil. Her biri kırkar ve ellişer ocaklı hânlardır. Ba‘zısına üç ayda bir ulûfe içün sipâh tâ’ifesi gelüp sâkin olurlar. Ammâ cümlesinin bâblarında zencîrler çekilmişdir kim her birinin hâncıları ve bevvâbları vardır. Evvelâ Nasıf Paşa hânı, Atbâzârı hânı,</span></p>

    <p class="evliyabeyit"><span class="calibre3">......................(3.5 satırlık yer boş)...................</span></p>

    <p class="evliya"><b class="calibre1"><span class="calibre23">Evsâf-ı sitâyiş-i sebîlhâne</span></b><span class="calibre23">: Cümle altmış altı sebîl-i atşândır.</span></p>

    <p class="evliyabeyit"><span class="calibre3">......................(3.5 satırlık yer boş)................... <b class="calibre1"><i class="calibre2">[143b]</i></b></span></p>

    <p class="evliya"><b class="calibre1"><span class="calibre23">Der-sitâyiş-i çeşme-i aynü'l-hayât-ı Üsküdar</span></b><span class="calibre23">: Cümle (---) çeşme-i uyûn-ı câriyelerdir. Ammâ cümleden mükellef, hayrât-ı azîm Cum‘abâzârı içinde Yeniçeri kolluğu cenbinde Kara Mustafâ Paşa çeşmesinin târîhidir:</span></p>

    <p class="evliyabeyit"><span class="calibre23"> Mahallinde yapıldı çeşme-i âb-ı hayât-efzâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">......................(5.5 satırlık yer boş)...................</span></p>

    <p class="evliya"><b class="calibre1"><span class="calibre23">Aded-i evsâf-ı dekâkîn-i esvâk-ı sultânî</span></b><span class="calibre28">;</span><span class="calibre23">: Cümle iki bin altmış dükkândır, lâkin bezâsteni yokdur. Ammâ yine cümle zî-kıymet mevcûddur. Zîrâ cemî‘i ehl-i hıref gûnâ-gûn mevcûddur. Tertîb üzre bir esnâfa münhasır çârşûsu yokdur, hemân cümle ehl-i sanâyi‘ mahlûtdur. Hattâ tabbâğhânesi bile iki yerdedir. Ammâ Sipâh {bâzârı bir sûkdur iki cânibi kapuludur}.</span></p>

    <p class="evliya"><span class="calibre23">Ve aded-i bâğ-ı engûr dörd bindir. Ve aded-i bostân-ı gülistân üç yüzdür ve aded (---) (---). Bunların her birinde niçe bin elvân şükûfe ve ezhârât hâsıl olur kim râyihasından âdemin demâğı mu‘attar olur.</span></p>

    <p class="evliya"><b class="calibre1"><span class="calibre23">Evsâf-ı mesîregâh-ı Üsküdar</span></b><span class="calibre23">: Evvelâ her cânibi mesîregâh [u] teferrücgâhdır. Ammâ cümleden pâdişâhlara mahsûs olan bâğçe-i cennet-âsâlar birer tarîk ile seyr olunsa her biri birer temâşâgâh-ı nısf-ı cihândır.</span></p>

    <p class="evliya"><span class="calibre23">Andan mesîregâh-ı Büyük Çamlıca, eflâke ser çekmiş bir cebel-i bâlânın tâ zirve-i a‘lâsında bir tekye-i bülend idi. Hâlâ pâdişâhımız kendilere mahsûs bâğ-ı cihân nâmıyla bir bâğçe-i âlî etdi kim bu hakîrin andaki kasr-ı bülende târîhidir:</span></p>

    <p class="evliyabeyit"><span class="calibre23"> Dedim ey Evliyâ bu kâha târîh</span></p>

    <p class="evliyabeyit"><span class="calibre23"> Mübârek ola kasrın pâdişâhım.</span></p>

    <p class="evliyabeyit"><span class="calibre23"> Sene (---). (---)</span></p>

    <p class="evliya"><span class="calibre23">Andan aşağı mesîregâh-ı Küçük Çamlıca, çemenzâr [u] mesîregâh [u] şikârgâh çınâr-ı müntehâlı bir vâdîdir.</span></p>

    <p class="evliya"><span class="calibre23">Ve teferrücgâh-ı Kalamış Burnu, Kadıköy bâğları ile Fener bâğçesi mâbeyninde bir körfez içre beyâz kumsal bir bahrdir. Cümle dilberân [u] âşıkân-ı sâdıkân anda deniz mâlikleri gibi âdem mâlikleri ve melekleri şinâverlik edüp âşık [u] ma‘şûk birbirlerin bilâ vâsıta kuc-kucağ olup dirâgûş ederler bir teferrücgâh yerdir.</span></p>

    <p class="evliya"><span class="calibre23">Ve teferrücgâh-ı Kadıköy bâğları ve Haydar Paşa bâğı ve Âl-i Bahadır bâğları ve Sücâh bâğları.</span></p>

    <p class="evliya"><span class="calibre23">Ve Kaya Sultân bâğçesinde mesîregâh-ı Piyâle Paşa havzı, deryâya nâzır bir püşte üzre bir kasr-ı tahtânî ve bir havz-ı azîmi var kim içinde kayığı ve mefret mâhîleri vardır.</span></p>

    <p class="evliya"><span class="calibre23">Ve seyrângâh-ı Doğancılar meydânı, selâtînler Üsküdar'a göç etdikleri mahalde cümle doğanbâz bunda göçerler bir azîm kârhâne (---).</span></p>

    <p class="evliya"><span class="calibre23">Ve mesîregâh-ı Kızkullesi, deryâ içre karadan bir ok menzili ba‘îd çâr-kûşe bir musanna‘ kulle-i bâlâdır, kaddi kâmil seksen zirâ‘dır, cirmi iki yüz adımdır. (---) tarafına nâzır bir demir kapusu vardır. İçinde yedi kat hücreleri ve âb-ı hayât suyu matar-ı rahmetden cem‘ olur sahrîcdir. Dizdârı Çelebi Cüce ve yüz neferâtı ve leb-i deryâda ejder-i heft-ser gibi kırk pâre balyemez topları ve mazgal delikleri ve mükemmel cebehânesi vardır.</span></p>

    <p class="evliya"><span class="calibre23">Ve teferrücgâh-ı Bahr-i Salacak, bunda dahi cümle dilberân mâh-ı Temmûz'da deryâya çimerler.</span></p>

    <p class="evliya"><span class="calibre23">Ve seyrângâh-ı Şemsî Paşa, bunda dahi cümle âşıkân ba‘de'l-asr gelüp âyende ve revende kayıkları temâşâ edüp kesb-i hevâ ederler.</span></p>

    <p class="evliya"><span class="calibre23">Ve mesîregâh-ı Sarıkadı, ulu ziyâretgâhdır.</span></p>

    <p class="evliya"><span class="calibre23">Ve mesîregâh-ı Kayışbınarı, dırahtistân içre bir âb-ı hayât-ı zülâldır.</span></p>

    <p class="evliya"><span class="calibre23">Ve teferrücgâh-ı avgâh-ı Âlemdağı, acâyib av âlemi olur.</span></p>

    <p class="evliyabeyit"><span class="calibre3">......................(2 satırlık yer boş)...................<b class="calibre1"><i class="calibre2">[144a]</i></b></span></p>

    <p class="evliya"><span class="calibre23">Ve <b class="calibre1">esmâ‘-i mahallâtları beyân eder</b><span class="calibre24">;</span>:</span></p>

    <p class="evliyabeyit"><span class="calibre3">......................(4.5 satırlık yer boş)...................</span></p>

    <p class="evliya"><span class="calibre23">Ve <b class="calibre1">halkının kâr [u] kesbleri ve libâsları ve lisânların beyân eder</b><span class="calibre24">;</span>: Ahâlî-i Üsküdar (---) fırkadır. Bir fırkası askerî tâ’ifesinin a‘yân [u] eşrâflarıdır kim gûnâ-gûn akmişe-i fâhire geyerler.</span></p>

    <p class="evliya"><span class="calibre23">Ve bir fırkası bâğbândır. Ve bir fırkası ulemâ ve sulehâdır. Ve bir fırkası fakr [u] fâka kanâ‘at etmiş Geysûdâr Mahmûd Efendi fukarâlarıdır kim hadden bîrûndur.</span></p>

    <p class="evliya"><span class="calibre23">Ve bir fırkası keştîbân ve kayıkcıyândır. Ve bir zümresi esnâf-ı tüccârân [u] ehl-i sanâyi‘âtdır. Bu kavmin libâsları iktidârlarına göre kapama ve çuka dolama ve ferrâce geyerler.</span></p>

    <p class="evliya"><span class="calibre23">Bu halkın ekseri Anatolu diyârı halkı olmağile lehce-i mahsûsaları Etrâk lisânıdır ammâ şehrinde hâsıl olan çelebileri fesâhat [u] belâğat üzre tekellüm edüp ulemâsı ve şu‘arâsı ve nebtîz şehrîleri vardır. Ve bu şehirde tarîk-i Celvetî iştihâr bulmağıla âyîn [u] ezkâr mahallinde ilm-i edvâr üzre gûnâ-gûn ilâhiyyâtlar ve zikr ü zecel ü tasnîfât okur.</span></p>

    <p class="evliya"><span class="calibre23">Ehl-i hevâsı çokdur. Zîrâ âb [u] hevâsı da gâyet latîfdir. Arz-ı beledi ve tûl-ı nehârı hemân İslâmbol arzıdır. Anıniçün mahbûb u mahbûbesi gâyet çokdur. Ba‘zı şu‘arâlar mahbûb-ı Üsküdar'ı şehrengîz etmişlerdir. (---) (---) (---) (---) (---) (---)</span></p>

    <p class="evliya"><b class="calibre1"><span class="calibre23">Me’kûlât [ü] meşrûbâtının memdûhâtın beyân eder</span></b><span class="calibre23">: Evvelâ hâs ve beyâz pidesi ve kirdesi ve tennûr kebâbı ve beyâz ve ter kaymağı ve hora üzümü ve karanfîlli üzüm şerbeti (---) (---) (---) meşhûr-ı âfâkdır.</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="Balk"><span class="calibre26">Evsâf-ı ziyâretgâh-ı kibâr-ı evliyâ-i izâm ve meşâyih-i kirâmların kabr-i münevverelerinin ziyâretgâhların beyân eder<span class="calibre30">;</span></span></p>

    <p class="evliya"><span class="calibre23">Evvelâ cümleden mukaddem merkad-i <b class="calibre1">Hazret-i Şücâ‘ Baba</b>, Battâl Gâzî refîklerindendir. Bâğ çapalarken yılan zehirleyüp merhûm olup yine Şücâ‘ bâğları içinde medfûndur.</span></p>

    <p class="evliya"><span class="calibre23">Andan <b class="calibre1">Âsumânî Dede</b> kabri, tarîk-i Yesevî'den bir mecâzib kimesne imiş dâ’imâ âsumâna bakup kelimât edüp gûnâ-gûn hâletler zâhir olur bir kimesne imiş. {Anıniçün Âsumânî derler}. Selîm Hân Acem'e teveccüh etdükde,</span></p>

    <p class="evliya"><span class="calibre23">"Yürü Selîm, İsmâ‘îl'i imâmlar yoluna çıldır çıldır demeden kurbân edüp her şey’in gavrına var" buyururlar. Hakîkat Selîm Hân, Şâh İsmâ‘îl'i Çıldır sahrâsında bozup askerin dendân-ı tîğdan geçirüp Sultân Gavrî üzre gidüp anın dahi gavrına erüp Mısır'ı feth eder. Âsumânî Dede<span class="calibre24">;</span>'nin nutk-ı dürerbârları vücûd bulup kendüleri Karaca Ahmed Sultân tekyesi cenbinde kabr-i ma‘lûmunda medfûndur. Ve,</span></p>

    <p class="evliya"><b class="calibre1"><span class="calibre23">Ziyâret-i kutbü'l-aktâb-ı âfâk eş-şeyh ale'l-ıtlâk Hazret-i Mahmûd Efendi</span></b><span class="calibre23">: Ziyâretgâh-ı hâs [u] âmdır kim, tekyesinde medfûndur. Mevtine târîhdir, güfte-i Nev‘îzâde:</span></p>

    <p class="evliyabeyit"><span class="calibre23"> Züyyinet Cennetü Adnin ve kusûr</span></p>

    <p class="evliyabeyit"><span class="calibre23"> Bi-riyâzın ve cinânin mevrûd</span></p>

    <p class="evliyabeyit"><span class="calibre23"> Se’ele'l-hâtıru an-sâhibihâ</span></p>

    <p class="evliyabeyit"><span class="calibre23"> Hâtifün kâle li-şeyhin Mahmûd.</span></p>

    <p class="evliyabeyit"><span class="calibre23"> Sene 1038.</span></p>

    <p class="evliya"><span class="calibre23">Diğer târîh, güfte-i Veysî. Ammâ hikmet-i Hudâ sultân-ı şu‘arâ Veysî Efendi Mahmûd Efendi'nin mu‘tekidi olmağile bu târîh dahi anların azîz merhûm olduğu sene evvelinde merhûm olduklarına târîhdir:</span></p>

    <p class="evliyabeyit"><span class="calibre23"> Veysî ki olmuş idi lugazda bî-bedel</span></p>

    <p class="evliyabeyit"><span class="calibre23"> Ta‘yîn-i sâl-i fevtine târîhdir gazel.</span></p>

    <p class="evliyabeyit"><span class="calibre23"> Sene 1037.</span></p>

    <p class="evliya"><span class="calibre23">Ve Mahmûd Efendi tekyesi cenbinde bir kubbe-i âlîde Vezîr Halîl Paşa, sâhibü'l-hayrât olmağile anda medfûndur.</span></p>

    <p class="evliya"><span class="calibre23">Ammâ merhûm Mahmûd Efendi hezârân-necm-i geysûdâr fâ’izü'l-envâr olan Hüdâyî mahlas Seyyid Mahmûd Efendi, Anatolu'da Sivrihisâr belîdesinde sivrilüp meydâna gelüp zümre-i ulemâda müderrisîn ve nâ’ib kazâ-yı nâgehânî semtine sâlik oldu. Bir gece âlem-i rü’yâda {nîrân-ı cahîmi seyrân edüp havfından bîdâr olup cümle mâ-melekin bezl eyleyüp Bursa'da Üftâde Efendi'den inâbet edüp tekmîl-i tarîk edüp seccâde-i hilâfete me’mûr olup Üsküdar'da bir dâr alup berhordâr oldu.</span></p>

    <p class="evliya"><span class="calibre23">Hulâsa-i kelâm yedi pâdişâh dest-i şerîflerin bûs etmişlerdir ve Sultân Ahmed Hân rikâbında piyâde gitmişlerdir. Ve yüz yetmiş bin mürîde irâdet vermişdir. Ol asrın kutbu idi ve vâsıl-ı gencîne-i esrâr-ı hakîkat ve ser-çeşme-i ser-çeşmân-ı meşreb-i ma‘rifet, şem‘-i mihrâb-ı mücâhede, çeşm u çerâğ-ı erbâb-ı müşâhede idi. Evsâfı hadden bîrûn ve hayrât [u] hasenâtı binden efzûndur. Ve yüz mücelled tasavvufâne te’lîfât, ebyât [u] eş‘âr [u] ilâhiyyâtları vardır. Hüdâyî tahallüs ederler.</span></p>

    <p class="evliya"><span class="calibre23">Hamd-i Hudâ bu hakîr şeref-i sohbetleriyle müşerref olup bû-reşîdî hırkası dâmeniyle setr etmişlerdir ve evlâd-ı ma‘nevîmiz olsun demişlerdir ve bî-had va‘z [u] nasîhatlarında bulunup takbîl-i yed-i mübârekleri ile ber-murâd olduğumuza iftihâr ederiz. <i class="calibre2">Ve's-selâm</i>.} <b class="calibre1"><i class="calibre2">[144b]</i></b></span></p>

    <p class="evliya"><span class="calibre23">Üsküdar'da <b class="calibre1">Mevlânâ Mehemmed Emîn Bedreddînzâde</b>: Maskat-ı re’si Şirvân-zemînde kal‘a-i Şamâhî'dir. Üsküdar'da Karaca Ahmed Sultân tekyesi civârında âsûde olup seng-i mezârında târîhi budur, güfte-i Şehâbî Efendi:</span></p>

    <p class="evliyabeyit"><span class="calibre23"> Menzilün fî (...) Cenâb-ı Allâh</span></p>

    <p class="evliyabeyit"><span class="calibre23"> Sene 1036.</span></p>

    <p class="evliya"><span class="calibre23">Ferîd-i asr, bahr-i ma‘ârif, mahzen-i ma‘ânî bir kimesne-i Şirvânî idi.</span></p>

    <p class="evliya"><span class="calibre23">Ve kabr-i <b class="calibre1">Konrapalı Hayreddîn Efendi</b>, halîm ü selîm idi.</span></p>

    <p class="evliyabeyit"><span class="calibre3">......................(2.5 satırlık yer boş)...................</span></p>

    <p class="evliya"><span class="calibre23">Niçe bin ziyâretler var ammâ ma‘lûmumuz bunlar[dır].</span></p>

    <p class="Balk"><span class="calibre26">İki yüz altmış altıncı fasıl<br class="calibre27"/>
    Kadıköy imâretin beyân eder</span></p>

    <p class="evliya"><span class="calibre23">Evvelâ hicret-i nebeviyyenin sene (---) târîhinde İslâmbol tekurı Kanator Kıral Seydî Battâl Gâzî'nin havfından bu cezîreye kal‘a binâ edüp deyr-i azîmlerle ve bî-had âdemle amâr etdi.</span></p>

    <p class="evliya"><span class="calibre23">Ba‘de'l-feth Mehemmed Hân feth edüp kal‘asın münhedim edüp şehrini Dârü's-sa‘âde ağalarına hâs ihsân eyledi. Hâlâ cümle sekiz yüz hânedir. Bir mahalle-i müslim ve yedi mahalle-i Rûm keferesi ve altı <b class="calibre1"><span class="calibre25">$</span></b> yüz bâğdır. Leb-i deryâda yel değirmenleri vardır. Ve Terzi Mustafâ Ağa yalısı cümleden ma‘mûrdur.</span></p>

    <p class="evliya"><span class="calibre23">Ve çârsû içre bir minâreli kıble kapusuna (---) kademe taş nerdübân ile urûc olunur şekl-i murabba‘ kiremitli bir câmi‘-i müfîd [ü] muhtasardır. (---) Hân'ın Dârü's-sa‘âde ağası Osmân Ağa binâsıdır, kıble kapusu üzre târîhi:</span></p>

    <p class="evliyabeyit"><span class="calibre23"> Nâm-ı pâki bânî-i hayrâta âsârı tamâm</span></p>

    <p class="evliyabeyit"><span class="calibre23"> Dediler târîhini bil câmi‘-i Osmândır.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Bundan gayrı câmi‘ yokdur. Bir hammâmı ve yüz dükkânı var gayrı imâret yokdur. Ammâ limanında balığı çokdur.</span></p>

    <p class="evliya"><span class="calibre23">Hamd-i Hudâ İslâmbol'un Anatolu tarafında olan Kavak boğazından berü bu mahalle gelince tokuz pâre kasabât şehirlerin ve bâğ u bâğçelerin alâ kadri'l-imkân müfîd ü muhtasar tahrîr edüp itmâmı müyesser oldu.</span></p>

    <p class="Balk"><span class="calibre26">İki yüz altmış yedinci fasıl<br class="calibre27"/>
    Hâk-i Kostantıniyye'nin cânib-i erba‘asında pâdişâhlara mahsûs ne kadar bâğ-ı İremezât misilli hâs bâğçeler varsa anların esmâların beyân eder</span></p>

    <p class="evliya"><span class="calibre23">Evvelâ Sarâyburnu'nda Hazret-i Süleymân'ın nazarı ta‘alluk etdüği ma‘bed-i kadîmi Hâs bâğçe, rub‘-ı meskûnda nazîri yokdur kim sekiz bin bâğbânı vardır. Cümle kânûn-ı Süleymânî'dir kim başka bir askerdir.</span></p>

    <p class="evliya"><span class="calibre23">Andan Halîc'in karşu tarafında Tershâne bâğçesi {binâ-yı Yanko ba‘d[ehu] Ebü'l-feth}.</span></p>

    <p class="evliya"><span class="calibre23">Ve Karaağaç bâğçesi {binâ-yı Mehemmed Hân-ı Râbi‘}.</span></p>

    <p class="evliya"><span class="calibre23">Ve Kâğızhâne'de Mîrgûne bâğçesi {binâ-yı Murâd Hân-ı Râbi‘, fâtih-i Bağdâd}.</span></p>

    <p class="evliya"><span class="calibre23">Ve Halkalı Bâğçe {binâ-yı Süleymân, kâr-ı ân}.</span></p>

    <p class="evliya"><span class="calibre23">Ve Siyâvuş Paşa bâğçesi {kâr-ı Mi‘mâr Sinân}.</span></p>

    <p class="evliya"><span class="calibre23">Ve Feteköy bâğçesi {binâ-yı Bâyezîd Hân}.</span></p>

    <p class="evliya"><span class="calibre23">Ve Dâvûd Paşa bâğçesi.</span></p>

    <p class="evliya"><span class="calibre23">Ve Silivri bâğçesi {binâ-yı Ebü'l-feth}.</span></p>

    <p class="evliya"><span class="calibre23">Ve Harâmîderesi bâğçesi.</span></p>

    <p class="evliya"><span class="calibre23">Ve İskender Çelebi bâğçesi {binâ-yı Süleymân, kâr-ı Mi‘mâr Sinân}.</span></p>

    <p class="evliya"><span class="calibre23">Ve (---) (---) (---).</span></p>

    <p class="evliya"><span class="calibre23">Ve Dolmabâğçe {binâ-yı Osmân-ı Sânî}.</span></p>

    <p class="evliya"><span class="calibre23">Ve Beşiktaş bâğçesi {binâ-yı Hayreddîn Paşa, kâr-ı Sinân}.</span></p>

    <p class="evliya"><span class="calibre23">Ve Hasan Halîfe bâğçesi. </span></p>

    <p class="evliya"><span class="calibre23">Ve Bebek bâğçesi {binâ-yı Selîm-i Evvel}.</span></p>

    <p class="evliya"><span class="calibre23">Ve Ferîdûn bâğçesi.</span></p>

    <p class="evliya"><span class="calibre23">Ve Büyükdere korusu.</span></p>

    <p class="evliya"><span class="calibre23">Ve Anatolu cânibinde Tokat bâğçesi.</span></p>

    <p class="evliya"><span class="calibre23">Ve Sultâniyye bâğçesi.</span></p>

    <p class="evliya"><span class="calibre23">Ve Çubuklu Bâğçe.</span></p>

    <p class="evliya"><span class="calibre23">Ve Kandîlli Bâğçe {binâ-yı Süleymân, kâr-ı Sinân}.</span></p>

    <p class="evliya"><span class="calibre23">Ve Kulle bâğçesi.</span></p>

    <p class="evliya"><span class="calibre23">Ve Istavroz bâğçesi<span class="calibre24">;</span>.</span></p>

    <p class="evliya"><span class="calibre23">Andan Üsküdar bâğçesi {binâ-yı Mi‘mâr Sinân Süleymân Hân}.</span></p>

    <p class="evliya"><span class="calibre23">Ve Çamlıca bâğçesi {Mehemmed Hân-ı Râbi‘}.</span></p>

    <p class="evliya"><span class="calibre23">Ve Fener bâğçesi {binâ-yı Mi‘mâr Sinân}.</span></p>

    <p class="evliya"><span class="calibre23">Ve Haydar Paşa bâğçesi {binâ-yı Süleymân Hân, kâr-ı Mi‘mâr Sinân}.</span></p>

    <p class="evliya"><span class="calibre23">Cümle kırk aded bâğçe-i hâslardır ammâ ma‘lûmumuz olan bu tahrîr olunan efvâh-ı nâsda meşhûr-ı âfâk bu bâğlardır kim cümlesinde yüzer ikişer üçer yüz bâğbânları ve hünkâr âhûrları olup her birinde birer tavla küheylân atlar vardır kim şeb [u] rûz hâzır [u] müheyyâdırlar.</span></p>

    <p class="evliyabeyit"><span class="calibre3">......................(4.5 satırlık yer boş)...................<b class="calibre1"><i class="calibre2">[145a]</i></b></span></p>

    <p class="Balk"><span class="calibre26">İki yüz altmış sekizinci fasıl<br class="calibre27"/>
    İslâmbol'un cânib-i erba‘asında hâs u âmm içün bî-tekellüf olan mesîregâh-ı ferah-fezâların beyân eder</span></p>

    <p class="evliya"><span class="calibre23">Evvelâ şehr-i İslâmbol içre temâşâgâh-ı At meydânı ve Et meydânı ve Ağa çayırı meydânı ve Yenibâğçe meydânı ve Bârûdhâne meydânı ve Vefâ meydânı ve Bâyezîd-i Velî meydânı ve Süleymâniyye meydânı ve Ebü'l-feth meydânı ve Atbâzârı meydânı ve Arabacılar meydânı ve Selîmiyye meydânı ve Kadırga Limanı meydânı ve Şehzâde meydânı ve Yedikulle meydânı ve Vâlide câmi‘i meydânı ve Ayasofya meydânı ve Lanka bâğı ve Bucak bâğı ve Lalezâr bâğı. (---) (---) (---) (---) (---) (---) (---)</span></p>

    <p class="evliya"><span class="calibre23">Ve Emînönü meydânı {ve Karagümrük meydânı} ve Çardakönü meydânı ve Odunkapusu meydânı {ve Ayazmakapusu meydânı ve Büyük Ayazma iskelesi meydânı} ve Unkapanı meydânı ve Cübbealîkapusu meydânı ve Fenerkapusu meydânı ve Balatkapusu meydânı ve Ebû Ensârîkapusu meydânı {ve Kumkapusu meydânı ve Lankakapusu meydânı ve Lanka Denizi hammâmı ve Samadya meydânı ve Dâvûd Paşakapusu Meydânı}.</span></p>

    <p class="evliya"><span class="calibre23">Ve İslâmbol hâricinde Silivrikapusu'ndan taşra Süleymân sahrâsı, bir çemenzâr yerde âb-ı hayât aynı ve bir kasr-ı âlîsi var.</span></p>

    <p class="evliya"><span class="calibre23">Ve mesîregâh-ı Yenikapu tekye-i Mevlevîhânesi. Ve Topkapusu hisâr-pîçesinde temâşâgâh-ı Zağar yaylası, Âl-i Osmân'ın cümle sayd [u] şikâr zağarları anda yaylanır. Yeniçeri ocağından Zağarcıbaşı hâkimdir.</span></p>

    <p class="evliya"><span class="calibre23">Ve Bayram Paşa bâğı ve Kâsım Ağa bâğı ve Topcular meydânı ve Otakcılar meydânı ve Yâvedûd iskelesi meydânı ve Defterdâr iskelesi meydânı ve Eyyûb haremi ve İdrîs Köşkü meydânı ve Kâğızhâne yolunda Cirid meydânı. </span></p>

    <p class="evliya"><span class="calibre23">Ve <b class="calibre1">mesîregâh-ı Alibeğköy</b> bir çemenzâr vâsi‘ dere içre kırk evli ve bir câmi‘li ve yetmiş seksen dıraht-ı çınâr-ı azîmli gün görmez bir teferrücgâhdır.</span></p>

    <p class="evliya"><span class="calibre23">Ve <b class="calibre1">mesîregâh-ı Lâlezâr</b> Kâğızhâne lâlesi nâmıyla meşhûr olan lâle-i gûnâ-gûn bunda hâsıl olur kim vaktinde bu sahrâya lâle-i rengâreng zeyn olup görenin aklı perîşân olur bir vâdî-i lâlezârdır.</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Andan <b class="calibre1">mesîregâh-ı Kasr-ı Emîr-âhûr</b>, nehr-i Kâğızhâne kenârında bir çemenzâr yerde haşeb binâ bir kasr-ı zîbâdır. Âl-i Osmân pâdişâhlarının hussânları bu çerâgâhda çayırladuğu mahalde emîr-i ıstabl bu kasırda sâkin olup pâdişâha bu kasırda ziyâfet edüp iki cevâhir zînli küheylân sâfinâtü'l-ci âd misilli atlar hedâyâ çeküp sâ’ir musâhiblere ve vezîr-i a‘zama dahi yelkendiz atlar çeker. Pâdişâhdan ol dahi bir semmûr geyüp behre-mend olup on gulâmın harem-i hâssa ricâ edüp çerâğ eder.</span></p>

    <p class="evliya"><span class="calibre23">Rub‘-ı meskûnda nazîri yok çınâr-ı azîmler sâyesinde bir teferrücgâhdır kim {Selâtin-i Âl-i Osmân'ın es-sâfinâtü'l-ciyâd misilli küheylân ve cilfidân ve tureyfî ve ma‘nek ve musâfaha ve mahmûdî ve seylâvî (---) esb-i sabâ-sür‘atlerinin çerâgâhı bir çemenzâr-ı ferah-fezâ zemîn-i sebiz-gûndur kim anda hâsıl olan alef ve tirfil ve yonca ve ayrık ve karafirik ve sarıfirik makûlesi çemen bir diyârda olmaz. Meğer Erzurûm'da Pasin sahrâlarında ve Muş hâmûnunda ve Soğanlı vâdîlerinde ve Bingöl ovalarında ve Van'da ve Salmas ve Tercân tîhlerinde ve deşt-i Kıpçak'da ola. Tâ bu mertebe Kâğızhâne çayırı meşhûr-ı cihân çayırdır. Bir esb-i lâgar-ı şâh [u] gedâ on gün ol çerâgâhda alef yese fîl-i mahmûdî gibi semîn ü cesîm olur}. Andan,</span></p>

    <p class="evliya"><b class="calibre1"><span class="calibre23">Mesîregâh-ı Tekye-i hâss [u] âmm Kâğızhâne-i cihân-ârâ</span></b><span class="calibre23">: Arab u Acem'de Hind ve Yemen ve Habeş seyyâhânları içre meşhûr-ı âfâk bir teferrücgâhdır. Rûm şu‘arâları âb [u] hevâsına şehrengîz etmişlerdir. Karadeniz Boğazı'na karîb Levend Çiftliği nâm derelerden gelüp cereyân eder bir âb-ı hoş-güvârdır kim cümle câme-şûyân anda varup destâr ve kamîs [ü] serâvîllerin gasl edüp aslâ sâbûn sürmezler. İki kerre gasl edüp beyâz gülberk-i ter-misâl olur gâyet lezîz sudur. Ba‘zı Hind tüccârları metâ‘ın bu Kâğızhâne'ye getirüp birer kerre suya batırdıkları kifâyet eder.</span></p>

    <p class="evliya"><span class="calibre23">Bu nehrin iki cânibi niçe bin çınâr ve kavak ve bîd-i sernigûnlar ile müzeyyen bir çemenzâr vâdîdir kim giyâhâtında tirfil ve yonca ve ayrık ve levşe(?) makûlesi ve Kâğızhâne çiçeği ve lâlesiyle zeyn olmuş bir çemenzâr-ı koyah ve sâyedâr dırahtları ile müzeyyen bir teferrücgâhdır.</span></p>

    <p class="evliya"><span class="calibre23">Ve bu nehir içre eğir otu hâsıl olur kim Azak'da ve Kanije gölünde olmaz gâyet nâfi‘ eğir kökü olur.</span></p>

    <p class="evliya"><span class="calibre23">Ve ta‘tîl günleri niçe bin kayık ve peremeye süvâr olmuş niçe bin pîr [ü] cüvân âşıkân-ı sâdıkân bu câ-yı meserrete gelüp her biri birer gûne cilvelenirler. Ba‘zı cânlar mahbûbları ile mezkûr nehre girüp şinâverlik edüp birbirlerin <b class="calibre1"><i class="calibre2">[145b]</i></b> bî-bâk dirâgûş ederler bir nehr-i mahabbetdir. Ammâ iki cânibinde olan dırahtların kökleri su içinde balık ağı şebekesi gibi olup ba‘zı cânların ayağına ol kökler geçüp "Hay deniz mâliki beni tutdu" deyüp havfından gark olur. Gâyet ihtirâz lâzımdır. Anda ise mâlik olmak ihtimâli yokdur. Yine böyle iken niçe bin dilberân mukaşşer bâdâm gül-pembe-misâl vücûd-ı nâzenînlerin nîlgûn ibrîşim fûtalara sarup mâhîler gibi gavvâslık edüp âşıklarına dil-nüvâzlık ederler. Ve herkes cavk cavk olup köşe köşe sâz u söz ile Hüseyin Baykara sohbeti ederler. Ve bu câ-yı sürûrda bir oda acemî oğlanıyla bir acemî çorbacısı hükûmet edüp bârûdhâne üzre hidmet eder.</span></p>

    <p class="evliya"><b class="calibre1"><span class="calibre23">Der-sitâyiş-i Bârûdhâne</span></b><span class="calibre23">: Sene (---) târîhinde bu aynü'l-hayât kenârında Bâyezîd-i Velî<span class="calibre24">;</span> inşâ etmişdir. Ba‘dehu Süleymân Hân kârgîr-binâ edüp üzerini kurşum örtmüşdür. Ammâ kârgîr kubbe değildir. Cebehâne ocağından bârûdcıbaşısı ve kethudâsı ve çavuşları ve iki yüz neferâtları vardır.</span></p>

    <p class="evliya"><span class="calibre23">Bu kârhâne içre yüz aded tuç havânlardır kim her biri onar kantâr gelir tuç havânlardır. Ve gûnâ-gûn çarhları vardır kim görmeğe muhtâcdır, takrîr ile fehm olunmaz. Nehir üzre çarhları ve dollâbları vardır. Nehrin bendlerin açup dollâblar deverân etdikce içeride çarhlar dönüp kırkar ellişer vukıyye demir desteler darb edüp havân içre bârûdu döğüp cümle huddâmlar ağaçlar ile havân içini karışdırmadadırlar. <i class="calibre2">Allâhümme âfinâ</i>, demir el havâna dokunursa âteş çıkup cümle huddâmları tayr-ı ebâbîl gibi hevâya perrân giderler, bir muhâtara yerdir, temâşâsında dahi hüsn yokdur.</span></p>

    <p class="evliya"><span class="calibre23">Ve bu çarhlar ve deste-zenlerin tarabından ra‘d-vâr bir sadâ hâsıl olur kim âdemin mağzı lerzân olur. Ammâ ibret-nümâ temâşâgâh-ı serdengeçdidir. Hemân ârif olan gen yakadan temâşâ edüp Kâğızhâne tekyesinde cân sohbeti ede.</span></p>

    <p class="evliya"><span class="calibre23">Zîrâ bu tekyede niçe bin uşşâkân sâkin olacak soffalar ve dehlîzler ve yetmiş ocak matbah-ı Keykâvûs ve kilar ve yigirmi aded dükkân ve bir furun ve bir kahvehâne ve bir câmi‘ ve bir çâh-ı âb-ı hayât vardır. Ve iki yüz hücre acemî oğlanları hücreleri vardır. Anların mahzenlerinde tekyenin binden mütecâviz sahan ve tencere ve kepçe ve kazgan ve bakır âvânî vardır, murâd edinen yârân beş on gece mihmân olup safâ eder.</span></p>

    <p class="evliya"><span class="calibre23">{<b class="calibre1">Der-sitâyiş-i teferrüc-i zergerân</b>:} Ve bu Kâğızhâne çemenzârında kırk senede bir esnâf-ı zergerân bu fezâya cem‘ olup kânûn-ı kuyumcu Süleymân Hân üzre yigirmi gün yigirmi gece sohbet edüp cemî‘i diyâr-ı Âl-i Osmân kuyumcularından bu teferrüce imdâd edüp üç yüz kîse masrûf olup <b class="calibre1"><span class="calibre25">$</span></b> on iki bin halîfe mezâhib-i gûnâ-gûn sâhib-i post olup revâne olurlar.</span></p>

    <p class="evliya"><span class="calibre23">Ve bu cem‘iyyet-i kübrâya bizzât Âl-i Osmân pâdişâhı serâperde-i Süleymânîsin kurup geldükde on iki kîse kuyumcubaşıya hedâyâ vermek kânûn-ı Süleymân Hân'dır. Zîrâ Süleymân Hân âlem-i şehzâdeliğinde Tarabefzûn şehrinde Rûm Kostanta'ya şâkir[d] olup zerger olmuş idi. Ba‘dehu anıniçün hilâfetinde Sakkâ çeşmesi kurbünde kuyumcular kârhânesin binâ etmişdir.</span></p>

    <p class="evliya"><span class="calibre23">Ve kuyumcular halîfelerinden ibtidâ on iki halîfe-i müsta‘id-i pâdişâh-ı azîmü'ş-şânın, sonra şeyhülislâmın, sonra sâ’ir vüzerâ-yı izâmın dest-i şerîflerin bûs edüp ba‘dehu ser-zergerân kuyumcubaşının ve şeyhinin ve nakîbinin ba‘dehu sâ’ir pîrlerin dest-i şerîflerin öpmek kânûn-ı Süleymân Hân'dır.</span></p>

    <p class="evliya"><span class="calibre23">Ba‘dehu kuyumcubaşı pâdişâha cevâhir ve murassa‘âtlı pîş-tahta ve devât ve raht ve kılıç ve gaddâre misilli hedâyâlar verirler. Ve'l-hâsıl bu Kâğızhâne vâdîsinde beş altı bin hayme ve hargâh kurulup yigirmi gün âdem deryâsı olup geceleri çerâğân-ı kadir rûzları rûz-ı rûşen olup rûz-ı ıyd-i adhâ olur.</span></p>

    <p class="evliya"><span class="calibre23">Ve yigirmi senede bir esnâf-ı sarrâcân dahi bunda teferrüc edüp bu dahi teferrüc-i ibret-nümâ olur. Ammâ her sene mâh-ı Şa‘bân'ın gurresinden âhirine dek İslâmbol kavmi Ramazân'a istikbâl <b class="calibre1"><i class="calibre2">[146a]</i></b> takrîbiyle bu Kâğızhâne fezâsına haymeler kurup kâmil bir ay şeb-bük nâmıyla zevk u safâ ederler. İşte bu Kâğızhâne böyle bir câ-yı sürûrdur. Ve bu teferrücgâhdan şimâle bin adım,</span></p>

    <p class="evliya"><span class="calibre23">{<b class="calibre1">Mesîregâh-ı</b>} <b class="calibre1">belîde-i Kâğızhâne</b>: İki yüz bâğ-ı İremli hâne-i müselmândır. (---) dâyesi (---) Hâtûn'un bir câmi‘i var, kıble kapusu üzre târîhi:</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Bir latîf hammâmı ve yigirmi aded dükkânı var. Ammâ kefere zamânı bunda kâğız işleyecek bir azîm kârgîr kubbeler ile mebnî kâğızhânesi var, su dollâbları yeri var kim Dâye Hâtûn câmi‘i altından suyu ubûr edermiş. Ammâ hâlâ bu kâğızhâne harâbdır. Lâkin sehel bahâne ile amâr olup bârûdhâne olmak mümkindir.</span></p>

    <p class="evliya"><span class="calibre23">Ve bu mahalde nehr-i zülâlin tarafeyninde tâ haşeb cisre varınca çınâr-ı müntehâlar var kim Hudâ âlimdir, her biri eflâke ser çeküp herbirinin şu‘beleri üzre niçe yüz bin balıkcıl kuşları âşiyân edüp başlarındaki cığaların düneklerine bırağup Emîrgûneoğlu bâğçesi üstâdı alur. Ve bu belîdenin garbî cânibinde,</span></p>

    <p class="evliya"><b class="calibre1"><span class="calibre23">Tekye-i âteş-perest-i Hindûyân</span></b><span class="calibre23">: Bir çemenzâr soffalı ve bir kaç bîd-i sernigûn dırahtlı küçük tekyedir. İslâmbol'da ve etrâfında bir Hindû mürd olsa bunda getirüp âteşe yakarlar. Hakîr üç kerre vâkıf oldum. Ammâ Kâğızhâne cisri başında olan,</span></p>

    <p class="evliya"><b class="calibre1"><span class="calibre23">Tekye-i Kalenderhâne-i Hindiyân</span></b><span class="calibre23">: Cümle müselmânândır. {Sultân} İbrâhîm Hân, İbrâhîm-i Edhem gibi sâhib-i tâc olduğuna nazar etmeyüp bu Hindî tekyesinde fukarâlar ile ta‘âm tenâvül etmişdir. Ve yine bu Kâğızhâne köyünde,</span></p>

    <p class="evliya"><b class="calibre1"><span class="calibre23">Mesîregâh-ı Bâğçe-i Emîrgûne</span></b><span class="calibre23">: Sene (---) târîhinde Murâd Hân-ı Râbi‘ Revân'ı feth edüp Revân hânı olan Mîrgûne Yûsuf Hân'ı İslâmbol'a getirüp bu câ-yı çemenzârda bu bâğçeyi inşâ edüp Mîrgûne Hân'a ihsân eyledi. İbrâhîm Hân cülûsunda Kara Mustafâ Paşa-yı âkıbet-endîş Mîrgûne Hân'ın Acem'e firâr etmesin ihtimâl edüp Mîrgûne Hân'ı katl edüp bu bâğçe pâdişâhlara mahsûs oldu. Ammâ cümle binâsı tarz-ı Acem üzre tarh olunup cânib-i erba‘a dîvârı billûr câmlı hammâmı var kim taşrasında gülistân içre andelîblerin âşiyânında pîçelerine gıdâ verdiği nümâyândır. Bu bâğın taşrasında niçe bin dırahtlar sâyesinde cümle uşşâkân cilvelenüp kesb-i tarâvet ederler. Ve,</span></p>

    <p class="evliya"><b class="calibre1"><span class="calibre23">Mesîregâh-ı Cendereci köyü</span></b><span class="calibre23">: Sâhib-i inşâ Cenderecizâde, bu belîdede hâsıl olmağile Cendereci köyü derler. İki yüz hâneli ve bir câmi‘li ve bir hammâmlı ve niçe yüz çınâr-ı azîmli sâyedâr bir çemenzâr, âb [u] hevâsı latîf teferrücgâh yerdir. Andan,</span></p>

    <p class="evliya"><b class="calibre1"><span class="calibre23">Teferrücgâh-ı Çaybaşı</span></b><span class="calibre23">: Bu şehir ve Kâğızhâne köyü nehirleri cereyân ederek Eyyûb ile Südlüce kasabası mâbeyninde İslâmbol halîcine munsab olur âb-ı zülâldir. Ammâ bu merkûm Çaybaşı Kâğızhâne nehrinin başıdır. Gâyet lezîz âb-ı rakîkdir. {Ammâ lodos hevâda Mîrâhûr Köşkü dibinde deryâ karışup sehel şorca nehir olur, Alî Beğ nehri kezâlik böylecedir}.</span></p>

    <p class="evliya"><span class="calibre23">Bu mahalde niçe çemenzâr soffalar vardır, mahfîce sohbet murâd edinen ehl-i ırz tâ’ifesi atlar ve arabalar ile {gelüp} bundaki dırahtlar sâyesinde ayş [u] nûş ederler. Ve,</span></p>

    <p class="evliya"><b class="calibre1"><span class="calibre23">Mesîregâh-ı Su Kemerleri</span></b><span class="calibre23">: Sene (---) târîhinde Süleymân Hân on bin kîse harc edüp bu mahalden İslâmbol'a bin bir göz cisrler ile âb-ı nâbdan nişân verir su getirmişdir kim hakkâ bu binâlar kâr-ı dîv-i Süleymân'dır kim makdûr-ı beşer değildir. Ba‘zı kemerler bir dağdan bir dağ mâbeyninde vâkı‘ olup üçer kat eflâke ser çekmiş kehkeşân-âsâ kemerlerdir kim vâcibü's-seyrdir. Buna karîb,</span></p>

    <p class="evliya"><b class="calibre1"><span class="calibre23">Teferrücgâh-ı Sultân Osmân havzı</span></b><span class="calibre23">: Aşren fe‘aşr bir havz-ı azîmdir. Anda cümle dağ u râğ u bâğ ve dere ve depelerden âb-ı hayâtlar cem‘ olup bu havzdan kemerlere tevzî‘ olur.</span></p>

    <p class="evliya"><span class="calibre23">Ve bu havuzlara ve kemerlere nigâhbân üç pâre ma‘mûr kurâlar vardır kim seyl-i rahmet dağlardan hâr [ü] hâşâk getirüp havza idhâl etdikde ol kurâ halkı tathîr edüp kavs-ı kuzah-misâl kemerleri {dahi} tathîr ederler. Bu kemerin cânib-i erba‘asında ma‘mûr [u] âbâdân korular vardır. Cümle uşşâkân anda zevk [u] safâ ederler. Bir acâyib ü garâyib hıyâbânlardır kim medhinde lisân kâsırdır. <b class="calibre1"><span class="calibre25">$</span></b></span></p>

    <p class="evliya"><span class="calibre23">{<b class="calibre1">Evsâf-ı Tetimme-i Su Kemerleri</b>: Evvelâ Uzun Kemerler ve Mu‘allak Kemerler ve Güzelce Kemerler ve Müderrisköy kemerleri ve Kovuk Kemerler, bunlar İslâmbol'un cânib-i garbîsinde bir konak tavîl menzildir.</span></p>

    <p class="evliya"><span class="calibre23">Evvelâ Uzun Kemerler'in kaddi yigirmi zirâ‘dır, tûlu bin iki yüz yigirmi zirâ‘dır.</span></p>

    <p class="evliya"><span class="calibre23">Kovuk Kemerler'in kaddi yetmiş zirâ‘-ı melikidir.</span></p>

    <p class="evliya"><span class="calibre23">Ve Güzelce Kemerler bir kaç serâmed kemerlerdir kim adedi ma‘lûmum değildir.</span></p>

    <p class="evliya"><span class="calibre23">Ve Mu‘allak Kemerler üç tabakadır kim biri biri üzre üç kat tâk-ı kisrâlardır. Evvel tabakası kehrîz-misâldir kim içinde atlı âdem mızrağıyla girse mümkündür kaddi kâmil altmış beş zirâ‘-ı âlîdir, temeli kâmil on sekiz zirâ‘dır.</span></p>

    <p class="evliya"><span class="calibre23">Ve Müderrisköy kemerleri dahi altmış zirâ‘dır. Ammâ ne kadar kemerlerdir ma‘lûmum değildir. Bu kemerlerin temelleri Galata kullesi kadar derindir.</span></p>

    <p class="evliya"><span class="calibre23">Bu kemerlerin ihrâcâtına dörd yüz kerre yüz bin ve iki yüz bin altmış üç bin sikke-i hasene ve her sikkesi altmış akçe hisâbı üzre akçe-i hâlis harc olmuşdur}. <b class="calibre1"><i class="calibre2">[146b]</i></b> Ve,</span></p>

    <p class="evliya"><b class="calibre1"><span class="calibre23">Mesîregâh-ı Istıranca dağları</span></b><span class="calibre23">: Bir ucu Alman dağlarında nihâyet bulur çengelistândır. Bunda yeniçeri ocağından bir oda yeniçeri avcıları vardır, âsitâne-i Bektaşiyân'dır. Cümle huddâmları her hidmete cân ve baş ile hizmet ederler ulu âsitânedir. Bunlar pâdişâh içün sığın ve karaca ve tablalı avlayup pasdırma ederler. Ve Karadeniz Boğazın hıfz [u] hırâset ederler.</span></p>

    <p class="evliya"><span class="calibre23">Ve İslâmbol'dan firâr eden kul ve karavaşları kayd [u] bend edüp sâhibi çıkarsa müjdesin alup verirler. Eğer firâr eden kulda mâl [u] erzâk var ise mâlın alup anı dahi âdem pasdırması edüp yere gömüp dil çıkarmazlar. Ve eğer mahbûb u mahbûbe ise dağlarda pinhân edüp niçe zamân her işe kullanırlar. Ammâ bu dağlara herkes gidemeyüp bir hayli hayyâl atlılar gidüp teferrüc ederler. Ve bu mahalde,</span></p>

    <p class="evliya"><b class="calibre1"><span class="calibre23">Mesîregâh-ı mandıra-i Selîm Hân</span></b><span class="calibre23">: Selîm-i Evvel Mısır'ı feth etdükde Mısır'dan fîl kadar beledî sarı ve kırmızı ve dargıl ve gûnâ-gûn alaca sığırlar getirüp bu dağda komuşdur. Hâlâ Yeni Sarây'da odun çeken araba sığırları anlardandır. Niçe bin sığır olmuşdur, bunlara huddâm acemîler odalarından bir oda, iki yüz oğlan odabaşıları ile hidmet ederler. Ve her sığır sürüsünün beşer onar samsonları vardır kim her biri birer arslana benzer köpeklerdir. Ve her sığırın birer ismi vardır. Her biri kırkar ellişer vukıyye süd verir.</span></p>

    <p class="evliya"><span class="calibre23">Bu âsitânede dahi müsâfirîne gâyet ri‘âyet ederler, ammâ gâfil gitmemek gerek. Zîrâ bunlar acemî aşkıyâlarıdır ve kaçkın köle sayd edüp Karadeniz sâhilinde Urus gelirse şikâr alırlar, şehbâz ü fetâ yiğitlerdir. Andan,</span></p>

    <p class="evliya"><b class="calibre1"><span class="calibre23">Saydgâh-ı Terkoz gölü</span></b><span class="calibre23">: Şâhin balaban ile gölden kaz ve ördek sayd olunur.</span></p>

    <p class="evliya"><span class="calibre23">Ve mesîregâh-ı karye-i Kiteli ve teferrücgâh-ı karye-i Baklalı ve mesîregâh-ı karye-i Türk eşe.</span></p>

    <p class="evliya"><span class="calibre23">Ve'l-hâsıl bu İslâmbol'un cânib-i garbîsinde yetmiş pâre ma‘mûr [u] âbâdân ormanlı ve avgâhlı ve bâğlı ve bâğçeli kurâlar var kim her biri birer kasaba-misâl câmi‘li ve hammâmlı ve esvâk-ı muhtasarlı belîdelerin her biri birer atlı yatağı mesîregâhlardır. Ammâ</span></p>

    <p class="evliya"><b class="calibre1"><span class="calibre23">Mesîregâh-ı Çekmece gölleri</span></b><span class="calibre23">: İslâmbol'da bî-kayd olan yârânlar kayıklar ile bu Çekmece göllerine gelüp pisi balığı şikâr edüp ter ü tâze iken tereyağıyla pişirüp tenâvül ederler. Rub‘-ı meskûnda bu balığın nazîri yokdur kim aslâ balık râyihası yokdur. Bir yassı ve müdevver ve beyâz küçük balıkdır. Ancak birer vukıyye gelir mâ’ide-i Rabbi'l-İzzetdir. Ammâ az olur.</span></p>

    <p class="evliya"><span class="calibre23">Ve bu Çekmece göllerinde morina balığı dahi beş on yılda ya bir dâne ya iki dâne çıkar. Ammâ bu morina balığı nehr-i Tuna'ya mahsûsdur. Bunda çıkmasının aslı oldur kim kaçan Yanko ibn Madyan, Hazret-i Süleymân'dan sonra İslâmbol'u binâ etdükde karındaşı Yanvan Kıral Tuna suyun İslâmbol'a getirmeğe ta‘ahhüd edüp ahdine vefâ edüp Tuna Demirkapusundan ve Tahtalı nâm mahalden Tuna'yı kırk yılda İslâmbol kurbünde Azatlı köyü'ne dek getirüp Yanko'ya Yanvan,</span></p>

    <p class="evliya"><span class="calibre23">"İşte bürâder Tuna'yı avret gibi saçından sürüyüp getirdim" dedikde bi-emrillâh Tuna cûş [u] hurûşa gelüp avdet edüp Kırkkilisa şehri kurbünde Bunarhisâr ve Yenehisâr ve bu Çekmece göllerinde zâhir olur. Anıniçün ba‘zı zamân bu morina balığı küçük iken gelüp Çekmece gölünde tarâvet kesb edüp kâhîce zâhir olur. Ve,</span></p>

    <p class="evliya"><b class="calibre1"><span class="calibre23">Mesîregâh-ı Okmeydânı</span></b><span class="calibre23">: {Bu Okmeydânı'nda istiskâ du‘âsıyçün bir kârgîr soffa üzre bir mermer minber vardır, Sultân Murâd-ı Râbi‘ binâsıdır. Ve bir tîr-endâz tekyesi vardır, cümle ehl-i hıref anda teferrüc eder. Bâlâda târîhiyle evsâfı mastûrdur. Bu meydânın ve bu tekye-i kemândârânın zâbiti yeniçeri ocağından ta‘lîmhânecibaşıdır. Bir oda yeniçeriler ile hıfz [u] hırâset edüp bir âdem bu sahrâda koyun otlatsa ve fısk etse hakkından gelir. Bir hâkimi dahi atcıbaşıdır. Nişân yerinden ok serîka edeni yay kirişiyle salb etmeleriyçün Ebü'l-feth'den ve Bâyezîd Hân'dan hatt-ı şerîfleri vardır.</span></p>

    <p class="evliya"><span class="calibre23">Bu tekyede selef pehlivânlarının niçe bin darbları ve yayları ve pesendîde hünerleri Hazîne odasında maslûbdur.</span></p>

    <p class="evliya"><span class="calibre23">Ve bu arsada niçe bin sütûn-ı müntehâ nişânlar vardır. Cümleden Kara Sücâh ve Şücâ‘ ve Mısır dîvdârı ve Kara Lenduhâ ve Kara Timur menzilleri a‘lâdır. Ve yıldız rûzgârıyla Tozkoparan amûdunda beyt: <b class="calibre1"><span class="calibre25">$</span></b></span></p>

    <p class="evliyabeyit"><span class="calibre23"> Sâhibü'l-menzili fi'l-meydân</span></p>

    <p class="evliyabeyit"><span class="calibre23"> Ellezî men ismuhu Tozkoparan.</span></p>

    <p class="evliya"><span class="calibre23">tahrîr olmuş. Ve Hattât Şeyh ve Bakraçlı, bunlar menzileyne meğer Sultân Murâd-ı Râbi‘ ermişdir, müntehâ menzillerdir kim makdûr-ı beşer değildir kim cümle (---) gezdir.</span></p>

    <p class="evliya"><span class="calibre23">Ve pâdişâhlar bu meydânda çetr-i mullamma‘ların kurup cümle pehlivânların âsârların seyr [ü] temâşâ ederler kim ibret-nümâ makdûr-ı beşer olmayan temâşâ-yı garîbeler vardır.Ve selef pehlivânlarının okun atup yayın yasanların cümlesi bu tekye önünde medfûnlardır kim mısra‘:</span></p>

    <p class="evliyabeyit"><span class="calibre23">Yatırlar yerde pest olmuş ne tîğ u ne kemer peydâ.</span></p>

    <p class="evliya"><span class="calibre23">mazmûnunca netîce-i kâr, âhir-i kârları ka‘r-ı zemînde dükkânçe-i lahd içre lisân-ı hâlile Fâtiha cer ederler. Cümle pîrân-ı kemândârânlar rûhıyiçün Fâtiha}.</span></p>

    <p class="evliya"><span class="calibre23">Bir kaç kerre vasf olunmuşdur. Ve bu mahalde yetmiş aded teferrücgâhlar Karadeniz Boğazı'na varınca medh olunmuşdur. Ammâ Anatolu cânibinde,</span></p>

    <p class="evliya"><b class="calibre1"><span class="calibre23">Mesîregâh-ı Akbaba Sultân</span></b><span class="calibre23">: Beyâz kiraz mevsiminde ve kestâne mevsiminde Beğkoz iskelesinden niçe bin araba ihvân-ı bâ-safâ ehl [ü] iyâlleri ve zahâyirleri ile Akbaba köyüne gidüp iki üç ay kestâne faslın ederler. Kayık ile İslâmbol'dan bir günlük mesâfedir. Mezkûr Akbaba köyü yüz hâneli ve bir cevâhir mihrâblı câmi‘ ve yigirmi aded dükkânlı ve bir hammâmı, havzlı ma‘mûr kurâdır. Akbaba tekyesi, âbâdân tekyedir. Ba‘zı yârân anda meks eder. Ba‘zı cânlar haymeleri ile meks edüp sohbet eder.</span></p>

    <p class="evliya"><span class="calibre23">Ziyâret-i Akbaba Sultân, tarîk-i (---) dendir.</span></p>

    <p class="evliya"><span class="calibre23">Mesîregâh-ı Âl-i Bahâdır, mesîregâh-ı Dereseki ve teferrücgâh-ı Âlemtağı, (---) (---) (---) (---) (---) (---) (---) (---) (---) <b class="calibre1"><i class="calibre2">[147a]</i></b></span></p>

    <p class="evliya"><span class="calibre23">Netîce-i merâm bu bâlâda tahrîr olunan teferrücgâh merâmları ve bâğçe-i selâtînleri ve a‘yân [u] eşrâf ve vüz[er]â yalıların âb [u] hevâları ve tarz [u] tarh binâları ve ibret-nümâ kâ‘alarıyla cümle evsâfların manzûrumuz olduğu üzre tahrîr eylesek bir tomar-ı dırâz olur. Ammâ hamd-i Hudâ bu abd-i za‘îfin akl-ı kâsırı üzre alâ kadri'l-imkân Belde-i Tayyibe'nin ibret-nümâ âsârları ve bânîleri ve fâtihleri ve cümle meşhûr imâretleri ve sâ’ir hayrât [u] hasenâtları ve kânûn-ı Âl-i Osmâniyânı ve vüzerâ ve vükelâ ve ulemâları ve arz-ı beledi ve âb [u] hevâsı ve cümle meşhûr ziyâretleri tahrîr olunup ancak mahmiyye-i imâret-i Kostantıniyye içre şehre ziynet veren cemî‘i dekâkîn ve ehl-i hıref, sâhib-i sanâyi‘ât kalmış idi.</span></p>

    <p class="evliya"><span class="calibre23">İnşâ’allâhu Ta‘âlâ ma‘lûmumuz olduğu mertebe cemî‘i ehl-i hıref, kânûn-ı Süleymân Hân üzre pîr-perverleri ile ve pîrleri kankı diyârda medfûn olduğuyla ve cümle esnâf ne kadar dükkândır ve ne kadar yüz bin kavm askerdir anı beyân eder.</span></p>

    <p class="Balk"><span class="calibre26">İki yüz altmış sekizinci fasıl-ı azîm<br class="calibre27"/>
    Bu dünyâda nazîri olmayan İslâmbol içre</span> <a class="pcalibre pcalibre1" id="_ftnref94"></a><span class="calibre29"><a class="pcalibre calibre35 pcalibre1" href="Evliya_Celebi_Seyahatnamesi_1._Kitap_split_028.htm#_ftn94" title=""><span class="MsoFootnoteReference1"><span class="calibre36">[94]</span></span></a></span> <span class="calibre26">hadîs-i şerîfi mazmûnu üzre ne kadar tüccâr ve neccâr-ı berr [u] bihâr ve ne mikdâr erbâb-ı ma‘ârif-i sâhib-i kâr ve ne kadar bî-kâr-ı ehl-i mekkâr ve ne kadar bin dekâkîn ve ne kadar yüz bin ehl-i şugl-ı gûnâ-gûn vardır anların hübût-ı</span> <span class="calibre29">{</span><span class="calibre26">Âdem'den berü pîrlerin ve Fütüvvetnâme-i Muhammedî üzre Ashâb-ı güzînden pîş-kadem perverlerin ve ahd [ü] bî‘at-nâmelerin beyân eder</span><span class="calibre29">}</span></p>

    <p class="evliya"><span class="calibre23">Evvelâ Cenâb-ı İzzet, eşref-i mahlûk olan benî âdemi halk edüp civârına lâyık edüp Cennet-i me’vâsına kodu. Ba‘dehu Cenâb-ı Bârî'nin [i]râdet-i ezelîsi bu imiş kim edîm-i arzı hâtemü'l-enbiyâsı olun Resûlü's-sakaleyn ve Nebiyyü'l-haremeyn ol mefhar-i mevcûdât ve ol Muhammedü'z-zâd hazretlerin rû-yı zemîne getirüp ümmetiyle dünyâyı müzeyyen etmeğiçün civârından dâne-i gendüm bahânesiyle Hazret-i Âdem-i Safîyi zemîne getirüp ecel-i müsammâsı nihâyetine dek Âdem-i Safîye kût-i lâ-yemût içün dihkânî kârın ya‘nî ekincilik etmeği ve buğday ekmeği yemeği Cibrîl-i Emîn vâsıtasıyla Âdem Nebî'ye ekincilik ta‘lîm etdi. İbtidâ rû-yı arzda Hazret-i Âdem ekincilik etdi. Ba‘dehu Cenâb-ı Bârî sâ’ir enbiyâya dahi birer kâr fermân eyledi, anı bildir[ir].</span></p>

    <p class="evliya"><b class="calibre1"><span class="calibre23">Evsâf-ı sanâyi‘-i meşâhîr-i enbiyâ-i izâm</span></b><span class="calibre23">: Evvelâ tahrîr olunduğu üzre Hazret-i Âdem ekinci.</span></p>

    <p class="evliya"><span class="calibre23">Ve Hazret-i Şîs gazzâz ve cüllâh idi.</span></p>

    <p class="evliya"><span class="calibre23">Ve Hazret-i İdrîs {terzi ve} yazıcı idi.</span></p>

    <p class="evliya"><span class="calibre23">Ve Hazret-i Nûh neccâr idi.</span></p>

    <p class="evliya"><span class="calibre23">Ve Hazret-i Hûd tüccâr idi.</span></p>

    <p class="evliya"><span class="calibre23">Ve Hazret-i Sâlih şütürbân idi.</span></p>

    <p class="evliya"><span class="calibre23">Ve Hazret-i İbrâhîm Haleb'de südcü idi, ba‘dehu emr-i Hak ile Ka‘be'yi yapmağa me’mûr olup bennâ oldu.</span></p>

    <p class="evliya"><span class="calibre23">Ve Hazret-i İsmâ‘îl, kannâs ya‘nî avcı idi.</span></p>

    <p class="evliya"><span class="calibre23">Ve Hazret-i İshâk a‘mâ olmazdan evvel çoban idi.</span></p>

    <p class="evliya"><span class="calibre23">Ve Hazret-i Ya‘kûb, ehl-i vera‘ idi.</span></p>

    <p class="evliya"><span class="calibre23">Ve Hazret-i Yûsuf zindânda subh [u] mesâyı bilmek içün sâ‘atci ba‘dehu melik idi.</span></p>

    <p class="evliya"><span class="calibre23">Ve Hazret-i Eyyûb sâbır idi.</span></p>

    <p class="evliya"><span class="calibre23">Ve Hazret-i Şu‘ayb amyâ âbid idi.</span></p>

    <p class="evliya"><span class="calibre23">Ve Hazret-i Mûsâ râ‘î idi.</span></p>

    <p class="evliya"><span class="calibre23">Ve Hazret-i Hârûn vezîr idi.</span></p>

    <p class="evliya"><span class="calibre23">Ve Hazret-i Zülküfl habbâz ya‘nî ekmekci idi.</span></p>

    <p class="evliya"><span class="calibre23">Ve Hazret-i Cercîs şeyh idi.</span></p>

    <p class="evliya"><span class="calibre23">Ve Hazret-i Lût müverrih-i âlem idi.</span></p>

    <p class="evliya"><span class="calibre23">Ve Hazret-i Kaffâh bâğbân idi. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve Hazret-i Üzeyr hammâr idi.</span></p>

    <p class="evliya"><span class="calibre23">Ve Hazret-i Şemûyil yetmiş enbiyâya musâhib idi.</span></p>

    <p class="evliya"><span class="calibre23">Ve Hazret-i İşmû’îl tercümân idi.</span></p>

    <p class="evliya"><span class="calibre23">Ve Hazret-i İlyâs nessâc ya‘nî cüllâh idi.</span></p>

    <p class="evliya"><span class="calibre23">Ve Hazret-i Dâvûd zerrâh ya‘nî ceng âleti içün cebe yapardı.</span></p>

    <p class="evliya"><span class="calibre23">Ve Hazret-i Süleymân hurmâ yaprağından zenbîl-bâf ve halîfe-i emîn idi.</span></p>

    <p class="evliya"><span class="calibre23">Ve Hazret-i Zekeriyyâ zâhid idi.</span></p>

    <p class="evliya"><span class="calibre23">Ve Hazret-i Yahyâ meşâyih idi.</span></p>

    <p class="evliya"><span class="calibre23">Ve Hazret-i Ermiyâ cerrâh idi.</span></p>

    <p class="evliya"><span class="calibre23">Ve Hazret-i Dânyâl remmâl idi.</span></p>

    <p class="evliya"><span class="calibre23">Ve Hazret-i Lokmân hekîm idi.</span></p>

    <p class="evliya"><span class="calibre23">Ve Hazret-i Yûnus sayyâd-ı mâhî idi.</span></p>

    <p class="evliya"><span class="calibre23">Ve Hazret-i Îsâ seyyâh-ı âlem mücerred idi.</span></p>

    <p class="evliya"><span class="calibre23">{Ve altı yüz yıldan sonra} Hazret-i Hâtemü'l-Enbiyâ Muhammedü'l-Mustafâ {gelüp Hadîce-i Kübrâ'nın mâlıyla Şâm kurbünde Busrâ şehrine ve gayrı belîdelere varup ticâret ederlerdi. Ve} mücâhidün fî-sebîlillâh idi kim âye[t]:</span> <a class="pcalibre pcalibre1" id="_ftnref95"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn95" title=""><span class="MsoFootnoteReference"><span class="calibre23">[95]</span></span></a> <span class="calibre23">emrine teba‘iyyeten gazâ ederdi. Bizzât kendüleri yigirmi sekiz gazâ etmişlerdir.</span></p>

    <p class="evliya"><span class="calibre23">Bu bâlâdâ tahrîr olunan peygamberlerin her biri fermân-ı Rabbi'l-İzzet ile birer ma‘rifetleri var idi kim cümlesine Hazret-i Cibrîl-i Emîn ta‘lîm edüp cümle benî âdeme anlardan ma‘rifet şâyi‘ olup her bir enbiyâ bir ma‘rifete pîr olmuşdu. Ve her peygamber mu‘cize ile niçe yüz san‘at ızhâr etmişlerdir.</span></p>

    <p class="evliya"><span class="calibre23">Ammâ Hazret-i Resûl-i Kibriyâ Muhammedü'l-Mustafâ'nın zamân-ı sa‘âdetlerinde cihâna velvele verüp Ashâb-ı kirâmdan ve Muhâcirîn [u] Ensârdan ve erbâb-ı soffadan cümle altı kerre yüz bin Sahâbe-i kirâma mâlik olup cemî‘i milele bîm u ru‘b düşüp asker-i deryâ-misâl ile taraf taraf fütûhâtlardan sonra ümmet-i Muhammed revnak <b class="calibre1"><i class="calibre2">[147b]</i></b> bulup gûnâ-gûn âyîn ve kânûnlar icrâ edüp cemî‘i ehl-i sanâyi‘e birer pîr [ü] pîş-kadem etmeği sa‘âdetle icrâ etdiler.</span></p>

    <p class="Balk"><span class="calibre26">Hâzâ Fütüvvetnâme-i Hazret-i Resûl bi-emri Hudâ-yı Rabbi'l-İzzet bâ-vâsıta-i Hazret-i Cibrîl-i Emîn ve meşveret-i Çâr-yâr-ı güzîn<br class="calibre27"/></span> <i class="calibre2"><span class="calibre29">Rıdvânullâhi aleyhim ecma‘în.</span></i></p>

    <p class="evliya"><span class="calibre23">İhvân-ı bâ-safâya şöyle ma‘lûm ola kim Hazret-i Risâlet-penâh elli bir yaşında iken Mi‘râc-ı berîni Mekke'de Ümmühânî hânesinde {Cenâb-ı Hak tarafından da‘vet} olup sa‘âdetle Kudüs-i şerîfe kadem basdıkları dem Hazret-i İzzetden Cibrîl-i Emîn Refref nâm bir cennet burağı getirüp Hazret-i Risâlet ile Hazret-i Cibrîl el dutuşup karındaş olup Cibrîl-i Emîn eydir:</span></p>

    <p class="evliya"><span class="calibre23">"Yâ Resûlallâh Rabbin sana selâm etdi, Burak'a binüp ve bu cennet harîri şeddi kemerine kuşanup hicâbımdan mestûr olup benim arş [u] kürsüm ve levh [u] kalemim ve (---) kat cennetim ve on sekiz bin âlemim seyr eyleyüp cemâlim müşâhede etsün" deyü Cenâb-ı İzzetden selâm getirüp Hazret'in mübârek kemerine bir şed kuşatdı kim peştemâl-misâl bir cennet harîri idi. Anıniçün cemî‘i ehl-i sanâyi‘ bellerine birer şed peştemâl kuşanırlar. Anıniçün mestûr olup her şebde mükemmel olur.</span></p>

    <p class="evliya"><span class="calibre23">Ba‘dehu Hazret-i Risâlet-penâh cümle siğerde tahrîr olunduğu üzre leyle-i Mi‘râc-ı Nebî'de on sekiz bin âlemi temâşâ edüp <a class="pcalibre pcalibre1" id="_ftnref96"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn96" title=""><span class="MsoFootnoteReference"><span class="calibre23">[96]</span></span></a> mertebesine varup Cenâb-ı Bârî'nin cemâlin müşâhede edüp binbir kelimât etdi. <i class="calibre2">Kâbe kavseyn</i> oldur kim bir yayın iki başı mâbeyni kadar ola. Ve esahh-ı kavl <i class="calibre2">kâbe kavseyn</i> iki kaş mâbeyni kadar. Hazret-i Risâlet, Cenâb-ı Bârî'ye karîb olup ba‘zılar yetmiş bin kelimât etdi derler. Yine ol gece hânesine gelüp câme-hâbın ıssı buldular.</span></p>

    <p class="evliya"><span class="calibre23">Bu mu‘cize-i Resûl-i Ekrem dâstân-ı dostân oldukdan sonra Hazret-i Risâlet Mekke münkirleri ile hüsn-i zindegânî edemeyüp âhir ol <i class="calibre2">Rahmeten li'l-âlemîn</i> terk-i vatan-ı aslî edüp muhâcirînler ile ma‘an emr-i Rabbi'l-İzzet ile Medîne'ye hicret edüp on sene Medîne'de mutavattın olduklarında ikinci senede sıyâm farz ve kıble Kudüs'den Mekke'ye tahvîl olunup ol sene ehl-i tarîk olmağiçün Hazret-i Ebûbekir es-Sıddîk, Hazret-i Risâlet'den cihâz-ı fakrı kabûl eyleyüp bî‘at etdükde tarîk-i Nakşıbend ser-çeşmesi oldu. Andan Hazret-i Ömer şed bağlayup bî‘at edüp ser-çeşme-i (---) sipâh-ı azebân oldu. Andan Hazret-i Osmân bî‘at edüp tarîk-i Vâhidî pîşvâsı oldu. Andan Hazret-i Alî bî‘at edüp ser-çeşme-i imâmân-ı tarîk-i Halvetî oldu.</span></p>

    <p class="evliya"><span class="calibre23">Ve bu çâr-yâra bî‘at verirken dest ber-dest olup âye[t]:</span> <a class="pcalibre pcalibre1" id="_ftnref97"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn97" title=""><span class="MsoFootnoteReference"><span class="calibre23">[97]</span></span></a> <span class="calibre23">âyetin tilâvet {edüp} Çâr-yâr-ı güzîn dest-bûs edüp dörd vezîr makâmında sâhib-i seccâde ve sâhib-i şed oldular.</span></p>

    <p class="evliya"><span class="calibre23">Bî‘at oldur kim, ahd [ü] peymândır ve tarîkdir ve şeddir ve şedd-i imâmedir ve kemerindeki setr peştemâlidir ve tarîk-deş îmân kardaşlığıdır. Her kim sâhib-i ahd ve sâhib-i şed değildir, ol sâhib-i tarîk değildir. Eğer sorsalar:</span></p>

    <p class="evliya"><span class="calibre23">"Ahd kimden kaldı?" <b class="calibre1"><span class="calibre25">$</span></b></span></p>

    <p class="evliya"><span class="calibre23">Cevâb oldur kim üç mürselden kaldı. Evvel Âdem Peygamber'den kaldı kim emr-i Hak ile buğday dânesinden tenâvül etmemeğe ahd etdi. Ahdi sıdı civâr-ı Rahmetden dûr oldu.</span></p>

    <p class="evliya"><span class="calibre23">İkinci ahd Hazret-i İbrâhîm'indir. Emr-i Hak ile Ka‘be'yi yapmağa ahd edüp ahde vefâ etdüğiyçün Halîlullâh oldu.</span></p>

    <p class="evliya"><span class="calibre23">Üçüncü ahd Hazret-i Muhammed'indir kim ibtidâ çâr-yâr-ı güzîne ahd [ü] mîsâk verdi.</span></p>

    <p class="evliya"><span class="calibre23">Ammâ şedd-i mükemmel ondur.</span></p>

    <p class="evliya"><span class="calibre23">Şedd-i evvel kaçan Âdem Safî cennetden çıkduğu mahalde cümle melâ’ikelerden ve Hak'dan hicâb edüp avret yerine incîr yaprağın koyup kendüyi setr edüp şedd etdi.</span></p>

    <p class="evliya"><span class="calibre23">İkinci şed, İbrâhîm Nebî, Ka‘be'yi binâ ederken şed kuşandı.</span></p>

    <p class="evliya"><span class="calibre23">Üçüncü şed Hazret-i Nûh Necî, gemi binâ ederken kuşandı.</span></p>

    <p class="evliya"><span class="calibre23">Dördüncü şed Leyle-i Mi‘râc'da Hazret-i Risâlet kuşandı.</span></p>

    <p class="evliya"><span class="calibre23">Beşinci şed Ebûbekir es-Sıddîk, altıncı şed Hazret-i Ömer, yedinci şed Hazret-i Osmân, sekizinci şed Hazret-i Alî, tokuzuncu şed Hazret-i Hamza, onuncu şed Hâlid ibn Velîd kuşandı.</span></p>

    <p class="evliya"><span class="calibre23">Ve Hazret-i Risâlet'den bunlar me’zûn olup sâhib-i seccâde ve pîr-perver oldular.</span></p>

    <p class="evliya"><span class="calibre23">Hazret-i Alî dahi Hazret-i Risâlet'in huzûrunda izn-i şerîfleriyle Selmân-ı Fârisî'ye ve Amr-ı Ümeyye-i Zamîrî'ye ve mü’ezzinler pîri Bilâl-i Habeşî'ye {ve niçe kimesnelere dahi} kuşadup Hazret-i Alî'den cihâz-ı fakrı kabûl etdiler. <b class="calibre1"><i class="calibre2">[148a]</i></b></span></p>

    <p class="evliya"><span class="calibre23">Ve Selmân-ı Fâris hazretleri Hazret-i Resûl huzûrunda (---) yedi kimesne kuşadup anlar dahi sâhib-i pîşvâ oldular.</span></p>

    <p class="evliya"><span class="calibre23">Ve eğer sorsalar:</span></p>

    <p class="evliya"><span class="calibre23">"Şeddin ma‘nâsı nedir?" diyeler kim,</span></p>

    <p class="evliya"><span class="calibre23">"Şeytân-ı nefs ile dâ’imâ mücâhede edüp şeytânın vesvesesine muhâlefet edüp fesâd etmemekdir." Ve sorsalar:</span></p>

    <p class="evliya"><span class="calibre23">"Tarîk karındaşı demek ve ibtidâ karındaş dutmak kimden kaldı?" Cevâb:</span></p>

    <p class="evliya"><span class="calibre23">"Hazret-i Âdem, Hazret-i Cibrîl ile ibtidâ karındaş oldu. İkinci İbrâhîm Nebî ile Cibrîl'den kaldı. Üçüncü Hazret-i Muhammed Gadîr Hum gününde Hazret-i Alî ile karındaş oldu. Dördüncü, gâr gününde Hazret-i Resûl Ebûbekir es-Sıddîk ile kardaş oldu." Ve sorsalar kim:</span></p>

    <p class="evliya"><span class="calibre23">"Sâhib-i tarîkler mâbeyninde cem‘iyyet günleri helvâ ve cefne ve tike ve şed nedir?" deseler. Cevâb:</span></p>

    <p class="evliya"><span class="calibre23">"Cebrâ’îl aleyhi's-selâm Hazret-i Âdem'e cennetde musâhabet eden melâ’ike-i mukarrebînlerden hedâyâ getirdi. Evvel ol helvâ ve cefne ve tike ve şed idi. Ammâ Cibrîl-i Emîn'in hedâyâsı yufka levaşe ekmeği ve buğday idi. Ve cennetden Hazret-i Âdem'e musâhabet etmesiyçün tûtî ve kumru kuşları getirdi. Ve Hazret-i Havvâ'ya kırlangıç ve güvercin ve tavuk kuşları getirdi ana sened derler. Ve kırlangıç kuşları Havvâ'nın yanından tayerân edüp âlemi geşt [ü] güzâr ederek Hindistân'da cezîre-i Serendîl'de Hazret-i Âdem'i bulup Âdem'in sakalı telinden bir kaç kıl alup Cidde'de Havvâ'ya getirdi. Havva'nın geysûları telinden Serendîl'de Âdem'e götürüp Havvâ ve Âdem birbirleriyle buluşmağa kırlankıç vâsıta olup Havvâ ve Âdem şehr-i Zilhicce'nin onuncu gününde Cebel-i Arafât'da görüşüp öpüşüp mücâma‘at etdikleriyçün Cebel-i Arafa derler. Anıniçün hâlâ kırlankıç Âdem ile hem-civârdır."</span></p>

    <p class="evliya"><span class="calibre23">Bu su’âllere cevâb-ı şâfî veren kimesneler kemer-beste ve miyân-beste ve sâhib-i tarîk olur. Ve eğer sorsalar:</span></p>

    <p class="evliya"><span class="calibre23">"Dörd kapu selâmı nedir?" Cevâb oldur kim:</span></p>

    <p class="evliya"><span class="calibre23">"Şerî‘at ve tarîkat ve hakîkat ve ma‘rifetdir".</span></p>

    <p class="evliya"><span class="calibre23">"Ahkâmları nedir?" deseler,</span></p>

    <p class="evliya"><span class="calibre23">"Şerî‘at zâhiren ve bâtınen şer‘-i Resûl-i mübîne tâbi‘ olmakdır. Tarîkat mezheb [u] dîn [u] îmânın bilüp müslim olmakdır. Hakîkat cemî‘i mâsivallâhdan müberrâ olmakdır. Ma‘rifet, ma‘rifetullâhdır kim hadîs: <a class="pcalibre pcalibre1" id="_ftnref98"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn98" title=""><span class="MsoFootnoteReference"><span class="calibre23">[98]</span></span></a> mazmûnu üzre kendü nefsinde eksikliğin bilmek, Allâh'ı bilmekdir. <i class="calibre2">Vallâhu a‘lem bi's-savâb.</i></span></p>

    <p class="evliya"><span class="calibre23">Bu sû’alleri bilen sâhib-i ayâr ve sâhib-i seccâde olmağa liyâkata hâsıl edüp ana miyân-beste pîr derler, cümle ehl-i tarîka ve ehl-i san‘ata ser-çeşme olur. Ammâ fi‘li kavline ve kavli fi‘line muvâfık olup her menâhîden müberrâ olup ma‘sûm [u] pâk gerekdir kim muktedâ-yı nâs ola. Herşeyden arı olmazsa nikâbeti ve meşîhatı ve imâmeti câ’iz değildir.</span></p>

    <p class="evliya"><span class="calibre23">İmâm Ca‘fer-i Sâdık hırkayı beyân etdi. Evvelâ,</span></p>

    <p class="evliya"><span class="calibre23">"Hırka-i fakr nedir?" diyenlere cevâb,</span></p>

    <p class="evliya"><span class="calibre23">"Hırkanın îmânı ve kıblesi ve gasli ve arılığı ve bağlaması ve kilidi ve içerisi ve taşrası ve yakası ve kemâli nedir diyenler bu on su’âle cevâb, ol hırkanın îmânı settârlıkdır ve kıblesi pîrdir ve gasli terk-i mâsivâdır ve namâzı arılıkdır ve farzı terk-i ârzûdur ve cânı irâdetdir ve kilidi tekbîrdir ve kemâli herşeyde toğrulukdur ve yenleri dervîşlik hâsıl etmekdir ve taşrası müşâhededir ve içerüsi nûrdur ve yakası râzdır." Ve sorsalar:</span></p>

    <p class="evliya"><span class="calibre23">"İbtidâ hırka kimden kaldı?" Cevâb:</span></p>

    <p class="evliya"><span class="calibre23">"Hazret-i Âdem'e Cenâb-ı Bârî nefh-ı rûh etdikden sonra Cibrîl-i Emîn ile tâc ve hulle gönderüp civârına da‘vet edüp huzûr-ı Hakka hırka ile mestûr vardı. Ve yedi yüz yıl, bir rivâyetde âhiret günüyle yedi gün, ürd-i behiştde sâkin olup zemîne nüzûl ederken incîr yaprağı üzre şed bağlayup ba‘dehu Şîs Nebî bez dokuyup hırka edüp geymek Âdem Nebî'den kaldı. Anıniçün cümle evliyâ ve enbiyâ lokma ve hırkaya muhtâcdır. Ammâ Arabistân ve Berberistân ve Fûncistân'da lâ-yu‘ad benî âdem hırkaya muhtâc olmayup ancak lokmaya muhtâcdır, zîrâ ac u zâcdır. İmâm Ca‘fer buyurur, hırkanın eteği şerî‘atdır, tarîkatı hakîkatdır, yakasında yâ Sabûr ve yâ Şekûr ve yâ Kerîm ve yâ Rahîm yazılmışdır ve dahi eteğinde yâ Vâhid ve yâ Ahad ve yâ Ferd ve yâ Samed yazılmışdır ve bedeninde yâ Vâsi‘ ve yâ Halîm ve yâ Karîb ve yâ Mücîbü's-sâ’ilîn yazılmışdır. Ve hırkanın ma‘nâsı ârifler nişânıdır kim mahzen-i esrâr-ı Hudâ'dır."</span></p>

    <p class="evliya"><span class="calibre23">Ve eğer sorsalar:</span></p>

    <p class="evliya"><span class="calibre23">"Hırka ne yer?" Cevâb:</span></p>

    <p class="evliya"><span class="calibre23">"Sûzen-i ciğer-sûz yer ya‘nî derûnu dâ’imâ âh [u] enîn yanıklığı yer" deseler</span></p>

    <p class="evliya"><span class="calibre23">"Ne örtünür?"</span></p>

    <p class="evliya"><span class="calibre23">"Tevekkül-i Hak örtünür" demek gerekdir. Ve sorsalar:</span></p>

    <p class="evliya"><span class="calibre23">"Hırkanın erkeği ve dişisi nedir?" Cevâb:</span></p>

    <p class="evliya"><span class="calibre23">"Erkeği tahâretdir ve dişisi pîr huzûruna pâk varmakdır."</span></p>

    <p class="evliya"><span class="calibre23">Ve hırkanın <b class="calibre1"><i class="calibre2">[148b]</i></b> alâmeti sâhib-i sülûk olan ehl-i sünnet ve'l-cemâ‘at kimesnelerin geydüği hırkalar, <a class="pcalibre pcalibre1" id="_ftnref99"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn99" title=""><span class="MsoFootnoteReference"><span class="calibre23">[99]</span></span></a> hadîs[i] üzre yenlerin kısa eylemekdir kim elimi alâyık-ı dünyâdan çekdim, demekdir.</span></p>

    <p class="evliya"><span class="calibre23">Ve eteğin kısa eylemek, ayağım dünyâdan ve harâmdan çekdim demek alâmetidir.</span></p>

    <p class="evliya"><span class="calibre23">Ve pâre pâre yamalı hırka peşmîne geymek dilrîşlik ve ihtişâmdan geçdim demek alâmetidir.</span></p>

    <p class="evliya"><span class="calibre23">Ve niçe yüz bin nigendelü Edhemî hırkası geyüp nemed-pûş olmak îmân ve İslâm ve i‘tikâd ve mezhebde habl-i metîne yapışdım demekdir.</span></p>

    <p class="evliya"><span class="calibre23">Ve hırka aslında Resûl-i Mübîn'den kalmışdır. Leyle-i Mi‘râc'da Hazret-i Risâlet bir ak incüden bir hücre görüp su’âl etdükde Cibrîl-i Emîn cevâb veremedikde derhâl Cenâb-ı İzzet'den hitâb gelüp,</span></p>

    <p class="evliya"><span class="calibre23">"Yâ Cibrîl ol kasrı açup içinde olan hulleyi Habîbime geyirüp başına tâc-ı Nübüvveti geyir" diye nidâ gelince Cibrîl, fermân-ı Rabbi'l-İzzet ile Resûl-i Kibriyâ'ya tâcı ve hulleyi geydirüp huzûr-ı Rabbi'l-Bârî'ye varup bilâ-vâsıta yetmiş bin kelimât etdi. Ba‘de'l-mi‘râc Resûl hânesine gelüp ol hulle ve imâmeyi cemî‘i Sahâbe-i kirâm huzûrlarında Hazret-i Alî'ye geydirdi. Andan Ebâ Bekir'e ve Ömer'e ve Osmân'a teberrüken geydirüp yine mübârek vücûdlarına geydi. Bir gün yine ol hırkayı Alî'ye ve İmâm Hasan'a ve İmâm Hüseyin'e ve Fâtımatü'z-Zehrâ'ya geydirdikde Hazret buyurdular kim <a class="pcalibre pcalibre1" id="_ftnref100"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn100" title=""><span class="MsoFootnoteReference"><span class="calibre23">[100]</span></span></a> dediler.</span></p>

    <p class="evliya"><span class="calibre23">Derhâl taraf-ı Hak'dan Cibrîl-i Emîn nâzil olup âye[t]:</span> <a class="pcalibre pcalibre1" id="_ftnref101"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn101" title=""><span class="MsoFootnoteReference"><span class="calibre23">[101]</span></span></a> <span class="calibre23">âyetin getirdi. Ba‘dehu Hazret eyitdi:</span></p>

    <p class="evliya"><span class="calibre23">"Yâ Alî, sen benden nice cihâz-ı fakrı kabûl edüp bî‘at etdinse benim huzûrumda sana tâbi‘ olanlara bî‘at verüp sâhib-i şed edüp sâhib-i seccâde eyle" deyü destûr verdi. Derhâl Hazret-i Alî on yedi rek‘at namâz-ı hâcet kılup Hazret huzûrunda on yedi kimesnenin belin kuşadup pîşvâ-yı tarîk etdi.</span></p>

    <p class="evliya"><span class="calibre23">Evvel Selmân-ı Fâris ve Enes ibn Mâlik, bunlar Hazret-i Resûl'ün iç oğlanları idi. Hazret-i Yûsuf'dan sonra huddâm-ı enderûn bunlardan kaldı kim gılmân-ı hâssalara pîr-perverler ve Selmân hakkında Hazret-i Resûl buyururlar, hadîs:</span> <a class="pcalibre pcalibre1" id="_ftnref102"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn102" title=""><span class="MsoFootnoteReference"><span class="calibre23">[102]</span></span></a> <span class="calibre23">buyurmuşlardır. Ve Selmân üç yüz otuz yaşında merhûm olup kabri Medâyin'dedir.</span></p>

    <p class="evliya"><span class="calibre23">Ve ikinci Amr-ı Ümeyye-i Zamîrî'nin belin bağladı. Hazret-i Resûl'ün peyki idi. Şâtırların pîridir. Hıms'da medfûndur.</span></p>

    <p class="evliya"><span class="calibre23">Üçüncüsü Bilâl-i Habeşî'nin belin bağladı, mü’ezzinlerin pîridir. Şâm'da Koyunkapusu'nun iç yüzünde medfûndur. İnşâ’allâhü Ta‘âlâ bu Hazret-i Alî'nin, Hazret-i Resûl huzûrunda kemer-beste etdüği pîr-perverlerin on yedi adedi dahi aşağıda cümle esnâflar tahrîr olunduğu mahalde tahrîr olunur.</span></p>

    <p class="evliya"><span class="calibre23">Ve bunlardan mâ‘adâ Hazret-i Risâlet-penâh'ın huzûrunda Selmân-ı Fâris hazretler[i] (---) aded Sahâbe-i kirâma şed kuşadup sâhib-i seccâde etdüği pîr-perverler dahi inşâ’allâh aşağıda cümle ehl-i sanâyi‘âtlar mâbeyninde mahalliyle tahrîr olunur. Fütüvvet-i kübrâ-yı Resûl-i kibriyâdır.</span></p>

    <p class="evliya"><span class="calibre23">Hazret-i Resûl huzûrunda şed kuşanup pîr olanlardan mâ‘adâ Yemen'de Hazret-i Resûl'ün izniyle Hazret-i Veys el-Karanî devecilere pîr olmuşdur. Ammâ Hazret anı, ol Hazret'i görememişdir. Andan mâ‘adâ pîrler sâhib-i seccâde ve tuğ ve tabl u alem ve def ü kudüm sâhibi oldular. Ve Hazret-i Risâlet'in ve çâr-yâr-ı güzînin dest-i şerîflerin bûs edüp Hazret'e hidmet edüp erkân-ı hedâyâların verüp du‘â-i hayr [u] senâ aldılar ve dahi Hazret buyurdular kim,</span></p>

    <p class="evliya"><span class="calibre23">"Yâ Ashâbî, sizler dahi taht-ı hükûmetinizde olan huddâmlarınıza bî‘at aldığınıza göre her huddâmınızın isti‘dâdına göre bin bir gün hizmet etdirüp kâbil-i hitâb olup sâhib-i ayâr olanları lokma ve hırka tahsîli içün cihâz-ı fakrı verüp irşâd edüp sâhib-i post edesiz. İlâ-mâşâ’allâh inkırâzü'd-devrân <b class="calibre1"><span class="calibre25">$</span></b> ümmetim ola" deyü hayır du‘â edüp gülbâng-i Muhammedî çekildi. Hâlâ cemî‘i ehl-i tarîk mâbeyninde gülbâng-i Muhammedî anlardan kaldı. Ammâ bu ehl-i tarîkatın ve ehl-i şerî‘atın kânûn [u] kâ‘ideleri ve su’âlleri vardır, ol su’âllerin cevâbına kâdir olmayan yolun erkânın pâk etmeyüp kâr [u] kesb etse kârı harâmdır. Merd-i meydân olan pîr-perver gerekdir. Hudâyî-perver olan enâyîdir.</span></p>

    <p class="evliya"><span class="calibre23">El-hâsıl cemî‘i esnâfın ve ehl-i şerî‘at, ehl-i tarîkat, ehl-i ma‘rifetin, ehl-i hakîkatın yolu, erkânları Hazret-i Risâlet'e müntehî olur. Andan Cibrîl-i Emîn'e andan Cenâb-ı Kibriyâ'ya vâsıl olur.</span></p>

    <p class="evliya"><span class="calibre23">Ammâ erkân-ı Resûlullâh budur ki <b class="calibre1"><i class="calibre2">[149a]</i></b> bir kimesne tarîkinde sâhib-i ayâr oldukda cemî‘i pîrler bir yere gelüp cüz’î ve küllî ne ise lokma-yı rızâ yenilüp irşâd olacak ferzend-i şâkirdi meydân-ı mahabbetde huzzâr-ı meclis huzûrunda yolun, erkânın su’âl edeler. Su’âle cevâb verdi ise ve kendü ihtirâ‘ından bir musanna‘ şey binâ etdiyse yâhûd evrâd [u] ezkârında ve yâhûd ilm-i hıfzda İbn Kesîr ve Seb‘a ve Aşere ve Takrîb kırâ’atlerin tekmîl edüp cârî hâfız olduysa ve'l-hâsıl her ne tarîk ve ma‘rifet [u] sanâyi‘de fünûn-ı şettâ sâhibi olup tekmîl-i mâdde etdi ise ana cümle ihtiyârlar sâhib-i post olmağa revâ göreler. Ve illâ nâ-kâmil ise cümle pîrler hak söyleyüp erenlerin bin bir gününe dahi hidmet-i tâm edüp tek-i pû ile pûte-i kalda puhte olup hâlis ayârlık ile ehl-i hâl olup nâ-puhte iken sûhte olup revâne ola. Ammâ,</span></p>

    <p class="evliya"><b class="calibre1"><span class="calibre23">Ol ferzendi ne tarîk ile meydân-ı mahabbete getirirler anı ayân [u] beyân eder</span></b><span class="calibre23">: Evvelâ ol tarîkin nakîb-i pîşvâ-yı tarîki olan ol ferzendin sağ elini nakîb sol eline alup hâzır uşşâkânın huzûrundan ubûr etdirerek seccâde-nişîn olan pîr-i azîz önüne varup nakîb eyide:</span></p>

    <p class="evliya"><i class="calibre2"><span class="calibre23">"Es-selâmü aleyküm ehl-i şerî‘at, es-selâmü aleyk yâ ehl-i tarîkat ve ehl-i ma‘rifet ve ehl-i hakîkat"</span></i> <span class="calibre23">deyüp dörd kapu selâmların verüp ol ferzend,</span></p>

    <p class="evliya"><i class="calibre2"><span class="calibre23">"Bismillâhi'r-rahmâni'r-rahîm"</span></i> <span class="calibre23">deyüp sağ elin şeddin başı altında göbeği yerinde kemeri bendi üzre edüp ba‘dehu sağ eliyle pîrin seccâdesi üstüne el arkasın koya ve,</span></p>

    <p class="evliya"><i class="calibre2"><span class="calibre23">"Es-selâmü aleyk yâ ârif-i billâh"</span></i> <span class="calibre23">deye.</span></p>

    <p class="evliya"><span class="calibre23">Ba‘dehu gerü gerü tâ kapuya varup iki ellerin göğsüne koyup dörd kapu selâmın yine vere. Cümle huzzâr-ı meclis pîr [ü] cüvân,</span></p>

    <p class="evliya"><i class="calibre2"><span class="calibre23">"Ve aleykümü's-selâm yâ tâlib-i ma‘rifetillâh ve aleykümü's-selâm yâ ârif-i billâh kâmil-i ayâr"</span></i> <span class="calibre23">dediklerinde ol ferzendin sağ tarafında nakîb ve sol tarafında çavuş ve yâhûd bevvâb iki elinden ferzendi yine meydâna çeküp cümle ma‘rifeti arz olunup ma‘rifeti makbûle geçdikden sonra ale'l-ittifâk cümle huzzâr-ı meclis "Bu ferzende post müstahakdır" dediklerinde,</span></p>

    <p class="evliya"><i class="calibre2"><span class="calibre23">"Allâh mübârek eyleye, revâdır revâdır, seccâde-i hilâfet istihâldir"</span></i> <span class="calibre23">deyü feryâd edüp ale'l-umûm Fâtiha tilâvet edüp yine cümle pîr-i pîrân</span></p>

    <p class="evliya"><i class="calibre2"><span class="calibre23">"Azametullâh râ tekbîr Allâhu ekber, Allâhu ekber"</span></i> <span class="calibre23">deyüp çâr-yâr aşkına çâr tekbîr edüp</span></p>

    <p class="evliya"><i class="calibre2"><span class="calibre23">"Es-salâtü ve's-selâmu aleyke yâ Resûlallâh, es-salâtü ve's-selâmu aleyke yâ Seyyide'l-evvelîne ve'l-âhirîn ve selâmün ale'l-mürselîn"</span></i> <span class="calibre23">deyüp andan çâr-yâr-ı bâ-safâyı ve şehîdân-ı deşt-i Kerbelâ'yı ve on iki İmâmları yâd edüp yüz yetmiş tarîkin pîşvâların hâtırda olduğu üzre nakîb ervâhların yâd edüp ba‘dehu ol şâkirdi üstâdının eline teslîm edeler.</span></p>

    <p class="evliya"><span class="calibre23">Üstâdı dahi ma‘nâ oğlu olan şâkirdini tekbîr ü tehlîl ile yine meydâna getirüp üstâdının belindeki şeddi ferzendinin beline bağlayup elindeki asâyı şâkirdi eline verüp rû-be-rû sağ el, sağ ele alup iki baş parmaklar taşra kalup bî‘at ü ahd âyetin ale'l-ittifâk huzzâr-ı meclisler tilâvet edeler ki ol âyet: <a class="pcalibre pcalibre1" id="_ftnref103"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn103" title=""><span class="MsoFootnoteReference"><span class="calibre23">[103]</span></span></a> ilâ âhirihi, tilâvet olunup andan Fâtiha tilâvet olunup el yüze süreler. Ba‘dehu ferzendin üstâdı şâkirdine huzzâr-ı meclisler mâbeyninde,</span></p>

    <p class="evliya"><b class="calibre1"><span class="calibre23">Nasîhatnâme-i Pîr</span></b><span class="calibre23">: "Ey oğul evvelâ harâma bakma ve yalan söyleme ve harâm yeme ve geyme ve içme ve nân u nemeke ihânet etme ve hukûkun kesb etdüğin pîrlere hakâret nazarıyla nazar etme ve ulular önünde gitme ve sâbır ol ve hamûl ol ve komadığın yere el uzatma ve emânete hıyânet etme ve <i class="calibre2">fakru fahrî</i> ile kanâ‘at eyle" deyüp bu gûne niçe pend ü nasîhatlar edüp ferzendinin gûşuna menkûş olmağiçün şâkirdinin sağ kulağın berk çeküp ensesine bir sille-i pehlivânî urup, "Ey oğul gâfil me-bâş gözün aç gün ahşamlıdır" deyüp Fâtiha deyüp cümle pîr-i pîrân [u] cüvân Fâtiha tilâvet oluna.</span></p>

    <p class="evliya"><span class="calibre23">Fasl-ı sânî oldur kim üstâd-ı tarîk ferzendinin beline bağladuğı şedden gayrı bir şed dahi harîr ve kutnî ve sof ne gûne peştemâl olursa üstâd ferzendinin sağ cânibinden koltuğu altına yâhûd seyfî veyâhûd hamâyil bağı veyâhûd kavsî tarzı kuşada.</span></p>

    <p class="evliya"><span class="calibre23">Bu tarzların herbirinin ehli yanında birer ma‘nâsı vardır, tâ ki ol ferzendi görenler pîr-perver olmuş ve üstâd-ı kâmil ü mükemmel ve sâhib-i ayâr olduğu ma‘lûm olup ol ferzend bu şedlerle kemer-beste ve miyân-beste oldukdan sonra cümle huzzâr-ı meclis bir ağızdan, <b class="calibre1"><i class="calibre2">[149b]</i></b></span></p>

    <p class="evliya"><span class="calibre23">"Yürü Allâh destgîrin ola, revânın ve postun mübârek olup kâr [u] kesbin helâl [ü] zülâl ola" deyü hayır du‘â etdiklerinde hemân ol ferzend(in), <i class="calibre2">bism-i İlâh</i> ile ibtidâ müsâfir sâ’ir tarîk pîrlerinin, andan kendü tarîki pîri ve şeyhi ve nakîbi ve du‘âcı <b class="calibre1"><span class="calibre25">$</span></b> ve kethudâlarının ve cümle sâ’ir pîr-i pîrânların dest-i şerîflerin bûs edüp kıçın kıçın mü’eddebâne yine kapu dibine varup vedâ‘ Fâtihası tilâvet olunup mezkûr ferzend tâvûsî reftâr ve huluv-güftâr ederek hırâmânî hırâmânî matbah-ı Keykâvûs'a gidüp cümle pîrlere rızâ lokması getirirler.</span></p>

    <p class="evliya"><span class="calibre23"> İşte uslûb-ı bî‘at bu hakîrin selef üstâdlarından gördüğü böyledir ve Fütüvvetnâme-i Resûlullâh dahi böyledir. Böylece irşâd olan cân, cihânda selâmet bulup vâsıl-ı rahmet olup âkıbeti hayr olup sa‘âdet-i dâreynde yüzü ak olup alem-i Resûlullâh zeylinde haşr olur. <i class="calibre2">Allâhümme yessîr bi'l-hayr</i>.</span></p>

    <p class="evliya"><span class="calibre23">Ammâ bilmek gerekdir kim sâhib-i tarîkler mâbeyninde bir halîfe ve bir ihtiyâr kazâ ve kader birle andan bir zelle sâdır olsa gerekdir kim anı cümle ihtiyârların re’yiyle anı peymenhâneye götürüp boynuna sekel asup haps ederler. Eşedd-i haps üç gündür ziyâde olsa iyâl sâhibidir, kâr [u] kesbinden kalır. Ammâ şerî‘at ve tarîkat ve hakîkat ve ma‘rifetden hâric söz söylemeyeler. Eğer şeyh ve nakîb mâlâya‘nî söylerse yolundan düşerler. Sâhib-i tarîk ol mücrimin zellesin âdilliğile sorup zulm etmeyeler ve belki iftirâ ola, eğer zellesi müsbet olduysa cemî‘i ihtiyârlar huzûrunda cürmüne göre seksen üç asâ uralar, ammâ asâyı sâhib-i seccâde kulağından yukaru kaldırup urmaya. Gadr-ı hayf olup şeyh adâvet edüp yoldan çıkmış olur. Ammâ sorsalar:</span></p>

    <p class="evliya"><span class="calibre23">"Boynuna urdukları sekel nedir, ve kankı peygamberden kalmışdır?" deseler. Cevâb oldur kim:</span></p>

    <p class="evliya"><span class="calibre23">Mûsâ Peygamber dâ’imâ mübârek tenini halkdan hıfz edüp göstermezdi, zîrâ tecellî-i cemâl etmiş idi. Ol ecilden kavm-i Mûsâ derlerdi kim "Mûsâ'nın gevdesi ayblı ve cüzâmdır" derlerdi.</span></p>

    <p class="evliya"><span class="calibre23">Hikmet-i Hudâ bir gün Hazret-i Mûsâ Nîl-i mübâreke gasl etmeğe uryân girdikde mübârek hırka-i şerîfin bir taş üzre kor. Bi-emri Hudâ taş yerinden kopup taş Mısır içre revâne oldu. Mûsâ Nebî dahi eline asâsın alup taşın ardı sıra seğirdüp bu hâli kavm-i Mûsâ görüp,</span></p>

    <p class="evliya"><span class="calibre23">"Estağfirullâh Mûsâ hakkında sû’-i zanlar ederdik, hakkâ kim yed-i beyzâsı ve cesedi dürr-i yektâsın ayân eyledi. Hamd-i Rabbi'l-İzze vücûd-ı şerîfin müşâhede etdik" deyü ol ân bin münkir îmâna gelüp,</span></p>

    <p class="evliya"><i class="calibre2"><span class="calibre23">"Lâ ilâhe illallâh Mûsâ Kelîmullâh"</span></i></p>

    <p class="evliya"><span class="calibre23">dediler. Andan Mûsâ Nebî gâyet gazab-âlûd olup ol taşa yetişüp asâ ile on iki yerden urup on iki delik oldu. Bi-emrillâh ol taş zebâne gelüp eydir:</span></p>

    <p class="evliya"><span class="calibre23">"Yâ Mûsâ, ben Allâh emriyle yürüdüm, senin vücûdunun pâklığına tanıklık eyledim" dedi. Hazret-i Mûsâ, taşdan bu kelimâtları istimâ‘ edüp taşdan özür dileyüp eyitdi:</span></p>

    <p class="evliya"><span class="calibre23">"Yâ hacer ben seni on iki kerre urup deldim, hele beni afv eyle dervîşe dervîşân" deyü temennâ edüp özürler diledi. Hâlâ dervîşân mâbeyninde "Dervîşe dervîşân" demek Hazret-i Mûsâ'dan kaldı. Ve yine taş lisâna gelüp,</span></p>

    <p class="evliya"><span class="calibre23">"Yâ Mûsâ, özrün kabûl ederim. Beni bir deliğimden bir ip ile boğazına sekel eyle, tâ ki bir gün ola sana lâzım olam" dedikde Mûsâ Nebî ol taşı alup boynuna asdı. Hâlâ dervîşân mâbeyninde boğazlarında asılan balgamî taşlara sekel derler. Anıniçün hâlâ şerî‘atdan taş koparanların boğazına sekel taşı asarlar yâhûd ta‘zîr ederler, ol sekel taşın ma‘nâ-yı dervîşânı budur.</span></p>

    <p class="evliya"><span class="calibre23">Ba‘dehu ol taş Hazret-i Mûsâ ile bile olmağın Tîh sahrâsı'nda kırk yıl gezüp ol taş gerden-i Mûsâ'da iken yine zebâne gelüp,</span></p>

    <p class="evliya"><span class="calibre23">"Yâ Mûsâ, beni yere koyup on iki kerre ur tâ ki acâyib sun‘-ı Hudâ müşâhede edesin" {dedi}.</span></p>

    <p class="evliya"><span class="calibre23">Hazret-i Mûsâ, ol taşa on iki asâ urup her delikden birer ırmak cereyân edüp bir ırmakdan asker-i merd, birinden zenân, birinden at ve birinden deve ve birinden sığır ve birinden koyun ve birinden keçi, her uyûndan birer mahlûk âb-ı hayâtlar nûş edüp def‘-i atşân ederler. Ve asker-i Mûsâ'ya âsumândan helvâ ve tere ve kezengû helvâsı ve selvâ nâm pişmiş kuşlar nüzûl edüp tenâvül ederlerdi. Ve yine ol sekel taş Hazret-i Mûsâ gerdenine alup giderlerdi. İşte hikâyet-i sekel budur.</span></p>

    <p class="evliya"><span class="calibre23">Pes imdi bî‘atı ve sekeli ve şedd-i fütüvveti bildin. Ammâ pîr-perver olmadan murâd, dîn-i İslâmı ve îmân <b class="calibre1"><i class="calibre2">[150a]</i></b> [u] i‘tikâdı ve tevbe ve Hakkı bilmekdir. Eğer sorsalar:</span></p>

    <p class="evliya"><span class="calibre23">"Tevbenin başı nedir?" eyit kim,</span></p>

    <p class="evliya"><span class="calibre23">"İhlâsdır ya‘nî kendüyi Allâh ile cânına arı etmekdir kim cemî‘i menâhî [vü] muharremâtdan müberrâ olup herkese eylik eyleyüp hüsn-i hulkdur." Ve eğer,</span></p>

    <p class="evliya"><span class="calibre23">"Arılık nedir?" deseler eyit kim,</span></p>

    <p class="evliya"><span class="calibre23">"Tâ‘at [u] ibâdât, zühd [ü] takvâ ve toğrulukdur."</span></p>

    <p class="evliya"><span class="calibre23">Hasan-ı Basrî'den mervîdir.</span></p>

    <p class="evliya"><span class="calibre23">"Kimin mürîdisin?" deseler,</span></p>

    <p class="evliya"><span class="calibre23"> "Yol mürîdiyim" de. Ve,</span></p>

    <p class="evliya"><span class="calibre23">"Yol kimindir? deseler,</span></p>

    <p class="evliya"><span class="calibre23">"Tarîk-i Muhammedî'dir." Eğer deseler,</span></p>

    <p class="evliya"><span class="calibre23">"Tarîkatın bünyâdı kaç nesnedir?"</span></p>

    <p class="evliya"><span class="calibre23">Cevâb altıdır, evvel tevbedir, 2- şeyhe boyun vermekdir, 3- arı olmakdır, 4- bâtının arı etmekdir, 5- kanâ‘at eylemekdir, 6- kimse ile ihtilât etmemekdir. Eğer sorsalar:</span></p>

    <p class="evliya"><span class="calibre23">"Tarîkatın ilimleri kaçdır?"</span></p>

    <p class="evliya"><span class="calibre23">Cevâb altıdır, evvel ma‘rifet bilmekdir ki <a class="pcalibre pcalibre1" id="_ftnref104"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn104" title=""><span class="MsoFootnoteReference"><span class="calibre23">[104]</span></span></a>dır ve [2-] cömerdlikdir ve [3-] bahîlliği terkdir ve [4-] sıdkdır ve [5-] tefekkürdür ve [6-] tevekküldür. Ve eğer sorsalar:</span></p>

    <p class="evliya"><span class="calibre23">"Tarîkatın erkânı kaçdır?"</span></p>

    <p class="evliya"><span class="calibre23">Cevâb altıdır, evveli ilmdir, 2- hilmdir, 3- sabırdır, 4- rızâdır, 5- hüsn-ı hulkdur, 6- ihlâsdır. Ve eğer sorsalar: <b class="calibre1"><span class="calibre25">$</span></b></span></p>

    <p class="evliya"><span class="calibre23">"Tarîkat kaçdır?"</span></p>

    <p class="evliya"><span class="calibre23">Cevâb altıdır, evveli hayrdır, 2- zikirdir, 3- terkdir, 4- terk-i mâsivâdır, 5- korkudur, 6- şevkdır.</span></p>

    <p class="evliya"><span class="calibre23">Eğer bir kimesneye pîr deyü ad kosalar bu bâlâda tahrîr olunan su’âllere cevâb vermese ana pîr demek dürüst değildir ve andan bî‘at câ’iz değildir. Zîrâ kavli fi‘line muvâfık olmayup sâhib-i riyâ olur. Hak Celle ve Alâ'nın la‘neti anın üstüne olur. <i class="calibre2">El-iyâzü billâh.</i> Pîr oldur kim her muharremât [u] memnû‘âtden müberrâ ve ma‘sûm [u] pâk ola. Anın îmânı dürüstdür. Ve eğer sorsalar:</span></p>

    <p class="evliya"><span class="calibre23">"Îmân kaçdır?"</span></p>

    <p class="evliya"><span class="calibre23">Cevâb yedidir. Ve,</span></p>

    <p class="evliya"><span class="calibre23">"Kimin îmânıdır?" deseler cevâb oldur kim,</span></p>

    <p class="evliya"><span class="calibre23">Evvel îmân-ı mahfûz melâ’ikeler îmânıdır, sânî îmân-ı ma‘mûr peygamberlerindir, sâlis îmân-ı muhakkiklerdir, râbi‘ mü’minler îmânıdır, hâmis (hâmisi) münâfıklar îmânıdır, sâdis müslim(e)ler îmânıdır, sâbi‘ îmân-ı mevkûfdur kim kâfirlerindir. Hidâyet-i Azze ve Celle müyesser olursa âhir nefesde îmân ile gider.</span></p>

    <p class="evliya"><span class="calibre23">Cevâb-ı âhar: "Îmân bir münevver ağaç gibidir, kökü Kur’ândır, derisi hayâdır, teni şükürdür, budakları takvâdır, yaprakları tevbedir, yemişi inâyetullâhdır. Ma‘nâ-yı îmân yakınlıkdır, îmânın aslı kelime-i tevhîddir, îmânın cemî‘isi yoldan dikeni götürmekdir ya‘nî şeb [u] rûz ayağa sarılan vesvese-i şeytân ile mücâhede eylemekdir. Ve'l-hâsıl dervîşlik, fakr makâmıdır. Cümleden elzem-i levâzımından fakrın gasli lâzımdır. Gasl oldur kim cemî‘i endîşe-i hâmdan geçmekdir." Deseler,</span></p>

    <p class="evliya"><span class="calibre23">"Fakr makâmı kaçdır?"</span></p>

    <p class="evliya"><span class="calibre23">Cevâb sekizdir, yeküm sâbit-kadem olmakdır, düvüm sabr eylemekdir, sevüm makâm-ı şükürdür, çârum makâm-ı râzı olmakdır, pencüm âbid olmakdır, şeşüm sâhib-kadem olmakdır, heftüm zâhid olmakdır, heştüm ârif-i billâh olmakdır. Zîrâ Âdem Nebî tâ’ib idi, İdrîs Nebî âbid idi, Nûh Nebî şâkir idi, Mûsâ Nebî râzı idi, Eyyûb Nebî sâbır idi, Îsâ Nebî hâmûş idi, Muhammedü'l-Mustafâ ârif-i billâh idi.</span></p>

    <p class="evliya"><span class="calibre23">İmâm Ca‘fer-i Sâdık eydir: Fakrın aslı hüsn-ı hulkdur, mahabbetdir, kilidi râstlıkdır, dürüstlükdür, yemişi kişi kendi vücûdun bilmekdir, hazînesi Allâh'ı bilmekdir, gevheri meskenetdir. Bunları bilen Hazret-i Alî<span class="calibre24">;</span> kavlince <a class="pcalibre pcalibre1" id="_ftnref105"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn105" title=""><span class="MsoFootnoteReference"><span class="calibre23">[105]</span></span></a> ya‘nî <i class="calibre2">kendüyi bilen Tanrısın bilir</i> demekdir. Bilgil kim yüz yetmiş tarîk içre kendüyi bilüp Rabbisin bilür cânlar vardır kim hisâbın Cenâb-ı Bârî bilür, ammâ kimi ümenâ ve kimi evtâd ve kimi nücebâ ve kimi nükebâ ve kimi büdelâ ve kimi melâmiyyûn ve kimi rücebâ ve kimi (---) (---) (---) (---) (---) ve kimi mülebbes avân sıfatında ve kimi meşâyih-sıfatda ve kimi fâsık sıfatında mest [ü] medhûş gezer gûnâ-gûn esnâf kulları vardır. Ve hadîs-i kudsîde:</span> <a class="pcalibre pcalibre1" id="_ftnref106"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn106" title=""><span class="MsoFootnoteReference"><span class="calibre23">[106]</span></span></a> <span class="calibre23">buyurulmuşdur.</span></p>

    <p class="evliya"><b class="calibre1"><span class="calibre23">Der-beyân-ı ahvâl-i eşkâl-i dervîşân</span></b><span class="calibre23">: Ba‘zı fukarâlar tarîk-i Selmânî<span class="calibre24">;</span>'dir kim dâ’imâ yanlarında bileği ve ustura taşırlar, ma‘nâsı nefsi öldürdüm demekdir. Ve ustura ile kendüyi çâr-darb eder, ol tarîk halkı çâr-terkdir. Çâr-darb-ı evvel, başdadır meselâ sakaldır ve bıyıkdır ve kaşdır ve kirpikdir.</span></p>

    <p class="evliya"><span class="calibre23">Sakal tıraş etmenin ma‘nâsı dünyâ ziynetin terk eyledim demekdir.</span></p>

    <p class="evliya"><span class="calibre23">Kaş yülütmenin ma‘nâsı Tanrı ile kulları arasında hicâb yokdur demekdir.</span></p>

    <p class="evliya"><span class="calibre23">Ve bıyık yülümek varlığımdan geçüp kubh manzara kabûl etdim demekdir.</span></p>

    <p class="evliya"><span class="calibre23">Kirpik yülütmek cümle harâmdan el çekdim demekdir.</span></p>

    <p class="evliya"><span class="calibre23">Ve vücûdunda olan dâğlar{ın ma‘nâsı} huccâc-ı müslimîn kaçan Mekke'de ihrâma girdikde kendiden ber vâcib-i müstehabbât terk etmiş olsa ana cinâye içün bir kurbân farz olmuşdur kim cürmü afv ola. Tarîk-i dervîşânda dahi <b class="calibre1"><i class="calibre2">[150b]</i></b> eyledir kim bir dervîş tarîkinde cürm etse Allâh ile cânına kendü bildiği cürmüne mu‘terif olup dünyâ cezâsıyçün Rabbisi havfından vücûdun âteşlere yakup dâğlar yakar.</span></p>

    <p class="evliya"><span class="calibre23">Bu ma‘nâya dervîşânın vücûdundaki dâğlar Allâh'dan korkma ma‘nâsıdır kim Hudâ'dan afv umup tâ’ib ü tâhir olur. Ve başındaki yüz bir dâğ yakmak yüz bir tarîkin hükmüne rızâ verdim ve cümle menâhîden müberrâyım demekdir.</span></p>

    <p class="evliya"><span class="calibre23">Ve bînîsi üzre teslîm dâğı yakmak alâmeti oldur kim cemî‘i emr-i Hakk'ı tutup ve menâhiyyâtdan kaçup ma‘sûm-ı pâk olup emr-i Hakk'a teslîmim demekdir. Ammâ bu teslîm dâğını yakan terk-i tecrîd olup derûnunda mahabbet-i Hudâ'dan gayrı bir ârzû olmamak gerek.</span></p>

    <p class="evliya"><span class="calibre23">Kulaklarında olan menkûşeler, isyân tarafından kaçup Hak cevâba engüşt ber-dehen etmekdir.</span></p>

    <p class="evliya"><span class="calibre23">Boğazındaki halhâllar şerî‘at-ı mübîne boyun bağladım demekdir.</span></p>

    <p class="evliya"><span class="calibre23">Kollarına bilezik komak, harâmdan el çeküp bâkireyim demekdir.</span></p>

    <p class="evliya"><span class="calibre23">Pâ-bürehne ve ser-bürehne gezmek âşık-ı Hudâ'yım, anı ararım demekdir.</span></p>

    <p class="evliya"><span class="calibre23">Ammâ tâc geymenin kırk su’âli vardır, değme âşık-ı cân cevâb veremez. Ammâ netîce-i kelâm ibtidâ tâc geymek Âdem Safî'den kaldı ve yüz yigirmi dörd bin mürsel ve gayrı mürsel suhuf nâzil olmuş peygamberlere tâc-ı nübüvvet müyesser olmuşdur. Ammâ âhir zamân peygamberi Muhammedü'l-Mustafâ'ya leyle-i Mi‘râc'da bizzât Cenâb-ı Bârî'nin <b class="calibre1"><span class="calibre25">$</span></b> yed-i kudretiyle tâc-ı enbiyâ müyesser olup cümle enbiyâya ser-tâc-ı asfıyâ oldu. Ol tâcı, Ehl-i beyt-i Mustafâ-yı Âl-i abâ dahi geymişdir. Andan gayra müyesser olmamışdır. İlâ hâze'l-ân bu rû-yı arzda geyilen tâc-ı gûnâ-gûnlar ol tâcın bir misâlidir kim her kavm birer gûne tâc-ı kabâ geyerler.</span></p>

    <p class="evliya"><span class="calibre23">Dervîşâne teberdâr olmak, müslimim demekdir.</span></p>

    <p class="evliya"><span class="calibre23">Zerdeste taşımak, pîr asâdârıyım demekdir.</span></p>

    <p class="evliya"><span class="calibre23">Kemer kuşanmak, kemer-besteyim demekdir.</span></p>

    <p class="evliya"><span class="calibre23">Sapan taşımak, şeytânı kovarım demekdir.</span></p>

    <p class="evliya"><span class="calibre23">Keşkül taşımak, bahr-i ummânım demekdir.</span></p>

    <p class="evliya"><span class="calibre23">Cilbend taşımak, ummân-ı kerâmeyim demekdir.</span></p>

    <p class="evliya"><span class="calibre23">Mecmû‘a taşımak, bahr-i ma‘ârifim demekdir.</span></p>

    <p class="evliya"><span class="calibre23">Zîl [u] bem taşımak, musallîyim ve sâhib-i vaktim demekdir.</span></p>

    <p class="evliya"><span class="calibre23">Pâlheng taşımak, bağrıma taş basup nefsile mücâhede etmede taş yürekliyim demekdir.</span></p>

    <p class="evliya"><span class="calibre23">Tennûre geymek, avret yerim örtüp sâhib-i hayâyım demekdir.</span></p>

    <p class="evliya"><span class="calibre23">Post taşımak, Hak yoluna kurbânım ve tarîkimde sâhib-i seccâdeyim demekdir.</span></p>

    <p class="evliya"><span class="calibre23">İhrâm taşımak, her yerde mahrem-i râzım ve meclis benden emânetdir ve hac edüp ihrâma girdim demekdir.</span></p>

    <p class="evliya"><span class="calibre23">Saç koyverüp geysûdâr olmak, sünnet-i Resûlullâh'a ittibâ‘ etdim demekdir.</span></p>

    <p class="evliya"><span class="calibre23">Başında tel taşımak, şeytân ile mücâhede edüp {şeytâna} gâlib oldum demekdir.</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">El-hâsıl hâsü'l-hâs dervîş-i dilrîşin zâhiren ve bâtınen bin bir alâmetleri vardır ve bin bir gûne su’âlleri vardır. <i class="calibre2">Kemâ hüve hakkuhu</i> bu su’âllere cevâba kâdir olan cân ilm-i tasavvufa ve ilm-i ledünne kâdir olup <i class="calibre2">hüve hüve</i> makâmında olan cevâb verüp fuzalâü'd-dehrden bahr-i ummân olmuşdur kim cevâb verir. Yohsa hakîr Evliyâ-yı pür-riyâ-yı sâhib-i bûriyâ-yı pür-taksîr cevâba kâdir olmayup ilâ hâze'l-ân bir mürşid-i kâmil aramadadır kim tâlib-i Hakdır. Ammâ her dervîş-i dilrîş, ehl-i tasavvuf olup fâzılü'd-dehr olmayup yine sâhib-i sülûk dervîş-i muvahhid ümmîdir.</span></p>

    <p class="evliya"><span class="calibre23">Anlardan bu su’âllere cevâb oldur kim bu cemî‘i cihâz-ı fakr-ı dervîşân ve eşkâl-i abdâlân ve tarîk-i muvahhidân âyînleri ibtidâ dedemiz Hazret-i Âdem Safî'den kaldı ve sâniyen Hazret-i Îsâ'dan kaldı kim âye[t]:</span> <a class="pcalibre pcalibre1" id="_ftnref107"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn107" title=""><span class="MsoFootnoteReference"><span class="calibre23">[107]</span></span></a> <span class="calibre23">âyeti fehvâsınca ibtidâ seyyâh-ı âlem rû-yı arzda diyâr-ı Hind-i Serendîl içre Hazret-i Âdem idi kim efendisi Cenâb-ı İzzetden ayrılup feza‘ [u] çezâ‘ ederek serserî seyâhat edüp ma‘şûka ve enîs [ü] mûnis [u] gam-güsârı olan Hazret-i Havvâ'yı arardı.</span></p>

    <p class="evliya"><span class="calibre23">Sâlisen seyyâh-ı âlem Hazret-i Risâlet-penâh'dır kim cihân-bân olup cümle gazâları ve tüccâr olması ve cemî‘i sergüzeşt [ü] serencâmları cümle kütüb-i Siğerlerde mastûrdur kim bâlâda tahrîr olan cihâz-ı fakrlar ve ol vaslalar cümle Âdem Safî ve Îsâ Nebî ve Hazret-i Risâlet'den kalmışdır deyü cevâb vere. <i class="calibre2">Ve's-selâm.</i></span></p>

    <p class="evliya"><span class="calibre23">Ammâ bu bâlâdâ tahrîr olunan cihâz-ı fukarânın herbiri birer enbiyâ ve evliyâ ve atalardan kalmışdır. inşâ’allâhü Ta‘âlâ herbiri ehl-i hıref tahrîr olanda terkîm olunur.</span></p>

    <p class="evliya"><span class="calibre23">Geldik imdi bâlâda tastîr olunduğu üzre çâr-darb başda ve kaşda ve bıyıkda ve rîşde ve kirpikde idi kim tavsîf olundu. Dörd darb dahi fakr yolundadır demişler.</span></p>

    <p class="evliya"><span class="calibre23">Evvelâ Hak yoluna cânın terk eylemekdir.</span></p>

    <p class="evliya"><span class="calibre23">(Üçüncü) [ikinci] cihânı terk <b class="calibre1"><i class="calibre2">[151a]</i></b> eylemekdir.</span></p>

    <p class="evliya"><span class="calibre23">Üçüncü mâlın terk eylemekdir ya‘nî alâyık-ı dünyâdan el çekmekdir.</span></p>

    <p class="evliya"><span class="calibre23">Dördüncü râhatın terk eylemekdir.</span></p>

    <p class="Balk"><span class="calibre26">Fasıl<br class="calibre27"/>
    Netîce cemî‘i tarîkin ebcedin beyân</span></p>

    <p class="evliya"><span class="calibre23">Ya‘nî cemî‘i ulûmun aslı hurûf-ı teheccîdir kim bunda Cenâb-ı Bârî, hikmet-i sun‘-ı ezelîsin ızhâr etmişdir kim hakîkate nazar olunsa akl-ı benî âdem perîşân olur. Meselâ, Hazret-i Hallâk-ı Bîçûn, cümle peygamberlere dörd kitâb nâzil edüp (---) suhuf dahi nâzil etmişdir. Ammâ Tevrât ve Zebûr ve İncîl ve Furkân ve gayrı suhuflar cümle yigirmi tokuz hurûf üzre nâzil olmuşdur.</span></p>

    <p class="evliya"><span class="calibre23">Hikmet bu kim Cenâb-ı İzzet bu edîm-i arzda yetmiş iki millet deyü elsine-i muhtelife-i nâsda meşhûr-ı âfâkdır, ammâ Hudâ âlimdir, bin yetmiş iki kavm ile bu rû-yı arzı zeyn eylemişdir. Ve bunların başka başka lehce-i mahsûsaları vardır. Ve bu kavmin cümle yüz kırk yedi lisân üzre kelimâtlarını fesâhat u belâğat üzre elli bir sene seyâhatimizde tahrîre getirüp zabt etmişiz.</span></p>

    <p class="evliya"><span class="calibre23">Hikmet bu kim yine cümle lisânlarının kelimâtları yigirmi tokuz hurûf ile kelimât ederler. Niçe kerre yüz bin akl-ı Arasto bu cihâna gelüp bir hurûf dahi nazîre diyememişlerdir, aceb hikmet-i Hudâ'dır. Ammâ lisân-ı Fârisî'de çâ, pâ, jâ, gâ misilli hurûfları vardır. Ammâ aslı yine hurûf-ı teheccîdir. Ammâ lisân-ı Çerkes-i nâkesde ba‘zı kelimâtlarında saksığan kuşu sadâsı gibi kaleme gelmez boğazdan beyne'l-fükemeyhden kelâmlar var kim aslâ tahrîri mümkün değildir. <i class="calibre2">El-ma‘nâ fî batni'ş-şâ‘ir<a class="pcalibre pcalibre1" id="_ftnref108"></a></i> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn108" title=""><span class="MsoFootnoteReference"><span class="calibre23">[108]</span></span></a> mazmûnu üzre yine Çerkes kavmi anlar. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ammâ anlardan gayrı cümle lisân yigirmi tokuz hurûf ile kelimâtlar ederler. Zîrâ cemî‘i ulûmun aslı hurûf-ı teheccî ve ebced [ü] hevvezdir kim hurûf-ı ebced, ilm-i ledün sâhibi kelâm-ı Alîdir ya‘nî bu ilm-ı ebced elzem-i levâzımındandır.</span></p>

    <p class="evliya"><span class="calibre23">Ve cemî‘i tarîkin ebcedi ondur.</span></p>

    <p class="evliya"><span class="calibre23">Evvel kendüyi pîr eylemekdir.</span></p>

    <p class="evliya"><span class="calibre23">2- her yerde ma‘rifet tohumu ekmekdir.</span></p>

    <p class="evliya"><span class="calibre23">3- zevk âbıyla beslemekdir.</span></p>

    <p class="evliya"><span class="calibre23">4- riyâzet hırmen[in]de döğmekdir</span></p>

    <p class="evliya"><span class="calibre23">Beşinci edeb teni ile yürümekdir.</span></p>

    <p class="evliya"><span class="calibre23">6- hidmet işiyle işlemekdir.</span></p>

    <p class="evliya"><span class="calibre23">7- şevk yeliyle savurmakdır.</span></p>

    <p class="evliya"><span class="calibre23">8- mahabbet ölçeğiyle ölçmekdir.</span></p>

    <p class="evliya"><span class="calibre23">9- takvâ değirmeninde öğütmekdir.</span></p>

    <p class="evliya"><span class="calibre23">10- sabır furununda pişirüp helâl lokma yemekdir.</span></p>

    <p class="evliya"><span class="calibre23">Ya‘nî bu su’âllerden murâd, tarîk-i Hakk'ı bilüp mürşid-i kâmile ermekdir. Zîrâ silsile-i fütüvvet birbirinden bî‘at ile tâ Hazret-i Resûl'e andan Hazret-i Cibrîl'e andan Cenâb-ı Allâh'a varup Hakk'ın cemâlin müşâhede edersin. Beyt:</span></p>

    <p class="evliyabeyit"><span class="calibre23"> Cânını terk etmeyen cânâna olmaz âşinâ</span></p>

    <p class="evliyabeyit"><span class="calibre23"> Bî-vesîle her kişi sultâna olmaz âşinâ.</span></p>

    <p class="evliya"><span class="calibre23">fehvâsınca her kârda ve her tarîkda kulağız lâzımdır kim yol bula. Nitekim <i class="calibre2">Miftâhü'l-İkbâl</i> nâm kitâb<span class="calibre24">. Abdullah el-Ensarî'nin eseri);</span>da Câbir ibn Abdullâh el-Ensârî, Hazret-i Alî'den bu ebyâtı nakl eder. <a class="pcalibre pcalibre1" id="_ftnref109"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn109" title=""><span class="MsoFootnoteReference"><span class="calibre23">[109]</span></span></a></span></p>

    <p class="evliya"><span class="calibre23">Bu ebyâtları Resûl-i Kibriyâ Hazret-i Alî'den istimâ‘ edüp,</span></p>

    <p class="evliya"><i class="calibre2"><span class="calibre23">"Sadakte yâ Alî, yâ Alî"</span></i> <span class="calibre23">buyurdular.</span></p>

    <p class="evliya"><span class="calibre23">Ve Hazret-i Alî'ye du‘â edüp ser-i sa‘âdetine bir siyâh tâc geydirdi. Ve iki cânibinde iki taylasânı var idi. Ol tâca zi's-sehâb derlerdi. Leyle-i Mi‘râc'da Hazret-i Risâlet, Cenâb-ı İzzet'in yed-i kudretiyle geymiş idi. Hâlâ ümmet-i Muhammedin geydikleri tâc anın nişânesidir. Ammâ tâc geyüp muktedâ-yı nâs olan imâma lâzımdır kim bu dörd mes’eleyi bile İmâm-ı A‘zam'dan menkûldur. Kim ki bu dörd mes’eleyi bilmese pîr olmaz ve imâmeti dürüst değildir. Eğer sorsalar:</span></p>

    <p class="evliya"><span class="calibre23">"İmâmın kimdir?" Cevâb oldur kim,</span></p>

    <p class="evliya"><span class="calibre23">"Tenim imâmı mihrâbdır ve cânım imâmı Kur’ân-ı azîmü'ş-şândır ve gönlüm imâmı Hazret-i Muhammed'dir, fehmim imâmı Cibrîl-i Emîn'dir, aklım imâmı Mîkâ’îl'dir." Eğer sorsalar:</span></p>

    <p class="evliya"><span class="calibre23">"Kıble kaçdır?" Cevâb:</span></p>

    <p class="evliya"><span class="calibre23">"Beşdir. Tenim kıblesi mihrâbdır, aklım kıblesi Ka‘be'dir, cânım kıblesi Beytü'l-ma‘mûr'dur, fehmim kıblesi kürsîdir, gönlüm kıblesi arş-ı a‘zamdır" diye. Eğer sorsalar:</span></p>

    <p class="evliya"><span class="calibre23">"Dervîş lafzı beş harfdir ma‘nâsı ve rumûzu nedir?" Cevâb oldur kim,</span></p>

    <p class="evliya"><span class="calibre23">"Dervîşin dâlı derd ehli, ve cism-i za‘îf ve havf-ı Hudâ'dan nahîf ve rûyı sarı etmekdir. Râ, riyâdan müberrâ olmakdır. Vâv, akrabâ ve dostândan vedâ‘ edüp Hak kelâmından gayra i‘timâd etmemekdir. Yâ, cümle halka yaman sanmamakdır. Şîn, aşk-ı Hakk ile dâ’imâ şâdumân olmakdır." <i class="calibre2">Ve's-selâm.</i> Eğer sorsalar:</span></p>

    <p class="evliya"><span class="calibre23">"Sofî lafzı üç harfdir. Her harfin su’âli ve rumûzu nedir?" deseler cevâb oldur kim,</span></p>

    <p class="evliya"><span class="calibre23">"Sofînin üç harfinin her harfine üçer te’vîl vardır. Evvelâ sâd, sıdk u safâ ve <b class="calibre1"><i class="calibre2">[151b]</i></b> sabr-ı mücerreddir. Vâv, vüddür ya‘nî hubbullâh ile Vedûd ismine mazhar olmakdır ve vâv-ı veciddir ve vâv-ı vefâdır ya‘nî ahdine ve bî‘atine ve ikrârına durup vefâ etmekdir. Fâ'nın bir ma‘nâsı fakr biri fakıd biri fenâdır. Fakıd oldur kim kendü vücûdun yok bilüp fenâfillâh ola." Ebyât-ı lafz-ı sofî:</span></p>

    <p class="evliyabeyit"><span class="calibre23"> Sofinin iş bu tokuz remzin Rahîmî dâ’imâ</span></p>

    <p class="evliyabeyit"><span class="calibre23">Böyle nakl edüp beyân etmiş sülûk-ı rehnümâ</span></p>

    <p class="evliyabeyit"><span class="calibre23"> Yâ-yı nisbîye arûzîlerde yokdur i‘tibâr</span></p>

    <p class="evliyabeyit"><span class="calibre23"> Hîç bir hâliyle ol mahsûb olunmaz dâ’imâ.</span></p>

    <p class="evliya"><span class="calibre23">Der-ta‘rif-i ebyât, tâc-ı ümmet-i Muhammed ve sürh tâc ve seyyid-i tâc-ı fukarâ ez ân Seyyid Ni‘metullâh-ı Velî <i class="calibre2">kaddesenallâhu bi-sırrıhi'l-azîz:</i></span></p>

    <p class="evliyabeyit"><span class="calibre23"> Tâc ber-ser mînihi behr-i vefâ</span></p>

    <p class="evliyabeyit"><span class="calibre23"> Hoş kadem der-nih ü ez sıdk u safâ</span></p>

    <p class="evliyabeyit"><span class="calibre23"> Ma‘nî-yi tâc er bidânî ey cüvân</span></p>

    <p class="evliyabeyit"><span class="calibre23"> Hemçü murgî ber-şevî ber-âsumân</span></p>

    <p class="evliyabeyit"><span class="calibre23"> Tâc-dârî her dü âlem Mustafâst</span></p>

    <p class="evliyabeyit"><span class="calibre23"> Ba‘d ezân şâhım Alî-i Murtazâst</span></p>

    <p class="evliyabeyit"><span class="calibre23"> Tâc mîgûyî se harfest ez-kelâm</span></p>

    <p class="evliyabeyit"><span class="calibre23"> Tâ elif bes cîm tâcest tamâm</span></p>

    <p class="evliyabeyit"><span class="calibre23"> Tâ be-terk-i zâhir ü bâtın bi-gû</span></p>

    <p class="evliyabeyit"><span class="calibre23"> Ba‘d ezân ender taleb Hakrâ bicû</span></p>

    <p class="evliyabeyit"><span class="calibre23"> Ez-elif Allâh mîgû ber-zebân</span></p>

    <p class="evliyabeyit"><span class="calibre23"> Tâ resî ender makâm-ı câvidân <b class="calibre1"><span class="calibre25">$</span></b></span></p>

    <p class="evliyabeyit"><span class="calibre23"> Cîm cehdî mînümâ der râh-ı tû</span></p>

    <p class="evliyabeyit"><span class="calibre23"> Tâ nemânî âciz ender çâh-ı tû</span></p>

    <p class="evliyabeyit"><span class="calibre23"> Tâc eğer vârî berîn ma‘nî püser</span></p>

    <p class="evliyabeyit"><span class="calibre23"> Rev ki merdî der-reh-i fakr ey püser</span></p>

    <p class="evliyabeyit"><span class="calibre23"> Ver nedânî ma‘niyeş ber-ser nihî</span></p>

    <p class="evliyabeyit"><span class="calibre23"> Çün kedûyî bâş ez-ma‘nî tehî</span></p>

    <p class="evliyabeyit"><span class="calibre23"> Seyyid-i İzzet beyân-ı tâc-ı şâh</span></p>

    <p class="evliyabeyit"><span class="calibre23"> Kerd în takrîr ez izz-i İlâh</span></p>

    <p class="evliya"><span class="calibre23">Bu bâlâda tahrîr olan cümle ehl-i tarîk ve ehl-i sanâyi‘in Fütüvvetnâme-i Muhammedî üzre niçe bin su’âlleri ve cevâbları vardır ammâ bu mahalde bu kadar ile iktifâ edüp inşâ’allâh seyecî’ü ehl-i hırefin fütüvvetleri ve kânûn [u] kâ‘ideleri üzre ale't-tertîb alayları ve pîr-perverleri ile tahrîr ü tavsîf olunur.</span></p>

    <p class="Balk"><span class="calibre26">İki yüz altmış tokuzuncu fasl-ı acâyib<br class="calibre27"/>
    Sene 1048</span><span class="calibre29">,</span> <span class="calibre26">Sultân Murâd Hân-ı Râbi‘'in fermân-ı şerîfiyle Belde-i Tayyibe ya‘nî İslâmbol'un dörd mevleviyyet şehr-i azîmini tahrîr edüp âsâr-ı binâdan add olunan yekûn imâretlerin ve mîrî emânetleri ve hayrât [u] hasenâtları ve cümle alâmetlerin beyân eder</span></p>

    <p class="evliya"><span class="calibre23">Sebeb-i tahrîr-i kitâb ve mûceb-i tastîr-i hitâb oldur kim fâtih-i Bağdâd-ı behişt-âbâd olan Sultân Murâd Hân-ı Râbi‘ ibn Sultân Ahmed Hân <i class="calibre2">rahmetullâhi aleyhimâ</i> hazretleri cemî‘i erbâb-ı ma‘ârif ve müverrih-i âlemler ile dâ’imâ hoş-sohbet etmeden mahzûzlar idi. Bir gün huzûrunda azîm vezni üzre cemî‘i ulemâ ve sulehâ ve meşâyihân-ı pîr [ü] cüvân cem‘ olup sohbet-i hâs ederken esnâ-yı kelâmda ba‘zı memâlik-i mahrûsa-i kadîmelerin evsâfları yâd olunur. Hemân Murâd Hân Gâzî buyururlar kim,</span></p>

    <p class="evliya"><span class="calibre23">"Gerçi niçe yüz bin tevârîhâtlarda çok şey tahrîr etmişlerdir. Acabâ bu kubbe-i nîlgûn-ı bî-sütûnun altında benim on yedinci tahtım olan Kostantıniyye ya‘nî İslâmıbol gibi bir ma‘mûr [u] âbâdân ve bir sevâd-ı mu‘azzam kân-ı şâdumân evsâfın müverrihler yazmışlar mı ve seyyâhlar görmüşler mi?" deyicek huzzâr-ı meclisden Şeyhülislâm-ı şer‘-i mübîn olan Müftî Yahyâ Efendi ibn Zekeriyyâ Efendi eydir:</span></p>

    <p class="evliya"><span class="calibre23">"Pâdişâhım bu Kostantıniyye hakkında Cenâb-ı Rabbü'l-İzzet, Kur’ân-ı azîminde ve Furkân-ı mecîdinde âye[t]: <a class="pcalibre pcalibre1" id="_ftnref110"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn110" title=""><span class="MsoFootnoteReference"><span class="calibre23">[110]</span></span></a> buyurmuşlardır kim ol Rûm diyârına Allâhu azîmü'ş-şânın nazarı ta‘alluk etdüğinden ibtidâ bânîsi Hazret-i Süleymân'dır, sânî bânîsi Hazret-i İskender-i Zülkarneyn'dir. İskender vefâtından vilâdet-i Resûl-i Kibriyâ'ya gelince 882 sene, andan cedd-i izâmın Ebü'l-feth Mehemmed Hân'a gelince târîh-i <a class="pcalibre pcalibre1" id="_ftnref111"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn111" title=""><span class="MsoFootnoteReference"><span class="calibre23">[111]</span></span></a> sekiz yüz elli yedi'de ceddin Mehemmed Hân ta‘mîr [ü] termîmidir.</span></p>

    <p class="evliya"><span class="calibre23">Ve dördüncü ta‘mîr [ü] termîm sene (---) târîhinde sa‘âdetle Revân fethine revâne olduğunuzda fermân-ı hümâyûnunuz ile kâ’immakâm lalanız Bayram Paşa Galata ve İslâmbol'u müceddeden termîm edüp böyle bir dürr-i beyza-âsâ kal‘a-i gevher-nigîn oldu.</span></p>

    <p class="evliya"><span class="calibre23">Ve bu Kostantıniyye hakkında Mefhar-i âlem ümmetlerini terğîb içün,</span> <a class="pcalibre pcalibre1" id="_ftnref112"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn112" title=""><span class="MsoFootnoteReference"><span class="calibre23">[112]</span></span></a> <span class="calibre23">deyü hadîs-i şerîf buyurdular.</span></p>

    <p class="evliya"><span class="calibre23">Ve müverrihân-ı Rûm ve seyyâhân-ı Hind<span class="calibre24">;</span> ve Arab ve Acem ve Rûm mâ-beynlerinde bu İslâmbol içün Gulgule-i Rûm ve Tantana-i Rûm ve Gulibetü'r-Rûm ve Debdebe-i Rûm [ve] Velvele-i Rûm ve Cığcığa-i Rûm ve Makdonya-yı Rûm ve Kevkebe-i Rûm ve Belde-i Tayyibe-i <a class="pcalibre pcalibre1" id="_ftnref113"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn113" title=""><span class="MsoFootnoteReference"><span class="calibre23">[113]</span></span></a> deyü cihân-bîn ve geşt [ü] güzâran mâ-beynlerinde meşhûr-ı âfâk ve memdûh-ı âle'l-ıtlâk bir şehr-i azîmdir kim bunun hakkında niçe bir şu‘arâlar şehrengîzler etmişlerdir.</span></p>

    <p class="Balk"><span class="calibre26">Der-sitâyiş-i İslâmbol <i class="calibre31">[152a]</i></span></p>

    <p class="evliyabeyit"><span class="calibre23">Sanasın bâğ-ı cennetdir Edirne, Bursa, İslâmbol</span></p>

    <p class="evliyabeyit"><span class="calibre23">Güzellerle müzeyyendir Edirne, Bursa, İslâmbol</span></p>

    <p class="evliyabeyit"><span class="calibre23">Brusa kaplıcasında Edirne Tunca nehrinde</span></p>

    <p class="evliyabeyit"><span class="calibre23">Stanbul Kumkapusu'nda deniz mâlikleri oynar</span></p>

    <p class="evliya"><span class="calibre23">deyü Müftî Yahyâ Efendi İslâmbol'u {Murâd Hân'a} bu evsâflar ile temdîh edince hemân üstâdımız Evliyâ Efendi eydir. Beyt:</span></p>

    <p class="evliyabeyit"><span class="calibre23"> Ra’eynâ beldete'd-dünyâ cemi‘â</span></p>

    <p class="evliyabeyit"><span class="calibre23"> Velâkin mâ ra’eynâ misle hâzâ</span></p>

    <p class="evliya"><span class="calibre23">deyü ebyâtı terennüm etdiler." Yine gayrı musâhibler buyurdular kim,</span></p>

    <p class="evliya"><span class="calibre23">"Pâdişâhım niçe bin tevârîh-i Arabiyye ve Acemiyyeler tetebbu‘ etdik ve yetmişer seksener sene seyâhat edüp gazâlarda kal‘alar ve şehr-i azîmler gördük, bu İslâmbol'a mânend sevâd-ı mu‘azzam görmedik. Ve yüz yigirmi ve yüz elli sene mu‘ammer olup seyâhatde ifnâ-yı vücûd etmiş seyyâh-ı âlem cânlar ile konuşduk, anlar dahi vech-i arzda İslâmbol gibi ma‘mûr [u] âbâdân ve dâr-ı adâlet ve emn [ü] emân ve âb [u] hevâsı memdûh-ı <b class="calibre1"><span class="calibre25">$</span></b> halk-ı cihân böyle bir bender-i azîm görmedik dediler. Hakkâ ki pâdişâhım yine böyle bir şehr-i azîm yokdur" deyü cümle huzzâr-ı meclis İslâmbol'u ta‘rîf ü tavsîf etdiklerinde Sultân Murâd Hân eyitdi:</span></p>

    <p class="evliya"><span class="calibre23">"Ey Huzzâr-ı meclis, ihvân-ı safâ ve ey Şeyhülislâm-ı şerî‘at-ı Muhammedü'l-Mustafâ Yahyâ Efendi, inşâ’allâhü Ta‘âlâ sa‘âdetle azîmet-i hümâyûnum Bağdâd-ı behişt-âbâd'ı Kızılbaş-ı bed-ma‘âş elinden kabza-i teshîre alup Nu‘mân ibn Sâbit hazretleri ki Hazret-i İmâm-ı A‘zâm ve hümâmü'l-akdem mezhebimiz sâhibi Ebû Hanîfe'dir, anların kabr-i münevverlerin dalâlet-âyîn, havâric [u] mülhidîn elinden halâs etmeğe atf-ı inân buyurmuşuz. İnşâ’allâh ol gazâ-yı hasbeten-lillâha imdâd içün ordu-yı hümâyûnum içün sevâd-ı mu‘azzâmım olan İslâmbol'un sağîr ü kebîr cümle esnâfları ordu-yı hümâyûnuma çıksınlar ve ne kadar asker olur ve ne kadar bin dükkândır ve ne kadar esnâfdır, cümlesi kânûn-ı kadîmlerinden ma‘a ziyâde arz-ı kâlây ederek ve herkes arz-ı ma‘rifet ederek ve gûnâ-gûn şakalar ederek pîrleri ve şeyhleri ve nakîbleri ve ağaları ve kethudâları ve yiğitbaşıları ve çavuşları ile atlı ve piyâde gürûh gürûh her esnâf alay-ı azîm ile sekizer kat mehterhânelerin çalarak Alayköşküm dibinden ubûr etsinler kim ne kadar bin askerdir ve ne kadar müzeyyen ü mülebbes esnâfdır, seyr [ü] temâşâ edem. Düstûr-ı hümâyûnum böyle sâdır olmuşdur. Ve eyle bir alay-ı azîm etsinler kim Âl-i Osmân pâdişâhlarının birisi zamânında olmamış ola.</span></p>

    <p class="evliya"><span class="calibre23">Ve İslâmbol içre ne mikdâr câmi‘-i selâtîn ve câmi‘-i vüzerâ ve mesâcid ve medrese ve dârü'l-kurrâ ve dârü'l-hadîs ve mu‘allimhâne-i sıbyân ve zâviye ve hân ve hammâm [ve] vekâle ve kârbânsarây ve sarây-ı vüzerâ ve sarây-ı a‘yân-ı kibâr ve çeşme-i âb ve sebîlhâne ve musluk-ı âb ve çâh-ı mâ ve hammâm ve mahalle-i müslimîn ve mahalle-i kefere ve mahalle-i Yahûdî ve kenîse ve etmek furunu ve börek furunu ve simit furunu ve beksümât furunu ve değirmen-ı esb ve âsiyâb-ı mâ ve kapan ve emânet, ve'l-hâsıl şehr-i İslâmbol'um içre dörd mevleviyyet yerde ne kadar hânedânlar ve yalılar ve dalyanlar ve cümle imâret makûlesi âsâr-ı binâları var ise tahrîr olunup cümle ahâlî-i mahalle ve ser-çeşme-i ehl-i hırefler ve cemî‘i e’imme ve hutebâ ve mahalle kethudâları meşveretleriyle bir bir yazılup Südde-i sa‘âdetime arz edesiz. Ammâ bî-garaz âdemlerimle bir dahi teftîş edüp tahrîr etdüğimizde hilâf bulunursa tahrîr edenleri dörder pâre ederim" deyü yemîn etdi ve buyurdular kim,</span></p>

    <p class="evliya"><span class="calibre23">"Bozahâneci esnâfın cümle ehl-i hırefden sonra ubûr etsinler ve meyhâneci la‘înleri ordu-yı İslâmımda olmaya ammâ bozacılara imdâd akçe verüp alayda yamak olalar. Ammâ hîn-i alayda bu tâ’ife sekizer kat mehterhâne çalmayalar, dü dâ’ire ve sâz [u] söz ile ubûr edeler. Ve ne mikdâr bozahâne ve meyhâne vardır ve ne mikdâr mey-fürûş melâ‘înler vardır ma‘lûm-ı hümâyûnum ola" deyü Vezîr-i a‘zam Bayram Paşa'ya ve İslâmbol mollâsı ve Eyyûb ve Galata ve Üsküdar mollâlarının destlerine hatt-ı şerîfler verüp,</span></p>

    <p class="evliya"><span class="calibre23">"Tîz hatt-ı şerîfimde tahrîr olunandan ma‘a-ziyâde dörd mevleviyyetlerde olan cemî‘i dekâkînleri ve cümle ehl-i hırefleri ve cümle imâret olan binâları hâkimleri ile ve şart-ı vâkıfları ile cemî‘i hayrât [u] hasenâtları tahrîr edesiz" deyü tenbîh [ü] te’kîd edüp anlar dahi zemîn-bûs edüp herkes taht-ı hükûmetlerinde olan imârât [u] hayrât u hasenâtları ve gayrı âsârları ve cümle dekâkîn-i ehl-i hırefleri sa‘âdetlü pâdişâ[h]-ı âlem-tebâhın murâd [u] maksûdlarından bin kat ziyâde tahrîr etdiler kim sene (---) târîhinde Selîm Hân-ı Sânî asrında İslâmbol mollâsı Zekeriyyâ Efendi tahrîr etdüğinden yüz bin kat ziyâde tahrîr olundu. Zîrâ ol asırdan Murâd Hân-ı Râbi‘'e gelince Şehr-i İslâmbol eyle ma‘mûr oldu kim bir arz-ı hâliye kalmamış idi. <b class="calibre1"><i class="calibre2">[152b]</i></b></span></p>

    <p class="evliya"><span class="calibre23">Bu minvâl üzre İslâmbol'u Yedikulle ve Eyyûb ve Kâğızhâne ve Südlüce ve Pîrî Paşa ve Hâsköy ve Kâsımpaşa ve Galata ve Tophâne ve Beşiktaş ve Hisâr ve tâ Boğazhisârları ve Beğkoz ve Kanlıca ve Anatolu Hisârı ve Çengelköy ve Kuzkuncuk ve Üsküdar ve Gâzîköyü'ne varınca cümle amâristânı ve bâğ [u] bostânı [ve] dekâkîn [u] bezzâzistânı ve cümle asâkir-i ehl-i hıref a‘yânı kâmil üç ayda tahrîr edüp bir müdevven dîvân edüp <i class="calibre2">Evsâf-ı Kostantıniyye</i> nâm koyup pâye-i serîr-i a‘lâya arz olunup şeb [ü] rûz huzûr-ı pâdişâhîde Miskâlî Müverrih Solakzâde kırâ’at etdükçe Sultân Murâd Hân safâ-yı sürûrundan <i class="calibre2">"İlâhî ammerekallâhü ilâ inkırâzı'd-devrân"</i> buyururlar idi.</span></p>

    <p class="evliya"><span class="calibre23">Hikmet-i Hudâ ol asırda efendimiz Melek Ahmed Paşa Murâd Hân Gâzî'nin silihdârlığı hidmetiyle şeref-yâb olmuşdu. Ba‘de'l-feth-i Bağdâd, Diyârbekir vâlîliğiyle behre-mend oldukda <i class="calibre2">Evsâf-ı Kostantıniyye</i> nâm tahrîrât Melek Ahmed Paşa'da kalup anlardan hakîr-i pür-taksîr Evliyâ-yı bî-riyâ ol <i class="calibre2">Evsâf-ı İslâmbol Arzı'</i>n alup sûreti bu mahalle makyûd [u] murakkam olundu kim ol sûret budur.</span></p>

    <p class="Balk"><span class="calibre26">Evsâf-ı sûret-i arz-ı mollâ-yı İslâmbol (---) (---) (---) Efendi</span></p>

    <p class="evliya"><span class="calibre23">Atebe-i aliyye-i adâlet-unvânları savbına arz-ı mekîne-i dâ‘î-i kemîne oldur ki pâdişâh-ı âlem-penâhım hazretlerinin hatt-ı şerîf-i sa‘âdet-makrûnları üzre Belde-i Tayyibe ya‘nî Mahrûse-i Kostantıniyye'yi bu minvâl üzre tahrîr olunup pâye-i serîre arz olundu. Fermân azametlü ve şevketlü pâdişâh-ı zevi'l-iktidâr hazretlerinindir. <b class="calibre1"><span class="calibre25">$</span></b></span></p>

    <p class="Balk"><span class="calibre26">Evsâf-ı Belde-i Tayyibe ya‘nî Kostantıniyye<span class="calibre30">;</span><br class="calibre27"/></span> <i class="calibre2"><span class="calibre29">Hafizahullâh mine'l-adüvvi'l-tedmîr</span></i></p>

    <p class="evliya"><span class="calibre23">Evvelâ dörd mevleviyyet {hükûmetde altı yüz yetmiş kazâ mahkeme-i şer‘-i Resûl-i Mübîn vardır}.</span></p>

    <p class="evliya"><span class="calibre23">Andan câmi‘-i selâtîn-i Âl-i Osmân............. 74</span></p>

    <p class="evliya"><span class="calibre23">Ve câmi‘-i vüzerâ-yı izâm....................... 1985</span></p>

    <p class="evliya"><span class="calibre23">Mahalle mescidi yekûn.......................... 6990</span></p>

    <p class="evliya"><span class="calibre23">Ve gayrı câmi‘-i a‘yân-ı kibâr yekûn........ 6665</span></p>

    <p class="evliya"><span class="calibre23">Ve imâret-i it‘âm cümle............................. 19</span></p>

    <p class="evliya"><span class="calibre23">Ve bîmâristân cümle................................... 9</span></p>

    <p class="evliya"><span class="calibre23">Ve mu‘allimhâne-i sıbyân-ı ebcedhân cümle 1993</span></p>

    <p class="evliya"><span class="calibre23">Ve dârü'l-kurrâ-i Kur’ân-ı azîm................... 55</span></p>

    <p class="evliya"><span class="calibre23">Ve dârü'l-hadîs........................................ 135</span></p>

    <p class="evliya"><span class="calibre23">Ve hânkâh.............................................. 557</span></p>

    <p class="evliya"><span class="calibre23">Ve zâvîye-i dervîşân cümle.................... 2000</span></p>

    <p class="evliya"><span class="calibre23">Ve tevhâne-i müsâfirîn............................. 91</span></p>

    <p class="evliya"><span class="calibre23">Ve kârbânsarây....................................... 979</span></p>

    <p class="evliya"><span class="calibre23">Ve hân-ı hâcegân.................................... 255</span></p>

    <p class="evliya"><span class="calibre23">Ve hân-ı mücerredân yekûn.................... 672</span></p>

    <p class="evliya"><span class="calibre23">Ve mahalle-i müslimîn cümle................. 9973</span></p>

    <p class="evliya"><span class="calibre23">Ve mahalle-i kefere-i Rûm....................... 354</span></p>

    <p class="evliya"><span class="calibre23">Ve mahalle-i Yahûdân............................. 257</span></p>

    <p class="evliya"><span class="calibre23">Ve mahalle-i Freng yekûn......................... 17</span></p>

    <p class="evliya"><span class="calibre23">Ve mahalle-i Ermenî cümle........................ 27</span></p>

    <p class="evliya"><span class="calibre23">Ve sarây-ı vüzerâ ve a‘yân-ı ulemâ....... 28900</span></p>

    <p class="evliya"><span class="calibre23">Ve hammâm-ı sarây-ı vüzerâ-yı mahsûs 14536</span></p>

    <p class="evliya"><span class="calibre23">Ve çeşme-i sarây-ı vüzerâ ve ulemâ....... 4000</span></p>

    <p class="evliya"><span class="calibre23">Ve çeşme-i hâs [u] âm........................... 9995</span></p>

    <p class="evliya"><span class="calibre23">Ve dahi hammâm-ı hâs [u] âm<span class="calibre24">;</span> derûn-ı kal‘a 91</span></p>

    <p class="evliya"><span class="calibre23">Ve hammâm-ı hâric-i kal‘a......................... 65</span></p>

    <p class="evliya"><span class="calibre23">Ve musluk-ı âb cümle............................ 7989</span></p>

    <p class="evliya"><span class="calibre23">Sebîlhâne............................................... 200</span></p>

    <p class="evliya"><span class="calibre23">Ve ayazma-i hulv ü şûre.......................... 100</span></p>

    <p class="evliya"><span class="calibre23">Ve çâh-ı mâ cümle............................. 600000</span></p>

    <p class="evliya"><span class="calibre23">Ve sahrîc-i mâ yekûn................................. 55</span></p>

    <p class="evliya"><span class="calibre23">Ve mahzen-i hân................................... 3000</span></p>

    <p class="evliya"><span class="calibre23">Ve bezâsten-i İslâmbol ve Galata................ 3</span></p>

    <p class="evliya"><span class="calibre23">Kapan-ı dakîk ve gayrı............................... 37</span></p>

    <p class="evliya"><span class="calibre23">Ve kantâr-ı mîrî......................................... 35</span></p>

    <p class="evliya"><span class="calibre23">Emânet-i tahmîs......................................... 2</span></p>

    <p class="evliya"><span class="calibre23">Ve emânet-i mîzân-ı harîr........................... 1</span></p>

    <p class="evliya"><span class="calibre23">Ve emânet-i şem‘ahâne............................. 1</span></p>

    <p class="evliya"><span class="calibre23">Ve emânet-i sırmakeşhâne......................... 1</span></p>

    <p class="evliya"><span class="calibre23">Emânet-i gümrük........................................ 1</span></p>

    <p class="evliya"><span class="calibre23">Emânet-i pencik çardağı.............................. 1</span></p>

    <p class="evliya"><span class="calibre23">Ve emânet-i karagümrük............................ 1</span></p>

    <p class="evliya"><span class="calibre23">Ve emânet-i yağkapanı............................... 1</span></p>

    <p class="evliya"><span class="calibre23">Ve emânet-i balık....................................... 1</span></p>

    <p class="evliya"><span class="calibre23">Ve emânet-i tuz....................................... bir</span></p>

    <p class="evliya"><span class="calibre23">Ve emânet-i beksumât............................. bir</span></p>

    <p class="evliya"><span class="calibre23">Ve emânet-i hamr-ı menhî.......................... 1</span></p>

    <p class="evliya"><span class="calibre23">Ve emânet-i bârûdhâne............................. 1</span></p>

    <p class="evliya"><span class="calibre23">Ve kârhâne-i bârûd..................................... 4</span></p>

    <p class="evliya"><span class="calibre23">Emânet-i esîrhâne...................................... 1</span></p>

    <p class="evliya"><span class="calibre23">Ve darbhâne-i Sultânî................................. 1</span></p>

    <p class="evliya"><span class="calibre23">{Ve emânet-i darbhâne............................. 1}</span></p>

    <p class="evliya"><span class="calibre23">Ve çuka anbârı............................................ 1</span></p>

    <p class="evliya"><span class="calibre23">Ve buğday anbârı....................................... 1</span></p>

    <p class="evliya"><span class="calibre23">Ve arpa anbârı ve emîni.............................. 2</span></p>

    <p class="evliya"><span class="calibre23">Ve tuz anbârı.............................................. 1</span></p>

    <p class="evliya"><span class="calibre23">Ve kilar-ı Sultânî.......................................... 1</span></p>

    <p class="evliya"><span class="calibre23">Ve Bâyezîd Hân anbârı................................ 1</span></p>

    <p class="evliya"><span class="calibre23">Ve Süleymân Hân anbârı............................. 1</span></p>

    <p class="evliya"><span class="calibre23">Ve odun anbârı........................................... 1</span></p>

    <p class="evliya"><span class="calibre23">Ve emânet-i odun.................................. (---)</span></p>

    <p class="evliya"><span class="calibre23">Ve dîvânhâne-i kapan-ı dakîk...................... 1</span></p>

    <p class="evliya"><span class="calibre23">Ve otluk anbâr-ı hâs {ve emîni}................... 1</span></p>

    <p class="evliya"><span class="calibre23">Ve otluk anbâr-ı hâs-ı Vefâ.......................... 1</span></p>

    <p class="evliya"><span class="calibre23">Ve ıstabl-ı hâs............................................. 1</span></p>

    <p class="evliya"><span class="calibre23">Ve ıstabl-ı bâb-ı âhûr................................... 1</span></p>

    <p class="evliya"><span class="calibre23">Ve ıstabl-ı meydân-ı Vefâ....................... (---)</span></p>

    <p class="evliya"><span class="calibre23">Ve zindân-ı üsârâ-yı Sultânî......................... 4</span></p>

    <p class="evliya"><span class="calibre23">Ve zindân-ı kâtil ü medyûn.......................... 4</span></p>

    <p class="evliya"><span class="calibre23">Ve mîrî balık dalyanı.................................. 20</span></p>

    <p class="evliya"><span class="calibre23">Ve mîrî karlık.............................................. 3</span></p>

    <p class="evliya"><span class="calibre23">Ve ekmek furunu cümle.......................... 600</span></p>

    <p class="evliya"><span class="calibre23">Ve değirmen-ı esb.................................. 400</span></p>

    <p class="evliya"><span class="calibre23">Ve su değirmeni kurb-ı Kırkçeşme............... 2</span></p>

    <p class="evliya"><span class="calibre23">Ve eski yeniçeri odaları, ve yeni yeniçeri hâneleri ve sekbân-ı yeniçeri odaları</span></p>

    <p class="evliya"><span class="calibre23">.................................................................... cümlesi yüz altmış iki odadır.</span></p>

    <p class="evliya"><span class="calibre23">Ve acemî oğlanı hâneleri........................ (---)</span></p>
  </div>
</body>
</html>