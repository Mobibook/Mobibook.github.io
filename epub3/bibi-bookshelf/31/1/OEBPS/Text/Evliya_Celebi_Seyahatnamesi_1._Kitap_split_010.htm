<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliya"><span class="calibre23">Târîh-i bî-nazîr: (---) (---) (---) (---)</span></p>

    <p class="evliyabeyit"><span class="calibre23">Nûrdur geldi Mehemmed sulb-i İbrâhîm'den.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i diğer:</span></p>

    <p class="evliyabeyit"><span class="calibre23">Vechini bir ârife sordum dedi târîh içün</span></p>

    <p class="evliyabeyit"><span class="calibre23">Geldi dünyâya vücûdu Hân Mehemmed yümnile.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">................(1 satırlık yer boş)....................<b class="calibre1"><i class="calibre2">[77a]</i></b> <b class="calibre1"><span class="calibre25">$</span></b></span></p>

    <p class="Balk"><span class="calibre26">Zamân-ı saltanat-ı İbrâhîm Hân'da olan serdâr-ı mu‘azzamlarının feth [u] fütûhâtların beyân eder</span></p>

    <p class="evliya"><span class="calibre23">{Târîh-i Mîrimîrân Nasûh Paşazâe:</span></p>

    <p class="evliyabeyit"><span class="calibre23"> Mübârek eyleye câh-ı vezâreti Mevlâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">İnhizâm-ı Nasûh Paşazâde Hüseyin Paşa be-dest-i vezîr Kara Mustafâ Paşa be-sahrâ-yı Üsküdar, sene (---).</span></p>

    <p class="evliya"><span class="calibre23">Ba‘dehu katl-i Nasûh Paşazâde, bâ-eşedd-i ukûbet der-sene-i mezbûr be-dest-i Kara Mustafâ Paşa}.</span></p>

    <p class="evliya"><span class="calibre23">İbtidâ sene (---) târîhinde Maskov küffârı Karadeniz sâhilinde Azak kal‘asına Tatar Hân'ın batîü'l-hareke olması sebebiyle kal‘a-i Azağ'a Kazak istîlâ edüp deryâ-misâl asker ile yedi yüz pâre yelken gemilere bu kadar bin asker mâl-â-mâl olup kal‘a-i Azağ'ı kâmil (---) ay muhâsara edüp darabât-ı top-ı kûpdan kal‘anın der [ü] dîvârında bir alâmet kalmayup cümle küffâr-ı sakar-karâr hâl-i hayâtlarında ka‘r-ı zemîne girüp bir ay dahi zîr-i zemînde ceng [ü] cidâl ve harb [ü] kitâl edüp âhir vakt-i şitâ erüp cümle guzât-ı müslimîn keştîlere mâl-â-mâl olup bî-feth rucû‘ edüp Âsitâne-i sa‘âdete geldiler.</span></p>

    <p class="evliya"><span class="calibre23">Def‘a-i sânîde Serdâr Cüvân Kapucubaşı sene-i âtîde yine deryâ-misâl askeri Azak deryâsında şinâverlik edecek üç yüz pâre firkate asker-i İslâm doldurup ke'l-evvel kânûn üzre donanma-yı hümâyûn ile berren ve bahren bu kadar yüz bin asker kal‘a-i Azağ'ı ihâta edüp küffârdan bir sît [ü] sadâ olmayup cümle Kazak-ı âk'ın karârları firâra mübeddel olup kal‘anın esâsın hâli üzre bırağup dâr-ı nîrâna gitmişler. Hamd-i Hudâ bilâ-ceng [ü] cidâl kal‘a-i Azak dest-i Âl-i Osmân'a bu takrîb ile girdi. Hâlâ darb-ı meseldir kim,</span></p>

    <p class="evliya"><span class="calibre23">"Hüseyin Paşa Azak'da ceng etdi, Mehemmed Paşa cengsiz feth etdi" derler.</span></p>

    <p class="evliya"><span class="calibre23">Der-akab Serdâr Mehemmed Paşa Eflak ve Boğdan ve Tatar ve Çerâkise ve Âl-i Osmân askerine "koma kurdum" edüp yedi ayda müceddeden bir kal‘a-i Azak oldu kim hâlâ dâr-ı azâb bir kal‘a-i hısn-ı metîndir. Binâ-yı İbrâhîm Hân be-dest-i Sultânzâde Mehemmed Paşa.<span class="calibre24">. Sultânzâde;</span> </span></p>

    <p class="evliya"><span class="calibre23">Hamd-i Hudâ bu hakîr'in dördüncü gazâsı bu Azak kal‘ası olup hakîr ol sene Kırım diyârında kalup cümle asker-i İslâm Tatar Hân gâzîleri ile Azak'da meştâ edüp serdâr-ı mu‘azzam kendü mensûbâtları ile donanma-yı hümâyûna süvâr olup Der-i devlete revâne oldu.</span></p>

    <p class="Balk"><span class="calibre26">Feth-i sânî<br class="calibre27"/>
    Zamân-ı İbrâhîm Hân be-vilâyet-i Eflak ve Boğdan be-dest-i Tatar Hân ve mu‘âvenet-i asâkir-i Akkirman</span></p>

    <p class="evliya"><span class="calibre23">Sene (---) târîhinde Eflak beği Matey Voyvada ve Boğdan beği Lipul voyvada yigirmişer sene hükûmet edüp mâl-ı Kârûn'a mâlik olup iki kâfir birbirine hasm-ı kavî olup Boğdan beği Lipul Beğ bir kızını Kazak-ı âk hatmanı İhmilnic'e verüp yigirmi bin tüfeng-endâz kefere imdâdı gelüp Eflak beği Matey Voyvada dahi yüz bin asker ile Berkovişte nâm tahtından kalkup iki küffâr birbirine gelmede.</span></p>

    <p class="evliya"><span class="calibre23">Bu ahvâl Der-i devlete arz olunup Rûmeli eyâleti ve Özi eyâleti ve Tatar Hân askeri bu küffârların cengini men‘ etmeğiçün me’mûr olup asker-i İslâm cem‘ olunca iki küffâr askeri Eflak ve Boğdan hudûdunda şehr-i Fohşan'da nehr-i Fohşa sâhilinde bir ceng-i azîm edüp Eflak beği Matey gâlib gelüp Boğdan beği Lipul münhedim olup tarafeynden yetmiş bin kâfir dendân-ı tîğdan geçüp Tatar ve Âl-i Osmân askeri bu mahalde Eflak ve Boğdan diyârına akınlar ve şebhûnlar salup yüz binden mütecâviz esîr ve niçe kerre yüz bin devâbbât-ı kesîr ve mâl-ı ganâyim alınup Eflak ve Boğdan diyârın harâb [ü] yebâb ve halkın esîr [ü] kebâb ve hânelerin ihrâk bi'n-nâr ile türâb edüp İslâm Geray Hân, Boğdan beği Lipul'ı giriftâr-ı bend-i hicrân edüp Der-i devlet-masîre gönderüp Yedikulle'de Lipul haps olundu. Ve Eflak beği Matey'den iki bin kîse alınup cürmü afv olunup beğliği kendüye yine ibkâ ve mukarrer kılındı. Hamd-i Hudâ Tatar-ı sabâ-reftâr-ı adû-şikâr ile bu gazâ-yı ekberde bulunup mâl-ı ganâyimle muğtenim olup diyâr-ı Kırım'a dâhil olduk, <i class="calibre2">ve's-selâm.</i></span></p>

    <p class="Balk"><span class="calibre26">Feth-i sâlis<br class="calibre27"/>
    Kal‘a-i Hanya der-cezîre-i Girid, zamân-ı İbrâhîm Hân be-dest-i Silihdâr Yûsuf Paşa-yı serdâr</span></p>

    <p class="evliya"><span class="calibre23"> Sebeb-i feth-i Hanya oldur kim ibtidâ Sultân Ahmed Hân'ın mübârek nefeslerinin te’sîridir kim feth-i Girid evlâdı İbrâhîm Hân'a müyesser oldu. İnşâ’allâh Ahmed Hân'ın Venedik'den Girid cezîresin Yeni Câmi‘e vakf olmağiçün ricâ etdiği tahrîr olunur. Ammâ mezkûr senede İbrâhîm Hân'ın Dârü's-sa‘âde Ağası Sünbül Ağa âzâd <b class="calibre1"><i class="calibre2">[77b]</i></b> olup ve Esîrî Mehemmed Efendi ma‘an Sünbül Ağa ile Mısır'a müteveccih olmağiçün İbrâhîm Çelebi nâm {re’îsin} bir azîm karavana kalyonununa üç bin kadar huccâc ü züvvâr ve tüccâr girüp Mısır'a giderken Değirmenlik nâm cezîre önünde altı pâre Malta gemisi bu İbrâhîm Çelebi kalyonun ihâta edüp bî-eyyâm mahalde döğe döğe iki günde kalyon içre ibâdullâh az kalup ol mahalde Kızlar Ağası ve kalyon sâhibi İbrâhîm Çelebi dahi şehîd olup küffâr gemiye zafer bulup yedek ile cezîre-i Girid'de kal‘a-i Hanya limanına varup lenger-endâht olup yatdı. Ahidnâme-i Hayreddîn Paşa'da eyle der kim,</span></p>

    <p class="evliya"><span class="calibre23">"Âl-i Osmân'dan bir gemiyi düşman alup ellik olan <span class="calibre24">kk</span>kâfiristânın limanı<span class="calibre24">;</span>na komayalar."</span></p>

    <p class="evliya"><span class="calibre23">Bu Hanya küffârı bu sulh [u] ahidnâmeye muhâlefet edüp Malta küffârına ığmâz-ı ayn edüp limanlarına kodular ve cümle Kızlar Ağası'nın atları ve kısrakları ve mâl-ı ganâyimin Hanya kal‘asında bey‘ [ü] şirâ etdiler. Bu ahvâl-i pür-melâl, İbrâhîm Hân'a mün‘akis olup,</span></p>

    <p class="evliya"><span class="calibre23">"Tîz Malta üzre seferim vardır" deyü yedi yüz pâre gemiyle Silihdâr Yûsuf <span class="calibre24"> </span>Paşa serdâr olup Malta niyetine giderken Anavarin kal‘ası'nda sulanup yigirmi pâre batîü'l-hareke mecrûh kadırgaları bırağup içinde olan mühimmât [ü] levâzımâtların sâ’ir kadırgalara askerleri ile leb-ber-leb edüp yine avdet edüp ibtidâ cezîre-i Girid'de Todori kal‘aların birer sâ‘atde feth edüp andan Hanya kal‘asın muhâsara edüp (---) günde hamd-i Hudâ feth olduğu seyecî’ü tahrîr olunur.</span></p>

    <p class="evliya"><span class="calibre23">Hamd-i Hudâ bu altıncı gazâmızda bulunup İnebahtılı Durak Beğ firkateleri ile cezîre-i Çukalar'ı nehb [ü] gâret etmede bile bulunup Durak Beğ ile İnebahtı vilâyetine gidüp fâtih-i Hanya Yûsuf Paşa, Âsitâne-i sa‘âdet'e Donanma-yı Hümâyûn ile vardukda Yûsuf Paşa'yı hidmeti mukâbelesinde Cinci Hoca tahrîkiyle ol mazlûmu zâlimler amân vermeyüp nâ-hak şehîd etdiler.<span class="calibre24">.</span></span></p>

    <p class="Balk"><span class="calibre26">Fütûhât-ı Râbi‘<br class="calibre27"/>
    İnhizâm-ı mağdûr Varvar Alî Paşa be-dest-i Fâ’in İpşir Paşa</span></p>

    <p class="evliya"><span class="calibre23">Bâlâda tahrîr olunduğu üzre bî-günâh Varvar azli ihtiyâr edüp İpşir'in avretin İbrâhîm Hân'a na-şer‘î vermeyüp Tokat kal‘asında Perî Hân Hâtûn'u emânet koyup netîce-i merâm İslâmbol'a gelirken zâlim İpşir fâ’in ü hâ’in,</span></p>

    <p class="evliya"><span class="calibre23">"Babam sen benim ehlim içün azli kabûl eyledin, ben dahi senin ile yek-dil [ü] yek-cihet şerî‘at kapusu İslâmbol'a giderim" deyüp Varvar'a hâb-ı hargûş verüp bir gün Çerkeş nâm mahalde ale'l-gafle Varvar'ı basup niçe bin âdemin kırup Varvar'ı şehîd edüp kellesin Der-i devlete gönderüp Sivas eyâleti İpşir'e tevcîh olundu.</span></p>

    <p class="evliya"><b class="calibre1"><span class="calibre23">İnhizâm-ı Serdâr Tekelü Mustafâ Paşa</span></b><span class="calibre23">: Sene (---) târîhinde Hanya feth olunca ana intikâmen Venedik küffârı fâtih-i Hanya olan Yûsuf Paşa Kırka sancağında (---) nâm kal‘adan Hırvadü'l-asl olmağile küffâr Yûsuf Paşa'nın elin vilâyetin nehb ü gâret edüp yetmiş pâre kal‘aya kiliseye ve kal‘a-i Dirnişe müstevlî olup Bosna ve Hersek ve Kırka ve Kilis sancakların berbâd edüp cümle re‘âyâlarımız Uskok olup Venedik'e tâbi‘ oldu.</span></p>

    <p class="evliya"><span class="calibre23">Âhir sene-i mezbûrda Tekelü Paşa'yı serdâr edüp Venedik körfezi halîci sâhilinde Şibenik nâm bed-nâm-ı menhûs kal‘ayı yüz bin asker ile kırk gün kırk gece muhâsara edüp topcubaşı kal‘a-kûp toplar ile kal‘ayı rahnedâr etdikde Mustafâ Paşa,</span></p>

    <p class="evliya"><span class="calibre23">"Bak-a topcubaşı bârûd-ı siyâhı isrâf edüp bu kal‘ayı münhedim edersin ammâ feth eylediğim zamân sana kal‘ayı kirpiğinle yapdırırım" der idi.</span></p>

    <p class="evliya"><span class="calibre23">Âhir-i kâr kal‘ayı derûn-ı dilden döğmeyüp cümle asker âlet-i mülâhaza taht-ı kal‘ada oturup kırkıncı gün semâdan bir matar nâzil olup cümle asâkir-i İslâm pâymâl-i rimâl tîn-i belâya müsteğrak olup bi'z-zarûrî cümle asker metrisden çıkup selâmete avdet edüp kal‘a-i Şibenik kurbünde Danilova nâm bir sahrâ-yı azîme meks edüp ale's-sabâh anı gördük, mezkûr sahrânın cânib-i erba‘asın niçe kerre yüz bin haç bayraklı küffâr, asker-i İslâmı ihâta edüp vakt-i zuhurda bir ceng-i azîm olup yigirmi iki bin ibâd-ı müslimîn şehîd ve on sekiz bin âdem esîr olup niçe bin hayme ve hargâh ile ve bu kadar mâl-ı ganâyim ile küffâr ganîme <b class="calibre1"><i class="calibre2">[78a]</i></b> olup hakîr ol menhûs cengde yeniçeri ocağıyla idim, hemân var kuvveti bâzûya getirüp at boynuna düşüp Gılamuc kal‘ası dağlarına firâr edüp atımı dahi bisâtıyla bırağup bir sık çengelistân içre girüp yedi gece dağlarda pinhân olup nebâtât [ü] giyâhât tenâvül edüp def‘-i cû‘ eylerdim.</span></p>

    <p class="evliya"><span class="calibre23">Ba‘dehu küffâr bu kadar hayme ve hargâh ile Kilis kal‘ası altına varup Tekelü Mustafâ Paşa'nın otağın kırup ceneral-i la‘în başına serdârın selîmîsin geyüp âdet üzre dîvân-ı Âl-i Osmân etdikde Kilis kal‘asının cümle a‘yân [u] eşrâfı ve serdârı ve dizdârı taşra çıkınca kemîngâhda olan küffâr der-akab kal‘aya müstevlî olup bu takrîb ile Kilis kal‘ası gibi eflâke ser-çekmiş bir kal‘a-i metîni kabza-i tasarrufa alup cümle a‘yân-ı kal‘ayı ehl [ü] iyâlleri ile esîr etdiler. Bu gûne nuhûset Âl-i Osmân devletinde bir târîhde olmamışdır.</span></p>

    <p class="evliya"><span class="calibre23">Ve dahi Venedik küffârının bu gûne isyânı sebebiyle Akdeniz'de olan cemî‘i cezîreleri {küffâr} harâca kesüp niçe bin huccâc [u] tüccâr gemilerin alır oldu. Ve her sene Akdeniz'e çıkan donanma-yı hümâyûnı münhedim edüp gemileri Venedik'e götürür oldu. Bu hâl üzre ahvâl-i Âl-i Osmân perîşân-hâl oldu.</span></p>

    <p class="Balk"><span class="calibre26">İcmâl-i saltanat kâr-ı âkıbet, sa‘îd-i şehîd Sultân İbrâhîm Hân ibn Sultân Ahmed Hân<span class="calibre30">;</span><br class="calibre27"/></span> <i class="calibre2"><span class="calibre29">tâbe serâhümâ</span></i></p>

    <p class="evliya"><span class="calibre23">Sene (---) târîhinde pâdişâh-ı mağfûr cülûs etdikde Kara Mustafâ Paşa sadrıa‘zam bulunup hayr-hâh-ı devlet bir vezîr-i dilîr idi, anı katl edüp cümle musâhibîn ve cüceler ve bî-zebânlar ve tavâşî Arablar ve hâsekî ve nisvân u sâhib-isyân ve musâhibeler ve gayrı musâhib Cinci Hoca ve Hezârpâre Vezîr-i a‘zam Ahmed Paşa taraf taraf fürce bulup ol pâdişâh-ı sâde-dili niçe bin tatlı dil ile urûkuna girüp gûnâ-gûn hevâ-yı hevese düşürüp vüzerâ ve vükelâ ve ulemâ ve sulehâlarından celb-i mâl içün rüşvet almağa başlatdılar.</span></p>

    <p class="evliya"><span class="calibre23">Ve pâdişâhı zenân sohbetine dadandurup Mısır'dan gelen hazîneyi cümle Mülkî Bula'ya ve Şekerpâre Bula'ya ve Telli Hâsekî ve Saçbağlı hâsekîlere birer Mısır hazînesi ihsân ve bir hazîne dahi Cinci Hoca'ya ve niçe hazâyinler dahi bî-ma‘nâ sarâylara ve sûr-ı hümâyûnlara ve semmûr döşeli köşklere itlâf-ı hazîne etdin deyü bir kerre kul gulû edüp hayli fetret oldu.</span></p>

    <p class="evliya"><span class="calibre23">Bu harekât-ı gulûdan vezîr ve Cinci Hoca ve sâ’ir musâhibler mücâb olmayup cezîre-i Girid'e serdâr Deli Hüseyin Paşa ile asâkir-i İslâm büryân ü giryân, "Bire imdâd, el-amân" deyü feryâd etmede.</span></p>

    <p class="evliya"><span class="calibre23">Beri tarafda Cinci Hoca Hünkâr'dan bir ân münfek olmayup ind-i pâdişâhda andan mukarreb ferd-i merd yoğidi. Vezîr-i a‘zamdan ve vâlideden takarrübü ziyâde idi. Hınto koçuya binse bile binerdi. Tahtırevâna girse bile girüp ener binerdi. Ve hergiz nasîhat edenlere rîş-hand edüp yüzlerine gülerdi. Ve her sâ‘at ol pâdişâh-ı mazlûmu hoş-âmed kelimâtlar ile mağrûr edüp sû’-i tedbîr ederdi. Zîrâ umûr-ı devletde bir iş görmemiş Za‘frânborlu'sundan Şeyhzâde nâm bir sûhte idi. Âsitâne'ye gelüp hakîr, Hâmid Efendi medresesi'nde <i class="calibre2">Monlâ Câmî </i>ve <i class="calibre2">Kâfiye</i>'yi Ahfeş Efendi<span class="calibre24">;</span> üstâdımızdan i‘râb ederken bu mezkûr Cinci <i class="calibre2">Kitâb-ı İzzî</i> okurken hikmet-i {Hudâ} Azîz ismine mazhar düşüp bir günde izzet bulup sa‘âdetlü pâdişâha sürh-bâd ve gencü'l-arş ed‘iyelerin tilâvet edüp İbrâhîm Hân hoş-hâl olup şeyhzâdenin ismi Cinci Hoca nâmıyla iştihâr buldu. Ammâ Hudâ âlimdir şerîkimiz olması cihetiyle ma‘lûmumuzdur ilm-i da‘vetden aslâ bir hurûf bilmezdi. Ancak baht [u] tâli‘i bir zamân müsâ‘ade edüp ol dahi felek-i atlas-ı bûkalemûndan pây-bâflık edüp sağa ve sola mekikler atdı.</span></p>

    <p class="evliya"><span class="calibre23">Âhirü'l-emr cezîre-i Girid'den feryâd ile Kara Murâd Ağa gelüp imdâd istediğinde pâdişâh tarafından feryâdcı Murâd Ağa'dan bin kîse ve bu kadar şemâme amber ve yetmiş tahta semmûr kürk ve iki hâsekî câriye taleb etdiler.</span></p>

    <p class="evliya"><span class="calibre23">Hemân Murâd Ağa cümle yeniçeri odalarına ve sipâh ağalarına haber edüp <b class="calibre1"><i class="calibre2">[78b]</i></b> sipâh Atmeydânı'na, yeniçeri Etmeydânı'na cem‘ olup gulû-yı âm ile "Allâh Allâh" diyerek Atmeydânı'na cem‘ olup Sultân İbrâhîm Hân mazlûmu Sırçasarây'da haps edüp yerine oğlu Şehzâde Mehemmed Hân'ı pâdişâh edüp cümle vüzerâ ve vükelâ ve ulemâ ve sulehâ bî‘at edüp Mevlevî Dervîş Mehemmed Paşa vezîr-i a‘zam olup Kara Murâd Ağa yeniçeri ağası oldu ve Ahmed Paşa firâr etdi.</span></p>

    <p class="evliya"><span class="calibre23">Ve ertesi gün Ahmed Paşa'yı muhtefî bulup Koca Vezîr katl edüp leşini Atmeydânı'na bırağup yanı sıra mülakkab Oğlan Püzevengi (---) Monlâyı pâre pâre edüp leşini Ahmed Paşa yanına bırakdıklarında cümle asker Ahmed Paşa'nın leşine kılıç üşürüp pâre pâre edüp cümle yağın dâ’-ı devâ-ı sızı içün yağmâ etdiler.</span></p>

    <p class="evliya"><span class="calibre23">Ba‘dehu Cinci Hoca'yı dahi katl edüp cümle musâhibleri kimin katl ve kimin nefy-i ebed eylediler.</span></p>

    <p class="evliya"><span class="calibre23">Ve musâhibe avretlerden Şekerpâre Bula'yı İbrîm'e nefy etdiler. Ve sâ’ir nisvânları Eski Sarây'a nefy edüp her birin bir vüzerâ ve a‘yâna verdiler.</span></p>

    <p class="evliya"><span class="calibre23">Ertesi ale's-sabâh {mâh-ı Receb'in 25. gün} alay-ı pâdişâhî ile Sultân Mehemmed Hân'ı Ebâ Eyyûb-ı Ensârî ziyâretine götürüp anda kılıç kuşadup yine alay ile Edirnekapusu'ndan içeri gelüp ecdâdı Ebü'l-feth'i ziyâret edüp şâhin âşiyânında dünekler gibi hâsodada karâr etdi. Ve ol arada,</span></p>

    <p class="evliya"><span class="calibre23">"Bire, Sultân İbrâhîm Sırçasarâydan rehâ bulup hapsden kaçup bostâncı ocağına dahl düşüp kulun bir fırkası yine İbrâhîm Hân'ı istermiş" deyü İslâmbol içre azîm vezni üzre velvele ve gulgule olup Atmeydânı'nda âlât-ı silâh ile niçe yüz bin âdem cem‘ olunca Abdürrahîm Efendi'den istiftâ edüp Koca Vezîr ve Kara Murâd Ağa ve Emîr Paşa ve niçe iş erleri {Hünkâr'dan hat alup} Sırçasarâya cem‘ olup Koca Vezîr, Cellâd Kara Alî'yi hezârân deyenek ile ura ura Sırçasarâya koyup Cellâd Kara Alî <i class="calibre2">Bismillâh</i> deyüp içeri girince mazlûm İbrâhîm Hân,</span></p>

    <p class="evliya"><span class="calibre23">"Cânım Usta Alî neye geldin?", {der}</span></p>

    <p class="evliya"><span class="calibre23">"Hünkârım cenâze namâzı kılmağa geldim" deyüp İbrâhîm Hân'a sarılır.</span></p>

    <p class="evliya"><span class="calibre23">İbrâhîm Hân dahi gürbüz tüvânâ er, birbiriyle küşte-gîrlik ederken cellâdın bir huddâmı dahi yetişüp İbrâhîm Hân'ın cân evine bir diz bendi urup cân havlinde iken Kara Alî kemendbâzlık edüp şâkirdi hayâkârlık edüp ol an sene 1058 mâh-ı Receb'in 29 nuhûset gününde mazlûm İbrâhîm Hân'ı ma‘nûkan şehîd edüp Kara Alî'ye beş yüz altun verüp "Durma hacca git" derler.</span></p>

    <p class="evliya"><span class="calibre23">Na‘ş-ı İbrâhîm Hân'ı techîz ü tekfîn edüp {Hâsoda önünde gasl edüp dîvânhâne önünde serviler altında cenâze namâzına er kişi niyetine deyüp cümle vüzerâ ve vükelâ cenâze-i İbrâhîm Hân'a hâzır olup Abdürrahîm müftî idi, imâm olup Mehemmed Hân dahi namâza gelüp salât-ı cenâze edâ olunup na‘ş-ı İbrâhîm Hân'ın tâbûtu önü sıra ters eğerli atlar ve cümle vüzerâ siyâh nikâblar örtünüp mü’ezzinler <a class="pcalibre pcalibre1" id="_ftnref58"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn58" title=""><span class="MsoFootnoteReference"><span class="calibre23">[58]</span></span></a> diyerek tâbût-ı İbrâhîm Hân'ı ammisi Mustafâ merkadine götürdüler} ammisi Sultân Mustafâ türbesinde yanına defn edüp Mehemmed Hân-ı Râbi‘ Rûm'a müstakil pâdişâh oldu. <b class="calibre1"><span class="calibre25">$</span></b>  </span></p>

    <p class="Balk"><span class="calibre26">Fasl-ı (---)<br class="calibre27"/>
    Der-zikr-i saltanat-ı Sultân Mehemmed Hân-ı Râbi‘ kerîmü'ş-şân ibn Merhûm Sultân İbrâhîm Hân<br class="calibre27"/></span> <i class="calibre2"><span class="calibre29">Halledallâhü hilâfetehu ve ebbede saltanatahu ilâinkırâzı'd-devrân âmîn ve yâ mu‘în ve yâ müste‘ân.</span></i></p>

    <p class="evliya"><span class="calibre23">Cülûs-ı hümâyûnuna târîhdir:</span></p>

    <p class="evliyabeyit"><span class="calibre23">Cülûs-ı Hân Mehemmed eyledi âsûde dünyâyı.</span></p>

    <p class="evliyametin"><span class="calibre23">Diğer târîh-i âhar,</span></p>

    <p class="evliyabeyit"><span class="calibre23"> Oldu Sultân Mehemmed-i Gâzî </span></p>

    <p class="evliyabeyit"><span class="calibre23"> Cümle hâkândan a‘del ü ekrem.</span></p>

    <p class="evliyabeyit"><span class="calibre23"> Sene 1058.</span></p>

    <p class="evliyabeyit"><span class="calibre3">...................(1.5 satırlık yer boş)...................</span></p>

    <p class="evliya"><span class="calibre23">Yevm-i cülûsu bin elli sekiz Recebü'l-müreccebinin on sekizinci günü yevm-i sebt idi. Vakt-i asırda sa‘âdetle mesned-nişîn-i pâdişâh oldukda sinn-i sâlleri henüz yedi yaşına bâliğ idi. (---)</span></p>

    <p class="evliya"><span class="calibre23">Hîn-i cülûsda hazînede bir fülûs-ı ahmer kalmayup merhûm Sultân Murâd Hân'ın dîn uğuruna masrûf edeceği yedi aded hazîneden dahi bir habbe kalmamış idi.</span></p>

    <p class="evliya"><span class="calibre23">İmdi "Kula dahi cülûs in‘âmı lâzımdır" deyü Mehemmed Hân-ı âlîşân peder zamânında hazîneyi itlâf edenlerin girîbânın çevirüp Cinci Hoca mâlından üç bin kîse ve maktûl Hezârpâre Ahmed Paşa vezîrden beş bin kîse ve Şekerpâre'den bin kîse ve'l-hâsıl bunların emsâli niçe yüz yerlerden penc hazâyin-i Mısır tahsîl olunup {sene 1058 Şa‘bân'[ın]ın beşinci günü yevmü's-selâse idi,} üç bin yedi yüz kîse cülûs <b class="calibre1"><i class="calibre2">[79a]</i></b> in‘âmı verilüp dahi akîbince yedi bin kîse mevâcib ihsân olunup Bağdâd'a imdâd içün henüz kapuya çıkmış üç bin yeniçeriyi ve Girid'e imdâda yazılan üç bin sipâhîleri nâ-müstahak iken cülûs in‘âmına ve mevâcib-i cedîde kayd eyleyüp anlar içün dahi bin kîse in‘âm aldılar. Ve cümle askerî tâ’ifesi ihtiyâcdan müstağnî olup devletinde bir ganîmet oldu kim ta‘bîr olunmaz. Ve günden güne etrâf-ı memâlikin hıfz [u] hırâsetinde olup itlâf olan hazîneleri bi'l-külliye yerine koyup devlet-i Âl-i Osmân'a nizâm [ü] intizâm verdi.</span></p>

    <p class="evliya"><span class="calibre23">{Ammâ sene 1058 Şa‘bân'ının on birinci gün yevmü'l-isneyn cümle sarâylara bahşîş-i cülûs ihsân olunup âşcı ve helvâcılara bahşîşleri noksân çıkmak ile cümle neferât gulû edüp kilarcıbaşıyı azl edüp sarây ağası kilarcıbaşı oldu}.</span></p>

    <p class="evliya"><b class="calibre1"><span class="calibre23">Hilye-i Sultân Mehemmed Hân-ı Râbi‘</span></b><span class="calibre23">: Gerçi hîn-i cülûsda (---) yaşında gâyet za‘îf ü nahîf sabî idi. Ammâ gâyet reşîd ü necîb ve akl-ı Arasto ve halîm [u] selîm idi. Ba‘dehu yigirmiye bâliğ oldukda sayd [ü] şikâra mâ’il olup kesb-i hevâ etmeden tarâvet hâsıl edüp vasatü'l-hâl semîn ü cesîm olup cesedi cüssedâr ve sînesi ber-karâr ve mübârek kitifleri vâsi‘ ve zahrı vâsi‘ ve mübârek miyânlarından aşağısı tavîl idi. Ve kadd [ü] kâmetleri pederi gibi kadd-i bâlâ idi. Ve bâzûları semîn ve yed-i mübârekleri arslan pençesi gibi vâsi‘ idi.</span></p>

    <p class="evliya"><span class="calibre23">Ve vech-i şerîfi vecîhü'l-manzar idi. Açık kaşlı ve ala gözlü ve şîrîn sözlü ve münevver yüzlü idi. Ve şekl [ü] şemâyilde ve güftâr [u] reftârda gûyâ bir sâhib-kırân idi. Hakkâ ki yine şân-ı şerîfleriyçün cemî‘i ilm-i nücûmda ve ilm-i cifrde İbrâhîm Hân oğlu Yûsuf nâm bir pâdişâh olup hüsn-i Yûsuf-misâl olup kırân sâhibi olup şarka ve garba velvele salup cümle kâfiristâna ve re‘âyâ ve berâyâya ve celâlî ve cemâlîlere vâveylâ salup Venedik ve Nemse ve Leh ve Çeh [ve] Rûs ve Maskov diyârların harâb [ü] yebâb edüp Yûsuf-sıfat bir pâdişâh-ı gayyûr ola deyü cümle ceffârlar böyle istihrâc edüp tahrîr etmişler idi.</span></p>

    <p class="evliya"><span class="calibre23">Hikmet-i Hudâ bu Mehemmed Hân rahm-ı mâderden müştak olmazdan mukaddem İbrâhîm Hân ta‘ahhüd etmişdi kim,</span></p>

    <p class="evliya"><span class="calibre23">"Eğer bir merd evlâdım vücûda gelirse müjde edenden mâ‘adâ ibtidâ kimi görürsem evlâdıma anın ismin korum" deyü ta‘ahhüd etmişdi.</span></p>

    <p class="evliya"><span class="calibre23">Hikmet-i Hudâ salât-ı fecre Hünkâr imâmı Yûsuf Efendi vardıkda mevlûd-ı Mehemmed Hân müjdesin kızlar ağası getirince İmâm-ı hümâm Yûsuf Efendi zâhir olunca hemân İbrâhîm Hân </span></p>

    <p class="evliya"><span class="calibre23">"Vallâhi şehzâdemin ismini Yûsuf kodum. Zîrâ ibtidâ ahdim böyledir kim evvel gördüğüm âdemin ismin koyam. Hamd-i Hudâ böyle muktedâ-yı nâs kibâr-ı ulemâ kimesneyi gördüm" deyüp ism-i şerîfin Yûsuf koyup yine şehzâde-i cüvân-bahtın gûşuna bâng-i Muhammed'i Yûsuf Efendi okudu.</span></p>

    <p class="evliya"><span class="calibre23">Bu hâl üzre yedi sâ‘at ism-i şerîfi Yûsuf olup ba‘dehu musâhibeler pâdişâhın urûkuna girüp,</span></p>

    <p class="evliya"><span class="calibre23">"Yûsuf kul ismidir, meymenet yokdur, ismi Mehemmed olsun" deyü ricâ edüp Mehemmed dediler. Ammâ ibtid[â] kulağına ezân-ı Muhammedî tilâvet olundukda Yûsuf ismiyle müsemmâ idi. Hikmet-i Hudâ ceffârların istihrâcları üzre ibtidâ ismi Yûsuf olup ve bi-emrillâh Yûsuf-sıfat bir mahbûb-ı cihân pâdişâh-ı zîşân olup kalîlü'l-lihye ve kesîrü'ş-şevârib fârisü'l-hayl sayd [ü] şikâra ve gazâya mâ’il {ü râğıb} bir pâdişâh idi.</span></p>

    <p class="Balk"><span class="calibre26">Ahd-i hümâyûnlarında olan vezîr-i a‘zamları zikrindedir</span></p>

    <p class="evliya"><span class="calibre23">Evvelâ yevm-i cülûsd[a] vezîr-i cedîd <b class="calibre1">Mevlevî Koca Dervîş Mehemmed Paşa</b> (---) asl bir halûk âdem idi. Sâbıkan vezâret ile defterdârlıkdan ma‘zûl olup münzevî-i künc-i mevlevîhâne olup yevm-i cülûsda sadrıa‘zam etdiler. Ba‘dehu îrâd [u] masârıf-ı Âl-i Osmân'a nizâm [ü] intizâm verem deyü sa‘y-i belîğ edüp nâ-müstahak kimesnelerin kat‘-ı erzâkıyla mukayyed olup devletde eyle dîndâr hizmetkâr vezîr-i müdebbiri (---) sonra ma‘zûl edüp Malgara'ya nefy-i beled edüp anda ma‘nûkan şehîd <b class="calibre1"><span class="calibre25">$</span></b> edüp azl-i ebed etdiler. Ammâ mansıb-ı bâkîye nâ’il oldu.</span></p>

    <p class="evliya"><span class="calibre23">Andan yerine sene (---) târîhinde <b class="calibre1">Kara Murâd Paşa</b> vezîr-i a‘zam oldu. Yeniçeri ocağında neşv [ü] nemâ bulup Arnavudü'l-asl idi. Bu dahi selefi Koca Vezîr gibi bir donanma-yı hümâyûn ile cezîre-i Girid'e asker gönderüp küffârın Akdeniz'de zehresi çâk, eli vilâyetleri hâk oldu.</span></p>

    <p class="evliya"><span class="calibre23">Bu dahi (---) ay kâmil <b class="calibre1"><i class="calibre2">[79b]</i></b> sadrıa‘zam olup "Hazîneden çok mâl itlâf etdin" deyü ma‘zûl edüp sene (---) târîhinin mâh-ı (---) (---) günü efendimiz <b class="calibre1">Melek Ahmed Paşa</b> sadrıa‘zam oldu. Hâk-i İslâmbol'da Tophâne şehrinde vücûda gelüp üç yaşına bâliğ iken Abaza diyârında (---) nâm aşîretde süd vâlidesinde perveriş bulup on beşine bâliğ iken bu hakîrin vâlidesiyle Sultân Ahmed'e hedâyâ getirüp Melek'i harem-i hâssa alup vâlidemizi pederimize ihsân edüp bu hakîr andan mütevellid olmuşuz. Ammâ Melek Ahmed Paşa'nın pederi Özdemiroğlu Osmân Paşa'nın kapucular kethudâsı olup Gence ve Şirvân ve Şamâkı ve Demirkapu seferlerinde bile yüz kırk yaşında merhûm oldu. Bir zâl-i zamân idi.</span></p>

    <p class="evliya"><span class="calibre23">Ba‘dehu Melek, Murâd Hân'a silihdâ[r] ve musâhib olup Bağdâd'ın fethi günü eyâlet-i Diyârbekir vezâret ile ihsân olunup Âl-i Osmân'ın cemî‘i âlî mansıbların üçer dörder kerre Mısır ve Budin'den mâ‘adâ mutasarrıf olup âhir ihtiyâr umûr-dîde ve dîndâr vezîr-i dilîr olmağile sadrıa‘zam etdiler.</span></p>

    <p class="evliya"><span class="calibre23">Cezîre-i Girid'e üç bin sipâh ile defterhâneyi Deli Hüseyin Paşa'ya ve vezâretle bir tuğ dahi Bıyıklı Mustafâ Paşa'ya gönderüp Girid'e imdâd etdi. Ve Akdeniz'e bir donanma-yı hümâyûn çıkarmışdır kim nazîri sebkat etmemişdir. Ol imdâd-ı azîm cezîre-i Girid'e serdâr-ı mu‘azzam Hüseyin Paşa'ya vardıkda Marko Zavil cünûd-ı cünübün Hüseyin Paşa münhedim edüp Seline kal‘ası ve Retime kal‘asın feth edüp Der-i devlete müjdecileri geldi.</span></p>

    <p class="evliya"><span class="calibre23">Ve (---) sene ayında Hüsâmoğlu Alî Paşa'yı kapudan paşa edüp üç yüz pâre kalyon kadırga ile bir donanma-yı hümâyûn dahi çıkarmışdır kim gûyâ donanma-yı Kılıç Alî Paşa idi. Akdeniz'de küffâr ile bir kerre elleşüp küffâr münhedim olup vakt-i gurûb oldukda küffâr firâr edüp donanma-yı hümâyûn Kara Foçalar limanında lenger-endâz olup cümle asker taşra bâğ u bâğçelerde zevk u safâda iken vakt-i seherde küffâr ale'l-gafle donanmayı basup cümle asker taşrada ve kimi hâb-ı istirâhatde iken küffâr âteşbâzlık ederek cümle gemileri ihrâk bi'n-nâr edüp bâkî asker karaya çıkup kırk pâre kadırga ve on bir aded kalyonları yedeğe alup sâ’ir kalyonlarımız ceng ede ede yigirmi pâre kâfir gemilerin helâk edüp her biri bir cânibe firâr edüp donanmanın inhidâmı haberi geldi.</span></p>

    <p class="evliya"><span class="calibre23">Ba‘dehu Paşa mührü sa‘âdetlü pâdişâha teslîm etmek murâd edinüp kendüye taraf-ı pâdişâhîden itâb ü şitâb olup yine kemâ-kân sâhib-i mühür olup senevî yedi yüz kîse hâss-ı vüzerâyı Bâb-ı Hümâyûn'a teslîm etmeği kanûn etdi.</span></p>

    <p class="evliya"><b class="calibre1"><span class="calibre23">Sebeb-i azl-i Melek Ahmed Paşa</span></b><span class="calibre23">: Azak kal‘asında kul gulû edüp ağaların ve ba‘zı çorbacıların pâreleyüp mevâcib içün Âsitâne'ye feryâdcılar gönderdiklerinde eyyâm-ı şitâ olup hazîneleri deryâdan gitmek mümkün olmayup üç yüz kîse guruşu altun edüp ulaklar ile karadan Kırım'a, Kırım'dan Azağ'a göndermek içün mezkûr üç yüz kîseyi İslâmbol esnâfına tevzî‘ edüp bu mâbeynde Defterdâr Emîr Paşa ve Kudde Kethudâ ve Gümrük Emîni Hasan Çelebiyek Beytü'l-mâl-ı müslimînden kalmış Diyârbekir bezi ve kırmızı ve sarı sahtiyân ve attâr şebi şekilli eşyâları dahi sîri'n-nâs ehl-i hırefe tevzî‘ etdiklerinde,</span></p>

    <p class="evliya"><span class="calibre23">Anı gördük: Bir sabâh Atmeydânı'ndan berü bir sadâ-yı Allâh Allâh kopup cümle esnâf âlât-ı silâhları ile Bâb-ı Hümâyûn önüne gelüp</span></p>

    <p class="evliya"><span class="calibre23">"Pâdişâhımıza Defterdâr Emîr'den ve vezîr kethudâsı Kudde Kethudâdan ve gümrük emîninden feryâdımız vardır" deyü dâd-ı feryâd etdiklerinde Pâdişâh'ın bu feryâd mesmû‘-ı hümâyûnları olup üç kerre Melek Paşa'yı pâdişâh huzûruna da‘vet etdikce mührü verüp,</span></p>

    <p class="evliya"><span class="calibre23">"Umûm içre gitmek kuvvet-i hatâdandır ve tehlikedir" deyü huzûr-ı pâdişâhîye gitmezdi. Âhir dördüncü kerrede Kapucular Kethudâsı İbrâhîm Ağa ile Hâsodabaşı gelüp,</span></p>

    <p class="evliya"><span class="calibre23">"Yâ pâdişâha gelüp cevâb verin, yâhûd mührü ihsân edün" dedükde hemân Paşa cân baş üstüne diyüp mührü kapucular kethudâsına verüp birer kîse altun ve birer semmûr lepâçeler ihsân olunup kendüye Silisre eyâleti sadaka olunup sene (---) mâh-ı Ramazân <b class="calibre1"><i class="calibre2">[80a]</i></b> el-mübârekin (---) günü mühürden ma‘zûl olup İslâmbol hâricinde Topcular nâm sarâyında meks edüp <b class="calibre1">Siyâvuş Paşa</b> vezîr-i a‘zam oldu.</span></p>

    <p class="evliya"><span class="calibre23">Abaza tâ’ifesinden Sultân Murâd Hân'ın çukadârlığından kapudan paşa olup Mısır'dan gayrı cemî‘i menâsıb-ı âlîlere mutasarrıf olup sadrıa‘zam oldukda cümleden melik olmak mülâhazasında olup ibtidâ efendisi Sultân Murâd Hân'ın vâlidesi Ümmü'l-mü’minîn Kösem Vâlide'yi Kızlar Ağası Dîv Süleymân Ağa yediyle vâlideyi saçıyla ma‘nûkan boğup şehîd eylediler. Ve Yeniçeri Ağası Kara Çavuş'u ve Kul Kethudâsı Çelebi Mustafâ Ağa'yı ve Bektaş Ağa'yı ve Sarı Kâtib'i ve niçe iş erlerin cümle katl edüp cümleden melik vezîr-i a‘zam oldum der iken elli dördüncü günü mezkûr Kızlar Ağası Dîv Süleymân Ağa dîv-i akûr gibi Siyâvuş Paşa'nın çehresine bir sille-i Fir‘avnî urup "Ver mührü bire sefîh oğlan" deyü mührü alup <b class="calibre1">Gürcî Mehemmed Paşa'</b>ya verdi.</span></p>

    <p class="evliya"><span class="calibre23">(---) neşv [ü] nemâ bulup Hotin seferinde cebecibaşı olup ba‘dehu mîrimîrân [u] vezâret ile zabt etmedüği menâsıb kalmamışdır. Bu dahi bir azîm donanma çıkarup Girid'e iki bin yeniçeri ve üç bin sipâh yazup imdâd gönderüp (---) sene halk ile hüsn-i ihtilât edüp geçinirken "ma‘tûhdur" deyü ma‘zûl edüp,</span></p>

    <p class="evliya"><b class="calibre1"><span class="calibre23">Tarhuncu Ahmed Paşa</span></b> <span class="calibre23">vezîr-i a‘zam oldu. Mûsâ Paşa ve Hezârpâre Ahmed Paşa'{ya dahi kethudâ olup ba‘dehu Diyârbekir'i müsellemi zabt ederken Mısır ihsân olundu}. (---) el-asl idi. Mısır'da kubbe altında adl [ü] adâleti meşhûrdur. Bu dahi Girid'e donanma (---) kula mevâciblerin bi't-tamâm verirken "mühîn-i devletdir" deyü bahâne edüp dîvân-ı pâdişâhîden kaldırup ol sâ‘at katl etdiler.</span></p>

    <p class="evliya"><span class="calibre23">Yerine kapudan olan <b class="calibre1">Bıyıklı Dervîş Mehemmed Paşa</b> sadrıa‘zam oldu. Osmân Hân'ın Kızlar Ağası Mustafâ Ağa kullarından idi. Çerkeziyyü'l-asl bir vezîr-i dilîr, sâhib-i tedbîr idi. Umûr-ı devlet-i Âl-i Osmân'a ve ahvâl-i re‘âyâ ve berâyâya mukayyed iken hikmet-i Hudâ maraz-ı felce mübtelâ olup altı ay sâhib-firâşlığında mühür yine kendüde durup Melek Ahmed Paşa kubbe altında kâ’immakâmlığın ederdi.</span></p>

    <p class="evliya"><span class="calibre23">Âhir-i kâr (---) sene vezâretinde maraz-ı felce devâ bulmayup âhirete intikâl, yerine Melek Ahmed Paşa tekrâr mühre mâlik oldu. Ammâ yedi sâ‘atden cümle ulemâ ve sulehâ ile Melek Paşa meşveret edüp mührün İpşir Paşa'ya gitmesin evceh görüp Ahmed Paşa'nın re’y [ü] tedbîriyle mührü Haleb'de <b class="calibre1">İpşir Mustafâ Paşa'</b>ya gönderdiler.</span></p>

    <p class="evliya"><span class="calibre23">Erzurûm'da celâlî olan Abaza Paşa'nın akrabâ ve aşîretinden idi. Revân seferi'nde Sultân Murâd Hân'ın <span class="calibre24">ii</span>imrâhor<span class="calibre24">;</span>u idi. Niçe menâsıb-ı âlîler zabt edüp Varvar Alî Paşa'yı münhezim etdiğinde nâm [ü] kâm sâhibi olup mühr kendüye gitdükde Melek Ahmed Paşa Der-i devletde kâ’immakâmı olup vezîr-i a‘zam mesâbesinde hükm-i hükûmât ederdi. İpşir'e mühür vardıkda kabûl edüp Der-i devlete gelmeyüp Acem câniblerinde bir iş açmak içün Kürdistân'a haber gönderüp,</span></p>

    <p class="evliya"><span class="calibre23">"Sulha muğâyir bir iş edesiz" deyü başına yüz bin asker cem‘ edüp,</span></p>

    <p class="evliya"><span class="calibre23">"Kızılbaş'ın tuğyânı vardır" deyü sa‘âdetlü pâdişâha telhîsi gelüp aslâ nazar olunmayup Voynuk Ahmed Paşa'dan mahlûle Âyişe Sultân'ı verüp,</span></p>

    <p class="evliya"><span class="calibre23">"Elbette Âsitâne-i sa‘âdetime gelesin" deyü nikâh müjdesiyle hatt-ı şerîfler gidüp bi'z-zarûrî <i class="calibre2">"Tevekkülen alallâh"</i> deyüp kat‘-ı menâzil ve tayy-ı merâhil ederek yedi ayda Âsitâne-i Sâ‘âdete gelüp Üsküdar dârında karâr edüp pâdişâha gitmedi.</span></p>

    <p class="evliya"><span class="calibre23">Âhir sa‘âdetlü pâdişâh tarafından kızlar ağası ve Şeyhülislâm Ebû Sa‘îd Efendi, Üsküdar'da Salacak İskelesi'ne andan Âyişe Sultân sarâyı'nda İpşir Paşa'ya gelüp bir semmûr kürk ve bir mücevher hançer-i zülfeccâm götürüp,</span></p>

    <p class="evliya"><span class="calibre23">"Buyurun sizi Âsitâne-i sa‘âdet'de sa‘âdetlü pâdişâh ister" dediklerinde İpşir'e istikbâle çıkan Melek Ahmed Paşa'yı ve Koca Nişâncı Paşa'yı ve Dellâl Mustafâ Paşa'yı ve Defterdâr Moralı Mustafâ Paşa'yı ve ulemâdan niçe kimesneleri nezâketle bölükbaşılarına tenbîh edüp mezbûrları rehin alıkodular.</span></p>

    <p class="evliya"><span class="calibre23">İpşir Paşa bostâncıbaşı kayığıyla Sarâyburnu'nda sa‘âdetlü pâdişâha <b class="calibre1"><i class="calibre2">[80b]</i></b> buluşup yine semmûr lepâçeler ile kâmyâb olup niçe kelimâtdan sonra yine Üsküdar'[a] ubûr edüp {geldikde} yüz kurbân edüp ertesi İslâmbol'a geçmeyüp yine gerüye dönmek sadedinde olduklarında alay içün istikbâle çıkan yeniçeri tâ’ifesi ol gün havflarından cümle İslâmbol'a geçdiler. Kapudan<span class="calibre24">;</span> Murâd Paşa dahi başdardayı tershâneye getirüp âsûde oldular.</span></p>

    <p class="evliya"><span class="calibre23">Netîce-i merâm İpşir'in basîreti bağlanup kendüsi başdardaya süvâr olup seksen bin askeri dahi İslâmbol'a ubûr edüp bir alay-ı azîm ile Eyyûb'dan ve Edirnekapusu'ndan Âyişe Sultân sarâyına girüp andan sa‘âdetlü pâdişâha varup,</span></p>

    <p class="evliya"><span class="calibre23">"Pâdişâhım Kızılbaş'ın hareketi olduğundan yedi ayda Der-i devlet-masîre gelmemin sebebi oldur. Gerekdir kim pâdişâhım Melek Ahmed Paşa lalana Van eyâletin ihsân edüp ol câniblerde eyle bir iş görmüş mührden ma‘zûl vezîr-i âlîşân lâzımdır" dedikde pâdişâh-ı zîcâh buyururlar kim,</span></p>

    <p class="evliya"><span class="calibre23">"Yâ lala, eyle bir ihtiyâr vezîri eyle bî-hâsıl eyâlete atmak revâ değildir" dedükde,</span></p>

    <p class="evliya"><span class="calibre23">"Hayır pâdişâhım ey eyâletdir. Ben bir kerre Van eyâletine mutasarrıf olmuşum. Yigirmi yedi sancağı vardır. Senevî yüz bin guruş hâsıl olur" dedikde,</span></p>

    <p class="evliya"><span class="calibre23">"İhsânım olmuşdur, berât emrin gönder" deyüp fermân eder. Der-akab İpşir-i bî-şîr sarâyına gelüp bir kapucubaşısı ve on çavuş ile Van emrin getirüp derhâl Paşa emr-i pâdişâhîyi tilâvet edüp mefhûmu ma‘lûmları olunca emr-i pâdişâhîyi bûs edüp başı üzre koyup <i class="calibre2">"el-emrü emrüküm"</i> deyüp ağaya üç kîse guruş ve bir semmûr kürk ve on çavuşa ellişer guruş verüp,</span></p>

    <p class="evliya"><span class="calibre23">"Buyurun sultânım bu ân Üsküdar'a geçin" deyü ibrâm [ü] ilhâh etdiler.</span></p>

    <p class="evliya"><span class="calibre23">Paşa-yı sâbit-kadem metânet edüp kapudan taşra çıkmayup beş gün İslâmbol'da mühimmât [ü] levâzımâtın görüp meks eyledi. Beşinci gün İpşir pâdişâha varup,</span></p>

    <p class="evliya"><span class="calibre23">"Hünkâr'ım Ahmed Paşa lalan emrine itâ‘at etmeyüp Van'a revâne olmayup durur. Elbette pâdişâhım katl eyle" deyü ibrâm [ü] ilhâh eder.</span></p>

    <p class="evliya"><span class="calibre23">Derhâl pâdişâh bir hâsekî gönderüp,</span></p>

    <p class="evliya"><span class="calibre23">"Buyurun sizi sa‘âdetlü pâdişâh ister" dedikde Melek Paşa der-akab huzûr-ı pâdişâha varup ba‘de's-selâm ber-pâ durur.</span></p>

    <p class="evliya"><span class="calibre23">Hemân sa‘âdetle pâdişâh eydir:</span></p>

    <p class="evliya"><span class="calibre23">"Lala ben sana Van eyâletin ihsân eyledim, niçün gitmezsin?" dedükde,</span></p>

    <p class="evliya"><span class="calibre23">"Pâdişâhım ihsân eylediğinden sonra niçün gitmem, yüzüm üzre iki evli bir köy ise de giderim" dedi. Pâdişâh eyitdi: <b class="calibre1"><span class="calibre25">$</span></b></span></p>

    <p class="evliya"><span class="calibre23">"İpşir lalam bir kerre Van'a hâkim olmuş. Yüz bin guruş hâsıl olur" dedi.</span></p>

    <p class="evliya"><span class="calibre23">Hemân Melek Paşa:</span></p>

    <p class="evliya"><span class="calibre23">"Pâdişâhlar huzûrunda ve cemî‘i edyânda kizb harâmdır. İşte lalana rû-be-rû söylerim, yüz elli âdem ile bu İpşir Paşa lalan Van'a vardıkda kal‘a kapuların sedd edüp kal‘aya komayup ‘zâlimsin’ deyü redd etdiler. Zîrâ intihâ-yı serhad bir cezîre yerdir, iki yüz âdemle varmağa tahammülü yokdur. Ve cevz-i ma‘dâdu yedi bin guruşdan mâ‘adâ bir îrâdı yokdur. Ol vilâyete beni hakâret içün gönderüp pâdişâhıma hilâf anlatmışlar" deyince hemân pâdişâh devât kalem getirdüp mübârek hatt-ı şerîfiyle "Üsküdar'dan Mısır'a ve Bağdâd'a ve Erzurûm'a varınca cümle Anatolu vilâyetlerinin menâsıb-ı âlîlerinin azl [u] nasbları elinde olup Van üzre serdâr-ı mu‘azzamımsın" deyü yarlığ-ı belîğ-i şâhî ile harc-ı râh beş kîse altun ve yüz katar deve ve yüz katar katır ve bir serâperde-i Süleymânî ihsân edüp iki semmûr hil‘at-ı fâhire ihsân edüp,</span></p>

    <p class="evliya"><span class="calibre23">"Yürü Allâh âsân getire, tuğra-keş vezîr serdârımsın, ale'l-akîb inşâ’allâh ben dahi lalam ile ol câniblere azîmetim vardır" dedükde İpşir Paşa eleminden zerd-rû olup meyyit-i müteharrik oldu. Melek zemîn-bûs eder şekilli olup pâdişâha hayr du‘âlar edüp sarâyına gelmeden Sarâyburnu'ndan bostâncıbaşı kayığına süvâr olup hâzır olan cümle askeri dahi yüz elli pâre kayıklara süvâr olup Üsküdar'daki Kaya Sultân bâğçesi'ne geçüp karâr etdi.</span></p>

    <p class="evliya"><span class="calibre23">Kâmil bir hafta âlât-ı mühimmâtlarımız görüp Paşa Van'a revâne olup yüz on yedi günde Van'a alay-ı azîm ile girirken İslâmbol'dan Yıldırım nâm kapucu yıldırım gibi yetişüp İpşir Paşa'nın <b class="calibre1"><i class="calibre2">[81a]</i></b> katli haberi getirdi. (---)</span></p>

    <p class="evliya"><span class="calibre23">İpşir Haleb'den katli gününe gelince (---) şehr sadrıa‘zam oldu. Gâyet sâlih ve dîndâr âdem idi. "Kahve harâmdır" deyü süd ve bahârlı şerbet içüp bir kandan(?) kırk elli bin guruş alurdı, zîrâ cem‘iyyet-i kübrâ sâhibi idi.</span></p>

    <p class="evliya"><span class="calibre23">Andan def‘a-i sânîde <b class="calibre1">Kara Murâd Paşa</b> vezîr-i a‘zam oldu. Kul ile hüsn-i zindegânîsi olmaduğı ecilden sadâretden azl olunup eyâlet-i Şâm ihsân olunup Hamâ'da Arnavud Mehemmed Paşa sarâyında haste-hâl olup anda merhûm olduğunda Arnavud Paşa kendü türbesine Murâd Paşa'yı defn eder. Zîrâ Arnavud Paşa, Murâd Paşa sadâretinde bu türbeyi binâ ederken Arnavud Paşa'nın hedâyâsıyla bir kapucubaşısı Murâd Paşa'ya hedâyâları teslîm edince Murâd Paşa eydir:</span></p>

    <p class="evliya"><span class="calibre23">"Arnavud Paşa ne kârdadır" deyü ağadan su’âl edince ağa-yı mezbûr eydir:</span></p>

    <p class="evliya"><span class="calibre23">"Sultânımın hayr du‘âsına meşgûl olup ihtiyâr olmağile hâliyâ kendü içün bir türbe binâ ediyor" dedükde Murâd Paşa eydir:</span></p>

    <p class="evliya"><span class="calibre23">"İnşâ’allâh ol türbe ana müyesser olmayup ben ol türbeye bir kara domuz gömdürürüm" deyü nutk eder. <i class="calibre2">"Elsinetü'l-halk aklâmü'l-hakdır."<a class="pcalibre pcalibre1" id="_ftnref59"></a></i> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn59" title=""><span class="MsoFootnoteReference"><span class="calibre23">[59]</span></span></a></span></p>

    <p class="evliya"><span class="calibre23">Bu Kara Murâd Paşa'nın bu kelâmı Hamâ'da Arnavud Paşa'ya gelince,</span></p>

    <p class="evliya"><span class="calibre23">"Belki bu türbeye kendüyi gömeler" deyü bir rumûz eder.</span></p>

    <p class="evliya"><span class="calibre23">Hikmet-i Hudâ yine eyle olup Kara Murâd Paşa'yı mezkûr türbeye Arnavud Paşa defn etdi. Bu kelâmlar tevâtür ile dâstân olup meşhûr-ı âfâkdır.</span></p>

    <p class="evliya"><span class="calibre23">Andan <b class="calibre1">Silihdâr Süleymân Paşa</b> vezîr-i a‘zam oldu. Sultân İbrâhîm'in silihdâ[r]lığından sene 1056 eyâlet-i Erzurûm ile behre-yâb olup mutasarrıf olmaduğı menâsıb-ı âlîler kalmadı. Ba‘dehu sene (---) târîhinde sadrıa‘zam olup azîm donanmalar ile cezîre-i Girid'e ve cânib-i erba‘a serhadlerine imdâdlar gönderüp basîret üzre hareket ederdi. Hâk-i Malatıyye'de hâsıl olup Harem-i hâs'da neşv [ü] nemâ bulmuşdur. Bir halûk ve sâhib-i tab‘ ve âlufte-meşreb vezîr-i dilîr idi. (---) vezâret edüp (---) bahânesiyle ma‘zûl eyleyüp,</span></p>

    <p class="evliya"><b class="calibre1"><span class="calibre23">Zurnazan Mustafâ Paşa</span></b> <span class="calibre23">vezîr-i a‘zam oldu. Arnavud asl Harem-i hâsda perveriş bulup (---) (---) lıkdan (---) (---) (---) (---) Melek Ahmed Paşa vezâretinde defterdâr olup tama‘-ı hâmından azl olunup niçe pes-pâye eyâlet ve sancaklara hâkim olup <i class="calibre2">el-harîsu mahrûm</i> mazmûnunca bir sâ‘at ya‘nî bir ân çâşnisi helâl lezzetin müşâhede etsin içün mührü verüp lezzeti demâğını mu‘attar etmeden bir sâ‘atde yine mührü alup Sipâhî Mehemmed nâm hâsekî mührü Deli Hüseyin Paşa'ya cezîre-i Girid'e götürüp Menekşe nâm mahalde eyyâm muhâlif olup Girid'e hâsekî geçmek sadedinde iken akîbince Âsitâne'den bir hâsekî dahi gelüp mühr-i şerîfi gerüye avdet etdirüp mührü Özü eyâletine mutasarrıf S<b class="calibre1">iyâvuş Paşa</b>'ya gönderdiler.</span></p>

    <p class="evliya"><span class="calibre23">Sene (---) târîhinde def‘a-i sânîde Siyâvuş Paşa vezîr-i a‘zam oldu. Ol ân Melek Ahmed Paşa'yı Van'dan ma‘zûl edüp,</span></p>

    <p class="evliya"><span class="calibre23">"Âsitâne-i sa‘âdetde bilece olalım ve bilece ölelim" deyü azîm mekâtibleri ve emr-i şerîfleri gelüp ol şiddet-i şitâda Van'dan Erzurûm'a gücile gelüp kışdan kıyâmetden kapanup karâr etdik.</span></p>

    <p class="evliya"><span class="calibre23">{Hikmet-i Hudâ} Âsitâne tarafında Siyâvuş Paşa mükedderü'l-hâl hasta olup (---) günden merhûm olup Defterdârzâde Defterdâr Mehemmed Paşa'ya,</span></p>

    <p class="evliya"><span class="calibre23">"Sen Siyâvuş Paşa'ya En‘âm okudup katl etdin" deyü eyle Cem-cenâb vezîr-i dilîri mazlûmen zâlimler ma‘nûkan şehîd edüp iki vezîrin mevti haberi ile Boynueğri Mehemmed Paşa'nın vezâreti haberi Erzurûm'a geldi.</span></p>

    <p class="evliya"><span class="calibre23">Sene (---) târîhinde mühür Âsitâne'den (---) gidüp <b class="calibre1">Boynueğri Mehemmed Paşa</b>'ya gidüp Haydar Ağazâde, kâ’immakâm oldu. Boynueğri'den Melek Ahmed Paşa'ya Erzurûm'da emirler gelüp Der-i devlete da‘vet olunup Boynueğri Âsitâne-i devlete alay ile girüp Kâ’immakâm Haydar Ağazâde'ye Özi eyâleti ihsân olundu.</span></p>

    <p class="evliya"><span class="calibre23">Ve Melek Ahmed Paşa İslâmbol'a geldükde sa‘âdetlü pâdişâha buluşup kubbe-nişîn olduğu gün Haydar Ağazâde'nin hakkına hatt-ı şerîf çıkup Silivri kal‘asında Silisre'ye gitmek <b class="calibre1"><i class="calibre2">[81b]</i></b> sadedinde iken katl olunup Melek Ahmed Paşa'ya ol sâ‘at Özi eyâletin Boynueğri, müft [ü] meccânen ihsân edüp Hacıoğlu bâzârına vardığımızda Boynueğri'ye tama‘kârlık isnâd edüp (---) sadâretinden sonra sene 1067 târîhinde <b class="calibre1">Köpürlü Mehemmed Paşa</b> müstakil sadrıa‘zam oldu.</span></p>

    <p class="evliya"><span class="calibre23">Ve de[v]let-i Âl-i Osmân'a velvele-ârâ olup Anatolu'da celâlî ve cemâlî nâmıyla dörd kerre yüz bin âdem ve on yedi vezîr ve kırk bir mîrimîrân ve yetmiş mîrilivâ ve üç mollâ ve bir ceffâr Şeyh Sâlim Mağribî'yi katl edüp Âl-i Osmân devletinde îrâd [u] masrûfu berâber edüp üç yıllık tedâhulü ref‘ eyleyüp niçe feth [u] fütûhâtlar eyledi.</span></p>

    <p class="evliya"><span class="calibre23">Beyne'l-müneccimîn ve'l-ceffâr bu Köpürlü'ye sâhib-hurûcdur derlerdi. Rumûz-ı kelâm <i class="calibre2">"Alî ka‘b ismuhu Cisrî ve beyne halk ismuhu Küfrî ve min indillâh kutb-ı aktâb velî-i sahîh kâmetî"</i> Köpürlü Mehemmed Paşa hakkında bulmuşlardır kim lafz-ı <i class="calibre2">"ka‘b"</i> ve <i class="calibre2">"Mehemmed"</i> toksan ikişerdir, Cisrîden murâd Köpürlü Mehemmed'dir.</span></p>

    <p class="evliya"><span class="calibre23">Ve'l-hâsıl devlet-i Âl-i Osmân'ı nush edüp (---) sene vezîr-i a‘zam olup sene (---) târîhinde (---) merhûm olup na‘şını İslâmbol'a getirüp Tavukbâzârı kurbünde türbe (---) lahd etdiler.</span></p>

    <p class="evliya"><span class="calibre23">Ammâ Köpürlü Mehemmed Paşa Arnavudü'l-asl dîn-i mübîn içün lecûc ve muhassıl ve hâkim idi. Harem-i hâs'da neşv [ü] nemâ bulup Husrev Paşa Harem'den yeniçeri ağalığı ile çıkdıkda bu Köpürlü Mehemmed Paşa ol asırda içeriden bile tulû‘ edüp hazînedârı olup Bağdâd seferlerinde ve Abaza seferinde ve bu kadar zamân sadâretinde müdebbiri cümle Köpürlü hazînedâr idi.</span></p>

    <p class="evliya"><span class="calibre23">Andan <b class="calibre1">Fâzıl Ahmed Paşa</b> ibn Köpürlü Mehemmed Paşa vezîr-i a‘zam olup babası gibi hûnhâr olmayup âdil ve gâzî ve fâzıl ve mücâhidün fî-sebîlillâh bir müdebbir ve akl-ı Arasto vezîr-i sâhib-vakâr, âlî-tabâr vezîr idi. Sivas eyâletinde Köprü nâm kasabada mütevellid olup evvel tarîk-i mevleviyyetde idi. Bursa'da kendüye ibtidâ eyâlet-i Erzurûm andan Şâm andan Âsitâne'de kâ’immakâm andan vezîr-i a‘zam oldu. Babadan oğula ibtidâ mühür mîrâs değmesi bunlardan kaldı.</span></p>

    <p class="evliya"><span class="calibre23">Niçe feth [u] fütûhâtdan sonra Kandiye kal‘asın ve Kamaniçe kal‘asın feth edüp (---) sene sadâret-i uzmâda mu‘azzez ü mükerrem olup câm câm bâde-i nâbı nûş ederek sene (---) târîhinde Edirne ile Tekirdağı mâbeyninde Karabüber nâm âdemin çiftliğinde câm-ı eceli nûş edüp na‘şın İslâmbol'da pederi Köpürlü Mehemmed Paşa cenbinde defn edüp,</span></p>

    <p class="evliya"><span class="calibre23">Yerine Edirne kâ’immakâmı <b class="calibre1">Kara Mustafâ Paşa</b> vezîr-i a‘zam oldu. Yine Köpürlü'nün hareminde perverde olup imrâhor-ı kebîr ve Silisre ve kapudan paşa ve kâ’immakâm olup sene (---) târîhinde Edirne'de vezîr-i a‘zam oldu. Şehr-i Marzifon'da bir sipâhîzâdedir. Ammâ gâyet cerî ve sâhib-i re’y ve âkıl u dânâ bir vezîr-i tüvânâdır.<span class="calibre24">.</span></span></p>

    <p class="Balk"><span class="calibre26">Sultân Mehemmed Hân'ın zamân-ı şerîflerinde olan eyâlet vüzerâların bildirir</span></p>

    <p class="evliya"><span class="calibre23">Evvelâ ibtidâ yevm-i cülûsunda sipâh ve yeniçeri birbiriyle Atmeydânı'nda ceng-i azîm olup sipâhîleri yeniçeriler münhedim edüp minârelerde kuşluk vaktinde "Mü’ezzinim" deyü ezân okuyan sipâhîleri ve (ve) câmi‘ içre tilâvet-i Kur’ân edenleri cümle katl edüp leşlerin arabalar ile taşıyup Âhûrkapu'dan deryâya dökünce azamet-i Hudâ deryâ temmevüce gelüp ol sâ‘at Haydar Ağazâde Mehemmed Paşa tonanma ile Sarâyburnu'ndan içeri giremeyüp niçe kadırgalar köşe köşe kenâra düşüp pâre pâre olup bu kadar âdem gark oldu.</span></p>

    <p class="evliya"><span class="calibre23"> Ol gün Mehemmed Hân silihdârlıkdan Murtazâ Paşa'ya ibtidâ vezâret ile Şâm ihsân olundu ve Diyârbekir'den Melek Ahmed Paşa'ya Bağdâd ihsân olundu. Ve Zileli Çavuşzâde Mehemmed Paşa'ya Kudüs-i şerîf ve Emîr Paşa'ya Mısır ihsân olunup Haydar Ağazâde'nin Mısır hapsinden ıtlâkı fermân olundu. Ve Nogayoğlu'na Haleb ihsân olundu. Ve Hamâlı Arnavud Mehemmed Paşa'ya Tarabulus in‘âm olundu. Ve Basra Efrâsiyâboğlu Hüseyin Paşa'ya ibkâ olundu. (---) <b class="calibre1"><i class="calibre2">[82a]</i></b> Ve,</span></p>

    <p class="evliyabeyit"><span class="calibre3">................(2 satırlık yer boş)....................</span></p>

    <p class="evliya"><b class="calibre1"><span class="calibre23">Sultân Mehemmed Hân'ın ahd-i şerîfinde olan kubbe vezîrlerin beyân eder</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><b class="calibre1"><span class="calibre23">Devr-i şerîfinde olan vezîr kapudan paşaları beyân eder</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><b class="calibre1"><span class="calibre23">Zamân-ı devletinde olan defterdârları bildirir</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><b class="calibre1"><span class="calibre23">Saltanat-ı aliyyesinde olan vezîr nişâncı paşaları zikr eder</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><b class="calibre1"><span class="calibre23">Asr-ı şerîfinde meşâhîr-i mîrimîrânlar zikrindedir</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><b class="calibre1"><span class="calibre23">Devr-i adlinde olan mîrilivâları bildirir</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş).................... <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Evlâd-ı zevi'l-ihtirâmları olan şehzâdegânları bildirir<span class="calibre24">;</span></span></b><span class="calibre23">: Târîh-i {vilâdet-i} Şehzâde Mustafâ Hân ibn Mehemmed Hân-ı Râbi‘ fâtih-i Kandiye:</span></p>

    <p class="evliyabeyit"><span class="calibre23"> Hazret-i Hân Mehemmed-i Râbi‘</span></p>

    <p class="evliyabeyit"><span class="calibre23"> Tavvelallâhu ömrehu ebedâ</span></p>

    <p class="evliyabeyit"><span class="calibre23"> Şâni-yâ sûret-i mu‘ammâda</span></p>

    <p class="evliyabeyit"><span class="calibre23"> Nazm-ı târîh buldu semt-i edâ</span></p>

    <p class="evliyabeyit"><span class="calibre23"> Yazdı levh-i burûc üzre felek</span></p>

    <p class="evliyabeyit"><span class="calibre23"> Enbetallâhu nebâten hasenâ.</span></p>

    <p class="evliyabeyit"><span class="calibre23"> Sene 1071.</span></p>

    <p class="evliyabeyit"><span class="calibre3">................(1.5 satırlık yer boş)....................</span></p>

    <p class="evliya"><b class="calibre1"><span class="calibre23">Zamân-ı sa‘âdetlerinde olan şeyhülislâmları beyân eder</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><b class="calibre1"><span class="calibre23">Ahd-i şerîflerinde olan Rûmeli kadı‘askerlerin bildirir</span></b><span class="calibre23">:</span></p>

    <p class="evliyabeyit"><span class="calibre3">................(2.5 satırlık yer boş).................... <b class="calibre1"><i class="calibre2">[82b]</i></b></span></p>

    <p class="evliya"><b class="calibre1"><span class="calibre23">Hilâfetlerinde olan Anatolu efendilerin beyân eder</span></b><span class="calibre23">:</span></p>

    <p class="evliyabeyit"><span class="calibre3">................(2.5 satırlık yer boş)....................</span></p>

    <p class="evliya"><b class="calibre1"><span class="calibre23">Hükm-i adlinde İslâmbol mollârın beyân eder</span></b><span class="calibre23">:</span></p>

    <p class="evliyabeyit"><span class="calibre3">................(2.5 satırlık yer boş)....................</span></p>

    <p class="evliya"><b class="calibre1"><span class="calibre23">Eyyâm-ı devletinde olan imâm-ı hümâm-ı sultânîleri bildirir</span></b><span class="calibre23">:</span></p>

    <p class="evliyabeyit"><span class="calibre3">................(2.5 satırlık yer boş)....................</span></p>

    <p class="evliya"><b class="calibre1"><span class="calibre23">Eflâtûn-ı ilâhî ilmine âmil olan hekîmbaşıları bildirir</span></b><span class="calibre23">:</span></p>

    <p class="evliyabeyit"><span class="calibre3">................(2.5 satırlık yer boş)....................</span></p>

    <p class="evliya"><b class="calibre1"><span class="calibre23">Ve ilm-i nücûmda sâhib-i rasad müneccimbaşılar zikrindedir</span></b><span class="calibre23">:</span></p>

    <p class="evliyabeyit"><span class="calibre3">................(2.5 satırlık yer boş)....................</span></p>

    <p class="evliya"><b class="calibre1"><span class="calibre23">Devlet-i Sultân Mehemmed Hân'da meşâyih-i kibârları bildirir</span></b><span class="calibre23">:</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><b class="calibre1"><span class="calibre23">Adl [ü] dâdında âbâdân etdikleri imâretleri ayân eder</span></b><span class="calibre23">: Evvelâ ümm-i dünyâ Mısır'da Defterdâr İbrâhîm Paşa Kademü'n-nebî nâm teferrücgâh [u] ziyâretgâhda bir câmi‘-i âlî binâ edüp savâbın Sultân Mehemmed Hân'a hibe edüp kıble kapusu üzre ta‘lîk hattıyla Zekî Çelebi güftesiyle târîhleri Sultân Mehemmed ismine tahrîr olunmuşdur. Târîh:</span></p>

    <p class="evliyabeyit"><span class="calibre23"> Du‘â edüp dedi itmâmına Zekî târîh</span></p>

    <p class="evliyabeyit"><span class="calibre23"> Yerinde câmi‘-i âlî-esâs bî-hemtâ.</span></p>

    <p class="evliyabeyit"><span class="calibre23"> Sene 1074.</span></p>

    <p class="evliyametin"><span class="calibre23">Târîh-i kasr-ı Çamlıca:</span></p>

    <p class="evliyabeyit"><span class="calibre23"> Dedim ey Evliyâ bu kâha târîh</span></p>

    <p class="evliyabeyit"><span class="calibre23"> Mübârek ola kasrın pâdişâhım.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i kasr-ı bâğçe-i Karaağaç kurb-ı kasaba-i Südlüce:</span></p>

    <p class="evliyabeyit"><span class="calibre23"> Dediler Evliyâ bu câya târîh</span></p>

    <p class="evliyabeyit"><span class="calibre23"> Zehî kasr-ı ser-efrâz-ı hümâyûn.</span></p>

    <p class="evliyabeyit"><span class="calibre23"> Sene 1083.</span></p>

    <p class="evliyametin"><span class="calibre23">Andan Târîh-i kasr-ı Akbınar kurb-ı Edirne:</span></p>

    <p class="evliyabeyit"><span class="calibre23"> Görünce Evliyâ târîhini der</span></p>

    <p class="evliyabeyit"><span class="calibre23"> Latîf şâhâne eyvân oldu kasrı.</span></p>

    <p class="evliyabeyit"><span class="calibre23"> Sene 1082.</span></p>

    <p class="evliyametin"><span class="calibre23">Târîh-i kasr-ı Adâlet binâ-yı ba‘de'l-ihrâk:</span></p>

    <p class="evliyabeyit"><span class="calibre23"> Evliyâ itmâmına târîh dedi</span></p>

    <p class="evliyabeyit"><span class="calibre23"> Kasr-ı dîvân oldu şâhâne latîf.</span></p>

    <p class="evliyabeyit"><span class="calibre23"> Sene 1083.</span></p>

    <p class="evliya"><span class="calibre23">Ve târîh-i binâ-yı kal‘a-i Zaranta</span></p>

    <p class="evliyabeyit"><span class="calibre3">...................(6.5 satırlık yer boş)................... <b class="calibre1"><i class="calibre2">[83a]</i></b></span></p>

    <p class="Balk"><span class="calibre26">Pâdişâh<span class="calibre30">;</span>-ı Cem-cenâbın zamân-ı sa‘âdet-iktirânlarında bizzât vücûd-ı şerîfleri ile eyledikleri gazâları ve dahi sipehsâlâr-ı mu‘azzamları ile vâkı‘ olan fütûhât-ı cemîle ve gazavât-ı cezîleleri ala kadri'l-imkân beyân eder</span></p>

    <p class="evliya"><span class="calibre23">Bi-emrillâh ibtidâ-i cülûsda Atmeydânı içre sipâh eşkıyâsı ser-tâ-ser dendân-ı tîğ-ı âteş-tâbdan geçdiler. Yine ol mâh-ı mezbûrda Anadolu diyârında (---) nâm mahalde Celâlî Kara Haydaroğlu münhedim olup cümle cünd-i cünübiyle katl olunup ser-kaplanları(?) olan vâcibü'l-izâleler ile Kara Haydaroğlu nâm celâlîyi Türkmen ağası Kara Abaza Hasan Ağa kayd [ü] bend ile Der-i devlete getirüp sâhib-i cülûs Mevlevî Koca Vezîr huzûruna Kara Haydaroğlun getirüp birez kelimâtdan sonra gördüler kim kurşum zahmından uyluğu pâre pâre olup ilâc-pezîr değildir. Ol ân amân vermeyüp hammâl beygirine ta‘zîm ile bindirüp asesbaşı ve subaşı tevâbi‘leri ile Haydaroğlu'nu dîvân-ı siyâsete getirüp beygir üstünde iken Parmakkapu'da salb edüp altında çâr-pây çeküp Haydarzâde dârda berdâr-ı ber-hordâr olup üç gün karâr edüp üç günden lâşe-i murdârın deryâya ilkâ edüp mâhîlere şikâr oldu. Yine ol sâl-i mübârekde,</span></p>

    <p class="evliya"><b class="calibre1"><span class="calibre23">Vilâyet-i Cezâyir'de fütûhât-ı Mahallât be-dest-i Emîr Paşa</span></b><span class="calibre23">: Mahalle Urbân-ı kal‘a-i Cezâyir üzre gelirken Cezâyir gâzîleri Urbâna karşu çıkup yigirmi bin Urbân-ı uryânı tu‘me-i şemşîr edüp <b class="calibre1"><span class="calibre25">$</span></b> meserret haberleri geldi. Yine sene-i mezbûrun âhirinde,</span></p>

    <p class="evliya"><b class="calibre1"><span class="calibre23">İnhizâm-ı Gürcî Nebî ve Katırcıoğlu be-dest-i vezîr-i dilîr Kara Murâd Paşa</span></b><span class="calibre23">: Seksen bin asker ile Gürcî Nebî nâm şakî isyân edüp eli vilâyeti tâ Üsküdar'a gelince gâret edüp zulm ederek Bulkurlu ve Çamlıca nâm mahalde hayme ve hargâhıyla meks edüp yetmiş âdemin katlin ve Haleb'in eyâletin taleb edüp cenge âmâde durdu.</span></p>

    <p class="evliya"><span class="calibre23">Beri tarafdan asker-i deryâ-misâl fevc fevc ve mevc mevc olup Defterdârzâde Mehemmed Paşa talî‘a-i asker olup zeyl-i Çamlıca'da bir ceng-i azîm olup Murâd Paşa dahi yetmiş yerden cümle mîrimîrânlar tabılların döğerek imdâda yetişüp dörd sâ‘at savaş-ı perhâş olup ol ân hamd-i Hudâ cümle celâlîler münhedim olup dağlara firâr edüp akîblerince asker-i İslâm kovarak, kırarak mansûr [u] muzaffer Der-i devlete geldiler. Ba‘dehu sene 1059 târîhinde,</span></p>

    <p class="evliya"><b class="calibre1"><span class="calibre23">İnhizâm-ı Dürûzî-i Şâm-ı Dârü's-selâm be-dest-i Kara [Mur]tazâ Paşa-yı nîk-nâm</span></b><span class="calibre23">: Mukaddemâ Sıfet hâkimi Tabanıyassılı Yavaşca Mehemmed Ağa ve Na‘lband Alî Ağalar Sıfet hâkimiyken beşer yüz kîse mâllarından bin kîse mâl Dürûzî şeyhleri üzre kalup emr-i pâdişâhiyle Murtazâ Paşa Şâm eyâletiyle mezkûr mâlı tahsîl etmeğe çetr-i mülemma‘ıyla ve yetmiş bayrak askeriyle Dürûzî üzre çıkup Nâkûra nâm boğazda ceng-i azîm olup cümle Dürûzî ve Teymânî ve bî-îmânî münhedim olup ba‘dehu bî-pâk ü bî-pervâ bin kîse yerine Murtazâ Paşa üç bin kîse tahsîl edüp Der-i devlete gönderdi.</span></p>

    <p class="evliya"><span class="calibre23">Hakîr ol sene Mısır'a Hacc-ı şerîfe azîmet edüp Şâm'a geldiğimizde bu gazâda bulunup sikeşte-beste ol gazâya târîhdir:</span></p>

    <p class="evliyabeyit"><span class="calibre23">Lafzen u ma‘nen dedim ey Evliyâ bir nâm içün</span></p>

    <p class="evliyabeyit"><span class="calibre23">Sene-i elli tokuz târîhidir oldu gazâ.</span></p>

    <p class="evliyabeyit"><span class="calibre23"> Sene 1059.</span></p>

    <p class="evliya"><span class="calibre23">Ba‘dehu cezîre-i Girid'de feth-i kal‘a-i Seline ve dahi feth-i kal‘a-i Retime ve inhizâm-ı Pençpirimoğlu ve feth-i kal‘a-i Apo Koron ve dahi feth-i cibâl-i İsfakiye be-dest-i Serdâr-ı mu‘azzam Deli Hüseyin Paşa sene 1006 [1060]. Andan sene (---) târîhinde,</span></p>

    <p class="evliya"><b class="calibre1"><span class="calibre23">İnhizâm-ı Dasnik Emirzâ ve ma‘an Celâlî Hanefî Halîfe</span></b><span class="calibre23"> nâmân celâlîlere Türkmen ağalıkları ihsân olunmaduğundan Vezîr-i a‘zam Melek Ahmed Paşa'ya dilgîr olup Üsküdar'dan hayli asker cem‘ edüp Anatolu'yu nehb [ü] gârete azîmet eyleyüp Hersek Dili'nden deryâyı ubûr edüp râst geldikleri kârbânı gâret edüp Lefke ile Söğüd nâm kasabaların mâbeyninde hayme ve hargâhların kurup meks etmişler. Fi'l-hâl Melek Ahmed Paşa ve Bektaş Ağa ve Yeniçeri ağası Kara Çavuş ve Kul kethudâsı Çelebi Mustafâ Ağa <b class="calibre1"><i class="calibre2">[83b]</i></b> askerleri yetişüp vakt-i seherde âlem ağyâr-ı gayrdan bî-haber iken bu ağyârlara Allâh deyüp kılıç uruldukda hakkâ ki âmedâne basılup dilîrâne ceng edüp şebhûn eden vezîr askerinden hayli benâm yiğitleri hâke saldılar.</span></p>

    <p class="evliya"><span class="calibre23">Âhir anlar dahi halâs olmayup dendân-ı tîğdan geçüp bakıyyetü's-seyfi dağlara firâr etdi. Ammâ serdâr-ı murdârları olan Dasnik Emîrzâ ve Hanefî Halîfe (---) âdemleri ile esîr-i bend-i hicrân olunup Der-i devlet-masîre getirirken Bostâncıbaşı cisri nâm mahalde emr-i pâdişâhî vârid olup cümlesin anda katl edüp kelleleri Bâb-ı Hümâyûn önünde galtân olup bi-emri Hudâ ol gece Hanefî Halîfe kellesinin üzerine nûr yağduğın niçe yüz âdem müşâhede etmişdir. Ve on yedi günden gulû-yı âm Allâh Allâh ile Melek Ahmed Paşa'yı ma‘zûl eyleyüp eyâlet-i Özi ihsân olundu.</span></p>

    <p class="evliya"><span class="calibre23">Ve sene (---) târîhinde cezîre-i Girid'e feth-i kal‘a-i (---) be-dest-i Kapudan Çavuşzâde Mehemmed Paşa <span class="calibre24"> </span>ve <b class="calibre1">inhizâm-ı donanma-yı küffâr-ı hâksâr be-dest-i kapudan-ı mezkûr</b>: Üç pâre küffâr kadırgası ve bir kalyonuyla Âsitâne-i sa‘âdete geldi.</span></p>

    <p class="evliya"><span class="calibre23">Ve sene (---) târîhinde <b class="calibre1">çapkun-ı vilâyet-i Kazak-ı âk der-şehr-i İşcerez ve sahrâ-yı İlvov be-dest-i Mehemmed Geray Hân<span class="calibre24">. B</span></b>: Bu sefer-i meserretde Tatar-ı sabâ-reftâr-ı adû-şikâr yüz elli bin esîr ile bilâ-hisâb mâl-ı ganâyimler almışlardır. Ba‘dehu sene-i mezbûrda,</span></p>

    <p class="evliya"><b class="calibre1"><span class="calibre23">Çapul-ı vilâyet-i Boğdan be-dest-i Kalga Sultân Mehemmed Geray Hân</span></b><span class="calibre23">: Boğdan diyârının taht-ı menhûsu olan Yaş şehri tâ Fohşan'a ve Hotin'e ve Seçova'ya varınca vilâyet-i Boğdan ihrâk bi'n-nâr olup elli bin esîr ve on kerre yüz bin at ve sığır ve lâ yu‘ad ve lâ yuhsâ koyun, keçi ganîmet olunup sâ’ir akmişe-i fâhire ve âvânî makûlesi ganâyimin hisâbın Cenâb-ı Bârî bilür.</span></p>

    <p class="evliya"><span class="calibre23">Ba‘dehu sene 1061 <b class="calibre1">inhizâm-ı keştiyân-ı Kazak-ı âk der-kal‘a-i Varna be-dest-i Melek Ahmed Paşa</b>: Karadeniz sâhilinde Varna kal‘asın ve Balçık kasabasın yetmiş pâre şayka ile Rûs-ı menhûs nehb [ü] gâret etmeğe şehre çıkup Melek Paşa askeri mukaddem yetişüp ale'l-gafle leb-i deryâda olan küffârın gemilerin basup yigirmi adedin feth edüp ma-bâkîsi deryâya açılup firâr etdiklerinde cümle küffâr karada kalup kâfir-i şeytân ile Melek Paşa ceng edüp cümle küffârı dere ve depelerden cem‘ edüp kimin depeleyüp kiminin gerdenlerine tavk-ı la‘net geçirüp yedi yüzden mütecâviz esîr, binden ziyâdesi şemşîr-i âbdârdan diyâr-ı ademe ve binden mütecâvizi gark olup ka‘r-ı deryâda karâr etdiler. Bu feth-i fütûha târîhdir:</span></p>

    <p class="evliyabeyit"><span class="calibre23"> Evliyâ bu fethi gördükde dedi târîhini</span></p>

    <p class="evliyabeyit"><span class="calibre23"> Bârekallâh olmamışdır bir dahi böyle gazâ</span></p>

    <p class="evliyametin"><span class="calibre23">Nev‘-i diğer târîh:</span></p>

    <p class="evliyabeyit"><span class="calibre23"> Lafzen u ma‘nen dedim ey Evliyâ târîhini</span></p>

    <p class="evliyabeyit1"><span class="calibre23"> Sene-i altmış birin târîhidir böyle gazâ.</span></p>

    <p class="evliyabeyit"><span class="calibre23"> Sene 1061 <b class="calibre1"><span class="calibre25">$</span></b></span></p>

    <p class="evliya"><span class="calibre23">Sene 1064 târîhinde <b class="calibre1">istihlâs-ı kal‘a-i Gönye sâhil-i Karadeniz munsabb-ı nehr-i Çoruğ be-dest-i Ketencizâde Mehemmed Paşa ve Seydî Paşa</b>. Ve sene 1065 târîhinde,</span></p>

    <p class="evliya"><b class="calibre1"><span class="calibre23">İnhizâm-ı Bitlîs hânı Abdâl Hân be-dest-i Melek Ahmed Paşa</span></b><span class="calibre23">: Van eyâletinde böyle bir ceng-i azîm olmamışdır. Ba‘dehu sene (---) târîhinde,</span></p>

    <p class="evliya"><b class="calibre1"><span class="calibre23">İstihlâs-ı kal‘a-i Özi be-dest-i Melek Ahmed Paşa</span></b><span class="calibre23">: Karadeniz ile Nehr-i Özi mahlût olduğu mahalde Kazak serhadlerinden bir metîn kal‘adır. Kazak istîlâ eyleyüp {Melek} Ahmed Paşa eliyle halâs olundu. Bir ceng-i tavîledir, mahallinde tahrîr olunur. Ba‘dehu sene (---) târîhinde,</span></p>

    <p class="evliya"><b class="calibre1"><span class="calibre23">İstihlâs-ı Bozcaada be-dest-i Köpürlü Mehemmed Paşa</span></b><span class="calibre23">: Venedik küffârı destinden ceng-i azîm ile feth olundu. Andan sene-i mezbûrda,</span></p>

    <p class="evliya"><b class="calibre1"><span class="calibre23">İstihlâs-ı cezîre-i (---) be-dest-i Köpürlü Mehemmed Paşa</span></b><span class="calibre23">: Bu cezîreye dahi Venedik küffârı istîlâ edüp cümle donanma-yı hümâyûn ile imdâd dökülüp cezîre-i (---) feth olundu. Sene (---) târîhinde,</span></p>

    <p class="evliya"><b class="calibre1"><span class="calibre23">İnhizâm-ı tabur-ı makhûr-ı Rakofçi Kıral be-vilâyet-i Leh be-dest-i Mehemmed Geray Hân</span></b><span class="calibre23"> <b class="calibre1">ve ma‘an Melek Ahmed Paşa</b>: Erdel kıralı Rakofçi Leh kıralı olmağiçün Boynueğri'den emr-i pâdişâhî alup Boynueğri vezâretden ma‘zûl olup Köpürlü vezîr-i <b class="calibre1"><i class="calibre2">[84a]</i></b> a‘zam olup Rakofçi'yi Leh kıralı olmadan men‘ eyleyüp Rakofçi Köpürlü'nün men‘ etmesine bakmayup iki kerre yüz bin küffâr-ı füccâr ile Leh üzre gelirken Leh kıralı Âl-i Osmân'a tazallum edüp,</span></p>

    <p class="evliya"><span class="calibre23">"Harâc-güzârınız olayım bu Rakofçi'yi üzerimizden def‘ eylen" deyü küçük elçi ile hedâyâları gelüp Tatar Hân Mehemmed Geray Hân'ı ve Özi eyâletiyle ve aşağı dörd bölük sipâhiyle Melek Ahmed Paşa'yı serdâr-ı mu‘azzam edüp Bender nâm kal‘aya Melek Paşa ağır asker ve cebehâne ile sefere varınca zamân ubûr edüp Tatar Hân mukaddem târîh ile Leh diyârında (---) kal‘a sahrâsında Rakofçi taburun Mehemmed Geray Hân komayup on yedi kıralzâde Tatar Hân'a rehne çıkup küffâr yine Erdel vilâyetine ric‘at üzre iken bir yerden cümle Tatar-ı adû-şikâr "Cılu cılu" deyüp ân-ı sâ‘atde taburu münhezim edüp Rakofçi la‘în üç yüz mikdârı küffâr-ı hâksâr ile Seykel dağlarına firâr edüp kırk bin kâfir tîr-i belâdan ve seyf-i anâdan geçüp yetmiş bin küffâr ve on yedi kıralzâde ve Rakofçi<span class="calibre24">;</span> vezîri Kemen Yanoş dahi esîr olup cümle asker-i Tatar Orhay altında Melek Ahmed Paşa ordusuna dâhil olup iki deryâ-misâl asker-i bî-pâyân Akkirman altına sâlimîn ü gânimîn vâsıl oldukları gazâya târîhdir. Târîh:</span></p>

    <p class="evliyabeyit"><span class="calibre23"> Hamdü lillâh bu gazâ oldu bin altmış yedide</span></p>

    <p class="evliyabeyit"><span class="calibre23"> Bu fütûhâtı müyesser ede Mevlâ Girid'e</span></p>

    <p class="evliyabeyit"><span class="calibre23">Devr-i Âdem'den berü olmuş değildir bu gazâ</span></p>

    <p class="evliyabeyit"><span class="calibre23">Seyf-i Muhammed çekildi şimdi Macar-ı pelîde</span></p>

    <p class="evliyabeyit"><span class="calibre23"> Esb-i tâzî seyf-i müczem tîrkeş hep sizdedir.</span></p>

    <p class="evliyabeyit"><span class="calibre23"> Sehm kavsından çıkınca güzer eyler hadîde</span></p>

    <p class="evliyabeyit"><span class="calibre23"> Evliyâ feth [u] fütûhu göricek târîh dedi</span></p>

    <p class="evliyabeyit"><span class="calibre23"> Hamdü lillâh bu fütûhât oldu hâlâ ulvîde.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Hamd-i Hudâ bu gazâda bu hakîrin destine on yedi esîr ve yigirmi at ve üç semmûr ve bir çift sîm üzengi ve gayrı sîm âvânî elimize girdi. Târîh-i güfte-i Kemen Yanoş-ı esîr:</span></p>

    <p class="evliyabeyit"><span class="calibre23"> Bir eksikli Kemen Yanoş-ı Macar</span></p>

    <p class="evliyabeyit"><span class="calibre23"> Bir âh edüp dedi kim geldi Tatar.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Küffâr-ı Macar-ı füccâr bu inhizâmı gördükden sonra Erdel vilâyetine varup kırk milyon hazîne mâl defînelerden çıkarup Seykelistân'dan ve Saz Macarı ve Hayduşak'dan ve Çeh ve Leh'den ve İsfac ve İslovin ve Korol ve Rûs'dan [ve] Nemse ve Dodoşka ve Hırvad ve Orta Macar'dan yüz bin asker cem‘ edüp Tımışvar eyâletinde Lipova ve Çanad ve Göle ve Façad ve Fenlak nâmân kal‘aları gâret eyledüğinin feryâdcıları Der-i de[v]let-masîre gelüp Budin vezîri Ken‘ân Paşa'yı ta‘yîn etdiler.</span></p>

    <p class="evliya"><b class="calibre1"><span class="calibre23">İnhizâm-ı serdâr-ı Budin vezîri Sofî Ken‘ân Paşa</span></b><span class="calibre23">: Seksen bin asker ile serdâr-ı mûmâ-ileyh nehr-i Moriş kenârında Arat ve Lipova nâmân kal‘alar mâbeyninde iki asker birbiriyle mukâbele ve mukâtele olunca bi-emrillâh asker-i İslâm münhezim ve küffâr gâlib olup Ken‘ân Paşa niçe bin küheyl atlı ile Salanta sahrâsı'na cân atup halâs oldu. Elçi Hasan Paşa dahi nehr-i Moriş'e cân atup nehre batup anda yatup kimi kanda yitüp gark olup halâs olmadılar. Netîce-i kelâm bu inhizâmda on bir bin âdem helâk ve gâ’ib oldu.</span></p>

    <p class="evliya"><span class="calibre23">Ba‘dehu münhezim Ken‘ân Paşa'yı Budin'den ma‘zûl edüp Bosna'dan Seydî Ahmed Paşa'ya tuğra-yı garrâsız Budin serdârlığın ihsân edüp sene (---) târîhinde Seydî Ahmed Paşa Erdel'e serdâr-ı mu‘azzam oldu ve Bosna eyâleti Melek Ahmed Paşa'ya sadaka olundu.</span></p>

    <p class="evliya"><span class="calibre23">Gâzî Seydî Ahmed Paşa sene-i mezbûrun ol şiddet-i şitâsında on iki bin salt ve sebükbâr asker ile Erdel Demirkapu'sundan içeri girüp Haçek sahrâsında Kolçvar kal‘asına arka vermiş Rafokçı la‘înin yüz bin askerine on iki bin nâmdâr asker ile ceng edüp aç kurd koyuna sarılır gibi Tımışvar vezîri Siyâvuş Paşa karındaşı Hüseyin Paşa küffârın böğründen girüp ân-ı sâ‘atde cümle küffârı beyâz kar üzre beyâz <b class="calibre1"><i class="calibre2">[84b]</i></b> tenli küffârı dendân-ı tîğdan geçirüp kar suyu gibi eritdiler. Cümlesinin kelleleri ve kapudanları ve hınto arabaları ve cebehâneleri cümle alay-ı azîm ile Der-i devlete gönderilüp bu Seydî gazâsı aslâ minnete geçmeyüp mukâbelesinde bârekallâh bile demediler. Ammâ fâtih-i Eğre <b class="calibre1"><span class="calibre25">$</span></b> Mehemmed Hân'ın gazâsına mu‘âdil bir gazâdır. Ammâ Seydî askeri on iki binden ziyâde değil idi. Ammâ küffâr-ı dûzah-karâr yüz altmış bine yetmiş idi. Rakofçi la‘în bu arbededen halâs olup Kolojvar kal‘asına firâr edüp karâr etdi ve yine asker cem‘ etmeğe şurû‘ eyledi.</span></p>

    <p class="evliya"><span class="calibre23">Sene (---) târîhinde Venedik küffârı Bosna eyâletin nehb ü gâret etdiği pâdişâh-ı bâ-vakârın mesmû‘-ı hümâyûnları olup eyâlet-i Bosna ile Melek Ahmed Paşa kal‘a-i Zadra üzre serdâr-ı mu‘azzam oldu. Seksen bin asker ile kal‘a-i Zadra altına varınca küffâra mahsûl kaldırtmayup elin vilâyetin nehb ü gâret edüp bu kadar hasârdan sonra kal‘a-i Ribniçse'ye sarılup amân vermeyüp yedi sâ‘atde feth edüp bu kadar mâl-ı ganâyimle asâkir-i İslâm muğtenim olup kal‘ayı berbâd edüp cümle ehl [ü] iyâlleri esîr-bend olduklarına hakîr'in târîhidir:</span></p>

    <p class="evliyabeyit"><span class="calibre23">Bi-hamdillâh bu ceng içre aceb feth [u] fütûh oldu</span></p>

    <p class="evliyabeyit"><span class="calibre23">Şibenik kâfirinin ekseri makyûd-ı katl oldu</span></p>

    <p class="evliyabeyit"><span class="calibre23">Leb-i deryâda ey ceng eyledin hakkâ dilîrâne</span></p>

    <p class="evliyabeyit"><span class="calibre23">Tüfeng-endâz olanlar sürdüler atını meydâne</span></p>

    <p class="evliyabeyit"><span class="calibre23">Bu cenge Evliyâ târîh ne ola dedi rızâyı</span></p>

    <p class="evliyabeyit"><span class="calibre23">Biri kalkup dedi yaz târîh ile böyle gazâyı.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">Sene (---) târîhinde def‘a-i sânî Serdâr Seydî Ahmed Paşa yine Erdel diyârında Rakofçi küffâr kıral isyân edüp Der-i devlete kânûn-ı Süleymân Hân üzre harâcın göndermeyüp cüyûş-ı menhûs cem‘ edüp iki kerre yüz bin kâfir ile Kolojvar kal‘asının altında meks edüp beri tarafdan Seydî Paşa Budin ve Eğre ve Kanije ve Tımışvar askerlerinin güzîdesiyle kırk bin müsellah ve şecî‘ ü nâmdâr bahâdırân ile evvelbahârda sahrâ-yı Kolojvar'da iki asker birbirine mukâbele olup mukâtele edince bi-emrillâh küffârın iki kerre yüz bin askeri dendân-ı tîğdan geçüp cümle guzât-ı müslimîn mâl-ı ganâyime mustağrak olup Rakofçi la‘în ol arbede içre mecrûhen firâr edüp Varat'a cân atar. Anda dahi karâr edemeyüp,</span></p>

    <p class="evliya"><span class="calibre23">"Dut beni yâ Îsâ" deyüp kal‘a-i Kalov'a firâr edüp vardıkda Îsâ Nebî dutmayup Hazret-i Azrâ’îl dutup anda mürd olur.</span></p>

    <p class="evliya"><span class="calibre23">Seydî Paşa hazîneyi peydâ edüp bu kadar mâl [u] menâl ile hazîne-i pâdişâhî ve kapudanları ve niçe bin kelleleri gülle-misâl tabl [ü] nefîrlerin çalarak Âsitâne-i sa‘âdete getirdiler. Yine makbûl-i şehriyârî olmadı.</span></p>

    <p class="evliya"><span class="calibre23">Ammâ sene (---) târîhinde <b class="calibre1">feth-i kal‘a-i Yanova ve feth-i kal‘a-i Şebeş ve feth-i kal‘a-i Logoş be-dest-i Serdâr-ı ekrem Sadrıa‘zam Köpürlü Mehemmed Paşa</b>: yedi varoş dahi feth edüp Arat nâm bir kal‘a-i cedîd edüp kal‘a-i Yanova'yı ta‘mîr [ü] termîm edüp bâğ-ı İrem-misâl bir şehr-i müzeyyen olup Tımışvar vezîrlerine taht edüp dahi Erdel diyârında Şarbatak ve Sekelhit ve Eçetvar nâm kal‘aları fethine azîmet sadedinde iken Âsitâne-i sa‘âdetde pâdişâh-ı âlem-penâh hazretlerinden bir kaç kıt‘a mü’ekked hatt-ı şerîfler gelüp,</span></p>

    <p class="evliya"><span class="calibre23">"Erdel kıralın ve Nemse çâsârın kayd [ü] bend ile huzûruma getirirsen makbûl-i hümâyûnum değildir. Anatolu vilâyetlerinde Kara Hasan Paşa ve Sarı Ken‘ân Paşa ve Tayyâroğlu Ahmed Paşa ve kırk aded mîrimîrân ve sâ’ir bî-imân bî-hisâb mîrilivâlar bana âsî olup deryâ-misâl asker ile taht-ı kadîmim Bursa üstüne gelmededirler. Elbette ve elbette Der-i devlete ale'l-acele gelesin" deyü Köpürlü'ye bu hatt-ı şerîf gelince meyyit-i müteharrik olup eydir:</span></p>

    <p class="evliya"><span class="calibre23">"Âferîn Kara Hasan Paşa âferîn. Macar kâfirine ey imdâd etdin. Olmaya illâ hayr" deyüp Yanova altından <b class="calibre1"><i class="calibre2">[85a]</i></b> <i class="calibre2">bism-i İlâh</i> ile niyyetü'l-gazâ-yı ekber bi-kasd-ı mu‘în [u] mühîn kâfir Kara Hasan deyüp kemerine iki yerden gayret kılıcın kuşanup dellâllar nidâ edüp,</span></p>

    <p class="evliya"><span class="calibre23">"Her kime nân pâresi ve ırzı lâzım ise Der-i devlete gelsin" deyü Yanova'ya Sinân Paşa'yı serdâr ve Seydî Paşa'yı imdâd koyup Köpürlü ılgar ile (---) günde hayme ve hargâhıyla sahrâ-yı Kâğızhâne'de meks edüp nâdîler nidâ ederek yoklama edüp şeb [u] rûz meş‘aller ile ulûfeleri verüp devir tamâm olup Hasan Paşa ve gayrı paşaların yanında olup nâ-mevcûd olan kimesnelerin on üç bin esâme-i sipâhiyânı ve yedi bin yeniçerilerin esâmelerin sahîfe-i defterden hakk edüp imzâ etdi. Ve pâdişâh-ı heft-kişver ile celâlî gazâsına sene (---) târîhinde Üsküdar'a geçüp meks etdi.</span></p>

    <p class="evliya"><span class="calibre23">Ve Anatolu vilâyetlerine mezâhib-i erba‘adan fetvâ-yı şerîfler gidüp, âye[t]:</span> <a class="pcalibre pcalibre1" id="_ftnref60"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn60" title=""><span class="MsoFootnoteReference"><span class="calibre23">[60]</span></span></a> <span class="calibre23">nass-ı kâtı‘ı üzre celâlî ve cemâlî ve yağı ve bâğî ve dağî zâlimleri katline evâmîr-i şerîfler ile teftîşciler ile vilâyet vilâyet nefîr-i âmlar gidüp Diyârbekir vâlîsi Kara Murtazâ Paşa'ya ve Erzurûm vâlîsi Gürcî Mustafâ Paşa'ya ve Haleb vâlîsi Dutsak Alî Paşa'ya emr-i şerîf ve hatt-ı şerîfler gidüp Abaza Kara Hasan Paşa üstüne me’mûr olup bir kaç gün Üsküdar'da meks edüp ba‘dehu Âsitâne-i sa‘âdete mürâca‘at olundu. Ve sene-i mezbûrun (---) günü,</span></p>

    <p class="evliya"><b class="calibre1"><span class="calibre23">İnhizâm-ı Serdâr Murtazâ Paşa der-sahrâ-yı Ilgın be-dest-i Celâlî Hasan Paşa</span></b><span class="calibre23">: Ba‘dehu Murtazâ Paşa münhezimen kal‘a-i Haleb'e varup Kara Hasan Paşa'nın dahi cânib-i erba‘asın cümle re‘âyâ ve berâyâ çevirüp şiddet-i şitâ dahi gelüp mâbeynlerinde kaht-ı azîm olup âhir Kara Hasan Paşa sekbân ve sarıca haşerâtı derdinden Haleb'de Murtazâ Paşa'ya ve Çerkes Kadrî Paşa'ya ve Vâlî-i Haleb Dutsak Alî Paşa'ya dahl düşüp her bir vezîri birer sarâya i‘zâz [u] ikrâm ile kondurup cürmlerinden afv olunmak içün Der-i devlete arz [u] mahzarlar ile Murtazâ Paşa ve Kadrî Paşa'nın âdemleri ile Abaza Hasan Paşa'nın ve gayrı celâlî paşaların nihânîce yarar âdemleri gitdi. Ammâ bunların Haleb kal‘asına dahl yüzünden girmelerinde bir şeytanatları vardır deyü bir günde cümlesin Haleb içre hânelerinde katl edüp ser-i bî-devletlerin Der-i devlete yollayup sene (---) târîhinde vâsıl olup Köpürlü,</span></p>

    <p class="evliya"><span class="calibre23">"<i class="calibre2">Elhamdü lillâh</i> henüz Yanova kâfirine imdâd eden kâfirleri feth eyledim" deyü hamd [ü] senâ edüp,</span></p>

    <p class="evliya"><b class="calibre1"><span class="calibre23">Pâdişâh<span class="calibre24">;</span>-ı Cem-câhın celâlî katline Bursa'ya teveccühlerin bildirir</span></b><span class="calibre23">: Selâmetle Bursa'ya varup rûz-merre yüz iki yüz Hasan Paşa'lı celâlî gelüp serâperde önünde katl olunurdu. Andan pâdişâh-ı âlem-penâh azîmet-i Kilidü'l-bahreyn ya‘nî Boğazhisârlar</span></p>

    <p class="evliya"><span class="calibre23">Sene (---) târîhinde <b class="calibre1">binâ-i kal‘ateyn-i Boğazhisâr</b>: Anatolu kal‘asına Ankebût Ahmed Paşa'yı mu‘temed ü mübâşir etdiler. Rûmeli tarafına kapudan Köse Alî Paşa'yı ta‘yîn etdiler.</span></p>

    <p class="evliya"><span class="calibre23">Bu mahalde sene (---) târîhinde Bosna'dan serdâr Melek Ahmed Paşa tarafından yedi bin kelle ve feth-i kal‘a-i Kamin ve kal‘a-i Kaminkrad ve kal‘a-i Ribniçse miftâhları geldi.</span></p>

    <p class="evliya"><span class="calibre23">Andan sene (---) târîhinde Boğazhisâr'da Kapudan Alî Paşa ma‘zûl olup Kapudan (---) Paşa olup Alî Paşa Varat kal‘ası üzre serdâr oldu. Feth-i kal‘a-i Varat ve kal‘a-i Senköy ve ba‘zı kılâ‘lar be-dest-i Serdâr Alî Paşa<b class="calibre1"> </b>feth olmuşdur. İnşâ’allâh mahallinde tahrîr ederiz. Târîh-i Varat:</span></p>

    <p class="evliyabeyit"><span class="calibre23"> Varadı aldı adûdan Alî Paşa-yı dilîr.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Alî Paşa Varat'ı feth edüp ta‘mîr [ü] termîm ederken sene (---) târîhinde <b class="calibre1">isyân-ı Mihne Beğ be-vilâyet-i Eflak</b>: On bin mikdârı tüccâr-ı müslimîni şehîd edüp isyânı âşikâre olup Fazlı Paşa'yı ve Cân Arslan Paşa'yı ve niçe mîrimîrân ve ümerâları ta‘yîn eyleyüp Yergöğü nâm kal‘ada ceng-i azîm edüp asker-i İslâm münhezimen Yergöğü kal‘ası altında taburlanup nehr-i Tuna'ya arka verüp şeb [u] rûz ceng etmede. Ber[ü] cânibde yine mâh-ı mezbûrda,</span></p>

    <p class="evliya"><b class="calibre1"><span class="calibre23">İsyân-ı Boğdan berâ-yı Burunsuz Kostantîn nâm la‘în</span></b><span class="calibre23">: Elli bin kâfir ile <b class="calibre1"><i class="calibre2">[85b]</i></b> taht-ı Boğdan olan Yaş şehrin zabt edüp yeni zolta kesmeğe başlayup diyâr-ı Boğdan'ı kabza-i tasarrufa aldı.</span></p>

    <p class="evliya"><span class="calibre23">Bu ahvâl-i pür-melâl Der-i devlet-me‘âba mün‘akis olup Tatar Hân'a ve Özi eyâleti vezîrine ve Bucak Tatarına emr-i pâdişâhîler gidüp Boğdan seferine me’mûr oldular.</span></p>

    <p class="evliya"><span class="calibre23">Andan Yedikulle'de mahpûs sâbıkan Boğdan beği olan Lipul Voyvadaoğlu Cüvân İstifan nâm veledi Boğdan beği edüp Fazlı Paşalı Kemânkeş Ahmed Ağa'yı iskemle ağası edüp Gazzâzoğlu Silâhşör Ahmed Ağa'yı sancak ağası edüp kat‘-ı menâzil Boğdan tahtı olan Yaş altında cümle asker cem‘ olup mâh-ı (---) (---) günü beyâz kar üzre bir ceng-i azîm olup bi-emri Hudâ küffâr münhezim olup Burunsuz Kostantîn nâm la‘în firâr edüp on bin küffâr beyâz üzre kızıl kanları cereyân ederek cümlesi dendân-ı şemşîrden ve peykân-ı teberden cân verüp Cüvân İstifan'ı kurtede hükûmet sâhibi etdiler.</span></p>

    <p class="evliya"><span class="calibre23">Andan Yalı Tatarı ve Kalga Sultân ile Kırım Tatarı münhezim olup bakıyyetü's-seyf olan küffârların akîbine düşüp çapul bırakdılar. Boğdan diyârın ihrâk bi'n-nâr ederek firâr eden küffârları kırarak Eflak diyârına düşürürler.</span></p>

    <p class="evliya"><span class="calibre23">Hikmet-i Hudâ mukeddemâ Yergöğü kal‘asında mahsûr olan Fazlı Paşa ve Cân Arslan Paşa bozulup Tuna nehrine kendülerin gark etmek sadedinde iken küffâr handak içinden {taşra çıkup},</span></p>

    <p class="evliya"><span class="calibre23">"Bire Boğdan'da Burunsuz Kostanta bozulup koma <span class="calibre24">i.</span>Tatar askeri<span class="calibre24">;</span> geldi" deyü küffâr Yergöğü kal‘asında {mahsûr olan} Âl-i Osmân askerin muhâsara etmeden ferâğat edüp Tirkovişte cânibine firâr edince küffârın akîblerince mahsûr olan asâkir-i İslâm kâfiri kova kıra bu kadar mâl-ı hazâyin ve esîr ü defâyin almışlardır kim diller ile ta‘bîr ve kalemlerle tahrîr olunmaz. Hattâ ol gazâda Konakcı Alî Paşa Sâm Nerîmân-vâr bir ceng-i azîm edüp mâl [u] menâl almışdır kim tahrîri mümkün değildir, derler.</span></p>

    <p class="evliya"><span class="calibre23">Ba‘dehu Tatar askeri dahi gelüp Praşov dağlarına ve İrşova bellerine varınca küffârı becenelerde ve kemîngâhlarda bulup yigirmi binden mütecaviz Eflak esîri ve altmış yedi bin Boğdan esîri alındı deyü tahrîr olunmuşdur.</span></p>

    <p class="evliya"><span class="calibre23">Hamd-i Hudâ bu üslûb üzre Eflak u Boğdan vilâyeti yigirmi günde feth olup bu hakîrin eline yigirmi esîr bahâsı girüp ganîme aldık. Andan yine Boğdan tahtında Cüvân İstifan Beğ'e gelüp bir kîse ve altı yorga ve bir pâçe kürk ve bir raht peydâ etdik. Ve Gazzâzzâde Ahmed Ağa'dan bir kîse ve bir yorga ve bir mahbûb köle ihsânın alup kırk ikinci günde Edirne'ye dâhil olup hamd-i Hudâ bu gazâlarda ve Varat gazâsında bulunup ba‘dehu Bosna'da efendimiz Melek Ahmed Paşa'ya varup Hilevne kal‘ası altında vâsıl olup şeref-i sohbetleri ile müşerref olduk.</span></p>

    <p class="evliya"><span class="calibre23">Bunda dahi niçe gazâlarda bulunduğumuz tahrîr eylesek bu fihrisimiz bir tomar-ı dırâz olur.</span></p>

    <p class="evliya"><span class="calibre23">Netîce-i merâm Melek Ahmed Paşa'yı Bosna'dan sene 1071 {mâh-ı Rebî‘ül-evvel'in on ikinci bâzârertesi gün} târîhinde {Köpürlü vezîr} ma‘zûl edüp eyâlet-i Rûmeli ihsân olunup Bosna fâtih-i <b class="calibre1"><span class="calibre25">$</span></b> Varat Serdâr Alî Paşa'ya ihsân olunup sene 1072 târîhinde,</span></p>

    <p class="evliya"><b class="calibre1"><span class="calibre23">Alî Paşa Erdel diyârında Kemen Yanoş üzre serdâr olduğun beyân eder</span></b><span class="calibre23">: Rûmeli ile Melek Ahmed Paşa, Anatolu ile Çavuşzâde Mehemmed Paşa (ve) ve'l-hâsıl yigirmi eyâlet sâhibi mîrimîrân ve yetmiş sancak ve yigirmi oda yeniçeri ve cebeci ve topcu ve dör[d] aşağı bölükler ile cümle seksen yedi bin asker sahrâ-yı Tımışvar'da cem‘ olup sene 1072 târîhinde Gâzî Seydî Ahmed Paşa'yı Serdâr Alî Paşa şehîd edüp ordu-yı İslâm cânsız cisme dönüp yine bi'z-zarûrî Erdel Demirkapusu'ndan içeri girilüp Haçek sahrâsında meks edüp yigirminci gün kırk bin Tatar ile Yalı ağası Şâh Polat Ağa gelüp asker-i İslâm tâze cân bulup Tatar askerine çapullar fermânlar olunup Kemen Yanoş askerinden habere gidüp niçe bin kâfir dil getirüp Kemen Yanoş üzre azîmet olunup <b class="calibre1"><i class="calibre2">[86a]</i></b> Budin vezîri İsmâ‘îl Paşa çarkacı olup tuğlar ile talî‘a-i asker olup hulâsa-i kelâm Erdel içre nâm [ü] nişânımız güm olup sekiz ayda Erdel memleketin nehb ü gâret, alan [u] tâlân ve kâfirleri nâlân ederek tâ nehr-i Tise kenârına varup (---) vezîri Siyâvuş Paşa karındaşı Hüseyin Paşa'yı Tise nehrin ubûr etmek fermân olunup eyâleti askerinin güzîdesiyle nehr-i Tise'yi güzer edüp tâ Kaşa kal‘asına ve Husvar kal‘asına varup Zolomioğlu nâm kâfiri kırallığa taleb etdikde küffârlar,</span></p>

    <p class="evliya"><span class="calibre23">"Kıralımız Kemen Yanoş Kıraldan hoşnûduz, bir gayrı kıral istemeziz" deyü cevâb edüp Zolomioğlun kıral etmeğe vermeyüp Hüseyin Paşa hazretleri yine Tise nehrin yüz bin renc [ü] anâ ile beri cânibe ubûr edüp Serdâr Alî Paşa Tise kenârından avdet edüp İsmâ‘îl Paşa'yı Seykel vilâyetine serdâr edüp Seykel boğazında ceng-i azîm ile tabur feth olup sahrâ-yı Seykel'de cümle küffâr evli evinde âsûde-hâl dururlarken niçe bin kâfir katl olup on yedi bin esîr ve bu kadar mâl-ı ganâyimle Serdâr İsmâ‘îl Paşa ordu-yı İslâma dâhil olup andan kalkup Udvarhel nâm kal‘a altında Betlen Gabor soyundan Apopi Mihal nâm fecere kıral nasb edüp re‘âyâ- zemînde bâkî kalan üç sene hazîneden iki bin kîse tahsîl edüp Sibin kal‘ası nâm Saz Macarı kal‘ası altına meks etdiğimiz sene (---) târîhinin (---) günü idi.</span></p>

    <p class="evliya"><span class="calibre23">Köpürlü Mehemmed Paşa'nın fevti ve oğlu Fâzıl Ahmed Paşa'nın vezîr-i a‘zam olduğu, Kapucular Kethudâsı (---) Ağa ile haber gelüp Foğraş nâm kal‘a altında bir azîm ceng ve bir azîm kar yağup mâh-ı mezbûrun (---) günü kırk bin araba mâl-ı ganâyimle ve yüz bin esîr ile Demirkapu'dan taşra çıkılup cümle asker-i İslâma meştâlar verilüp Melek Ahmed Paşa efendimize Belgrad şehri kışla verilüp zevk [ü] safâda iken Fâtıma Sultân binti Ahmed Hân nikâh olunmuşdu.</span></p>

    <p class="evliya"><span class="calibre23">Ol ecilden Melek Ahmed Paşa'ya fermân-ı şehriyârî gelüp kat‘-ı menâzil ederek Âsitâne-i devlete gelüp ba‘de'z-zifâf Melek Ahmed Paşa kubbe altında üç ay olup sene (---) târîhinde merhûm olup Eyyûb Sultân mezâristânında Kiçi Mehemmed Efendi üstâdının ayağı ucuna defn edüp bu garîb Evliyâ bî-kes kaldı. Hudâ kerîmdir. Sene (---) târîhinde,</span></p>

    <p class="evliya"><b class="calibre1"><span class="calibre23">Feth-i kal‘a-i Uyvar be-dest-i Köpürlüzâde Ahmed Paşa</span></b><span class="calibre23">: Feth-i kal‘a-i Litre ve kal‘a-i Leve ve kal‘a-i Novigrad ve kal‘a-i Seçan ve kal‘a-i Germat ve kal‘a-i Diregel ve kal‘a-i Hollok ve kal‘a-i Buyak bu kal‘alar feth olup niçe yüz şehirleri ve niçe bin belîdeleri ve niçe bin esîrleri alınup kal‘a-i Uyvar'a Budin vezîri Hüseyin Paşa'yı serdâr ta‘yîn edüp Kurd Paşa'yı eyâlet sâhibi etdiler. Ammâ bu kal‘alar feth olmazdan kırk yedi gün mukaddem gazâ-yı Üstürgon-ı ibret-nümûnda olan ceng-i azîm meğer Eğri'de ve Mihaç gazâlarında ola. İnşâ’allâh mahallinde ale't-tafsîl tahrîr olunur.</span></p>

    <p class="evliya"><span class="calibre23">Andan sene (---) târîhinde yine deryâ-misâl asker ile feth-i kal‘a-i Keckivar ve kal‘a-i Kemenvar ve kal‘a-i Egirvar ve kal‘a-i Egirsek ve kal‘a-i Tuzda ve kal‘a-i Yeleşke [ve] kal‘a-i Vajon ve kırk aded kılâ‘lar dahi feth olup cebehâneleri ve mâl-ı ganâyimleri alınup cümlesi ihrâk bi'n-nâr olup münhedim etdiler.</span></p>

    <p class="evliya"><span class="calibre23">Bu mezkûr kal‘alar cümle Zirinoğlu ve Beganoğlu kal‘aları idi. Bu mezkûr Keckivar ya‘nî Yeni Kal‘a feth olunmazdan mukaddem istihlâs-ı kal‘a-i Ösek ve kal‘a-i Valpova ve kal‘a-i Şıklofça ve kal‘a-i Peçuy ve kal‘a-i Kapoşvar ve kal‘a-i Kopan ve kal‘a-i Nadaj ve kal‘a-i Bobofca ve kal‘a-i Berezençse ve kal‘a-i Seğitvar ve kal‘a-i Kanije bu mezkûr kal‘aları serâpâ yedi Hersek la‘înleri muhâsara edüp pâdişâh-ı âlî-câhın himmet-i âlîleri ile her biri birer vüzerânın imdâdları ile dest-i küffârdan halâs olup Kannije <b class="calibre1"><i class="calibre2">[86b]</i></b> kal‘ası altında yedi kıralın küffârı {Kannije'yi muhâsara etdiler.}</span></p>

    <p class="evliya"><span class="calibre23">Deryâ-misâl asker ile sadrıa‘zam geldiğin {küffâr} istima‘ edüp cümle küffâr Kanije kal‘ası altında hayme ve hargâhları ve bâr [u] büngâhları ve cebehâne ve balyemez topların ve bilâ-hisâb mâl-ı firâvânların cümle bırağup Yeni kal‘a {nâm dâr-ı menhûslarına} firâr edüp anda karâr edem zan edüp anı dahi sadrıa‘zam {(---) gün muhâsara edüp} başlarına dar etdi.</span></p>

    <p class="evliya"><span class="calibre23">Ba‘de'l-feth târumâr olup esâsından münhedim olundu. {Bakıyyetü's-seyf olan küffâr kal‘adan nehr-i (---) üzre cisrden ubûr ederken akîblerince asker-i İslâm dahi kovarak cisrden güzer ederken karşu tarafdan küffâr,</span></p>

    <p class="evliya"><span class="calibre23">"Türk<span class="calibre24">;</span> beri tarafa geçmesin" deyü cisri kat‘ edüp cümle küffâr, âye[t]:</span> <a class="pcalibre pcalibre1" id="_ftnref61"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn61" title=""><span class="MsoFootnoteReference"><span class="calibre23">[61]</span></span></a> <b class="calibre1"><span class="calibre33"> $</span></b> <span class="calibre23">mazmûnunca gark olup Hırvadistân vilâyeti nehb ü gâret olunup bu kadar mâl-ı ganâyim [ve] esîr-i firâvân alınup otuz altı pâre kılâ‘larını ihrâk bi'n-nâr edüp vilâyetlerin tâlân ve halkın esîr [u] nâlân edüp asker-i İslâmın gurûriyyet urûkları hareket edüp nehr-i Raba cânibine azîmet olundu}. Andan ba‘de'l-feth-i Keckivar,</span></p>

    <p class="evliya"><b class="calibre1"><span class="calibre23">İnhizâm-ı asker-i İslâm kenâr-ı nehr-i Raba berâ-yı sû’-i tedbîr-i sadrıa‘zam ve İsmâ‘îl Paşa ve Gürcî Mehemmed Paşa</span></b><span class="calibre23">: Musîbet-i azîm olup niçe bin ümmet-i Muhammed nehr-i Raba'ya gark-ı âb olup cengde bir âdemin burnu kanamamışken küffârdan ibtidâ bu kadar kelle ve hınto araba mâllar alınup mansûr [u] muzaffer olmuşken yeniçeri ocağı ceng-i perhâşda iken beyâz buyurdu varup "Gerüye avdet edüp metrislerinize giresiz" deyü fermân sâdır olunca cümle yeniçeri fermâna itâ‘at edüp metrislerine ale'l-umûm rucû‘ edince sipâh bu hâli görüp,</span></p>

    <p class="evliya"><span class="calibre23">"Bire yeniçeri yoldaşlar bire kardaşlar bire nereye gidersiz" deyü anlar yeniçeriyi firâr etdi zann edüp sipâh dahi at boynuna düşüp suya vurdu.</span></p>

    <p class="evliya"><span class="calibre23">Yeniçeri dahi sipâhın suya urup karşu geçdiğin görünce anlar dahi sipâhî firâr etdi zann edüp cümle yeniçeri dahi fermân-ı sû’-i tedbîr olan metrislerinde karâr etmeyüp top ipleriyle bağlı cisr üzre cümle yeniçeri varınca cisr kırılup cümle yeniçeri biri biri üzre kat-ender-kat bağlanup Raba nehri bügenüp deryâ-misâl olup gelen {asker} gark oldu.</span></p>

    <p class="evliya"><span class="calibre23">Ve gelen gark olup sahrânın ma‘reke mahallinde kalanlar ceng-i Alî ede ede cümle şehîd olup sadrıa‘zam yine metânet eyleyüp ol gün ol gece sâbit-kadem eyleyüp ertesi gün cümle balyemez toplar ve cebehâneler ile (---) günde kal‘a-i Ustolni-Belgrad altına andan Üstürgon'a ve andan tekrâr kal‘a-i Uyvar'a varup sene (---) târîhinde Nemse çâsârı sulha rağbet edüp sadrıa‘zam cümle asâkir-i İslâm ile Belgrad'da meştâ verilüp küffâr-ı Nemse'den elçiler gelüp Âl-i Osmân tarafından Elçi Kara Mehemmed Paşa Rûmeli pâyesiyle Nemse çâsârına teveccüh etdikde bu hakîri devlet tarafından fermân-ı şerîf ile ta‘yîn edüp kat‘-ı menâzil ederek Nemse çâsârına anda sulh [u] salâh mün‘akid olup hakîr çâsârın papinta hattıyla Alman diyârına andan Donkarkız vilâyetine andan Danimarka vilâyetine andan Felemenk vilâyetinde Amıstırdam'a andan İsfeç vilâyetine andan Çeh vilâyetine andan Leh vilâyetine andan Krakov vilâyetine kâmil üç buçuk senede bu yedi kıral kâfiristânda pâdişâh-ı vakt-misâl Cenâb-ı Allâh'ın mülkünü seyr [ü] temâşâ edüp Rabbü'l-âlemîn böyle müyesser etmiş.</span></p>

    <p class="evliya"><span class="calibre23">Sene (---) leyle-i Mi‘râcında nehr-i Özi kenârında memleket-i İslâm'dan Doğan Geçidi nâm bir cedîd kal‘a binâ olunmuş. Kulağızlarımız Kazak tâ’ifesi hakîri getirüp hamd-i Hudâ şe‘âyir-i İslâmdan mi‘râc-ı berîn kanâdîllerin anda görüp üç buçuk senede bâng-i Muhammedîyi ibtidâ anda istimâ‘ edüp ol gece kal‘a kapusun açmayup taşra bozahânelerde mihmân olup andan nehr-i Özi'yi ubûr edüp karşu tarafda kal‘a-i Şâhinkirmân andan üç günde vilâyet-i Kırım'a andan Dağıstân'a andan vilâyet-i Maskov'a dâhil oldum ammâ kıralın görmedim.</span></p>

    <p class="evliya"><span class="calibre23">Hamd-i Hudâ ekâlîm-i seb‘ayı seyâhati[m] bu Maskov diyârında tamâm oldu. Andan Mesköv elçisi ile yetmiş günde kal‘a-i Azak'da Ak Mehemmed Paşa'ya ve Kul Kethudâsı Süleymân Paşa'ya andan Ak Mehemmed Paşa ile Azak'dan ma‘zûlen tekrâr vilâyet-i Kırım'a anda Çoban Gerayoğlu Tatar Hân'dan ihsânlar alup Ak Mehemmed Paşa ile seksen günde karadan İslâmbol'a andan hakîr Edirne'ye, andan cezîre-i Girid'e, sadrıa‘zama vâsıl olduk.</span></p>

    <p class="evliya"><b class="calibre1"><span class="calibre23">Feth-i kal‘a-i Kandiye kanı diye be-dest-i Köpürlüzâde Fazıl Ahmed Paşa</span></b><span class="calibre23">: Kâmil üç sene ceng-i azîm olup sene (---) târîhinde mâh-ı (---) (---) günü amân ile feth olunup berren ve bahren sulhlar olup asker-i İslâm Edirne'ye dâhil oldular. Ammâ bu kal‘a-i Kandiye üç sene dahi ceng etmeğe kâdir idi. Ammâ bizzât sa‘âdetlü pâdişâh-ı {târîh-i Kandiye} <b class="calibre1"><i class="calibre2">[87a]</i></b> Cem-salâbet bizzât kendüleri sa‘âdetle Ağrıboz cezîresine gelüp anda Köse Alî Paşa başdardasıyla cezîre-i Girid'e geçmeleri muhakkak olunca beri Kandiye altında asker-i İslâm havfe düşüp var kuvveti bâzûya getirüp Kandiye bu takrîb ile feth oldu.</span></p>

    <p class="evliya"><span class="calibre23">Andan sene (---) târîhinde feth-i vilâyet-i Manya ve binâ-i kal‘a-i Zarnata be-dest-i Serdâr Kapudan Köse Alî Paşa, beş sancak askeri me’mûr olup bilâ-ceng ü cidâl feth olduğuna târîh:</span></p>

    <p class="evliyabeyit"><span class="calibre23"> Evliyâ bu feth içinde bulunup etdi pesend</span></p>

    <p class="evliyabeyit"><span class="calibre23"> Âh edüp Manyalı dedi târîhin vay Zarnata.</span></p>

    <p class="evliyabeyit"><span class="calibre23"> Sene 1081</span></p>

    <p class="evliya"><b class="calibre1"><span class="calibre23">İcmâl-i fütûhât-ı sefer-i hümâyûn kal‘a-i Kamaniçse</span></b><span class="calibre28">kal‘as›;</span><span class="calibre23">: Be-vilâyet-i Leh azîmet-i pâdişâh-ı âlîşân bâ-asâkir-i nusret-nişân sene (---) fî (---) (---) Bâ-re’y [ü] tedbîr-i Serdâr Ahmed Paşa ve Sadrıa‘zam Ahmed Paşa ve Yeniçeri Ağası Abdurrahmân Paşa</span></p>

    <p class="evliyabeyit"><span class="calibre3">................(1 satırlık yer boş)....................</span></p>

    <p class="evliya"><span class="calibre23">Leh memleketi<span class="calibre24">;</span>nde değil belki cümle kâfiristânda yed-i kudret kayası üzre böyle bir Kahkahâ-yı hısn-ı hasîn ve sedd-i metîn kal‘a-i gevher-nigîn yokdur. Asâkir-i deryâ-misâl rûz-ı rûşende alâ mele’i'n-nâs kal‘ayı cümle cüyûş-ı ünâs muhâsara edüp (---) günde cebren ve kahren vere ile feth olunup içinde câmi‘-i selâtîn inşâ olup âyîn-i Muhammedî oldu.</span></p>

    <p class="evliya"><span class="calibre23">Ve cânib-i erba‘asında İşçere[z] ve kal‘a-i İlvov (---) (---) (---) (---) (---) (---) (---) ve niçe varoşlar mutî‘ [ü] münkâd olup Leh kıralı harâc-güzâr olup <b class="calibre1"><span class="calibre25">$</span></b> bizzât sa‘âdetlü pâdişâh mansûr u muzaffer taht-ı sânî Edirne cânibine azîmet eyleyüp Hacıoğlubâzârı kasabasında meştâ etdi. Ve vezîr Babadağı'nda kaldı. Târîh-i feth-i Kamaniçe:</span></p>

    <p class="evliyabeyit"><span class="calibre23"> Hâtif-i gaybî beşâretle dedi târîhin</span></p>

    <p class="evliyabeyit"><span class="calibre23"> Aldı Leh'den Kamaniçe'yi şehinşâh-ı cihân.</span></p>

    <p class="evliyabeyit"><span class="calibre23"> Sene 1083.</span></p>

    <p class="evliya"><span class="calibre23">Andan sene (---) târîhinde,</span></p>

    <p class="evliya"><b class="calibre1"><span class="calibre23">İcmâl-i sefer-i hümâyûn gazâ-yı Umaniçse</span></b><span class="calibre23">, <b class="calibre1">azîmet-i hümâyûn-ı padişâh-ı zafer-makrûn</b>: Bizzât kendüleri sa‘âdetle taht-ı Boğdan'da Yaş şehrinde karâr edüp Sadrıa‘zam Fâzıl Ahmed Paşa'yı serdâr-ı mu‘azzam edüp feth-i kal‘a-i azîm Umaniçse ve kal‘a-i (---)</span></p>

    <p class="evliyabeyit"><span class="calibre3">................(3.5 satırlık yer boş)....................</span></p>

    <p class="evliya"><span class="calibre23">Andan sene (---) târîhinde,</span></p>

    <p class="evliya"><b class="calibre1"><span class="calibre23">Feth-i kal‘a-i Çehriliçse</span></b> <span class="calibre23"><b class="calibre1">be-dest-i vezîr-i a‘zam Mustafâ Paşa</b>: Kal‘a-i</span></p>

    <p class="evliyabeyit"><span class="calibre3">................(2 satırlık yer boş)....................</span></p>

    <p class="evliya"><span class="calibre23">Tabur-ı makhûra ceng-i azîm olup tarefeynden niçe bin âdem tu‘me-i şemşîr olup meydân asker-i İslâmda kalır şekilli olup Çehriliçse kal‘asın yere berâber olunup sa‘âdetlü pâdişâh Edirne'ye gelüp sadrıa‘zam Babadağı'nda meştâ verdi. Târîh-i feth-i Çehril:</span></p>

    <p class="evliyabeyit"><span class="calibre23"> (---) (---) (---) (---)</span></p>

    <p class="evliyabeyit"><span class="calibre23"> Oldu bu hısn-ı metîn el-ma‘mûr.</span></p>

    <p class="evliyabeyit"><span class="calibre23"> Sene 1089.</span></p>

    <p class="evliya"><span class="calibre23">Bu bâlâda tahrîr olunan kılâ‘lar feth olup hamd-i Hudâ memâlik-i İslâma zamm olunup cümle kenîseleri ma‘bedhâne-i müslimîn olup içinde âyîn-i Muhammedî olup tevhîd ü tecvîd kırâ’at olup salât-ı hamse edâ olunur. Hamd-i Perverdigâr bu fütûhâtlar, Sultân Mehemmed Hân-ı Râbi‘in devr-i adlinde olup Hak Ta‘âlâ ömr-i şerîfin tavîl edüp mu‘ammer eyleye ve niçe gazâlar dahi müyesser eyleye. Ve bu hakîr Evliyâ-yı pür-taksîri niçe gazâlarda Cenâb-ı Bârî hâzır eyleye, âmîn ve yâ Mu‘în. Beyt der hakk-ı pâdişâh-ı Haremeyni'l-muhteremeyn:</span></p>

    <p class="evliyabeyit"><span class="calibre23"> Hak Ta‘âlâ tâ kıyâmet pâdişâh-ı âlemi</span></p>

    <p class="evliyabeyit"><span class="calibre23"> Kendü zât-ı pâkine zıl olmağa ta‘yîn ede.</span></p>

    <p class="evliyabeyit"><span class="calibre3">...................(2.5 satırlık yer boş)................... <b class="calibre1"><i class="calibre2">[87b]</i></b></span></p>

    <p class="evliya"><span class="calibre23">Bu mahalde Ebü'l-feth Sultân Mehemmed Hân-ı Gâzî'den beri Sultân Mehemmed Hân-ı Râbi‘a gelince icmâl-i saltanatları ve vüzerâ ve vükelâ ve hayrât [ü] hasenâtları ve feth [u] fütûhâtları tamâm oldu. Zîrâ bu mezkûr pâdişâhlar cümle İslâmbol'da medfûn ve neşv [ü] nemâ bulmaları cihetinden İslâmbol evsâfında câmi‘leri evsâfın tahrîr ederken sadedden çıkup ba‘zı kavânînleri ve havâdisâtlar mahalle münâsib tahrîr olunup yine şehr-i İslâmbol içre olan selâtîn câmi‘leri evsâfına rucû‘ edelim.</span></p>

    <p class="evliya"><span class="calibre23">Evvelâ hâlâ pâdişâh-ı güzîn Sultân Mehemmed Hân-ı Râbi‘in vâlidesi câmi‘in beyân eder.</span></p>

    <p class="Balk"><span class="calibre26">Evsâf-ı câmi‘-i selatîn-i Vâlide-i Sultân Mehemmed Hân-ı Râbi‘</span></p>

    <p class="evliya"><span class="calibre23"> Mukeddemâ fâtih-i (---) Sultân (---) Hân'ın vâlidesi on Mısır hazînesi mâl sarf edüp tâklar peydâ olacak mahalle dek binâ olunup bânîsi Vâlide Sultân merhûm olup (---) sene harâb ü nâ-tamâm kalup Zulmiyye nâmıyla iştihâr bulmuş bir câmi‘-i nâ-tâmam idi.</span></p>

    <p class="evliya"><span class="calibre23">Ba‘dehu sene (---) târîhinde vâlide-i Mehemmed Hân deverân-ı büldân ederek İslâmbol'un ihrâkı günlerinde bu câmi‘ esâsı meydân-ı mahabbetde âşikâre olunca "Tîz bu esâsın itmâmına adl ile mübâşeret olunsun" deyü mâlından beş bin kîse ifrâz edüp binâsına şürû‘ edüp nâmına Adliyye dediler. Hâlâ şehr-i İslâmbol kal‘ası içre onuncu câmi-i selâtîn budur.</span></p>

    <p class="evliya"><span class="calibre23">Şehîdkapusu ile Balıkbâzârıkapusu'nun mâbeyninde Yahûdîler içinde kalmış bir garîb esâs idi. Bi-emrillâh cümle Yahûdî hâneler ihrâk bi'n-nâr olup cemî‘i Yahûdîleri ol tarafdan nefy edüp ihrâk olan hâne-i harâblarının zemînin Vâlide Sultân kendü mâlıyla alup câmi‘in haremine ve çârsû-yı bâzârlarına ihrâk edüp (---) senede tamâm bir câmi‘-i münevver olup Zulmiyye iken Adliyye <span class="calibre24"> </span>oldu. Şimâl tarafı kal‘a dîvârı üzre, cenûb tarafı taşra harem-i kebîr içre bir vâsi‘ sahrânın vasatında kat-ender-kat kubâblar ile mebnî bir kasr-ı cihân-ârâ-misâl şîrînkâr bir câmi‘-i devr-i rûzgârdır.</span></p>

    <p class="evliya"><span class="calibre23">Kubbesinin kaddi zemîninden tâ zirve-i âlîsine varınca yetmiş zirâ‘-ı melikîdir ve zemînden beş arşın âlîdir. Cânib-i erba‘asındaki bâblardan (---) kademe taş nerdübânlar ile urûc olunur bir câmi‘-i fevkânîdir.</span></p>

    <p class="evliya"><b class="calibre1"><span class="calibre23">Eşkâl-i câmi‘</span></b><span class="calibre23">: Hemân Şehzâde Sultân Mehemmed Hân ve Atmeydânı'ndaki Câmi‘-i Ahmed Hân tarzında orta kubbenin cânib-i erba‘asında nîm kubbeler ve cânib-i selâsında yan maksûreleri ve kubbe-i kebîr çâr-pâye-i kebîr üzre ve yan maksûreleri cümle (---) aded sütûn-ı nahîf üzre ve mü’ezzinân mahfili (---) pâye-i rakîk üzre ve sol tarafda hünkâr mahfili kasr-ı Havernak mânend bir maksûredir kim sihr-i i‘câz mermer-i hâm ma‘rifetleri ile mebnîdir.</span></p>

    <p class="evliya"><span class="calibre23">Ve (---) aded sütûnun biri fâtih-i Hanya Yûsuf Paşa bu amûd içün katl olunmuşdur. Gammâzlar altun amûddur deyü gamz edüp ba‘de'l-katl bir sarı amûd olduğun müşâhede edüp peşîmân oldular. Ammâ "Ba‘de harâbi'l-Basra". Ba‘dehu ol kanlı amûdu hünkâr mahfili altına kodular. Ammâ altun anın kıtında şey değildir. Ammâ bu amûdun rub‘-ı <b class="calibre1"><span class="calibre25">$</span></b> meskûnda nazîri yok bir cevâhir-i seng-i yerakânî-misâl zî-kıymet bir cevâhirdir.</span></p>

    <p class="evliya"><span class="calibre23">Ve bu câmi‘in cânib-i erba‘asında cümle (---) aded revzenler ve (---) aded billûr ve necef ve moran câmlar ile münevver bir câmi‘dir.</span></p>

    <p class="evliya"><span class="calibre23">Ve üç tabaka kanâdîl çerâğân edecek tabakaları vardır. Ve mihrâb ü minberi evsâfdan müberrâ ibret-nümûn-ı bûkalemûn mihrâb ve minberdir.</span></p>

    <p class="evliya"><span class="calibre23">Ve cümle beş kapudur. İki yan kapular ve bir imâm kapusu ve bir hatîb kapusu ve bir kıble kapusu vardır.</span></p>

    <p class="evliya"><span class="calibre23">Ve bu câmi‘ içinde olan maslûbât-ı zî-kıymet âvîzeler İslâmbol'da câmi‘lerde değil belki cümle diyâr-ı İslâm cevâmi‘lerinde olmadığı muhakkakdır kim her bir âvîze birer pâdişâh ve birer vezîr hedâyâ göndermişdir. Ve cümle pençerelerin ve bâbların kapakları serâpâ sadefkârîdir.</span></p>

    <p class="evliya"><span class="calibre23">Ve bu câmi‘de olan Acem ve Mısır halîçeleri nigârhâne-i Çîn'de yokdur.</span></p>

    <p class="evliya"><span class="calibre23">Ve bunda olan hüsn-i hatt-ı kelâm-ı izzetler bir ma‘bedhânelerde yokdur.</span></p>

    <p class="evliya"><span class="calibre23">Ve cemî‘i revzenler üzre Teknecizâde Mustafâ Çelebi'nin Karahisârî tarzı kâşî-i Çîn üzre sûre-i Mülkü ve gayrı âyet-i şerîfleri <b class="calibre1"><i class="calibre2">[88a]</i></b> ve mine'l-acâyibdir.</span></p>

    <p class="evliya"><span class="calibre23">İmâmeyn [ü] hatîbeyn, mü’ezzinânları ve şeyhi Vanî Efendi ve İspirî (---) Efendi ve hâfızları ve na‘thân ve ta‘rifhânları bir câmi‘de yokdur. Cümle erbâb-ı ma‘ârifin ve dersiâm şeyhü'l-kurrânın güzîdesi bu câmi‘de cem‘ olmuşdur.</span></p>

    <p class="evliya"><span class="calibre23">Ve bu câmi‘in kıble kapusundan mihrâba varınca şekl-i murabba‘ı tûlen ve arzen (---) kademedir. Ve kıble kapusu gâyet musanna‘ bâb-ı mu‘allâdır. Celî hatt-ı müzehheb ile atebe-i ulyâ üzre târîh-i câmi‘ budur.</span></p>

    <p class="evliyabeyit"><span class="calibre23"> Câmi‘-i Vâlide Sultân bulup itmâmı</span></p>

    <p class="evliyabeyit"><span class="calibre23"> Oldu her köşesi bir şeyh-i güzîne me’vâ</span></p>

    <p class="evliyabeyit"><span class="calibre23"> Sâl-i itmâmına târîh murâd etmişdim</span></p>

    <p class="evliyabeyit"><span class="calibre23"> Biri kalkup dedi kim ka‘betü ehli't-takvâ.</span></p>

    <p class="evliyabeyit"><span class="calibre23"> Sene 1074.</span></p>

    <p class="evliyametin"><span class="calibre23">Diğer târîh-i musanna‘,</span></p>

    <p class="evliyabeyit"><span class="calibre23"> Dedi bir merd kalkıcak târîh</span></p>

    <p class="evliyabeyit"><span class="calibre23"> Accilû bi's-salât kable'l-fevt.</span></p>

    <p class="evliyabeyit"><span class="calibre23"> Sene 1074.</span></p>

    <p class="evliya"><span class="calibre23">{Diğer târîh li-nâmıkıh:</span></p>

    <p class="evliyabeyit"><span class="calibre23"> Evliyâ gördüğünde itmâmın</span></p>

    <p class="evliyabeyit"><span class="calibre23"> Dedi târîhini binâ-i azîm.</span></p>

    <p class="evliyabeyit"><span class="calibre23"> Sene 1074}.</span></p>

    <p class="evliya"><span class="calibre23">Ve bu kapudan taşra sahrâ-misâl bir mücellâ beyâz mermer-i hâm-ı ruhâm ile mefrûş haremin cânib-i erba‘asında yan soffaları üzre cümle (---) aded gûnâ-gûn amûd-ı ibret-nümûnlar üzre tâk-ı eyvânlar üzre cümle (---) aded kubbe-i ser-nigûn rusâs ile mestûr nîlgûn kubâblardır. Ve cânib-i erba‘ası pençereler üzre câmlardır.</span></p>

    <p class="evliya"><span class="calibre23">Ve haremin tâ vasatında bir havz u şâzrevândır. Ve haremin iki yan ve bir kıble kapusu ve dahi taşra haremi bir sahrâ-yı azîmin içinde niçe yüz ecnâs-ı eşcâr-ı müsmirât ile müzeyyen bir haremdir.</span></p>

    <p class="evliya"><span class="calibre23">Ve kıble tarafında bir kubbe-i pür-envârı, Vâlide Sultân ömr-i tavîl ile mu‘ammere ola, kendüleriyçin türbe inşâ etmişlerdir. Ve Sultân Mehemmed Hân mihrâb önündeki bâğçe hâricinde Gömlekli kulle nâm burûç üzre bir kasr-ı âlî-bünyâd etmişdir kim gûyâ kasr-ı İrem'dir.</span></p>

    <p class="evliya"><span class="calibre23">Ve bu câmi‘in harem-i kebîrinin cenûbunda ve garbında bin mikdârı kârgîr-binâ dekâkînler binâ olunmuşdur kim ta‘bîr olunmaz.</span></p>

    <p class="evliya"><span class="calibre23">Ve bu haremin dahi etrâfında dörd kapudur. Ve iki minâre-i âliyesi var kim eflâke ser-çekmiş serpûşu nuhâs-ı mutallâdır kim şa‘şa‘asından merdüm-i insân hîrelenir üçer tabaka musanna‘ minâreteyn-i serâmedeyndir. <i class="calibre2">Ammerekallâhü Ta‘âlâ ilâ inkırâzı'd-devrân</i>.</span></p>

    <p class="Balk"><span class="calibre26">Evsâf-ı câmi‘-i selâtîn-i eş-şeyh Hazret-i Ebü'l-vefâ<br class="calibre27"/></span> <i class="calibre2"><span class="calibre29">Kuddise sırruh</span></i><span class="calibre29">.</span></p>

    <p class="evliya"><span class="calibre23">İslâmbol içre on birinci câmi‘-i selâtîn budur. Ebü'l-feth Sultân Mehemmed binâ etmişdir. Ol kadar büyük câmi‘ değildir ammâ rûhâniyyet var bir müstecâbü'd-da‘ve câmi‘-i azîm ve ma‘bedhâne-i kadîmdir. Bir tabaka bir minâresi ve haremi ve medresesi ve imâreti ve hammâmı vardır. (---) târîhi (---)</span></p>

    <p class="evliyabeyit"><span class="calibre3">................(1 satırlık yer boş)....................</span></p>

    <p class="evliya"><b class="calibre1"><span class="calibre23">Der-sitâyiş-i câmi‘-i selâtîn-i eş-Şeyh Hazret-i Emîr Buhârî<span class="calibre24">;</span></span></b><span class="calibre23">: Binâ-yı Ebü'l-feth Sultân Mehemmed Hân bir küçük câmi‘dir ammâ nûr-ı mübîn ile memlû bir câmi‘-i pür-envârdır. Zâviyesi ve haremi ve bir tabaka bir minâresi ve imâreti vardır. İslâmbol içre on ikinci câmi‘-i selâtîndir. Andan,</span></p>

    <p class="evliya"><b class="calibre1"><span class="calibre23">Evsâf-ı câmi‘-i selâtîn-i Fethiyye</span></b><span class="calibre23">: Sene (---) târîhinde bir deyr-i azîm iken feth olup (---) Hân Gâzî içün câmi‘ binâ olunmuşdur. Binâ-yı kadîm câmi‘-i azîmdir. Bir minâresi ve harem-i azîmi vardır. Kân-ı fukarâ bir küşâde câmi‘-i rûşendir.</span></p>

    <p class="evliya"><span class="calibre23">Ve Yedikulle içinde <b class="calibre1">Ebü'l-feth câmi‘i</b>: Ma‘bedgâh-ı kadîmdir.</span></p>

    <p class="evliya"><span class="calibre23">Ebü'l-feth Sultân Mehemmed Hân'ın, <b class="calibre1">Orta Câmi‘i</b>: Yeni Odalar içinde bir câmi‘-i âlîdir ammâ kubbe değildir, ihrâk olup Süleymân Kethudâ ta‘mîrine târîhdir:</span></p>

    <p class="evliyabeyit"><span class="calibre23"> Ey Nisârî şükr edüp Hakk'a dedim târîhini</span></p>

    <p class="evliyabeyit"><span class="calibre23"> Hamdü lillâh Orta Câmi‘ oldu pek a‘lâ binâ.</span></p>

    <p class="evliyabeyit"><span class="calibre23"> Sene (---). <b class="calibre1"><span class="calibre25">$</span></b></span></p>

    <p class="evliyabeyit"><span class="calibre3">................(2 satırlık yer boş)....................</span></p>

    <p class="evliya"><span class="calibre23">Kal‘a-i İslâmbol içre olan câmi‘-i selâtînler bu tahrîr olunanlardır. Ammâ İslâmbol'un hâricinde dörd mevleviyyet yerde olan câmi‘lerin güzîdesi Eyyûb Sultân câmi‘i, Tophâne'de Cihângîr câmi‘i, Rûmeli Hisârı'nda Ebü'l-feth câmi‘i ve Boğazhisâr Rûmeli Kavağı'nda Murâd Hân-ı Râbi‘ câmi‘i ve Kavak-ı Anatolu Hisârı'nda yine Sultân Murâd-ı Râbi‘ câmi‘i ve Göksu Anatolu Hisârı'nda Ebü'l-feth câmi‘i ve Üsküdar'da iskele başında Süleymân Hân'ın duhter-i bülend ahteri Mihrimâh Sultân câmi‘i ve yine Üsküdar'da Yeni Mahalle'de Sultân (---) Hân Vâlide câmi‘i ve yine Üsküdar'da Sultân Murâd-ı Râbi‘'in <b class="calibre1"><i class="calibre2">[88b]</i></b> vâlidesi Kösem Vâlide Sultân câmi‘i.</span></p>

    <p class="evliya"><span class="calibre23">Bu tahrîr olunan cevâmi‘lerden mâ‘adâ İslâmbol'un dörd mevleviyyet yerinde olan (---) aded hünkâr bâğçelerinde dahi birer câmi‘-i şerîf vardır. Ol hisâb üzre nefs-i İslâmbol'da ve etrâfında cümle (---) selâtîn câmi‘ler vardır. İnşâ’allâh İslâmbol etrâfındaki kasabaların câmi‘-i selâtînleri dahi mahallinde tahrîr olur.</span></p>

    <p class="Balk"><span class="calibre26">İki yüz beşinci fasıl<br class="calibre27"/>
    İslâmbol içre ibtidâ binâ olunan vüzerâ ve vükelâ ve a‘yân câmi‘lerin bildirir</span></p>

    <p class="evliya"><span class="calibre23">Evvelâ cümle vüzerâ câmi‘lerinden kadîm Bedâsten-i cedîd kurbünde <b class="calibre1">Mahmûd Paşa câmi‘i</b>: Ebü'l-feth vüzerâlarındandır. Ammâ selâtîn-misâl bir câmi‘-i kebîrdir. Üç kubbe ve üç kapusu ve bir harem-i azîmi vardır. Kıble kapusu üzre târîhi:</span></p>

    <p class="evliyabeyit"><span class="calibre23"> Yesserallâhu lenâ kâ‘imakâmen Mahmûd.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Andan Unkapanı'nın iç yüzünde Kazancılar içinde <b class="calibre1">Monlâ Hayreddîn câmi‘i</b>: Ebü'l-feth asrında binâ olunmuşdur. İslâmbol içre bundan gayrı üç mihrâblı câmi‘ yokdur. Ve üç kubbe ve üç kapudur. Ammâ taşra haremi dardır. Nazargâh-ı müstecâbü'd-da‘ve mahaldir. Bu câmi‘ binâ olunurken Monlâ Hayreddîn mu‘temed-misâl nigerânda iken bir leylek murgu gelüp "Lak lak" deyüp feryâd ederken hemân Monlâ Hayreddîn hazretleri gazab-âlûd olup,</span></p>

    <p class="evliya"><span class="calibre23">"Bire var hey tuyûr İslâmbol'dan taşra feryâd eyle" deyince bi-emrillâh nutk-ı dürer-bârları vücûd bulup İslâmbol içinden cemî‘i leylek kalkup gayrı kurâ ve kasabâtlara giderler. İlâ hâze'l-ân İslâmbol'da leylek sâkin olmak değil dam u bâm üzre bir ferd [ü] merd görmüş değildir. Bu mezkûr Kazancılar câmi‘i eyle bir nefes sâhibi ulu sultânın binâsıdır.</span></p>

    <p class="evliya"><span class="calibre23">Ve Edirnekapusu kurbünde <b class="calibre1">câmi‘-i Kahriyye</b>: mâ-tekaddem deyr-i musanna‘ imiş.</span></p>

    <p class="evliya"><span class="calibre23">Andan Silivrikapusu kurbünde <b class="calibre1">câmi‘-i Koca Mustafâ Paşa</b>: {Târîhi güfte-i Mevlânâ İdrîs:</span></p>

    <p class="evliyabeyit"><span class="calibre23"> Hâzihi buk‘atün mübâreketün</span></p>

    <p class="evliyabeyit"><span class="calibre23"> Üssiset hasbehu mebânîhâ</span></p>

    <p class="evliyabeyit"><span class="calibre23"> Rüttibet fî zilâli sultânin</span></p>

    <p class="evliyabeyit"><span class="calibre23"> Mâ re’â'd-dehru kattu sânîhâ</span></p>

    <p class="evliyabeyit"><span class="calibre23"> Bâyezîdin efâza merhameten</span></p>

    <p class="evliyabeyit"><span class="calibre23"> Küllü fâzin bihâ ve dânîhâ</span></p>

    <p class="evliyabeyit"><span class="calibre23"> Kad benâhâ vezîruhu sıdkan</span></p>

    <p class="evliyabeyit"><span class="calibre23"> İsmuhu lafzuhu me‘ânîhâ</span></p>

    <p class="evliyabeyit"><span class="calibre23"> Mustafa'l-halki Âsafen rateben</span></p>

    <p class="evliyabeyit"><span class="calibre23"> Lem tecid rütbeten tüdânîhâ</span></p>

    <p class="evliyabeyit"><span class="calibre23"> Hâtifün sâhe fî müverrihihâ</span></p>

    <p class="evliyabeyit"><span class="calibre23"> Rabbi evsıl sevâbe bânîhâ.</span></p>

    <p class="evliyabeyit"><span class="calibre23"> Sene 980}</span></p>

    <p class="evliya"><span class="calibre23">Ebü'l-feth'e ve Bâyezîd-i Velî'ye vezîr olmuşdur. Üç kubbeli müstecâbü'd-da‘ve bir yerdir kim cânib-i erba‘asında Mesleme ve Ebâ Eyyûb ve Hârûnu'r-Reşîd asrında Alina nâm kıral-ı la‘înin elinden niçe bin Sahâbe-i kirâm ve sahâbîzâdeler şehîd oldukda bu câmi‘in haremi etrâfında medfûnlardır kim bu câmi‘de olan rûhâniyyet bir câmi‘de yokdur. Ve hareminde Zencîrli Servi nâm bir serv-i sebiz-gûn-vâr nihâl [u] sâhaları perîşân olup bir sâhibü'l-hayr zencîrler ile bend etdiğinden Zencîrli Servi derler. Vâcibü's-seyrdir. Ve niçe bin erbâb-ı sülûk bu âsitânede hâzırdır. İmâreti ve medrese ve zâviyesi ma‘mûrdur.</span></p>

    <p class="evliya"><b class="calibre1"><span class="calibre23">Câmi‘-i Fîrûz Ağa</span></b><span class="calibre23">: Kurb-ı Atmeydânı cemâ‘at-i kesîreye mâlik bir kubbeli bir câmi‘dir. Kıble kapusu üzre târîhi budur:</span></p>

    <p class="evliyabeyit"><span class="calibre23"> Hâzinü's-sultân-ı Sultân Bâyezîd</span></p>

    <p class="evliyabeyit"><span class="calibre23"> Vehve Fîrûzun, re’îsü'l-hâzinîn</span></p>

    <p class="evliyabeyit"><span class="calibre23"> Kâle Rıdvânu'l-ulâ târîhahu</span></p>

    <p class="evliyabeyit"><span class="calibre23"> Cennetü'l-me’vâ ve dârü'l-hâmidîn.</span></p>

    <p class="evliyabeyit"><span class="calibre23"> Sene 896</span></p>

    <p class="evliya"><span class="calibre23">Çehârşenbebâzârı'nda Murâd Hân-ı Sâlis ağası <b class="calibre1">Mehemmed Ağa câmi‘i:</b> Rûşen-binâ bir câmi‘-i zîbâdır. Atebe-i ulyâsı üzre târîhi budur:</span></p>

    <p class="evliyabeyit"><span class="calibre23"> Dedi âsârı târîhin hâtif</span></p>

    <p class="evliyabeyit"><span class="calibre23"> Beyt-i Hâdî ve câmi‘-i ümmet. Sene 992.</span></p>

    <p class="evliya"><span class="calibre23">Uzunçârsû içinde <b class="calibre1">İbrâhîm Paşa câmi‘i</b>: Kârgîr kubbe binâ değildir, çâr-kûşe levha kubbedir. Ammâ gâyet musanna‘dır. İbtidâ binâsına târîh:</span></p>

    <p class="evliyabeyit"><span class="calibre23"> <a class="pcalibre pcalibre1" id="_ftnref62"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn62" title=""><span class="MsoFootnoteReference"><span class="calibre23">[62]</span></span></a> Sene (---) <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve itmâmına târîh:</span></p>

    <p class="evliyabeyit"><span class="calibre23"> Hayrun celîlün mü’ebbed.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i <b class="calibre1">câmi‘-i Dragoman:</b> Kurb-ı Fethiyye.</span></p>

    <p class="evliyabeyit"><span class="calibre23"> İzz u câhile k'oldu Yûnus Beğ </span></p>

    <p class="evliyabeyit"><span class="calibre23"> Tercemân-ı şeh-i cihân-ârâ</span></p>

    <p class="evliyabeyit"><span class="calibre23"> Yapdı bu câmi‘-i şerîfi ol</span></p>

    <p class="evliyabeyit"><span class="calibre23"> Kıluben avn [u] lütfu ana Hudâ</span></p>

    <p class="evliyabeyit"><span class="calibre23"> Rûh-ı kudsî dedi oldem târîh</span></p>

    <p class="evliyabeyit"><span class="calibre23"> Dâr-ı tâ‘ât u menzil-i sulehâ.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">{Mi‘mâr Sinân binâsıdır}.</span></p>

    <p class="evliya"><span class="calibre23">Târîh-i <b class="calibre1">câmi‘-i Üçbaş:</b> Kurb-ı Zencîrlikuyu. Bu câmi‘ sâhibi Selmân-ı Pâk köçeğinden olup üç âdem başın bir akçeye trâş etmeğile helâl [ü] zülâl mâl cem‘ edüp bu câmi‘i binâ etmeğile hâlâ Üçbaş câmi‘i derler. Bir küçük câmi‘dir ammâ anda bir rûhâniyyet vardır. Kapusu üzre târîhi:</span></p>

    <p class="evliya"><i class="calibre2"><span class="calibre23">Lemmâ re‘â sâhibü'l-yemîni fe-kâle li't-târîhi itmâmehu ahsene hayrın ebedâ. Hamza bin Atâullâh.</span></i> <span class="calibre23">Sene 929 <b class="calibre1"><i class="calibre2">[89a]</i></b></span></p>

    <p class="evliyametin"><span class="calibre23">Diğer târîh-i âhar:</span></p>

    <p class="evliya"><i class="calibre2"><span class="calibre23">Tekabbelallâhu vallâhu cezâhu bi'l-gufrâni ve kad ıhtârehu fî târîhihi hayre latîfin.</span></i> <span class="calibre23">Sene 929</span></p>

    <p class="evliya"><span class="calibre23">Târîh-i <b class="calibre1">câmi‘-i Sun‘ullâh Efendi:</b> Kurb-ı Kırkçeşme ihrâk olup ta‘mîrinden sonraki târîhidir:</span></p>

    <p class="evliyabeyit"><span class="calibre23"> Hacı Bektaş ocağının kethudâsı sa‘yile,</span></p>

    <p class="evliyabeyit"><span class="calibre23">Kim Süleymân-ı zamândır vere ecrin lem-yezel</span></p>

    <p class="evliyabeyit"><span class="calibre23"> Hark-ı nâz oldu velî ta‘mîre dedim târîhin</span></p>

    <p class="evliyabeyit"><span class="calibre23"> Câmi‘-i ra‘nâ ibâdetgâh-ı nîk u bî-bedel.</span></p>

    <p class="evliyabeyit"><span class="calibre23"> Sene 1072</span></p>

    <p class="evliya"><span class="calibre23">Silivrikapusu kurbünde ma‘bed-i kadîm <b class="calibre1">Kürkcübaşı câmi‘i:</b> Bu câmi‘in kıble köşesinde bir mîkât nişânı vardır. Sayf [u] şitâda bir dakîka fevt etmez mîkâtdır.</span></p>

    <p class="evliya"><span class="calibre23">Balatkapusu'nun iç yüzünde <b class="calibre1">Balat câmi‘i:</b> Süleymân Hân'da Ferruh Kethudâ'nındır {ve Mi‘mâr Sinân} binâsıdır. Taşra soffasının kıble dîvârında serâpâ Kudüs-i Şerîf'den Mısır'a ve Mısır'dan tâ Medîne ve Mekke-i Mükerreme'ye varınca cemî‘i menâzillerde olan dere ve depeleri ve mahûf u muhâtara akabe menâzilleri eşkâl [u] hey’etleri ile bir üstâd-ı kâmil nakkâş-ı âmil tasvîr etmişdir kim Erjeng ü Mânî kalemin çekmede âcizdir.</span></p>

    <p class="evliya"><span class="calibre23">Andan Sultân Selîm kurbünde <b class="calibre1">Sivasî Efendi Tekyesi câmi‘i </b>derler. Ammâ (---) binâsıdır. Altı (---) aded amûdlar üzre sahrîcdir ammâ suyu yokdur. Gazzâzlar ibrîşim bükerler.</span></p>

    <p class="evliya"><span class="calibre23">Karagümrük kurbünde <b class="calibre1">Akşemseddîn câmi‘i</b>: Müstecâbü'd-da‘ve mahaldir kim şeb [u] rûz cemâ‘atden hâlî değildir.</span></p>

    <p class="evliya"><span class="calibre23">Andan Unkapanı'nın iç yüzünde <b class="calibre1">Azebler câmi‘i:</b> Ebü'l-feth asrında Elvân Çelebi binâsıdır. Beyne'n-nâs Şeftâlû câmi‘i derler. Zîr[â] binâ olduğu sene mihrâb dîvârı taşrasında bir şeftâlû şeceri hâsıl olup dördü bir vukıyye gelür şeftâlûsü olur bir dıraht-ı azîm idi. Anıniçün Şeftâlû câmi‘i deyü meşhûr-ı âfâk idi. Ba‘dehu sene (---) târîhinde Süğlün Muslu sultânı sarâyında bir âteş-i azîm olup câmi‘ ihrâk bi'n-nâr olup ol ahâlî-yi mahalle hâlâ şeftâlûsüz kalup et şeftâlûsüyle geçinirler. Andan,</span></p>

    <p class="evliya"><b class="calibre1"><span class="calibre23">Âşık Paşa câmi‘i:</span></b> <span class="calibre23">Ziyâretgâh mahaldir.</span></p>

    <p class="evliya"><span class="calibre23">Andan Müftî hammâmı kurbünde <b class="calibre1">Altıpoğaça câmi‘i:</b> Ebü'l-feth'in Etmekcibaşısı Cübbe Alî hazretleri neslinden olup her gün Bâyezîd-i Velî'ye âteş görmemiş gûyâ güneşde pişmiş altışar poğaça getirdiğiyçün Altıpoğaça câmi‘i derler. Andan,</span></p>

    <p class="evliya"><b class="calibre1"><span class="calibre23">Kara Pîri Paşa câmi‘i:</span></b> <span class="calibre23">Zeyrekbaşı kurbünde Sovukkapu üzre cihân-nümâ bir câmi‘-i âlîdir. Altı üç yüz amûd üzre âb-ı rakîk ile memlû sahrîcdir kim âb-ı hayâtdan nişân [verir]. Andan,</span></p>

    <p class="evliya"><b class="calibre1"><span class="calibre23">Atbâzârı câmi‘i:</span></b> <span class="calibre23">İslâmbol içre her gece kânûn-ı Ebü'l-feth üzre dîdebânlık eden on iki yeniçeri çorbacıları bu câmi‘de salât-ı ışâyı edâ edüp tâ sabâha dek İslâmbol içre muhâfaza edüp mücrimlerin hakkından gelirler. Andan,</span></p>

    <p class="evliya"><b class="calibre1"><span class="calibre23">Emîr-i âhûr câmi‘i:</span></b> <span class="calibre23">Yedikulle kurbünde Sulu Manastır'a karîb yine deyrden tahvîl olunmuş bir câmi‘-i azîmdir. Ammâ cemâ‘ati azdır. {Mi‘mâr Sinân binâsıdır}. Andan,</span></p>

    <p class="evliya"><b class="calibre1"><span class="calibre23">Hâdım İbrâhîm Paşa câmi‘i:</span></b> <span class="calibre23">Süleymân Hân'ın vezîr-i a‘zamı idi. Mütekâ‘id olup Silivrikapusu'nun iç yüzünde tahtânî bir câmi‘-i rûhânî etmişdir kim gûyâ bir kasr-ı huld-i berîndir. Haremi içre dıraht-ı müntehâlar ile zeyn olup koyah [u] hıyâbâ[n] bir harem-i mecma‘ü'l-irfândır ve gâyet musanna‘ u müzeyyen câmi‘-i dil-küşâdır. Kubbe kapusu üzre târîhi (---) (---) (---) (---) (---) (---), Mi‘mâr Sinân binâsıdır. Andan,</span></p>

    <p class="evliya"><b class="calibre1"><span class="calibre23">Dâvûd Paşa câmi‘i:</span></b> <span class="calibre23">Ma‘bed-i kadîmdir. Sultân Bâyezîd-i Velî vüzerâlarındandır. Bir vâsi‘ haremi ve bir tarafında mahkeme-i şer‘-i Resûl-i mübîn vardır. Târîh (---) (---) (---) (---) (---). Andan,</span></p>

    <p class="evliya"><b class="calibre1"><span class="calibre23">Cerrâh Mehemmed Paşa câmi‘i:</span></b> <span class="calibre23">(---) Hân vüzerâlarındandır. Avretbâzârı kurbünde bir musanna‘ câmi‘dir ve kapusu üzre târîhi (---) (---) (---) (---) (---) (---) (---) (---). Andan,</span></p>

    <p class="evliya"><b class="calibre1"><span class="calibre23">Eski Husrev Paşa câmi‘i:</span></b> <span class="calibre23">(---) Hân vüzerâlarındandır. Aksarây kurbünde bir şîrîn câmi‘dir. Kapusu üzre târîhi (---) (---) (---) (---) (---) (---) (---) (---) (---) (---). <i class="calibre2">[89b]</i></span></p>

    <p class="evliya"><b class="calibre1"><span class="calibre23">Eski Alî Paşa câmi‘i</span></b><span class="calibre23">: (---) Hân vüzerâsıdır. Tavukbâzârı dikilitaşı dibinde bir câmi‘-i azîmdir. Târîhi:</span></p>

    <p class="evliyabeyit"><span class="calibre3">................(1 satırlık yer boş)....................</span></p>

    <p class="evliya"><b class="calibre1"><span class="calibre23">Akılbend câmi‘i</span></b><span class="calibre23">: (---) (---) (---) (---) (---) (---) (---) (---) (---) Cemâ‘at-i kesîreye mâlik câmi‘idir. Andan,</span></p>

    <p class="evliya"><b class="calibre1"><span class="calibre23">Koca Mehemmed Paşa câmi‘i</span></b><span class="calibre23">: Süleymân Hân vüzerâsıdır. Atmeydânı'na karîb câmi‘-i kebîrdir. Târîhi (---) (---) (---) (---) (---) (---) (---) (---).</span></p>

    <p class="evliya"><b class="calibre1"><span class="calibre23">Nişâncı (---) Paşa câmi‘i</span></b><span class="calibre23">: (---) Hân'ın tevkî‘-i hümâyûnları hidmetinde idi. Kumkapu kurbünde bir câmi‘-i rûşendir. Târîhi (---) (---) (---) (---) (---) (---) (---) (---) (---). Andan,</span></p>

    <p class="evliya"><b class="calibre1"><span class="calibre23">Câmi‘-i Vezîr Ahmed Paşa</span></b><span class="calibre23">: Selîm ve Süleymân Hân vüzerâlarındandır. Topkapusunun iç yüzünde bir püşte üzre selâtîn câmi‘i-misâl bir câmi‘dir. Kapusu üzre târîhi (---) (---) (---) (---) (---) (---). {Koca Mi‘mâr Sinân binâsıdır}.</span></p>

    <p class="evliya"><b class="calibre1"><span class="calibre23">Câmi‘-i Bayram Paşa</span></b><span class="calibre23">: Vezîr-i a‘zam-ı Murâd Hân-ı Râbi‘ Ebü'l-feth kurbünde Kepkepciler içinde bir câmi‘-i fevkânîdir. Nerdübânlar ile urûc olunur. Târîhi budur:</span></p>

    <p class="evliyabeyit"><span class="calibre23"> Oldu vâlâ câmi‘-i cennet-harîm ü bî-adîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">{Mi‘mâr Sinân binâsıdır.}</span></p>

    <p class="evliya"><span class="calibre23">Andan Kesegendede kurbünde <b class="calibre1">[Kara]manî Nişâncı Paşa câmi‘i</b>: (---) Hân'ın nişâncısı idi. Mükellef ü mükemmel selâtîn-misâl bir câmi‘dir. Târîhi türbesi üzre:</span></p>

    <p class="evliyabeyit"><span class="calibre23"> Kudsiyân fevtini Sâ‘î dediydi târîhini</span></p>

    <p class="evliyabeyit"><span class="calibre23"> Dediler vâsıl-ı Hak oldu Nişânî Paşa.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Andan <b class="calibre1">Hâfız (---) Paşa câmi‘i</b>: (---) Gâzînin vüzerâlarındandır. Ebü'l-feth câmi‘i kurbünde olmağile bu Ahmed Paşa bir gece vâkı‘asında Ebü'l-feth'i görüp Ebü'l-feth bu Hâfız Paşa'ya itâb [ü] hitâb edüp "Niçün benim câmi‘im kurbünde câmi‘ binâ edüp niçün cemâ‘atım aldın" deyü bu Hâfız Paşa'yı katl eder. Paşa hemân hâbdan bîdâr olup bu vâkı‘ayı ta‘bîr etdirüp hayr ola derler. Yetmiş günden merhûm olup mezâra defn ederken lahd kenârından bir taş uçup Paşa-yı mûmâ-ileyhin üzerine düşüp bi-emrillâh kılıç gibi başını keser. Tevâtürle meşhûr-ı âfâkdır. Târîhi budur (---) (---) (---) (---) (---) (---) (---). Andan,</span></p>

    <p class="evliya"><b class="calibre1"><span class="calibre23">Halîl Paşa câmi‘i</span></b><span class="calibre23">: (---) vüzerâsındandır. Sultân Mehemmed imâreti kurbündedir. Ammâ musanna‘ câmi‘-i zîbâdır. Târîhi (---) (---) (---) (---) (---) (---) (---) (---). Andan,</span></p>

    <p class="evliya"><b class="calibre1"><span class="calibre23">Terkîm câmi‘i</span></b><span class="calibre23">: (---) binâsıdır. Yeni Odalar kurbündedir.</span></p>

    <p class="evliya"><span class="calibre23">Andan <b class="calibre1">Sarıgürz câmi‘i.</b></span></p>

    <p class="evliya"><span class="calibre23">Andan Ebü'l-feth kurbünde Alî Paşa çârsûsu içre <b class="calibre1">Tavâşî Mesîh Paşa câmi‘i</b>: Kilar-ı hâssa'dan Sultân Murâd Hân-ı Sâlis asrında Mısır olup ba‘dehu vezîr-i a‘zam oldu ve sonra tekâ‘üd ihtiyâr edüp mezkûr câmi‘i binâ etdi. Ammâ mükellef câmi‘dir. Târîhi (---) (---) (---) (---) (---) (---) (---) (---). Andan,</span></p>

    <p class="evliya"><b class="calibre1"><span class="calibre23">Balı Paşa câmi‘i</span></b><span class="calibre23">: (---) Hân vezîridir. Emîr Buhârî kurbünde fevkânî bir câmi‘dir. Ammâ kapusu üzre târîhi böyle tahrîr olunmuşdur:</span></p>

    <p class="evliyabeyit"><span class="calibre23"> Yapdı bu câmi‘i Hümâ Hâtûn</span></p>

    <p class="evliyabeyit"><span class="calibre23"> Bint-i İskenderî vezîr ol mâh</span></p>

    <p class="evliyabeyit"><span class="calibre23"> Hak kabûl ede gösterüp {dîdâr</span></p>

    <p class="evliyabeyit"><span class="calibre23"> Kıla mahşerde şefkatiyle İlâh</span></p>

    <p class="evliyabeyit"><span class="calibre23"> Dedi anın Hüdâyî târîhin</span></p>

    <p class="evliyabeyit"><span class="calibre23"> Mescid-i ümmet-i Resûlullâh.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Mi‘mâr Sinân binâsıdır}. Andan,</span></p>

    <p class="evliya"><b class="calibre1"><span class="calibre23">Rüstem Paşa câmi‘i</span></b><span class="calibre23">: Süleymân Hân vezîridir. Tahte'l-kal‘a'nın kurbünde fevkânî serâpâ kâşî-i Çîn ile mebnî bir câmi‘-i rûşendir. Diller ile ta‘bîr olunmaz. Altında cümle mahzenler ve dekâkînlerdir. Kıble kapusu üzre târîhi (---) (---) (---) (---) (---) (---) (---) (---) (---) (---). Mi‘mâr Sinân binâsıdır.</span></p>

    <p class="evliya"><b class="calibre1"><span class="calibre23">Yavuzer câmi‘i</span></b><span class="calibre23">: Ebü'l-feth Sultân Mehemmed Hân'ın (---) (---) idi. Unkapanı'nın iç yüzünde Sağrıcılar içinde bir kubbeli câmi‘dir. Bu hakîr'in ceddî binâsıdır. Târîhi yokdur.</span></p>

    <p class="evliya"><span class="calibre23">Kara Çelebizâde'nin <b class="calibre1">Unkapanı câmi‘i</b>: Mukeddemâ Sultân Süleymân Hân asrında Süleymân Subaşı binâsıdır. Unkapanı'nın taşrasında leb-i deryâda olmağile {Mi‘mâr Sinân binâsı idi. Ba‘dehu mürûr-ı eyyâmla} câmi‘i ve minâresi münhedim olup Kara Çelebizâde müceddeden bir kubbe-i âlîli ve altı dekâkîn ü mahâzinli bir câmi‘-i fevkânîdir. Ve minâre-i nahîfe mâlikdir, hâlâ şehr-i İslâmbol'da nazîri yok bir minâre-i serâmeddir.</span></p>

    <p class="evliya"><b class="calibre1"><span class="calibre23">Kemâl Mi‘mâr câmi‘i</span></b><span class="calibre23">: Kurb-ı Sultân Bâyezîd. Târîh:</span></p>

    <p class="evliyabeyit"><span class="calibre23"> Mâlı ile eyledi ta‘mîr dedim târîhin</span></p>

    <p class="evliyabeyit"><span class="calibre23"> Câmi‘-i zîbâ ibâdetgâh-ı nîk [ü] dil-küşâ.</span></p>

    <p class="evliyabeyit"><span class="calibre23"> Sene (---). <b class="calibre1">[90a]</b></span></p>

    <p class="evliya"><span class="calibre23">Andan Aksarây kurbünde <b class="calibre1">Osmân Şâh Vâlidesi câmi‘i</b>: Süleymân Hân'ın Koca Mi‘mâr Sinân binâsıdır.</span></p>

    <p class="evliya"><span class="calibre23">Monlâ Gürânî kurbünde <b class="calibre1">Kadı‘asker Abdurrahmân Efendi câmi‘i</b>: Harpüşte kubbe Mi‘mâr Sinân kârı<span class="calibre24">;</span>dır. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve Yedikulle'de <b class="calibre1">Hacı Evhadullâh câmi‘i</b>: Mi‘mâr Sinân binâsıdır.</span></p>

    <p class="evliya"><span class="calibre23">Âhûrkapu kurbünde <b class="calibre1">Kapu ağası Hâdım Mahmûd Ağa câmi‘i</b>: Süleymân ve Selîm-i Sânî ağasıdır. Mi‘mâr Sinân binâsıdır.</span></p>

    <p class="evliya"><span class="calibre23">Yenikapu kurbünde <b class="calibre1">Odabaşı câmi‘i:</b> Sinân Ağa binâsıdır.</span></p>

    <p class="evliya"><span class="calibre23">Kocamustafâpaşa kurbünde <b class="calibre1">Koca Husrev Beğ câmi‘i</b>: Sinân Ağa binâsıdır.</span></p>

    <p class="evliya"><span class="calibre23">Sulu Manastır hammâmı <b class="calibre1">Hâtûn câmi‘i</b>: Mi‘mâr Sinân binâsıdır.</span></p>

    <p class="evliya"><span class="calibre23">Üsküblü Çeşmesi dibinde yedi yol ağzı ki İslâmbol içre bu gûne yedi râh cem‘ olmamışdır, anda <b class="calibre1">Defterdâr Süleymân Çelebi câmi‘i</b>: Çâr-kûşe harpüşte kurşum kubbeli Mi‘mâr Sinân binâsıdır.</span></p>

    <p class="evliya"><span class="calibre23">Yenibâğçe kurbünde <b class="calibre1">Hurrem Hâtûn câmi‘i</b>: Mi‘mâr Sinân yapmıştır.</span></p>

    <p class="evliya"><span class="calibre23">Kadıçeşmesi'nde fevkânî <b class="calibre1">Sinân Ağa câmi‘i</b>: Yine Mi‘mâr Sinân Ağa binâsıdır.</span></p>

    <p class="evliya"><span class="calibre23">Yemiş iskelesinde mâl-ı helâl ile binâ olunmuş <b class="calibre1">Ahî Çelebi câmi‘i</b>: Mi‘mâr Sinân kârıdır.</span></p>

    <p class="evliyabeyit"><span class="calibre3">................(27 satırlık yer boş).................... <b class="calibre1"><i class="calibre2">[90b]</i></b></span></p>

    <p class="Balk"><span class="calibre26">[İki yüz altıncı fasıl]<br class="calibre27"/>
    Mahmiyye-i Kostantıniyye içre olan mesâcid-i kadîmleri ayân u beyân eder</span></p>

    <p class="evliya"><span class="calibre23">Evvelâ Ebü'l-feth'in nefs-i İslâmbol içre kâmil iki yüz yetmiş mihrâb mesâcidleri vardır.</span></p>

    <p class="evliya"><span class="calibre23">Târîh-i Kırımî mescidi, kurb-ı Eskiodalar. Târîh:</span></p>

    <p class="evliyabeyit"><span class="calibre23"> Harîk oldu olup Sâ‘î bu hayra</span></p>

    <p class="evliyabeyit"><span class="calibre23"> Süleymân Kethudâ Beğ ol ağa nâm</span></p>

    <p class="evliyabeyit"><span class="calibre23"> Edüp ta‘mîrini bu düşdi târîh</span></p>

    <p class="evliyabeyit"><span class="calibre23"> Kırımî mescidi pes oldu itmâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Harâccı Muhyiddîn mescidi, Ebü'l-feth kurbündedir.</span></p>

    <p class="evliya"><span class="calibre23">Ve Harâccı Beğ mescidi. Unkapanı'nın iç yüzünde Süğlün Muslu Sultân sarâyı dibinde bir mevzûn tula minâresinin zirve-i âlîsindeki kapusu üzre beyâz tula ile kırmızı tula üzre üstâd-ı bennâ Kûfî hat ile tuladan bir <i class="calibre2">"Lâ ilâhe illallâh, Muhammedün Resûlullâh"</i> tahrîr etmişdir kim diller ile ta‘bîr olunmaz.</span></p>

    <p class="evliya"><span class="calibre23">Ve Sâlih Paşa mescidi, kurb-ı Unkapanı.</span></p>

    <p class="evliya"><span class="calibre23">Ve Tavâşî Haydar Paşa mescidi, yine mahallesindedir.</span></p>

    <p class="evliya"><span class="calibre23">Ve Hacı Hasan mescidi, kurb-ı Haydar Paşa, mükellef mesâciddir. {Ve Mi‘mâr Sinân kârıdır}.</span></p>

    <p class="evliya"><span class="calibre23">Ve Demir Hân mescidi, kurb-ı Sovukkuyu.</span></p>

    <p class="evliya"><span class="calibre23">Ve Hâmid Efendi mescidi mahalle-i Fîlyokuşu târîhi:</span></p>

    <p class="evliyabeyit"><span class="calibre23"> Hâzâ makâm-ı Mahmûd.</span></p>

    <p class="evliyabeyit"><span class="calibre23"> Sene 985.</span></p>

    <p class="evliya"><span class="calibre23">Ve Arabacılar mescidi, kurb-ı Unkapanı.</span></p>

    <p class="evliya"><span class="calibre23">Ve Payasoğlu mescidi, dâhil-i Unkapanı.</span></p>

    <p class="evliya"><span class="calibre23">Ve Yârhisâr mescidi, dâhil-i Bâb-ı Cübbe Alî.</span></p>

    <p class="evliya"><span class="calibre23">Ve mescid-i Revânî, kurb-ı Kırkçeşme.</span></p>

    <p class="Balk"><span class="calibre26">Sultân Süleymân ve Selîm Hân-ı Sânî asrında Koca Mi‘mâr Sinân bin Abdülmennân Ağa'nın ilm-i hendese ile binâ etdiği mesâcid-i zîbâlardır ki tahrîr olunur</span></p>

    <p class="evliya"><span class="calibre23">Evvelâ Yenibâğçe'de Rüstem Paşa mescidi.</span></p>

    <p class="evliya"><span class="calibre23">Ve yine Yenibâğçe'de Sinân Paşa [mescidi].</span></p>

    <p class="evliya"><span class="calibre23">Ve Topkapusu'nda Müftî Çivizâde mescidi.</span></p>

    <p class="evliya"><span class="calibre23">Ve Yenibâğçe kurbünde bâlâdaki hayrâtları binâ eden Mi‘mâr Sinân bin Abdülmennân mescidi.</span></p>

    <p class="evliya"><span class="calibre23">Ve Karagümrük kurbünde Emîr Alî mescidi ve buna karîb Üçbaş mescidi ve Defterdâr Şerîfezâde mescidi.</span></p>

    <p class="evliya"><span class="calibre23">Lütfîpaşa kurbünde Yenibâğçe başında Sırmakeş mescidi.</span></p>

    <p class="evliya"><span class="calibre23">Sultân Mehemmed Hân kurbünde Hâcegîzâde mescidi.</span></p>

    <p class="evliya"><span class="calibre23">Silivrikapusu kurbünde Çavuş mescidi. </span></p>

    <p class="evliya"><span class="calibre23">Dâvûdpaşa kurbünde Müftî Çivizâde kızı Afîfe Bânû mescidi.</span></p>

    <p class="evliya"><span class="calibre23">Silivrikapusu kurbünde Takyacı Ahmed Çelebi mescidi.</span></p>

    <p class="evliya"><span class="calibre23">Ağaçayırında Debbâğ el-Hacı Hamza mescidi.</span></p>

    <p class="evliya"><span class="calibre23">Ve Kumkapu kurbünde İbrâhîm Paşa hâtûnu Âsiye Hânım mescidi.</span></p>

    <p class="evliya"><span class="calibre23">Ve Lanka bostânı kurbünde eş-Şeyh Ferhâd mescidi.</span></p>

    <p class="evliya"><span class="calibre23">Ve Kumkapu hâricinde Kürkcübaşı mescidi.</span></p>

    <p class="evliya"><span class="calibre23">Ve Kâmhâcılar kârhânesi mescidi.</span></p>

    <p class="evliya"><span class="calibre23">Ve Kuyumcubaşı kârhânesi mescidi.</span></p>

    <p class="evliya"><span class="calibre23">Ve Derzîler kârhânesi mescidi.</span></p>

    <p class="evliya"><span class="calibre23">Ve Ayasofya'da Hersek bodurumu üzre Ağa mescidi.</span></p>

    <p class="evliya"><span class="calibre23">Ve Fenerkapusu dâhilinde Yayabaşı mescidi<span class="calibre24">;</span>.</span></p>

    <p class="evliya"><span class="calibre23">Ve Selîmiyye kurbünde Abdî Subaşı mescidi.</span></p>

    <p class="evliya"><span class="calibre23">Ve yine Selîm Hân kurbünde Hüseyin Çelebi mescidi.</span></p>

    <p class="evliya"><span class="calibre23">Ve Alî Paşa hammâmı kurbünde el-Hacı İlyâs mescidi.</span></p>

    <p class="evliya"><span class="calibre23">Ve La‘lzâr cenbinde Dâmâd Çelebi mescidi.</span></p>

    <p class="evliya"><span class="calibre23">Ve Kocamustafâpaşa kurbünde Duhânîzâde mescidi </span></p>

    <p class="evliya"><span class="calibre23">Çukur Hammâm kurbünde Kadızâde mescidi.</span></p>

    <p class="evliya"><span class="calibre23">Ve Unkapanı indinde Tüfenghâne kârhânesi mescidi </span></p>

    <p class="evliya"><span class="calibre23">Edirnekapusu hâricinde Sarây Ağası mescidi.</span></p>
  </div>
</body>
</html>