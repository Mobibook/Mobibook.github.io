<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliya"><b class="calibre1"><span class="calibre23">Câmcıyân</span></b><span class="calibre23"> tahtırevânlar üzre ibret-nümâ elvân câmlar ederek geçerler.</span></p>

    <p class="evliya"><b class="calibre1"><span class="calibre23">Alçıcılar</span></b><span class="calibre23"> arabalar üzre alçı değirmenlerin çevirüp alçı yaparak güzer ederler.</span></p>

    <p class="evliya"><b class="calibre1"><span class="calibre23">Horasâncılar</span></b><span class="calibre23"> kezâlik değirmenlerin çevirüp horasân yaparak tay ederler.</span></p>

    <p class="evliya"><b class="calibre1"><span class="calibre23">Dağda kirec yakıcılar</span></b><span class="calibre23"> arabalar üzre kirec yakup yüzleri gözleri beyâz kirec ile geçüp şaka ederler.</span></p>

    <p class="evliya"><b class="calibre1"><span class="calibre23">Yağlı kirecciler</span></b><span class="calibre23"> seyishâneler üzre yağlı kirec yükledüp cümle esbâbları kirec ile reftenlerler.</span></p>

    <p class="evliya"><b class="calibre1"><span class="calibre23">Mermer kirecci</span></b><span class="calibre23"> kezâlik geçerler.</span></p>

    <p class="evliya"><b class="calibre1"><span class="calibre23">Yanmamış taş kirecciler</span></b><span class="calibre23"> dahi atlara kirec yükledüp tay ederler. Ve,</span></p>

    <p class="evliya"><b class="calibre1"><span class="calibre23">Mermer-bürler</span></b><span class="calibre23"> gûnâ-gûn târîhleri mermerlere kazıyup mermerden kabir destârları ve seng-i mezârları yaparak ubûr ederler.</span></p>

    <p class="evliya"><b class="calibre1"><span class="calibre23">Löküncü Arnavudlar</span></b><span class="calibre23"> taş kirec ile beziryağıyla pembeyi bir yere halt edüp arabalar üzre tokmaklar ile lökün döğüp Arnavudca türkî yırlayarak geçerler.</span></p>

    <p class="evliya"><b class="calibre1"><span class="calibre23">Su yolcular</span></b><span class="calibre23"> su künglerin kenevir iplerile lökünleri sararlar. Ammâ İslâmbol'da nâzlı esnâfdır. Kârhâneleri Ayasofya'da Sarıkcılar içinde kârhâne-i kadîmdir kim Ebü'l-feth binâsıdır. Pîrleri Cedallâh Ebû Türâb'dır, Remle'de şehîd olup anda medfûndur.</span></p>

    <p class="evliya"><b class="calibre1"><span class="calibre23">Kiremitciler</span></b><span class="calibre23"> arabalar üzre kiremit yükledüp ve kiremit yaparak yüzleri ve gözleri çamurlu Ermenîler'dir eyle geçüp giderler.</span></p>

    <p class="evliya"><b class="calibre1"><span class="calibre23">Tahta kurşumcular</span></b><span class="calibre23">ın kârhânesi Süleymâniyye tîmârhânesi altındadır, arabalar üzre tahta kurşumlar döküp ve tahta kurşumdan kendülerine, atlarına esbâb bisâtlar edüp geçerler.</span></p>

    <p class="evliya"><b class="calibre1"><span class="calibre23">Kurşum örtücüler</span></b><span class="calibre23"> azîm kubbeleri arabalar üzre yükledüp kurşum örterek geçerler.</span></p>

    <p class="evliya"><b class="calibre1"><span class="calibre23">Kaldırımcı Arnavudlar</span></b><span class="calibre23">ın ellerinde kazmaları ve demir küsküleri ile yollarda kaldırım meremmât eder şeklinde, murabba‘:</span></p>

    <p class="evliyabeyit"><span class="calibre23"> Eve tulate matuzine sultâne râhime,</span></p>

    <p class="evliyabeyit"><span class="calibre23"> Ebûrefâkete hanifese sultâne yane</span></p>

    <p class="evliya"><span class="calibre23">deyü bu murabba‘ı Elbasan Arnavudu lisânı üzre yırlayup geçerler.</span></p>

    <p class="evliya"><b class="calibre1"><span class="calibre23">Kayağancılar</span></b><span class="calibre23"> dahi arabalar üzre kayağan yükledüp ubûr ederler.</span></p>

    <p class="evliya"><b class="calibre1"><span class="calibre23">Taş kesenler</span></b><span class="calibre23"> arabalar üzre azîm taşlar kesüp geçerler.</span></p>

    <p class="evliya"><b class="calibre1"><span class="calibre23">Taş çekici eşekciler</span></b><span class="calibre23"> beş altı yüz eşekci Ermenîler "Çüş bire, andıra halası çüş" deyüp Ermenîce türkîler yırlayup geçerler.</span></p>

    <p class="evliya"><b class="calibre1"><span class="calibre23">Badanacı Ermenîler</span></b><span class="calibre23"> dahi arkalarında destiler ile mermer kirecinden cüllâb olmuş beyâz badana ile ellerinde uzun sırıklar ucunda domuz fırçalarıyla "Kararmış evleri ve dîvârları ağardarak seksen ahçanı alup ağardıram, yatmiş ahça disan olmaz" deyü Ermenî lehcesiyle kelimât ederek geçerler.</span></p>

    <p class="evliya"><b class="calibre1"><span class="calibre23">Eyyûb oyuncakcıları</span></b><span class="calibre28">;</span> <span class="calibre23">dahi arabalar üzre dükkânların kamış borularla ve tırıllarla ve fırlaklarla ve hurde deff ü dümbelek ve kemânce ve sıçan ve kuşlar ve'l-hâsıl bunlarda olan şeytanat ve mashariyyât ma‘sûmlar avudacak mezâmirât ve oyuncaklar bir diyâra mahsûs değildir kim bin gûne oyunayacaklar vardır, ibret içün Hind ü Yemen'e götürürler. Elbette her sene birer muhîl [u] şeytanatlı şeyler peydâ ederler, bu gûne mâhiyyetlerin arz ederek geçerler.</span></p>

    <p class="evliya"><span class="calibre23">Bu esnâfın alayında ak sakallı, gözü sürmeli çelebiler ve mutarraş otuz yaşında kelle-pûşlu ve ayağı na‘lınlı ba‘zısı selâmiyye avret takyalı ve avret nezgebli müşekkel âdemlerin ellerine tâyeleri ve vâlideleri ve pederleri yapışup bu alayda giderken avret takyalı herîf çelebi</span></p>

    <p class="evliya"><span class="calibre23">"A dadı ben bu oyuncağı isterim" yâhûd "istemem" deyüp ağlıyarak kimi ellerinde tırılları ve dümbeleklerin çalarak ubûr eder, garîb temâşâlı esnâf-ı mukallidînlerdir. Ammâ mukallidin îmânı sahîhdir deyü fetâvâlarda yazmışlar.</span></p>

    <p class="evliya"><span class="calibre23">Ve Atbâzârı'nda Edirne arabası ve koçu arabaları yaparak niçe musanna‘ küçük arabaları, keçilere ve eşeklere ve iri samson kelplere çekdirüp ve mutallâ ve musanna‘ yetmiş seksen çift koçu arabaları altışar ve sekiz[er] ve onar kınalı küheylân donanmış atlara koşup arabaların çekdirerek ubûr ederler, temâşâdır.</span></p>

    <p class="evliya"><span class="calibre23">Ve <b class="calibre1">pîş-tahtacılar</b> servi ve ceviz ve çimşîr ve unnâb ve çınâr tahtalarından pîş-tahtaların arabalar üzre zeyn edüp geçerler. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">İskemleciler</span></b><span class="calibre23"> mutallâ ve münakkaş ve müşebbek iskemleler ile kızaklar üzre dükkânların tezyîn edüp geçerler.</span></p>

    <p class="evliya"><b class="calibre1"><span class="calibre23">Ferâşcılar</span></b><span class="calibre23"> kezâlik ubûr ederler.</span></p>

    <p class="evliya"><span class="calibre23">Andan <b class="calibre1">tâbûtcular</b> bu sürûr [u] şâdumân mâbeyninde ibret içün sağîr ü kebîr servi tâbûtlar geçüp tâbûtcuların yanları sıra,</span></p>

    <p class="evliya"><b class="calibre1"><span class="calibre23">Cenâze peykleri</span></b><span class="calibre23"> ve <b class="calibre1">cenâze şâhidleri</b> "Babam ey âdem idi, Hak rahmet eyleye diyene Hak rahmet eyleye" deyüp beş yüz elli kazmalı ve kürekli,</span></p>

    <p class="evliya"><b class="calibre1"><span class="calibre23">Gûr kazanlar</span></b><span class="calibre23"> "Nerede kazalım" deyü ubûr etdiklerinde niçe âdem bu esnâfdan ibret alır. <b class="calibre1"><i class="calibre2">[205b]</i></b></span></p>

    <p class="evliya"><b class="calibre1"><span class="calibre23">Gergefciler</span></b><span class="calibre23"> avret gergeflerinin münakkaş zî-kıymetlerin dükkânları üzre zeyn edüp geçerler.</span></p>

    <p class="evliya"><span class="calibre23">Avretlerin çûlhâ dezgâhların <b class="calibre1">dezgâhcılar</b> zeyn edüp geçerler.</span></p>

    <p class="evliya"><b class="calibre1"><span class="calibre23">Huccâc</span></b> <span class="calibre23"><b class="calibre1">tahtırevâncıları</b> Atbâzârı'ndan musanna‘ ve müşebbek tahtırevânları yaparak ve niçesin katırlara yükledüp müzeyyen ubûr ederler.</span></p>

    <p class="evliya"><b class="calibre1"><span class="calibre23">Mahâfeciler</span></b><span class="calibre23"> kezâlik yüz çift musanna‘ ve müzeyyen mahâfeleri çifte çifte katırlara tahmîl edüp "Hacca ve gazâya gidelim" deyü geçerler.</span></p>

    <p class="evliya"><span class="calibre23">Kuyumculara ve mücellidlere <b class="calibre1">ağaç cendere yapıcılar</b> dahi gûnâ-gûn çimşîr ve santa ve palasanta ve kızılcık ağacından cenderelerin seyishâneleri üzre zeyn edüp mesrûr güzer ederler.</span></p>

    <p class="evliya"><b class="calibre1"><span class="calibre23">Yağ değirmeni</span></b><span class="calibre23"> ve <b class="calibre1">at değirmeni</b> ve <b class="calibre1">su dollâbı çarhcıları</b> cümle arabalar üzre çarhların yapup araba tekerlekleri deverân etdikce mezkûr çarhlara tekerleklerin perleri isâbet edüp yağ değirmeni tahîne çıkarır, at değirmenleri un öğüdür, su dollâbları küplerden su çıkarup araba ve kızaklar üzre olan havz u şâzrevânlara birer san‘at ile sular dökülüp şâzrevânlar revâne olur aceb san‘at-ı musanna‘dır. Alayköşkünden pâdişâh bu çarhları görüp "Ey tasnîfdir" deyü pesend edüp bu üç esnâfa bir kîse guruş ihsân etmişdir.</span></p>

    <p class="evliya"><b class="calibre1"><span class="calibre23">Furun yapıcılar</span></b><span class="calibre23"> arabalar üzre furunlar yaparak geçerler. Zîrâ ordu-yı İslâm'da her konakda furun lâzımdır.</span></p>

    <p class="evliya"><b class="calibre1"><span class="calibre23">Kuyu kazıcılar</span></b><span class="calibre23"> ellerinde kazmaları ve kürekleri ile "Şurada kuyu kazalım, yok şunda kazalım, toprağı sarıdır su çıkmaz, yok çıkar" deyüp müşâvere edüp kuyular kazar şeklinde ubûr ederler.</span></p>

    <p class="evliya"><b class="calibre1"><span class="calibre23">Toloz mahzen yapıcılar</span></b><span class="calibre23"> dahi "Mağazayı şunda yapalım, yok şunda yapalım" deyü kazma ve kürekler ile geçerler.</span></p>

    <p class="evliya"><b class="calibre1"><span class="calibre23">Su yolları</span></b><span class="calibre23">n dağlarda kazıyup bir yerden bir şehre su gideceğin ilm-i hendese ile dağları yetmiş seksen kulaç kazup anda âb-ı hayât su var idiğin bilüp ka‘r-ı zemînde dörd beş konak yerler kazup yüzer adımda bir kuyu ağzı menfez açup kuyu ağzına yelken bezlerinden bâdgîrler yapup andan su yollarına rûzgâr girüp ka‘r-ı zemînde üstâdlar rûzgârda işleyüp suları bir yere cem‘ edüp murâd edindikleri yere lağımlarla ve terâzûlarla suları götürürler, acâyib ma‘rifetdir. Bunlar dahi</span></p>

    <p class="evliya"><span class="calibre23">"Şunda su vardır, kehrîz edüp kuyu kazup, baca edüp su getirelim" deyü müşâvere ederler. Bunlar cümle Arnavud tâ’ifeleridir, hakkâ ki makdûr-ı beşer değil san‘atdır.</span></p>

    <p class="evliya"><b class="calibre1"><span class="calibre23">Kavm-i ammâlîn</span></b><span class="calibre23"> ya‘nî <b class="calibre1">fukarâ-yı ırgadân</b> ellerinde kazma ve omuzlarında kürekleri ve küfe ve zenbîller ile "İşleyelim çalışalım, hakkımıza barışalım, sonra işe karışalım" deyü silâhları kürek ve kazma ile ubûr eder bir alay ecnâs-ı mahlûkât fukarâlardır.</span></p>

    <p class="evliya"><b class="calibre1"><span class="calibre23">Lağımcı Ermenîler</span></b><span class="calibre23"> dahi ırgatlar gibi dükkânları yokdur, ancak köşeden köşeye durup ve karârgâh-ı kadîmleri Parmakkapu'da ırgat bâzârıdır, andan lağımcılar alayda</span></p>

    <p class="evliya"><span class="calibre23">"Şurada bir kâriz vardır, açup ayırdlasah, çoh kâriz bâdâmı çıhardı, harnımız acdur bâdâm yisah" deyü Ermenî elfâzıyla kelimât ederek ayaklarında şapşal siyâh çizmeler ile ve hırka-i mülevvesleriyle omuzlarında Ferhâdî hazmalar ve lopatayî palalı Bartın kürekleriyle ve necâset gerdelleri içinde tohumlanmış çekirdeği içinde öter sarı hıyârlar ve turp ve şalgamları tekne ve gerdellerinden çıkarup yiyerek ubûr ederler. Gerçi mezmûm ü mülevves kavmdir, ammâ Mısır ile İslâmbol'da lâzımlı kavmdir. Bu mülevves kavmin hizmetiyle İslâmbol pâk olur. <i class="calibre2">Ve's-selâm</i>.</span></p>

    <p class="evliya"><span class="calibre23">Bu bâlâda tahrîr olunan esnâf-ı gûnâ-gûnların cümlesi alayköşkü dibinden tahrîre gelmez şakalarla ubûr edüp ardları sıra mi‘mâr halîfeleri ve şeyhleri ve çavuşları ve du‘âcıları cümle küheylân atlar üzre pür-silâh geçüp ardı sıra mi‘mâr ağa esbâb-ı ihtişâmiyle cümle iç gulâmlarıyla müsellah olup sekizer kat mehterhâne döğerek ubûr ederler. Mi‘mârbaşıya yamak olan cümle 44 esnâf ve cümle (---) dükkândır ve cümle (---) asker-i bî-pâyândır.</span></p>

    <p class="Balk"><span class="calibre26">el-Faslu's-sâlis ve erba‘în<br class="calibre27"/>
    Esnâf-ı hânendegân [u] mutrıbân [u] rakkâsân</span></p>

    <p class="evliya"><span class="calibre28">-› -›  </span><span class="calibre23">İslâmbol'un dörd mevleviyyet yerinde ne kadar hânende ve sâzende ve mutrıbân, rakkâsân, pîşekâr dâ’irezân ve mukallidân-ı mudhik ve kaşmerân var ise ve ne kadar veled-i zinâ zengâr ü nebtîz rind-i cihân feleğe kemend atmış şehir oğlanları var ise anları beyân eder:</span></p>

    <p class="evliya"><span class="calibre23">{Pîr-i hânendegân Hamza bin Yetîmî'dir. Selmân belin bağladuğı yigirmi birinci pîrdir. Hazret huzûrunda Bilâl ile na‘t-ı şerîf tilâvet ederdi. Kabri Tâ’if'dedir denmişdi}.</span></p>

    <p class="evliya"><span class="calibre23">Evvelâ musâhib-i şehriyârî Sultân-ı Hânendegân <b class="calibre1">Tokatlı Dervîş Ömer Gülşenî</b> yedi pâdişâh ile hem-celîs olup yüz kırk yaşında intikâl etmişdir. Süleymân Hân asrında Seyidvar gazâsında bu hakîrin pederiyle hem-hayme idiler. <b class="calibre1"><i class="calibre2">[206a]</i></b> Mısır'da İbrâhîm Gülşenî hazretlerinin şeref-i sohbetleriyle behre-yâb olup Rûm'da Selîm-i Sânî'de Tarîk-i Gülşenî'ye sâhib-i seccâde olup Murâd Hân-ı Râbi‘'de bu hakîr Harem-i hâs'da iken ilm-i mûsıkîde kavl [ü] edvâr üzre üstâd-ı kâmilimiz ve peder-i ma‘nevîmiz ve {kitâb-ı} <i class="calibre2">Ma‘nevî</i>de dahi üstâdımız idi. Kaçan bunlar mûm sofrası kadar yedi yerde câm celâcilli sadefkârî dâ’ireyi ele alup ibtidâ,</span></p>

    <p class="evliya"><span class="calibre23">"Yâ Hazret-i gülüm Gülşenî pîrimin pîri Ömer Rûşenî dost" deyüp dâ’ireye velvele verüp yek-zemzemede tarz-ı Horasân üzre savt-ı bülend ile dübeyt taksîm bi-emrillâh bunlara verilmişdi. Cümle makâmlarda mahâreti firâvân idi. Ammâ Sultân Murâd Hân'ın tab‘-ı şerîfleri makâm-ı segâha mâ’il olmağile segâhda ol kadar kâr ve nakş ve savt ve zikr ve zecel ve tasnîfât ve kavller ve şarkıyyât varsağıyyât besteleri okurdu kim âdem hayât-ı câvidân bulur. Makâm-ı mâyede bu besteyi devr-i revân usûlünde anlarındır. Murabba‘:</span></p>

    <p class="evliyabeyit"><span class="calibre23"> Yârin dehânı sırr-ı nihândan haber verir</span></p>

    <p class="evliyabeyit"><span class="calibre23"> Güftâre gelse sihr-i beyândan haber verir</span></p>

    <p class="evliyabeyit"><span class="calibre23">Hışmiyle baksa vermez amân Rüstem-i zamân</span></p>

    <p class="evliyabeyit"><span class="calibre23"> Kirpiği, kaşı tîr-i kemândan haber verir.</span></p>

    <p class="evliya"><span class="calibre23">Bu üstâdımıza Murâd Hân-ı Gâzî peder derlerdi. <i class="calibre2">Rahmetullâhi aleyhimâ.</i></span></p>

    <p class="evliya"><span class="calibre23">Andan {<b class="calibre1">Hânende Kâsımpaşalı Koca Osmân Çelebi</b> atlas-ı felekde mânend-i melek imâm bir pîr [ü] üstâd-ı kâmil idi. Ve,</span></p>

    <p class="evliya"><b class="calibre1"><span class="calibre23">Hânende Kapucu</span></b><span class="calibre23">, sağır, asam bir âdem olmağile bir kerre fasla başlasa tâ sabâh olunca fasl ederdi, dur desen işitmezdi ve Dâvûdî bülend âvâzı var idi. Ve,</span></p>

    <p class="evliya"><b class="calibre1"><span class="calibre23">Urfalı Baba Nevâî</span></b><span class="calibre23"> ırâk'da ferîd idi}.</span></p>

    <p class="evliya"><b class="calibre1"><span class="calibre23">Hânende Andelîb Çelebi</span></b><span class="calibre23"> hakkâ kim tîz-ender-tîz nefes ile andelîb idi.</span></p>

    <p class="evliya"><b class="calibre1"><span class="calibre23">Hânende Hâfız Kıral</span></b><span class="calibre23"> Dâvûdî bülend âvâzlı üstâd-ı kâmil idi.</span></p>

    <p class="evliya"><b class="calibre1"><span class="calibre23">Hânende Südcüzâde</span></b><span class="calibre23"> hançereli ve sûznâk nefes sâhibi, âlüfte üstâd idi. Andan Südcüzâde'nin fevti târîhi:</span></p>

    <p class="evliyabeyit"><span class="calibre23"> Kıla mahâfil-i cennetde Südcüzâde makâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">Hânende Südcüzâde Alî</span></b> <span class="calibre23">şakrak ve âlüfte hânende-i kâmil idi.</span></p>

    <p class="evliya"><b class="calibre1"><span class="calibre23">Hânende Kuburîzâde</span></b><span class="calibre23"> yegâne-i asr idi.</span></p>

    <p class="evliya"><b class="calibre1"><span class="calibre23">Hânende Kâmhâcızâde</span></b><span class="calibre23"> fenn-i <i class="calibre2">Mevlûd</i>'de lâ-nazîr idi.</span></p>

    <p class="evliya"><b class="calibre1"><span class="calibre23">Hânende Feryeli Hasan Çelebi</span></b><span class="calibre23"> tasnîfâtda üstâd-ı kül idi.</span></p>

    <p class="evliya"><b class="calibre1"><span class="calibre23">Hânende Zeynîzâde</span></b> <span class="calibre23">Diyârbekirli, tarz-ı Horasân'da pür-mehâret idi.</span></p>

    <p class="evliya"><b class="calibre1"><span class="calibre23">Hânende Yahyâ Çelebi</span></b><span class="calibre23"> Diyârbekrî'dir, ilm-i zecelde sihr-i helâl idi.</span></p>

    <p class="evliya"><b class="calibre1"><span class="calibre23">Hânende Cevşenî</span></b><span class="calibre23"> Âmidî'dir, Halvetîce nefesli üstâd idi.</span></p>

    <p class="evliya"><b class="calibre1"><span class="calibre23">Selânikî Ahmed Çelebi</span></b><span class="calibre23"> Dâvûd perdesinde bî-bâk kavl-i uşşâk okurdu. Ve,</span></p>

    <p class="evliya"><b class="calibre1"><span class="calibre23">Hâfız Portakal</span></b> <span class="calibre23">Kâsımpaşalı, külliyât sâhibi üstâd-ı küldür. Ve,</span></p>

    <p class="evliya"><b class="calibre1"><span class="calibre23">Sadrıa‘zam Hâfız Ahmed Paşa</span></b><span class="calibre23"> Murâd Hân asrında Gulâm Şâdî idi.</span></p>

    <p class="evliya"><b class="calibre1"><span class="calibre23">Hânende Kara Oğlan</span></b> <span class="calibre23">Âmidî, Yahyâ telâmîzlerinden bî-bedel ve usûl-bend, sihr-i helâ[l] üstâd idi. Bitlîs hânı Abdâl Hân'dan hakîr ile Acem'e, Acem'den Erzurûm'da elli altıda Defterdârzâde Mehemmed Paşa yanında üç sene Hüseyin Baykara fasılları etdik.</span></p>

    <p class="evliya"><b class="calibre1"><span class="calibre23">Nev-zuhûr hânendeleri beyân eder</span></b><span class="calibre23">: Zâkir <b class="calibre1">Orfana</b> <b class="calibre1">Osmân Çelebi</b> ve Fethiyyeli zâkir <b class="calibre1">Merdek</b> <b class="calibre1">Mahmûd Çelebi</b> ve <b class="calibre1">Hânende Galatalı Mahmûd Efendizâde Osmân Çelebi</b>.</span></p>

    <p class="evliya"><span class="calibre23">Ve zâkir <b class="calibre1">Sadâyî Çelebi</b> fenn-i zikrde hakkâ ki Gülşenî tarîkinin zâkiri ve şâkiri idi.</span></p>

    <p class="evliya"><span class="calibre23">Ve zâkir <b class="calibre1">A‘mâ Kadrî Çelebi</b> ferîdü'd-dehr bir sâhib-i te’lîf üstâd idi.</span></p>

    <p class="evliya"><span class="calibre23">{Ve hânende <b class="calibre1">Küçük İmâm Çelebi</b> hüsn-i savta mâlik idi.</span></p>

    <p class="evliya"><span class="calibre23">Ve baba-yı âlem <b class="calibre1">Büyük İmâm Çelebi</b>, hânende denilmezdi ammâ ilm-i mûsıkîde bî misâl idi}.</span></p>

    <p class="evliya"><span class="calibre23">Ve <b class="calibre1">Taşcızâde Receb Çelebi</b> kâr u nakşda gûyâ Fâryâbî idi.</span></p>

    <p class="evliya"><span class="calibre23">Ve <b class="calibre1">Receb Sifâlî</b> pür-fünûn, sâhib-i beste idi.</span></p>

    <p class="evliya"><span class="calibre23">Ve <b class="calibre1">Nasıf Paşazâde</b> <b class="calibre1">Ömer Beğ</b> asrın Nâsır'ı idi.</span></p>

    <p class="evliya"><span class="calibre23">Ve <b class="calibre1">Hânende</b> <b class="calibre1">Na‘lçacızâde Mehemmed Çelebi</b> ilm-i na‘tda ihtirâ‘ât sâhibi idi.</span></p>

    <p class="evliya"><span class="calibre23">Ve <b class="calibre1">Habîb Dedezâde</b> Abdülahad Efendi'nin zâkir-i şâkiri ve şâkirdi idi.</span></p>

    <p class="evliya"><span class="calibre23">Ve <b class="calibre1">Eyyûblu Abdullâh Çelebi</b> na‘t okumada bî-bâk idi.</span></p>

    <p class="evliya"><span class="calibre23">Ve <b class="calibre1">İmâmzâde Hâfız Post</b> henüz velvele-ârâ(r), üstâd-ı kâmil yegâne-i asr bir halûk ve hulvü'l-kelâm ve hoş-sohbet çelebidir. Bu hakîrin pederi nazar-gerdesidir.</span></p>

    <p class="evliya"><b class="calibre1"><span class="calibre23">Hânende Na‘nâ</span></b> <span class="calibre23"><b class="calibre1">Ahmed Çelebi</b> ma‘lûmât-ı firâvân sâhibidir.</span></p>

    <p class="evliya"><span class="calibre23">Ve <b class="calibre1">Vehbî Celeb</b> <b class="calibre1">Osmân Çelebi</b> sûznâk nefesli üstâd-ı kâmil ve sâhib-i bestedir kim üstâdımız Dervîş Ömer telâmîzlerindendir. Harem-i hâs'da ayakdaşımız idi.</span></p>

    <p class="evliya"><b class="calibre1"><span class="calibre23">Küçük Alî Çelebi</span></b><span class="calibre23"> hem hânende ve mü’ezzin, mudhik ve hoş-sohbet, felekzede harâbâtî çelebidir.</span></p>

    <p class="evliya"><span class="calibre23">Ve <b class="calibre1">Hâfız Buhûrîzâde</b> sâhib-i beste üstâd-ı kâmil zât-ı şerîfdir.</span></p>

    <p class="evliya"><span class="calibre23">İhvân-ı bâ-safâya şöyle ma‘lûm ola kim eğer İslâmbol içre meşhûr-ı âfâk üstâd-ı kâmil zâkirleri ve hânendeleri cümle bildiklerimizi tahrîr eylesem Hudâ âlimdir, başka bir fütüvvetnâme-i edvâr olur. Ancak bu tahrîr olunan üstâd-ı kâmil hânendeler pâdişâhların şeref-i sohbetleriyle müşerref olup her biri muhteşem kârhâne sâhibleri nedîm-i vüzerâ ve a‘yân-ı {kibârlardır cümle 35}. <b class="calibre1"><span class="calibre25">$</span></b></span></p>

    <p class="Balk"><span class="calibre26">el-Faslu'r-râbi‘ ve erba‘în<span class="calibre30">;</span><br class="calibre27"/></span> <span class="calibre29">{</span><span class="calibre26">Sitâyişnâme-i Mutrıbân</span><span class="calibre29">}</span></p>

    <p class="evliya"><b class="calibre1"><span class="calibre23">Esnâf-ı sâzendegân</span></b><span class="calibre23">, <b class="calibre1">tarîk-ı Fisagores-i Tevhîdî</b>: <span class="calibre24">-› tarîk-›</span> İbtidâ cemî‘i sâzların sadâsı âlem-i ervâhda olan <i class="calibre2">der der ten</i> sadâsından te’lîf olmuşdur kim cesed-i Âdem'e rûh girmek istemeyüp <b class="calibre1"><i class="calibre2">[206b]</i></b> karâr etdi. Âhir hâtif-i Rabbânî tarafından <i class="calibre2">der der ten</i> sadâsı gelince rûh mest [u] medhûş olup safâ-yı hazzından cesed-i Âdem'e girüp karâr etdi. Ol sadânın te’sîrinden hukemâlar rûha gıdâ, câna safâ olmağiçün gûnâ-gûn sâzlar te’lîf etdiler.</span></p>

    <p class="evliya"><span class="calibre23">İbtidâ te’lîf olan dâ’ire ve kamışdan kavaldır. Hekîm Fisagores te’lîf edüp Belkîs'ın zifâfı gecesi çalındı. Andan Mûsâ mûsikârı miskâli te’lîf etdi. Andan rebâbı Abdullâh Fâryâbî te’lîf edüp Hazret asrında dâ’ire ve rebâb çalınup sonra âlet-i ayş u tarab olmağile hicret-i nebeviyyenin sene 4 Medîne-i Münevvere'de İmâm Hasan vücûda geldiği sâ‘at Cibrîl-i Emîn mübârek-bâd'a nâzil olup hamr hakkında bu âyet-i şerîfi kıbel-i Hak'dan getirdi. Âye[t] (---) (---) (---) (---) (---). Andan şarâb harâm olup âlet-i tarabı olan sâz dahi men‘ oldu. Hakkında (---) (---) (---).</span></p>

    <p class="evliya"><span class="calibre23">Ammâ mülûk içün sûrnâ ve boru ve tabl ve deff [ü] kudüm ve nây ve rebâb çalmağa sehel ruhsat vermişlerdir kim sâz [u] söz sevdâyı mahv edüp def‘-i gam eder. Teferrüc ve mahbûb-ı cemâl, hukemâ kavlince kalbin âyînesin jeng-i gamdan mücellâ edüp âdemi tâze cüvân eder. Beyt:</span></p>

    <p class="evliyabeyit"><span class="calibre23"> Gönül eğlencesi sâz u safâdır</span></p>

    <p class="evliyabeyit"><span class="calibre23"> Safâ sür kim bu dünyâ bî-vefâdır</span></p>

    <p class="evliyabeyit"><span class="calibre23"> Kişi zevkile olısar ferahnâk</span></p>

    <p class="evliyabeyit"><span class="calibre23"> Hemân zevk ile cânım olma gamnâk</span></p>

    <p class="evliya"><span class="calibre23">demişler, hakkâ ki sevdâ-zede âdem içün ey demişler ve şeker yemişler. Bu takrîb ile sâzendelerin ibtidâsı.</span></p>

    <p class="Balk"><span class="calibre29">{</span><span class="calibre26">Fasl-ı evvel</span><span class="calibre29">}</span></p>

    <p class="evliya"><b class="calibre1"><span class="calibre23">Sâzendegân-ı dâ’irezân</span></b><span class="calibre23">: Neferât 500 {pîrleri Baba Amr bin Ümeyye-i Zamîrî ve Hazret'in hoşhânı Hamza bin Yetîm, Fâtımatü'z-Zehrâ sûrunda celâcilsiz def çalup pîr [ü] ihtiyâr oldu}. Cümle sâzendeler bu dâ’irezânlar olmasa rakkâsı bozulmuş sâ‘at gibi fasılları helc [u] melc olur. Fasıllarına nizâm [ü] intizâm veren usûl-bend dâ’irezânlardır.</span></p>

    <p class="evliya"><span class="calibre23">Cemî‘i ulûmda usûl lâzımdır kim ilm-i usûl, ilm-i edvârda başka bir risâledir. Evvelâ Usûlbend Ahmed Garîbânî ve Parpuloğlu ve Diyârbekirli Karaoğlan ve Baba Âhû ve Baba Acem ve Kapucuoğlu ve Nâzlı Baba sihr-âsâr dâ’irezendir ve Mülâzımzâde ve Urum Angeli ve Ermenî Aydın ve Ermenî Haçatur ve Yahûdî Pıtıkoğlu ve Çingâne Donsuz, bunlardan gayrı niçe bin dâ’irezen, usûl-bend üstâd-ı kâmiller vardır ammâ huzûr-ı şehriyârîde bunların her biri <i class="calibre2">vâhidün ke'elf</i>dir.</span></p>

    <p class="evliya"><b class="calibre1"><span class="calibre23">Sâzendegân-ı kemânçeciyân</span></b><span class="calibre23">: <span class="calibre24">-›</span> Neferât 80, mü’ellifi Fâryâbî'dir, Nahşivân'da yatır. Bunların ser-çeşmesi Kemânî Mustafâ Ağa ve Kemânî Âşûr Ağa ve Kemânî Mahmûd Çelebi ve Kemânî Kurşumcuzâde. Ve Kemânî Matrak Alîsi üstâd-ı kâmildir. Ve Kemânî Ahmed Çelebi, Kemânî Mustafâ Ağa'nın şâkirdidir. Mısra‘:</span></p>

    <p class="evliyabeyit"><span class="calibre23"> Kâbil-i şâkird olan üstâd olur üstâddan</span></p>

    <p class="evliya"><span class="calibre23">mazmûnunca bu Ahmed Çelebi eyle kemânîdir kim istimâ‘ eden âdem hayrân kalur. Ve Kemânî Hüseyin Çelebi ve Kemânî diğer Limoyî Ahmed Çelebi.</span></p>

    <p class="evliya"><b class="calibre1"><span class="calibre23">Sâzendegân-ı neyzenân</span></b><span class="calibre23">: Mü’ellifi Mûsâ Nebî'dir çoban<span class="calibre24">;</span> iken kaval çaldı derler. Kabri Kudüs-i Şerîf kurbündedir. Bu neyzenlere serfirâz Beşiktaş Mevlevîhânesi şeyhi oldu, Mevlevî Dervîş Yûsuf'dur, istimâ‘ edene bir rikkat-ı kalb hâsıl olur kim bi'z-zarûrî âdem bükâ eder.</span></p>

    <p class="evliya"><span class="calibre23">Ve Berber Ömer Çelebi ve Sarrâc Ahmed Çelebi ve Kefeli Dervîş Mehemmed.</span></p>

    <p class="evliya"><span class="calibre23">Ve Dervîş Süleymân, Kâsımpaşa Mevlevîhânesi neyzenbaşıdır.</span></p>

    <p class="evliya"><span class="calibre23">Ve Torlak Dede ve Sipâh Ahmed Beğ ve Yenter Hasan Paşa ve Dervîş Kâsım.</span></p>

    <p class="evliya"><span class="calibre23">Ve Küçük Dervîş Ahmed, Kullekapusu Mevlevîhânesi'ndedir.</span></p>

    <p class="evliya"><span class="calibre23">Bunlardan gayrı cümle yüz altmış neyzenlerdir.</span></p>

    <p class="evliya"><b class="calibre1"><span class="calibre23">Sâzendegân-ı mûsikârân</span></b><span class="calibre23">: Neferât 51, ibtidâ Fisagores halîfesi Mûsâ mûsikârı te’lîf etmişdir. Bunlara serheng olan müverrih-i âlem ve alîm ve fâzıl ve nakkâş Miskâlî Solakzâde'dir kim yeniçeri cemâ‘atindendir.</span></p>

    <p class="evliya"><span class="calibre23">Ve Pıtıkoğlu ve Köle Yûsuf, Solakzâde'nin memlûküdür.</span></p>

    <p class="evliya"><span class="calibre23">Ve Abdullâh Efendi, Re’îs kâtiblerindendir.</span></p>

    <p class="evliya"><span class="calibre23">Ve Yahûdî Yako ve Çırnık Ahmed Çelebi.</span></p>

    <p class="evliya"><b class="calibre1"><span class="calibre23">Sâzendegân-ı çengciyân</span></b><span class="calibre23">: Nefer 12, müşkil sâz olmağile ehli azdır, cümleden Çengî Celeb Mustafâ Ağa bu kârda hakkâ ki yed-i tûlâsın ayân etmişdir. Ve Çengî Baba Şâhin ve Çengî Baba Alî ve Çengî Saçlı Ramazân.</span></p>

    <p class="evliya"><b class="calibre1"><span class="calibre23">Sâzendegân-ı kudümzen</span></b><span class="calibre23">: Neferât 500, ibtidâ mü’ellifi Hûşeng Şâh'dır. Nakarezen Alî Çelebi ve Sâdık Çelebi ve Üsküdarlı Sâlih Çelebi. Ve Melek Ahmed Paşa efendimizin Zengo nakarezânı bu fende usûl-bend ferîdü'd-dehr idi.</span></p>

    <p class="evliya"><b class="calibre1"><span class="calibre23">Sâzendegân-ı tanbûr[a]cıyân</span></b><span class="calibre23">: Neferât 300, mü’ellifi (---) üstâd-ı kâmillerinden Tanbûrî Muzur Ahmed ve Süleymâniyye mü’ezzini Şehlâ Hasan ve şâkirdi Sıçan Halîfe Hızırî ve Yûsuf Çelebi ve Kâsım Ağazâde, Küçük [(---)] mü’ezzini <b class="calibre1"><i class="calibre2">[207a]</i></b> ve Kara Yûsuf ve Şâmlı Hasan Çelebi ve Gedâ Muslu Çelebi ve Urum Angeli ve Ermenî Avınç ve Yahûdî Karakaş. Niçe yüz üstâd-ı kâmiller vardır, ammâ mızrâblarında letâfet [ü] nezâket olup ihtilât etdüğimiz külliyât sâhibi bunlardır.</span></p>

    <p class="evliya"><b class="calibre1"><span class="calibre23">Sâzendegân-ı kânûncuyân</span></b><span class="calibre23">: Neferât 55, mü’ellifi, (---) (---) (---) (---) (---) (---) (---), meşhûr üstâdları Kânûncu Alî Şâh ve Revânlı Mîrzâ ve Revânlı Haydar Beğ ve Sûrmây Alî Yâr. Ve Cığalazâde Mustafâ Beğ, hakkâ ki kânûn üzre tabl [u] alem sâhibi idi. Ve Kara Sührâb ve Celeb Çâker Beğ ve Yeşilli Cân Memi ve Adalyalı Dervîş ve bunların her biri pâdişâh huzûrunda kânûn üzre fasl eden âsitâlardır.</span></p>

    <p class="evliya"><b class="calibre1"><span class="calibre23">Sâzendegân-ı avvâd</span></b><span class="calibre23">: Neferât 6, mü’ellifi, (---) (---) (---) (---) (---) (---) (---) memdûh üstâdları Acem Avvâd Mehemmed Ağa, kaçan ûduna ferdaş verüp mûsıkî şu‘abât [u] terkîbâtlarında seyrân [u] deverân etse gûyâ ûdundan bir râyiha-i ûd su‘ûd edüp istimâ‘ eden eğer Ahmed eğer Mahmûd safâlarından bir fasıl dahi etdirmeğe ma‘hûd olurlardı. Ve Avvâd Kara Şâtır, Murâd Hân'ın peyki idi. Ve Kâsımpaşalı Balı Çelebi. Ve Avvâd Koçu Beğzâde, hakkâ ki yegâne-i zamâne idi. Bunlar dahi ma‘lûmumuz olan üstâd-ı kâmillerdir.</span></p>

    <p class="evliya"><b class="calibre1"><span class="calibre23">Sâzendegân-ı çârtâyıyân</span></b><span class="calibre23">: Nefer 15, mü’ellifi diyâr-ı Acem'de Kemâl Ahî'dir. Şeyh Safî'nin ta‘lîmiyle peydâ olmuşdur. Ammâ Rûm'da bu sâza şöhret {veren} Nahşivânlı Acem Murâd Ağa'dır. Murâd Hân, Emîrgûne Hân ile Revân'dan çıkarup İslâmbol'da Beşiktaş'da sâkin olup sâzende-i bî-adîl üstâd idi. Ve Lapazâde Mustafâ Çelebi, min telâmîz-i Murâd Ağa. Ve Murâd Ağazâde Şâh Ramazân Çelebi ve Kullekapulu Kara Sâdık ve Beşiktaşlı Küçük Solakzâde ve Celeb Rıdvân Halîfe, ma‘lûmumuz olan bu üstâdlardır kim her biri külliyât sâhibleridir.</span></p>

    <p class="evliya"><b class="calibre1"><span class="calibre23">Sâzendegân-ı ravzacıyân</span></b><span class="calibre23">: Nefer bî-hisâb, mü’ellifi Arabgîrli Şükrullâh Beğ'dir, karîbü'l-ahd te’lîf olmuşdur. Bu dahi tel sâzı ve beş târlı ve çârtâ gibi perdelidir. Ammâ levendâne sâzdır. Üstâd-ı kâmili Yeğen Alî Ağa ve Toykun Ömer Ağa. Ve Celeb Alî Cüce tilmîz-i Hânende Dervîş Ömer'dir. Bunlar dahi fenlerinde mâhir kimesnelerdir.</span></p>

    <p class="evliya"><b class="calibre1"><span class="calibre23">Sâzendegân-ı şeştârıyân</span></b><span class="calibre23">: Neferât nâ-ma‘lûm, Acem'de Alî Hân-ı Tebrîzî te’lîf etmişdir. Çârtâ gibi perdeli bir sâzdır. Ammâ altı teli olmağile şeştâr dediler, bir muhrik sadâlı sâzdır. Ehl-i kâmilinden Acem Seyfî Ağa ve Mîrialem Musâhib Mîr Mehemmed Ağa ve Rızâ Çelebi ve Hurrem Çavuş ve Zeynîzâde Hüsnî bunlardır.</span></p>

    <p class="evliya"><b class="calibre1"><span class="calibre23">Sâzendegân-ı şeşhâneciyân</span></b><span class="calibre23">: Neferât 70, mü’ellifi Rızâeddîn-i Şîrvânî'dir. Bu dahi tel sâzıdır ve ûd gibi burku yerleri eğridir ve kolu ûddan uzuncadır ve gevdesinde balık kursağı çekilmişdir ammâ perdeleri yokdur. Altı kıllı olduğundan şeşhâne derler. Müşkil sâzdır, ammâ cümle makâmât icrâ olur.</span></p>

    <p class="evliya"><span class="calibre23">Bu fende yed-i tûlâ sâhibi Defterdârzâde Mehemmed Paşa vekîlharcı Ahmed Ağa'dır kim Murâd Hân sâzına müştâk idi. Ve Gürcî Hasan Ağa ve Celeb Seydî Ağa ve Hızır Ağa, bunlar dahi pâdişâh ma‘lûmu pîrlerdir.</span></p>

    <p class="evliya"><b class="calibre1"><span class="calibre23">Sâzendegân-ı kopuzcuyân</span></b><span class="calibre23">: Neferât 30, mü’ellifi Hersekoğlu Ahmed Paşa'dır. Ebü'l-feth vüzerâlarındandır. Bu sâz Bosna ve Budin ve Kanlıca ve Eğre ve Tımışvar serhadlerine mahsûsdur, Anatolu'da aslâ görmedik. Bir erkek levendâne {sâzdır}. Hemân şeşhânenin yavrusudur. Ammâ aykır gibi kişner bir sâzdır ammâ üç târlıdır.</span></p>

    <p class="evliya"><span class="calibre23">Bu sâzın üstâdı Çelengli Şehbâz Ağa ve Sührâb Ağa ve Yamalı Receb Ağa ve Boşnak Memi Ağa, bunlar meşhûrdur.</span></p>

    <p class="evliya"><span class="calibre23">{Bu bâlâda tahrîr olunan on dörd aded neferât-ı sâzendeler kim kopuzcu ve şeşhâneci ve şeştârî ve ravzacı ve çârtâyî ve avvâd ve kânûnî ve tambûrî ve kudümzen ve çengî ve miskâlî ve nây-zenân ve kemânî ve usûl-bend dâ’irezân cümle bu üstâd-ı kâmiller bir remmâ-yı cavk-ı azîm olup cümlesi sâzlarını bir şedde edüp bu zikr olunan cümle on dörd esnâf sâzendegânın yekûnu (---) sâzendeler olup bunlar da altı fırka olup hânende ve dâ’irezenlerin bir fırkası, neyzen ve kemânîler ve miskâllerle bir âheng olup asl-ı makâm olan ba<span class="calibre24">ba</span>ba râst <span class="calibre24">makâm›;</span>dan alay köşkü dibinde huzûr-ı pâdişâhîde bir fasl ederler kim ta‘bîr olunmaz.</span></p>

    <p class="evliya"><span class="calibre23">İkinci fırkası, çengî ve tanbûrî ve kudümzen ve bir fırka hânendelerile makâm-ı ısfehân ederler.</span></p>

    <p class="evliya"><span class="calibre23">Üçüncü fırka, kânûnî ve avvâd makâm-ı nişâbûrek ederler.</span></p>

    <p class="evliya"><span class="calibre23">Dördüncü remmâsı, çârtâyî ve ravzacıyân makâm-ı nikrîz faslı ederler.</span></p>

    <p class="evliya"><span class="calibre23">Beşinci zümre, şeştârî ve şeşhâneciler makâm-ı pencgâh faslı ederler.</span></p>

    <p class="evliya"><span class="calibre23">Altıncı sınıfı, kopuzcu ve hânende ve dâ’irezenin bır fırkasıyla peyrev olup râst ta‘allukâtında fasl-ı mâhûr ederek huzûr-ı pâdişâhîden bu tertîb üzre ubûr ederler.} {Peşrev isimleri yazıla}.</span></p>

    <p class="Balk"><span class="calibre29">{</span><span class="calibre26">Fasl-ı sânî<span class="calibre30">;</span></span><span class="calibre29">}</span></p>

    <p class="evliya"><b class="calibre1"><span class="calibre23">Sâzendegân-ı çöğürciyân</span></b><span class="calibre23">: Neferât 3000, mü’ellifi Ya‘kûb-ı Germiyanî, yine Kütâhiyye'de Zeregen bâğları'nda yatır. Germiyan pâdişâhlarından idi. Aşk ile âlûde bir pâdişâh olmağile îcâd etmişdir. Levendâne beş kıllı ve tahta göğüslü ve yigirmi altı perdeli gevdesi büyük bir sâzdır. Ekser yeniçeri ocağına mahsûs sâzdır.</span></p>

    <p class="evliya"><span class="calibre23">Mahâret sâhiblerinden evvelâ Demiroğlu ve Cülâ Hasan ve Koroğlu ve Gedâ Muslu ve Kara Fazlı ve Celeb Kâtibî ve Sarı Mukallid Celeb ve Kuloğlu ve Kayıkcı Mustafâ ve Ramazân ve Kayıkcılar Mustafâsı <b class="calibre1"><i class="calibre2">[207b]</i></b> ve Gedik Süleymân ve Toy İbrâhîm ve Celeb Gedâyî ve Hâkî ve Türâbî, bunlar pâdişâh huzûrundaki sâzendelerdir.</span></p>

    <p class="evliya"><b class="calibre1"><span class="calibre23">Sâzendegân-ı çeşdeciyân</span></b><span class="calibre23">: <span class="calibre24"> </span>Neferât 300, mü’ellifi Selânikli Benekli Şâh'dır. Bu dahi çöğür gibi beş <b class="calibre1"><span class="calibre25">$</span></b> kirişli sâzdır. Ammâ karnı küçük ve müdevver ve kolu kısa ve perdeleri gâyet sıkdır, ammâ şakrak sâzdır. Ekseriyyâ İslâmbol'da Balat Çingâneleri kayış ile boğazlarına asup Eyyûb'da ve Kâğızhâne ve gayrı teferrüc ehillerine çeşde çalarlar. Müntehâ üstâdları Deli Hüsâm, Kemâl Çingâne, Zorlu Receb. Bildiğimiz bu üstâdlardır.</span></p>

    <p class="evliya"><b class="calibre1"><span class="calibre23">Sâzendegân-ı karadüzenciyân</span></b><span class="calibre23">: <span class="calibre24"> </span>Neferât 50, mü’ellifi Şehzâde Bâyezîd'in Kuduz Ferhâdı. Süleymân Hân havfından Şehzâde Bâyezîd ile Acem'e firâr edüp diyâr-ı gurbetdir deyü tanbûra şekilli karadüzeni Isfehân'da Ferhâd peydâ edüp üç kirişli, sürâhî gevdeli ve perdeli garîb sâzdır. Ekseriyyâ pabuccu bekârlarına mahsûsdur.</span></p>

    <p class="evliya"><b class="calibre1"><span class="calibre23">Sâzendegân-ı yonkarcıyân</span></b><span class="calibre23">: Neferât 500, mü’ellifi Şems Çelebi'dir kim <i class="calibre2">Yûsuf [ü] Züleyhâ</i> sâhibi Hamdî Çelebi oğludur, dedesi Akşemseddîn hazretleri tarîkine gitmeyüp aşk ile âlûde olmağile yonkar sâzın peydâ edüp âşıkâne eş‘ârları vardır kim Şems-i Cihân tahallüs eder.</span></p>

    <p class="evliya"><span class="calibre23">Bu yonkarı ekseriyyâ paşalı avânı çalarlar. Ammâ alay-ı pâdişâhîde çalanlar Doğancı Seyfî ve Dâvûd Paşa Süleymân'ı ve Hükmîzâde Alî'si ve Sûhte Receb ve Tilki Alî Beğ ve Solak Nasûh Beğ ve Selîm Ağa ve Ca‘fer Çavuş, bunun emsâli niçe yüz üstâdlar fasl edüp çalarlar.</span></p>

    <p class="evliya"><b class="calibre1"><span class="calibre23">Sâzendegân-ı yeltemeciyân</span></b><span class="calibre23">: <span class="calibre24"> </span>Neferât 100, bu dahi Şems Çelebi te’lîfidir. Hemân tanbûra cüssesinde bir turfe sâzdır, lâkin boyu kısa ve iki bâmı vardır, kirişleri mâbeyninde bir tel kirişi âheng eder garîb sâz-ı sûznâkdır. Çalıcıları Yaycı Kurd ve Selânikli Alî ve Çento İbrâhîm ve Hüseyin Subaşı ma‘lûmumuz bunlardır.</span></p>

    <p class="evliya"><b class="calibre1"><span class="calibre23">Sâzendegân-ı muğniciyân</span></b><span class="calibre23">: Neferât 55, Ma‘nisa'da peydâ olmuşdur ammâ Nihânî Çelebi <i class="calibre2">Sâznâme</i>'sinde yazmamış. Kânûn şeklinde yigirmi dörd şu‘be üzre yigirmi dör[d] kirişlidir. Tire ve Ma‘nisa ve Aydın ve Sarhan ve Kara Biga ve Sığla ve Menteşa semtlerinde bu sâz çokdur, levendâne bir sâzdır, sâzendelerinde Bekir Ağa ma‘lûmumuzdur.</span></p>

    <p class="evliya"><b class="calibre1"><span class="calibre23">Sâzendegân-ı tanbûracıyân</span></b><span class="calibre23">: Neferât 500, Mar‘aş elinde peydâ oldu demişler, avân sâzıdır kim ma‘lûmdur. Peyrevleri Şâkird Alî ve Terlikci Nebî ve Dişlen Süleymân ve Martı Velî nâm üstâdlar ve niçeler {dahi} cem‘ olup fasl ederler.</span></p>

    <p class="evliya"><b class="calibre1"><span class="calibre23">Sâzendegân-ı tel tanbûr[a]cıyân</span></b><span class="calibre23">: Nefer 400, Kütâhiyye'de İftedli oğlu te’lîf etmiş. Ammâ zenpâre sâzıdır ve tanbûra gibidir ammâ hurda ve târları üç teldir ve perdelidir, lâkin zâlim gâyet sûznâk sâzdır. Mahalleler arasında çalınsa vâlide ve hemşîre ve hala ve deyzemiz pençerelere cem‘ olup bakmaları mukarrerdir. Ammâ bu ordu alayında çalanlar Yenge Kırığı Nasıf<span class="calibre24">, tel tanbûrc›yân;</span> ve Şehlâ Yûsuf ve Kuyumcu Alî ve Türk Ese. Dörd yüz âdem sâz ile ubûr eder.</span></p>

    <p class="evliya"><b class="calibre1"><span class="calibre23">Sâzendegân-ı bârbûtcıyân</span></b><span class="calibre23">: Neferât 15, Menteşe Muğla'sında peydâ olmuş ammâ mü’ellifi nâ-ma‘lûmdur. Hemân kopuz gibi bir sâzdır, ammâ kolu doğru ve kiriş tellerinin iki tarafında ikişer demir teller vardır, gayrı tellerden aşağı dörd burkusu vardır. Pîr ve üstâdları hayli kimse idi, ancak serdârları Sirkeci Hüseyin idi. Fasl edüp geçerler.</span></p>

    <p class="evliya"><b class="calibre1"><span class="calibre23">Sâzende-i ıklıkcıyân</span></b><span class="calibre23">: Neferât 100, Mısır'da Mansûr Reşîdî te’lîfidir. Bu sâz Arabistân'da ve Türkistân'da çokdur ammâ Rûmeli'nde aslâ yokdur, Murâd Hân alayı içün cem‘ olup fasl etmişlerdir. {Bu} ıklık hemân kemânçe gibi bir küçücük üç kıllı sâzdır. Ammâ gâyet tîz perdesi vardır, değme hânende anınla peyrev olup fasl edemez.</span></p>

    <p class="evliya"><b class="calibre1"><span class="calibre23">Sâzende-i sünderciyân</span></b><span class="calibre23">: Nefer 12, Kürdistân Sûrân'ında peydâ olmuşdur, ammâ mü’ellifi nâ-ma‘lûmdur. Çöğür gibi bir sâzdır, ammâ çöğürün göğsü içinde gerilmiş on demir teli vardır, anlar dahi sadâ urur muhrik sâz-ı zîbâdır. Ekrâd mutrıblarına mahsûsdur. Deli Duman ve Deli Tûfân ve Deli Gönül ve Şeker Balı nâmân mutrıbânlar İslâmbol'da bulunup bu Kürdistân mutrıbları başlarında tilki pöçükleri ve ellerinde zîlleri ve sünder sâzların çalarak geçerler.</span></p>

    <p class="evliya"><b class="calibre1"><span class="calibre23">Sâzendegân-ı şarkıcıyan</span></b><span class="calibre23">: Neferât 200, bu sâz çârtâya benzer tel sâzıdır, Türkmenler çalarak ubûr ederler.</span></p>

    <p class="evliya"><span class="calibre23">{Netîce-i kâr-ı sâzendegân-ı çöğürcüyân <span class="calibre24"> </span>bu çöğürcülere yamak cümle on iki fırka sâzendegândır ve cümle (---) askerdir. Bu on iki esnâf dahi altı fırka olup altı makâm üzre fasl ederler.</span></p>

    <p class="evliya"><span class="calibre23">Evvelâ, baş şarkıcı ve sâz-ı sünderci elde parmak zilcileriye ırâk faslı edüp geçerler.</span></p>

    <p class="evliya"><span class="calibre23">İkinci fırkası, ıklıkcı ve bârbûtcuyân dügâh fasl edüp geçerler.</span></p>

    <p class="evliya"><span class="calibre23">Üçüncü fırkası, tel tanbûracısı ve sâde tanbûracılar makâm-ı sabâ faslı ederler.</span></p>

    <p class="evliya"><span class="calibre23">Dördüncü fırkası, muğnici ve yeltemeci makâm-ı hüseynî fasl ederler.</span></p>

    <p class="evliya"><span class="calibre23">Beşinci zümresi, yonkarcı ve kara düzenci nevâ faslı ederler.</span></p>

    <p class="evliya"><span class="calibre23">Altıncı sınıfı, çeşdeciyân [ve] çöğürcüyân makâm-ı a<span class="calibre24">a</span>cem <span class="calibre24">makâm›;</span> faslı ederler.</span></p>

    <p class="evliya"><span class="calibre23">Ammâ bu esnâf-ı çöğürcüyân gibi âşıkâne fasl eder zümre-i sâzendegân yokdur, zîrâ yiğitler sâzıdır.</span></p>

    <p class="evliya"><span class="calibre23">Bunlar dahi alayköşkü dibinde güzer etdiklerinde Kayıkcı Mustafâ'ya ve Demiroğlu ve Koroğlu ve Kuloğlu ve Kâtibî'ye birer hil‘at-ı pâdişâhîler ihsân olunup geçüp gitdiler. <b class="calibre1"><i class="calibre2">[208a]</i></b></span></p>

    <p class="Balk"><span class="calibre29">{</span><span class="calibre26">Fasl-ı sâlis</span><span class="calibre29">}</span></p>

    <p class="evliya"><b class="calibre1"><span class="calibre23">Sâzende-i kaba zurnacıyân</span></b><span class="calibre23">: Neferât 100, mü’ellifleri Cemşîd'dir, Âl-i Osmân ve Tatar Hân alaylarında çalınır.</span></p>

    <p class="evliya"><b class="calibre1"><span class="calibre23">Sâzende-i cura zurnacıyân</span></b><span class="calibre23">: Neferât 200, Cemşîd te’lîfidir, Âl-i Osmân'da ve gayrı divelde dahi çalınur. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Sâzende-i âsafî zurnacıyân</span></b><span class="calibre23">: Neferât 80, Basra hâkimi Tayyâr Mehemmed Paşa ağası Âsaf Ağa te’lîf etdi.</span></p>

    <p class="evliya"><b class="calibre1"><span class="calibre23">Sâzende-i arabî zurnacıyân</span></b><span class="calibre23">: <span class="calibre24">  </span>Neferât 55, Şâm'da Alî Nâd te’lîfidir. Şâm'da ve Mısır'da mahmil-i şerîfle çalınır.</span></p>

    <p class="evliya"><b class="calibre1"><span class="calibre23">Sâzende-i acemî zurnacıyân</span></b><span class="calibre23">: <span class="calibre24"> </span>Neferât 90, Osmânlı zurnası şeklindedir ammâ kolu kalın ve sadâsı dahi kalındır.</span></p>

    <p class="evliya"><b class="calibre1"><span class="calibre23">Sâzende-i şehâbî zurnacıyân</span></b><span class="calibre23">: <span class="calibre24"> </span>Neferât 40, Mağrib-zemînde Şeyh Şehâb te’lîf edüp Fas vilâyetinde çalınır.</span></p>

    <p class="evliya"><b class="calibre1"><span class="calibre23">Sâzende-i balabancıyân</span></b><span class="calibre23">: Neferât 100, Şîrâz'da te’lîf olup Osmânlıda çokdur, zurna gibi kulaklı değildir.</span></p>

    <p class="evliya"><b class="calibre1"><span class="calibre23">Sâzende-i nefîrciyân</span></b><span class="calibre23">: Neferât 15, Isfehân'da Hudâdâd peydâsıdır, bu dahi kamış sipsi ile çalınır.</span></p>

    <p class="evliya"><b class="calibre1"><span class="calibre23">Sâzende-i nağarakıcıyân</span></b><span class="calibre23">: Neferât 100, bu Arabistân'da Hâris-i Yemenî te’lîfidir, yine Arabistân kahvelerinde çalınır.</span></p>

    <p class="evliya"><b class="calibre1"><span class="calibre23">Sâzende-i kerrenâycıyân</span></b><span class="calibre23">: Pirinc ve gümüş borulardır, hımâr sadâsı gibidir. Murâd Hân, Revân hânı'yla Revân'dan getirdi.</span></p>

    <p class="evliya"><span class="calibre23">Bu bâlâda tahrîr olunan on aded nefes ile dehânî sâzları cümle yek-dil, yek-cihet olup umûmen sâzende-i nağarazâncıyân neferât 500. Beş yüz nağarazenleriyle makâm-ı uzzâl ve şehnâz <span class="calibre24">makâm›;</span>la bir fasl-ı azîm ve bir velvele ve gulgule ve debdebe ve hengâme-i elîm ederler kim Zühre raks edüp tâs-ı eflâk çın çın ötüp geçerler.</span></p>

    <p class="evliya"><span class="calibre23">{Netîce-i zurnacıyân alayı: Bunlar dahi on bir esnâf-ı sâzendegândır ve cümle (---) askerdir. Cümlesi sâzların bir perdede düşüp makâm-ı bûselikde ve gayrı makâmda küll-i külliyât ve şeddü'l-asr ve şükûfezâr ve Solakzâde sakîli peşrevlerin çalup bir hây-hû ve bir fasl-ı garîb ederler kim garîbü'd-diyârların dâr-ı diyârların hâtıra getirirler. Pâdişâh dahi alay köşkünden fasılların istimâ‘ edüp bir kîse guruş ihsân alup mesrûr [u] handân olup beyne'l-akrân revâne oldular}.</span></p>

    <p class="Balk"><span class="calibre29">{</span><span class="calibre26">Fasl-ı râbi‘</span><span class="calibre29">}</span></p>

    <p class="evliya"><b class="calibre1"><span class="calibre23">Sâzendegân-ı kaval-ı çoban</span></b><span class="calibre23">: Neferât 100, mü’ellifi Mûsâ Nebî'dir derler, mürv[er] ağacından 9 delikli sâzdır.</span></p>

    <p class="evliya"><b class="calibre1"><span class="calibre23">Sâzendegân-ı kaba düdük</span></b><span class="calibre23">: Neferât 80, Musul'da Ca‘fer Şâh te’lîf etmişdir, çimşîr ağacındandır.</span></p>

    <p class="evliya"><b class="calibre1"><span class="calibre23">Sâzendegân-ı yelli düdük</span></b><span class="calibre23">: Neferât 62, Rûm'da çobanlar te’lîfidir, kamışdan yanyana iki düdükdür.</span></p>

    <p class="evliya"><b class="calibre1"><span class="calibre23">Sâzendegân-ı arabî düdük</span></b><span class="calibre23">: Neferât 55, Nâbulus'da te’lîf olmuşdur, Kudüs'de Kumâme'de râhibler çalar.</span></p>

    <p class="evliya"><b class="calibre1"><span class="calibre23">Sâzendegân-ı çağırtma düdük</span></b><span class="calibre23">: <span class="calibre24"> </span>Neferât 65, Üsküb şehrinde peydâ olmuşdur, kaz ve turna kemiğindendir.</span></p>

    <p class="evliya"><b class="calibre1"><span class="calibre23">Sâzendegân-ı macar düdük</span></b><span class="calibre23">: Neferât 15, Erdel'de bir ruhbân te’lîfidir, içinde şamata varak telleri vardır.</span></p>

    <p class="evliya"><b class="calibre1"><span class="calibre23">Sâzendegân-ı mehter düdüğü</span></b><span class="calibre23">: <span class="calibre24"> </span>Neferât 35, Nâsır-ı Tûsî te’lîfidir. Cümle mehterân bununla ta‘lîm ederler.</span></p>

    <p class="evliya"><b class="calibre1"><span class="calibre23">Sâzendegân-ı mizmer düdüğü</span></b><span class="calibre23">: <span class="calibre24"> </span>Neferât 65, Ruhâ'da Îsâ deyrinde te’lîfdir, pâre pâre kamışdandır.</span></p>

    <p class="evliya"><b class="calibre1"><span class="calibre23">Sâzendegân-ı dankiyo düdüğü</span></b><span class="calibre23">: <span class="calibre24"> </span>Neferât 75, Tırabuzan Lazları peydâ etmişdir, bu tokuz delikli kamışdır.</span></p>

    <p class="evliya"><b class="calibre1"><span class="calibre23">Sâzendegân-ı tulum düdüğü</span></b><span class="calibre23">: Neferât (---), Urus'da te’lîf olup yine Urus ve çobanlar çalar.</span></p>

    <p class="evliya"><b class="calibre1"><span class="calibre23">Sâzendegân-ı Fıranda</span></b><span class="calibre23">: <span class="calibre24"> </span>İngilis<span class="calibre24"> </span>'de peydâ olup Kudüs'de kefere Kumâmesi deyrinde ruhbânlar çalar, boynuzdur.</span></p>

    <p class="evliya"><span class="calibre23">Bu bâlâdâ tahrîr olunan ağız düdüğü sâzendeleri dahi cümle birbirlerine peyrev olup makâm-ı segâhda bir düdük faslı ederler kim böyle faslı ne Cem ü Cemşîd ve İskender-i Dârâ ve Hüseyin Baykara etmemişdir, eyle geçerler.</span></p>

    <p class="evliya"><span class="calibre23">{Netîce-i alay-ı sâzende-i düdükciyân<span class="calibre24">;</span>: <span class="calibre24"> </span>Bunlar dahi on bir esnâf-ı sâzendedir ve cümle (---) askerdir. Bu cümlesi sâzların bir âheng edüp makâm-ı segâhda ve gayrıda Emîr-i Hac peşrevi ve Hasan Cân peşrevi, gül‘izâr peşrevi (---) (---) ve Tatar Hân semâ‘îsi fasılların edüp huzûr-ı şehriyârîden bir velvele ve zemzeme-i azîm ile geçerler}.</span></p>

    <p class="Balk"><span class="calibre29">{</span><span class="calibre26">Fasl-ı hâmis</span><span class="calibre29">}</span></p>

    <p class="evliya"><b class="calibre1"><span class="calibre23">Sâzende-i Eyyûb borusu</span></b><span class="calibre23">: Neferât 300, Sinân Şâh te’lîf etmişdir, kamışdan içi dilçikli borucukdur.</span></p>

    <p class="evliya"><b class="calibre1"><span class="calibre23">Sâzende-i dervîşân borusu</span></b><span class="calibre23">: Neferât 500, Menûçehr-i Îrânî sayd [u] şikâr içün yapup çalardı, boynuzdandır.</span></p>

    <p class="evliya"><b class="calibre1"><span class="calibre23">Sâzende-i şîşe borusu</span></b><span class="calibre23">: Neferât 40, Venedik'de peydâ olmuşdur, çevgân gibi eğri şîşe borudur.</span></p>

    <p class="evliya"><b class="calibre1"><span class="calibre23">Sâzende-i torompete borusu</span></b><span class="calibre23">: <span class="calibre24"> </span>Neferât 77, Alman'da Prak kal‘asında peydâ olup alaylarında çalarlar.</span></p>

    <p class="evliya"><b class="calibre1"><span class="calibre23">Sâzende-i Efrâsiyâb borusu</span></b><span class="calibre23">: Neferât 100, Acem'de Îrân-zemînde Efrâsiyâb te’lîfidir, Kırım hânları da çalarlar.</span></p>

    <p class="evliya"><b class="calibre1"><span class="calibre23">Sâzendegân-ı pirincden mehter borusu</span></b><span class="calibre23">: <span class="calibre24"> </span>Neferât 40, Konya'da Arslan Şâh Selçûkî peydâ etdi, Âl-i Osmân'da çalınır.</span></p>

    <p class="evliya"><b class="calibre1"><span class="calibre23">Sâzende-i luturyan borusu</span></b><span class="calibre23">: Nefer 10, Felemenk Luturyanı'nda pirincden peydâ olup gemilerde nasârâlar çalar.</span></p>

    <p class="evliya"><b class="calibre1"><span class="calibre23">Sâzende-i İngilis borusu</span></b><span class="calibre23">: Nefer 40, bu dahi pirincden eğri bir borudur ammâ içinde ince pirincden dilleri var.</span></p>

    <p class="evliya"><b class="calibre1"><span class="calibre23">Sâzende-i erganûn borusu</span></b><span class="calibre23">: Nefer 15, Alman câmûslarının boynuzların ince edüp içine tel diller koyup çalarlar. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Sâzende-i ağız tanbûrası</span></b><span class="calibre23">: Nefer 200, Leh vilâyeti Daniska<span class="calibre24">'</span>'sında peydâdır, demirdendir, orta dili vardır. Urus <span class="calibre24">uflaklar›;</span> {ve Leh uşakları çalarak oynayarak ubûr ederler}. <b class="calibre1"><i class="calibre2">[208b]</i></b></span></p>

    <p class="evliya"><span class="calibre23">Bu bâlâdâ tahrîr olunan on aded sâzendegân, nefîr [u] sûrcıyân cümlesi bir perde olup, boruda peşrev olmaz ammâ her bir fırkası birbirlerine peyrev olup {makâm-ı rehâvî sûznâk} faslı ile ubûr etdiklerinde âdeme dehşet hâsıl olup vücûd-ı insâna bir lerzân hâsıl olup dem-beste ve hayrân olur gûyiyâ sûr-ı İsrâfîl işitmişlerdir. Ammâ cümle borulardan torompete ve erganûn ve luturyan ve İngilis borularının vakt-i seherde savt-ı hazînleri âdemi mest [ü] medhûş bî-hûş eder. Bu üstâd-ı kâmiller dahi bu yüzden arz-ı ma‘rifetle güzer ederler.</span></p>

    <p class="Balk"><span class="calibre29">{</span><span class="calibre26">Fasl-ı sâdis</span><span class="calibre29">}</span></p>

    <p class="evliya"><b class="calibre1"><span class="calibre23">Sâzende-i câm deblekciyân</span></b><span class="calibre23">: Neferât 30, pîrleri Âsım Tâ’ifî'dir, Hazret'i deblek ile sahûra kaldırırdı.</span></p>

    <p class="evliya"><b class="calibre1"><span class="calibre23">Sâzende-i çömlek deblekci</span></b><span class="calibre23">: <span class="calibre24"> </span>Neferât 500, Mısır'da te’lîf olmuşdur. Mahmil-i şerîf alayında dahi çalınır.</span></p>

    <p class="evliya"><b class="calibre1"><span class="calibre23">Sâzende-i Yemen deblekciyânı</span></b><span class="calibre23">: <span class="calibre24"> </span>Neferât 12, biri deblek biri dâ’ire gibi küçük dinkefdir, bir yerde akkâmlar çalar.</span></p>

    <p class="evliya"><b class="calibre1"><span class="calibre23">Sâzende-i makrafa deblekcisi</span></b><span class="calibre23">: <span class="calibre24"> </span>Neferât 13, Mekke şürefâları çalar, surre emîni<span class="calibre24">;</span>yle Rûm'a gelüp alayda geçdiler.</span></p>

    <p class="evliya"><b class="calibre1"><span class="calibre23">Sâzende-i tablbâzcıyân</span></b><span class="calibre23">: Nefer 100, ibtidâ Avcı İsmâ‘îl Nebî çalmışdır, kuş davulu demekdir, helâl sâzdır.</span></p>

    <p class="evliya"><b class="calibre1"><span class="calibre23">Sâzendegân-ı çağanabâzân</span></b><span class="calibre23">: Neferât 200, Acem'de Şîr-i Hudâ nâm bir pehlivân te’lîfidir, ammâ Rûm'da şöhret buldu.</span></p>

    <p class="evliya"><b class="calibre1"><span class="calibre23">Sâzende-i filcân</span></b><span class="calibre23">: Neferât 100, sûr-ı Hümâyûn Şâh'da Muğân-ı Hindî te’lîfidir, ammâ ibret-nümâ sâz olmuşdur.</span></p>

    <p class="evliya"><b class="calibre1"><span class="calibre23">Sâzende-i kamış mizmârcıyânı</span></b><span class="calibre23">: <span class="calibre24"> </span>Nefer 100, Şeyh Şüşterî hayâl-i zıl içün te’lîf etdi, kamışdan dilim dilim yarılmış sâzdır.</span></p>

    <p class="evliya"><b class="calibre1"><span class="calibre23">Sâzende-i tarak mizmârcıyânı</span></b><span class="calibre23">: <span class="calibre24"> </span>Nefer 100, şehir gulâmları peydâ etmişlerdir ammâ cemî‘i peşrevlerde fasl olunur sâzdır.</span></p>

    <p class="evliya"><b class="calibre1"><span class="calibre23">Sâzende-i safîrciyân</span></b><span class="calibre23">: Nefer 100, kuklabâzlar çalar, iki kemik pâresi arasında deri ile ağızda çalınup kelimât olunur.</span></p>

    <p class="evliya"><span class="calibre23">{<b class="calibre1">Sâzende-i safîr-i bülbül</b>: Neferât 300, pîr-i mü’ellifi Ebû Alî Sînâ'dır. Bu üç yüz âdem bülbül gibi feryâd-ı gûnâ-gûn ederek ubûr ederler kim gûyâ hıyâbân-ı Acem'de giderler}.</span></p>

    <p class="evliya"><span class="calibre23">Bu bâlâda tahrîr olunan on aded sâzende-i deblekciyân [ve] tablbâzân [ve] cağanabâzânlar cümle (---) aded neferât bir yere cem‘ olup sâz [u] sözleriyle bir hengâme ve fasl-ı azîm ederek ubûr ederler kim gûyâ kavm-i cemapur gelüp geçmededir. Ammâ bu ibret-nümâ sâzendegân-ı deblekciyânın Yemen debleğinden ve akkâm ve meş‘alciyânın makrafa debleklerinden ve kâse ve filcân sâzlarından Murâd Hân haz edüp huzûrunda vâfir fasl etdirüp akkâm ve meş‘alcibaşıya ihsân etdi.</span></p>

    <p class="evliya"><span class="calibre23">{Bu sâzendebaşıya yamak cümle yetmiş bir esnâfdır ve cümle (---) neferâtdır, lâkin bu sâzendelerin dükkânları yokdur}.</span></p>

    <p class="evliya"><span class="calibre23">Hamd-i Hudâ bu mahalde sâz yapan üstâdlar ve sâzende ve hânendelerin ta‘rîf ü tavsîfleri tamâm oldu.</span></p>

    <p class="evliya"><span class="calibre23">Eğer bu abd-i hakîr-i pür-taksîr Evliyâ-yı bî-riyâ'dan su’âl olunursa bu kadar sâzları ve mü’elliflerini neden bilirsiz denirse Arab u Acem'de ve İsfeç ve Nemse ve Leh u Çeh [ve] Donkarkız ve Danimarka ve Daniska kırallıkların geşt [ü] güzâr etdiğimizde zikr olunan cümle (---) aded sâzlar ve niçe bin o kadar ziyâde gûnâ-gûn sâzlar görmüşüzdür kim inşâ’allâhu Te‘alâ seyâhat etdiğimiz kurâ ve kasabât ve şehr-i mu‘azzamları evsâflarının kitâbetine mübâşeret etdiğimizde cümle sâzlarıyla ve sâzlarının eşkâl [u] sûretleriyle tahrîr olunur.</span></p>

    <p class="evliya"><span class="calibre23">Ammâ bu bâlâda tahrîr etdiğimiz sâzların ummâlleri ve sâzendeleri ve sâzları İslâmbol'a ve gayrı diyâra mahsûs olan sâzlardır kim anlar dahi şekl [ü] şemâyili ve kadd [ü] kâmet-i târlarıyla sûretleri tasvîrleriyle mahallinde yazılır. Zîrâ bir zamân deryâ-yı aşka gavvâs olduğumuz mahalde âlüfte ve âşüfteliğimiz hasebiyle cümle hânende ve sâzende ve mutrıbân ve kaşmerân ve meddâhânlar ile ihtilâ[t] etdiğimiz cihet ile cümle sâzlar ma‘lûmumuzdur. Zîrâ bu ednâ-yı garîb bir zamân hasırcı olup tel ehli geçinüp sâ’ir erbâb-ı ma‘ârifden gerü kalmamış idik. Beyt:</span></p>

    <p class="evliyabeyit"><span class="calibre23"> Kendüyi görmeğe yokdur hâcet</span></p>

    <p class="evliyabeyit"><span class="calibre23"> Bilmeğe ârifile nâdânı</span></p>

    <p class="evliyabeyit"><span class="calibre23"> Cöngünü görmeğile zâhir olur</span></p>

    <p class="evliyabeyit"><span class="calibre23"> Herkesin mertebe-i irfânı</span></p>

    <p class="evliya"><span class="calibre23">mazmûnunca bu hakîrin dahi hayli yâddaşı var idi. Ve bâlâda tahrîr olunan sâzları ve sâzendegânları ve mü’elliflerini Sultân-ı şu‘arâ Nihânî Çelebi <i class="calibre2">Sâznâme-i Dilnüvâznâme</i> nâmında risâlesine nazar olunup sâ’ile cevâb-ı şâfî andadır. Göreler kim bu dünyâda ne kadar bin sâz var imiş.</span></p>

    <p class="Balk"><span class="calibre26">el-Faslu'l-hâmis ve erba‘în<span class="calibre30">;</span><br class="calibre27"/>
    Esnâf-ı lu‘bedebâzân [u] sâzendegân [u] mudhikân</span></p>

    <p class="evliya"><span class="calibre28"> </span><span class="calibre23">Evvelâ şehr-i İslâmbol'da selâtîn-i Âl-i Osmân'ın bir sûr-ı hümâyûnu yâ bir feth-i fütûh-ı şâdimânîlerinde ve destûr-ı şâhî <b class="calibre1"><i class="calibre2">[209a]</i></b> günlerinde ve gayrı a‘yân [u] eşrâfın sûr-ı hitânlarında iki üç yüz âdem hânendegân ve sâzendegân ve mutrıbân ve rakkâsân [ve] pîşekârân [ve] dâ’irezân [ve] mudhik u mukallidân-ı kaşmerân ve nebtîz rind-i cihân yetmiş <b class="calibre1"><span class="calibre25">$</span></b> tâsdan geçmiş semm-i helâhil-misâl şehir oğlanları bir yere cem‘ olup mezkûr sûrlarda bir gün bir gece iki gün beş gün oynayup her gecesine sâhib-i hâneden bir kîse guruş alırlar ve sûrda mevcûd bulunan yârân-ı bâ-safâdan her oyun esnâsında dâ’ire ile pârsâ edüp sabâha dek ba‘zı sûrda bin guruş tahsîl eder oyunkâr üstâd-ı kâmiller vardır. Anlar iki üç yüz kimse olmağile anlara kol ta‘bîr ederler, temâşâgâh kavmdir. Eğer bunları dahi manzûrumuz olduğu mertebe vasf etsek sitâyişnâme-i mutrıbân nâmında bir dîvân olur. Bu esnâf-ı bâzbâzân-ı pehlivânân on iki koldur.</span></p>

    <p class="evliya"><b class="calibre1"><span class="calibre23">Evvel</span></b><span class="calibre23">, <b class="calibre1">ser-çeşme-i pehlivânân Parpul kolu</b>: 300 âdemdir ammâ ekseriyyâ bunların hânende ve sâzende ve rakkâs dilberleri Balatşâh mahallesi veled-i zinâ Çingâneleridir. Ebü'l-kelâm bir alay rind-i cihân lu‘bedebâzlardır.</span></p>

    <p class="evliya"><b class="calibre1"><span class="calibre23">İkinci</span></b><span class="calibre23">, <b class="calibre1">Ahmed kolu</b>: 300 neferdir, bunlar dahi Balat'da olurlar. Kaşmer veled-i zinâları ve pençe-i âfitâb rakkâslarından Mazlûm Şâh ve Küpeli Ayvaz Şâh ve Saçlı Ramazân Şâh ve Küçük Şâhîn Şâh ve Memiş Şâh ve karındaşı Bayram Şâh, cümle şehbâz gulâm-ı şehnâz idi. Pîşkârları Dişlen Hasan ve Boynukısa Hacı ve Çağanabâzı kol sâhibi Pehlivân Ahmed'dir kim fenninde yegâne-i asr idi. Andan,</span></p>

    <p class="evliya"><b class="calibre1"><span class="calibre23">Üçüncü</span></b><span class="calibre23">, <b class="calibre1">şehir oğlanı Kapucuoğlu Osmân kolu</b>: <span class="calibre24"> </span>400 neferdir. Bunlarda aslâ Çingâne yok bir alay rind-i cihân Köçek-i Amr-ı Ayyâr, tâ’ife-i mekkâr [u] nâ-bekâr şehir oğlanları idi. Her biri yegâne-i asr, hânende ve sâzende ve mukallidlerdir kim cihân nüdemâları bunların yanında lâl-i bî-zebân olur.</span></p>

    <p class="evliya"><b class="calibre1"><span class="calibre23">Dördüncü</span></b><span class="calibre23">, <b class="calibre1">Servi kolu</b>: Neferât 300, bunlarda Çingâne ve Rûm ve Ermenî ve Yahûdî harâmzâdeleri vardır kim her biri yetmiş ağ yırtmış rind-i cihânlardır.</span></p>

    <p class="evliya"><b class="calibre1"><span class="calibre23">Beşinci</span></b><span class="calibre23">, <b class="calibre1">Baba Nâzlı kolu</b>: Nefer 200, Çingâne ve şehir oğlanları şakîleridir. Baba Nâzlı keştîbân oyununda şeytân-ı cihândır. Oğlu Arnavud Kâsım taklîdinde mukallid-i sâhib-i kelâm mashara idi. Rakkâslarından Çâker Şâh ve Şeker Şâh ve Süğlün Şâh nâm gulâmlardır kim pâdişâh ma‘lûmlarıdır. Zîrâ her biri dîbâ ve şîb ü zerbâf etekliklerin kuşanup meydân-ı mahabbetde çârpâreleriyle tarz-ı Acemâne raks [u] çevelân etdikde gören üftâdeler vâlih [ü] hayrân olup her köşeden sadâ-yı hû ile hâne-i sûr pür-nûr olur.</span></p>

    <p class="evliya"><b class="calibre1"><span class="calibre23">Altıncı</span></b><span class="calibre23">, <b class="calibre1">Zümürrüd kolu</b>: 300 nebtîz, Yedikulle ve Nârlıkapu ve Sulu Manastır veled-i zinâ Urumları ve Ermenîleri ve şehir gulâmları cem‘ olup bir kol olmuşlardır. Ammâ rakkâslarından Sakız mahbûbu, kırma saçlı çeşm-i gazâli mükehhal Dimitraki ve Lefteraki ve Yanaki ve Mihaylaki nâm Urum muğpîçeleridir kim şehr-i İslâmbol içre velvele-âra olup niçe âdemin mâl [u] menâlin yiyüp bir bûryâ üzre komuşlardır. Bunlar Urumlara müte‘allik simitci ve harâccı ve yuvacı ve gümüş arayıcı taklîdlerinde ve Urum murabba‘âtları okumada mâhirlerdir.</span></p>

    <p class="evliya"><b class="calibre1"><span class="calibre23">Yedinci</span></b><span class="calibre23">, <b class="calibre1">Çelebi kolu</b>: Neferât 200, bunların ser-çeşmesi bir dilbere âşık olup pederinden intikâl eden yüz bin guruş mâlı bu çengîliğe sarf edüp ol kadar murassa‘ât cevâhir bisâtlar ve her fende üstâd-ı kâmil hânende ve sâzende ve mukallidler peydâ edüp on iki aded nûr-ı mahz, hûrşîd-i dırahşâna müşâbih pençe-i âfitâb rakkâslar peydâ etdi kim her birinin bir işvesi bir ân cân-ı safâya değerdi.</span></p>

    <p class="evliya"><span class="calibre23">Evvelâ Cân Memi Şâh ve Zâlim Şâh ve Hurrem Şâh ve Fitne Şâh ve Yûsuf Şâh ve Mîrzâ Şâh bir Çerkes gulâmı idi, hakkâ kim melikden eşref idi. Bunlar İslâmbol içre iştihâr verüp Murâd Hân huzûrunda fasl edüp meşhûr-ı âfâk oldular.</span></p>

    <p class="evliya"><b class="calibre1"><span class="calibre23">Sekinci</span></b><span class="calibre23">, <b class="calibre1">Akîde kolu</b>: Neferât 200, serkârları Pehlivân Eyyûb'dur kim şâ‘ir ve kâtib ve ârif ve zarîf hânende ve seyyâh idi. İslâmbol halkının bu kâra iltifâtların görüp üç bin iryal pâymâl-i rimâl edüp bir kol peydâ etdi kim <i class="calibre2">vâhidün ke‘elf</i> oldu. Hüsn-i ülfeti olup ni‘meti mebzûl olduğundan cümle erbâb-ı ma‘ârif <b class="calibre1"><i class="calibre2">[209b]</i></b> başına çevzinüp bir cem‘iyyet-i kübrâ edüp bir ayda Sultân İbrâhîm Hân ma‘lûmu oldu. Zîrâ cümle fasîhü'l-lisân, erbâb-ı ma‘ârif-i hezârfen, üstâd-ı kâmil hânende ve sâzende ve mudhik ve mutrıbları ve şakîleri vardır. Husûsan Süğlün Şâh'ı ve Mahmûd Şâh'ı ve Edirneli Ahmed'i ve Çerkes Şâh'ı ve Nâzlı Yûsuf'u, kaçan bu mehpâre cüvânlar dîbâ ve şîb ü zerbâf ve zerdûz ve çârkâb eteklikler ile meydân-ı mahabbetde tâvûs-ı bâğ-ı İrem gibi çevelân [u] reftâr etdiklerinde âdem dem-beste olup ol dem meftûn olur. Zîrâ her birinin mergûle mergûle fetîle fetîle çim-ender-çim ve ham-ender-ham müşk-bâr, amber-bû geysûların perîşân etdikde kâkül-i perîşânları gibi gören âşıkların dahi akılları târumâr olur. Ve bir bâğçe ve bâğçevân Gürcî taklîdi te’lîf etdiler kim acâyibdir.</span></p>

    <p class="evliya"><b class="calibre1"><span class="calibre23">Tokuzuncu</span></b><span class="calibre23">, <b class="calibre1">Cevâhir kolu</b>: Neferât iki yüz, bunlar Galata'da sâkin cevâhirci, kuyumcu Urum, Ermenîler olduğundan cevâhir kolu derlerdi. Bunlar dahi Urum ve Ermenî veled-i zinâlarıdır kim cihân-ârâlardır. Her biri fenninde yegâne-i asr pehlivânlardır.</span></p>

    <p class="evliya"><span class="calibre23">Evvelâ ser-çeşmeleri Pehlivân Laskari derler bir tâze veled-i cevâhirkâr dilberdir, çağanabâzlıkda ve pîşekârlıkda ve'l-hâsıl her lu‘bedebâzlıkda âb [ü] tâb veren bu cevâhircidir ve hûb-âvâz üstâd-ı kâmil hânende ve mukalliddir, ve karındaşı Üsküli Ermenî taklîdde sihirdir, Vasıloğlu Çingâne taklîdinde bî-bedeldir. Ve'l-hâsıl kırk yedi pâre taklîd îcâd edüp kâr-ı lu‘bedebâzlığa bir gayrı âb [ü] tâb verüp cemî‘i bisâtların mücevher edüp Cevâhir kolu demekle şân u şöhret bulmuşlardır. Her taklîdlerinde âdem gülmeden ensi ender. Ve mümtâz [ü] müstesnâ tersâ-pîçe ve muğ-pîçe rakkâs cüvânları var kim gûyâ her biri birer Muğân melikleridir. Cümleden Arslan Şâh bir mahbûb-ı bî-amândır kim gûyâ Yezîdî arslandır, saydına tâlib olan mahbûb dostlara kağan arslan gibi bir nigâh etse ol âşıkı şîrâne şikâr ederdi. Ve Yavru Habîb dahi levendâne kesim kadd [ü] kâmeti yerinde ve meralî ve gazâlî mükehhal nerkis gözlerin süzüp âşıka bir Süzebolı nazar etse kirpiği okuyla niçe mübtelâları urup mecrûh etmeden niçe dil-nüvâzlıklar edüp uşşâkı sayd ederdi.</span></p>

    <p class="evliya"><span class="calibre23">Bu gûne gönül uğrusu on iki aded rakkâs cüvânları vardı kim Rûmzâd-ı muğzâd iken her biri bir Rûm harâcı değer Rûm cüvânları idi. Murabba‘:</span></p>

    <p class="evliyabeyit"><span class="calibre23"> Muğzâde aşk rehinde serim eyledim fedâ</span></p>

    <p class="evliyabeyit"><span class="calibre23"> Kâ’il değil esîr edüp ister dil almağa,</span></p>

    <p class="evliya"><span class="calibre23">mazmûnunca her bir rakkâsları dil ü cân ile âşıkın dilin alup bî-zebân eder, tâ bu mertebe mahbûbları vardır.</span></p>

    <p class="evliya"><b class="calibre1"><span class="calibre23">Onuncu</span></b><span class="calibre23">, <b class="calibre1">Patakoğlu kolu</b>: 300 cümle Yahûdîlerdir ammâ bî-dîn masharalardır, cümlesi hakkâ ki sâ’ir kollara rağmen üstâdlardır. Bâ-husûs sâzendeleri meşhûrdur. Rakkâsları dahi kem değildir lâkin ânları yokdur.</span></p>

    <p class="evliya"><b class="calibre1"><span class="calibre23">On birinci</span></b><span class="calibre23">, <b class="calibre1">Haşota kolu</b>: Nefer 105, bunlar dahi cümle Yahûdîlerdir ammâ bu kolda mümtâz rakkâslarından Semmûrkaş ve Duşeniko ve Sinyor Yako ve İsrâ’îl. Niçe cânı esîr etmiş bir Yahûdî-pîçe idi, bir heccâv âşıkı küstâhâne böyle demişdir. Müfred:</span></p>

    <p class="evliyabeyit"><span class="calibre23"> Bir Yahûdî-pîçe'ye dîn aşkına zerk eyledim</span></p>

    <p class="evliyabeyit"><span class="calibre23"> Âferîmler eyleyüp şeytân tahsîn eyledi,</span></p>

    <p class="evliya"><span class="calibre23">demiş ammâ nehnü yemiş.</span></p>

    <p class="evliya"><b class="calibre1"><span class="calibre23">On ikinci</span></b><span class="calibre23">, <b class="calibre1">Semmûrkaş kolu</b>: 200 neferdir ve cümlesi Yahûdîlerdir. Bu Yahûdî kollarının iştihârları oldur kim cemî‘i hokkabâz ve sürâhîbâz ve kûzebâz ve kadehbâz ve âteşbâz ve şebbâz ve perendebâz ve mührebâz ve sinibâz ve taklabâz [ve] güllebâz ve'l-hâsıl cümle ma‘rifet-i bâzbâzân bunların kollarında mevcûd olup tâ sabâha dek bî-minnet fasl ederler ve bir gecede yüz guruşa kanâ‘at ederler.</span></p>

    <p class="evliya"><span class="calibre23">Ve bunlar Çingâne kollarına gâyet hasm olduklarından bir kol Çingâneden ve bir kol Yahûdîden dutup hasmâne bir fasıl Yahûdîler ve bir fasıl Çinganeler ede, garîb ü acîb temâşâlar olur. Ammâ bu Yahûdîlerin Çinganelere galebe taklîdleri var kim görüp istimâ‘ eden temâşâcıların aklı gülmeden zâ’il olur. Evvelâ Çinganeler ayı oynatmağile meşhûrdur, Yahûdîler oynadırken gûnâ-gûn şakalar edüp Çinganelere söz atarlar. Ve bir Çingane {avretin} bir Yahûdîyle dutup Yahûdî'ye ve Çingane karısına işkence edüp söylediklerinde {temâşâdır}. Ve Çingâne karısın necisli <b class="calibre1"><i class="calibre2">[210a]</i></b> işkembe ile ters eşeğe bindirüp Yahûdî dahi bir eşek üzre siyâset ile geçirüp bir hây-hû ile taklîd etdüklerinde âdem gülmeden mebhût olur. Ve niçe bunun emsâli Çingânelere rağmen taklîdleri vardır.</span></p>

    <p class="evliya"><span class="calibre23">Hâsıl-ı kelâm bâlâda zikr olunan on iki çengi kolları, var kuvvetlerin bâzûya getirüp birbirlerinin kollarına tağallüben gûnâ-gûn arz-ı mahâretler ederek cümle dilberleri zer-ender-zerdûza gark olup gûnâ-gûn rakslar ve şakalar ile her bir kol birer san‘at icrâ ederek Hüseyin Baykara fasılları edüp alay köşkü dibinden cümle ubûr ederler. Âl-i Osmân devletinde değil hübût-ı Âdem'den berü bu bâlâda tahrîr olunan hânende ve sâzendelere ve bu çengilere bir mülûk mâlik olmamışdır, illâ zamân-ı Sultân Murâd Hân-ı Râbi‘de olmuşdur kim her bir esnâfı birer bilâdın yegâne-i asrlarıdır.</span></p>

    <p class="Balk"><span class="calibre26">el-Faslu's-sâdis ve erba‘în<br class="calibre27"/>
    Esnâf-ı hoş-sohbet</span><span class="calibre29">,</span> <span class="calibre26">nedîmân-ı mukallidân</span></p>

    <p class="evliya"><span class="calibre23">Neferât 500, bu zümre fırka-i kadîmdir kim Kâbil, Hâbil'i şehîd etdükde benî âdem iki fırka olup bir fırkası kâtil Kâbilî, bir zümresi mazlûm Hâbilî, bunların mâbeyninde kan vâkı‘ olmağile bunlar birbirlerinin hisset ü denâetlerin ve tarz [u] tavrların ve evzâ‘ [ü] etvârların taklîd ederlerdi.</span></p>

    <p class="evliya"><span class="calibre23">Andan Hazret-i Mûsâ asrında Heccâm nâm bir mukallid, Fir‘avn meclisinde Hazret-i Mûsâ'yı taklîd edüp cümle Fir‘avnîler şâd olup Hazret-i Mûsâ gazab-âlûd olurdu. Âhir bir gün Hazret-i Mûsâ, Cenâb-ı Bârî ile bin bir kelimât ederken,</span></p>

    <p class="evliya"><span class="calibre23">"Yâ Rabbî Fir‘avn meclisinde Heccâm beni taklîd etdüğinden pek müte’ellim oldum, anı kahr eyle" dedi. Hak Celle ve Alâ eydir:</span></p>

    <p class="evliya"><span class="calibre23">"Habîb-i Kelîmim Fir‘avn'a taklîd etmez, sana taklîd edüp kılınır. Cümle evzâ‘ [ü] etvârı makbûlümdür, sana taklîd edüp ö[y]kündüğiyçün mukallid-i sahîhdir, ana cennetim nasîb etmişim" buyururlar, niçe kütüblerde musarrahdır.</span></p>

    <p class="evliya"><span class="calibre23">İmdi, mukallidîn kadîm olduğundan ulemâ-yı kudemâ-yı muteahhirîn fetâvâ kütüblerinde "Mukallidin îmânı sahîhdir" demişler. Ammâ {mukallidden murâd, bir âdem ümmî olup tâ‘at [u] ibâdât edüp ehl-i sünnet ve'l-cemâ‘ate taklîd ede, anın îmânı sahihdir demişler sahha} bu kelâma mağrûr olup kefere ve fecere ve sâ’ir dalâlet-âyîn zümresine taklîd etmeyüp kefere ziyyinde gezmemek gerekdir kim anın haklarında <i class="calibre2">Men teşebbehe kavmen fehüve minhüm<a class="pcalibre pcalibre1" id="_ftnref173"></a></i> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn173" title=""><span class="MsoFootnoteReference"><span class="calibre23">[173]</span></span></a> demişlerdir.</span></p>

    <p class="evliya"><span class="calibre23">Ba‘dehu bu fenn-i taklîd ve fenn-i hicv, füsahâ [ve] büleğâ-yı Benî Kureyş kabîlesi içine düşüp İmri'l-kays heccâv idi, bî-dîn gitti. Muhammed Bûsırî dahi heccâv idi ve anadan doğma a‘mâ idi. Ebû Leheb ve Ebû Cehil ve niçe yüz kibâr-ı Kureyş sohbet edüp Hazret-i Risâlet'i meclislerine da‘vet edüp Bûsırî'ye tenbîh etdiler kim, <b class="calibre1"><span class="calibre25">$</span></b></span></p>

    <p class="evliya"><span class="calibre23">"Muhammed Yetîmî gelince bir hicve âğâze eyle kim Muhammed müte’ellim ola" dediler. Bûsırî dahi hicv-i Nebî etmeğe âmâde oldu. Hazret dahi da‘vete icâbet deyü elbette ne cem‘iyyet olsa teşrîf buyururlardı. Hemân sa‘âdetle dâhil-i meclis olunca "Es-selâmu aleynâ" deyüp bir köşede karâr edüp esnâ-yı kelâmda,</span></p>

    <p class="evliya"><span class="calibre23">"Yâ Bûsırî bir şeycüğez terennüm eyleye" dediler. Hemân Bûsırî <i class="calibre2">E‘ûzü billâhi mine'ş-şeytâni'r-racîm Bismillâhi'r-rahmâni'r-rahîm</i> deyüp kasîde-i (---) (---) bed’ edüp Hazret-i Risâlet-penâh'ı (---) beyt ile bir medh etdi kim hâlâ bir mısra‘ına nazîre denmeyüp her lügatı <i class="calibre2">Kâmûs-ı Ahterî </i>ve <i class="calibre2">Şem‘î Lügatı</i>na muhtâc bir kasîde-i bî-nazîrdir. Bu kasîde sohbetinde olan münkirîn ü müşrikînler Bûsırî'ye ta‘n-âmîz sözler söyleyüp,</span></p>

    <p class="evliya"><span class="calibre23">"Ya biz sana ne dedik, sen ne işledin" dediler. Bûsırî eyitdi:</span></p>

    <p class="evliya"><span class="calibre23">"Vallâhi siz Muhammed'i hicv eyle dediniz, ammâ kıbel-i Hak'dan derûnuma ilhâm-ı Rabbânîyle bir vecd hâsıl olup medh-i Nebî etdim <i class="calibre2">Ve salli ala cemî‘i'l-enbiyâi ve'l-mürselîn ve'l-hamdü lillâhi Rabbi'l-âlemîn"</i> deyüp iki ellerin yüzüne sürünce hemân bi-emrillâh Bûsırî'nin iki gözleri açılup Hazret-i Risâlet'in huzûruna varup <i class="calibre2">"Lâ ilâhe illallâh, Muhammedün Resûlullâh"</i> deyüp İslâmile müşerref oldukda Selmân-ı Pâk belin bağlayup şu‘arâların kasâyid-perdâzlarına pîr olup ol sohbetde münkirînden yetmiş üç kişi İslâm ile müşerref oldular. Ba‘dehu Muhammed Bûsırî yetmiş yaşına intikâl edüp {Mısır'da} İmâm eş-Şâfi‘î kurbünde bir harâbede medfûndur.</span></p>

    <p class="evliya"><span class="calibre23">Ve Hazret'in yine zamânında mukallid Şevr idi ve Hazret'e karâbeti var idi. Gerçi cehâletde idi, ammâ yine Hazret tarafdârı olup Benî Kureyş'i ol kadar hicv ü taklîd ederdi kim Hazret istimâ‘ edüp mübârek dendânları nümâyân olunca tebessüm ederlerdi. Kavm-i <b class="calibre1"><i class="calibre2">[210b]</i></b> Kureyş münkirleri dahi kendi taklîdlerin istimâ‘ edüp,</span></p>

    <p class="evliya"><span class="calibre23">"Taklîd-i tahkîkdir yâ Muhammed, bizde bu evzâ‘-ı nâhemvâr vardır" deyü evzâ‘larından ferâgat edüp ıslâh-ı nefs edüp nemm ü zemm ü gışş havfından çoğu İslâm'a gelüp Ashâb-ı Resûl'den olurlardı.</span></p>

    <p class="evliya"><span class="calibre23">Âhir-i kâr, mukallid Şevr dahi İslâm ile müşerref olup Hazret-i Risâlet-penâh'ın nedîm [u] musâhibi ve yâr-ı gâr-ı hem-seferleri idi. Zî-akl ve müdebbir ü mubassır kimesne olmağile Hazret-i Peygamber, Şevr'i müşâvereye dâhil etdüğinden Şevrü'l-Habîb derler, Ashâb-ı güzînin güzîdesi idi. Ammâ semt-i taklîdden ferâgat etmeyüp münkirîni ve sahâbeden bed-evzâ‘ları fasl [u] kadh [u] zem ederdi. Ba‘zılar eydirdi:</span></p>

    <p class="evliya"><span class="calibre23">"Yâ Şevrü'l-Habîb, yeter şimdengerü ayıbdır, kadh-ı taklîdi ferâgat eyle, Sahâbe-i kirâmdan oldun ve akrabâ-yı Hazret-i Resûl'sün" derlerdi.</span></p>

    <p class="evliya"><span class="calibre23">Şevrü'l-Habîb eydirdi: "Bire âdemler, Cenâb-ı Allâh sizin mel‘ûnlarınızı bile hicv edüp âyet nâzil olmuşdur kim âye[t]: <a class="pcalibre pcalibre1" id="_ftnref174"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn174" title=""><span class="MsoFootnoteReference"><span class="calibre23">[174]</span></span></a> buyurmuşdur. Eyi âdemlerinizi medh edüp âyet nâzil etmişdir âye[t]: (---) (---) (---) (---) buyurmuşdur. Ben kim benî âdem olam, sizin bed-ef‘âllerinizi görüp nice hicv [ü] taklîd etmeyem" deyü cevâb ederdi. Şevrü'l-Habîb'in taklîdi havfından çok âdem ahlâk-ı hamîdile muttasıf olurdu.</span></p>

    <p class="evliya"><span class="calibre23">Nedîm ü mukallidlerin pîri Şevrü'l-Habîb olmuş olur, merkad-i pür-envârı Haleb Kilis'inde, şehrin şimâl tarafında bir kurşum menzili ba‘îd bir kayalı püşte üzre bir tekye-i âlî var, cümle Kilis şehri andan nümâyân bir mecma‘ü'l-irfân bir kubbe-i pür-nûr vardır, Hazret-i Şevrü'l-Habîb anda yatır. Ammâ efvâh-ı nâsda Şurahbîl Sultân derler, ammâ galatdır. Hakîr âsitânesinin atebesi ve seng-i mezârı târîhleriyle mazbûtumuz olduğu cild-i sânîde mastûrdur. Hâlâ ziyâretgâh-ı ünâsdır. Ezîn-cânib,</span></p>

    <p class="Balk"><span class="calibre26">Âsitâne-i İslâmbol'da meşhûr-ı âfâk olan nüdemâ-yı mukallidînin pesendîde mudhikân âlüfte-gânlarından Murâd Hân Gâzî gibi rind-i cihân bir pâdişâh-ı Cem-cenâbın huzûrunda taklîd edüp habt [u] halt-ı kelâm etmeden âb-ı rûyıyla suhan-perdâzlık eden pehlivân mukallidleri beyân eder</span></p>

    <p class="evliya"><span class="calibre28">'da in    iden i</span> <span class="calibre23">Evvelâ cümleye ser-çeşme Sultân Ahmed Hân meclisiyle şeref-yâb olup hatt-ı şerîf ile nüdemâlara ve kıssahânâna ve mukallidîn ü cân-bahşa ser-çeşme olan hayâl-i zılcı <b class="calibre1">Kör Hasanzâde Mehemmed Çelebi</b>, dedeleri dahi Yıldırım Hân asrında Kör Hasan nâmıyla yâd olur bir rind-i cihân, musâhib-i Yıldırım Hân imiş.</span></p>

    <p class="evliya"><span class="calibre23">{<b class="calibre1">Hikâye-i münâsib</b>}: Bir kerre Yıldırım Hân, cümle ulemâya gazab edüp cümlesin bir dama doldurup âteşe yakmak ister, üç gün üç gece niçe bin âdem ricâ eder, ricâları kabûl olmayup ulemâ yakmağa dağlar gibi odun yığılmada. Âhir mezkûr Kör Hasan tebdîl-i câme bir gorona kıyâfetli ve bir mitrepolid kıyâfetli bir papas olup Yıldırım Hân huzûruna varup göründükde Yıldırım Hân gülmeden bî-tâb olup,</span></p>

    <p class="evliya"><span class="calibre23">"Nedir bu kıyâfet kâfir" der. Kör Hasan eydir:</span></p>

    <p class="evliya"><span class="calibre23">"Zâhir pâdişâhım kâfiristâna gitsem gerek, bu kıyâfetle gitmeği ma‘kûl görüp tebdîl-i kıyâfet etdim" {der}.</span></p>

    <p class="evliya"><span class="calibre23">"Ya kande gidersin" der.</span></p>

    <p class="evliya"><span class="calibre23">"Pâdişâhım İslâmbol tekuruna giderim" der.</span></p>

    <p class="evliya"><span class="calibre23">"Ya n'işlersin mel‘ûn" der. <b class="calibre1"><span class="calibre25">$</span></b></span></p>

    <p class="evliya"><span class="calibre23">"Pâdişâhım, işitdim ki sekiz yüz mü’ellif ü musannif ve dörd mezheb şeyhülislâmların ve Bursa monlâsını ve yetmiş fetvâya kâdir ulemâları cümle âteşe yakarmışsın, el-cevâb 'Allâhu a‘lem olur olmaz' demeğe kâdir bir ulemâ kalmadıkdan sonra elbette millet-i Mesîhiyye papaslarının bâtıl şerî‘atlarına muhtâc olmamız mukarrerdir. Elbette kırk elli papas taleb etmeğe bir kulunuz gönderirsiz, bâri hakîri bu kıyâfetle tekur-ı bî-nûra göndürin. Bursa şehrin keşîşler ile doldurup Keşîş dağımızda yine ke'l-evvel karâr etsinler" dedükde Kör Hasan'ın bu gûne ilzâmından {Yıldırım Hân} mülzem olup</span></p>

    <p class="evliya"><span class="calibre23">"Yâ Hasan, ecdâd-ı izâmım rûhıyçün cümlesin bu günkü gün âteş-i semendere yakardım, ammâ senin hâtırınçün cümlesin afv etdim" dedikde Kör Hasan parmak götürüp huzûr-ı Yıldırım'da tecdîd-i îmân getirüp,</span></p>

    <p class="evliya"><span class="calibre23">"Pâdişâh<span class="calibre24">;</span>ım varayım cümle kadıları da müselmân edeyim. Bir dahi zulm etmeyüp ferâgat edeler, zulm ederlerse kellelerin taş dibekde gedeler" deyü Yıldırım Hân'dan afv-ı ulemâ içün yarlığ-ı belîğ alup mahbûshâneye gelüp sicn kapusun kal‘ edüp,</span></p>

    <p class="evliya"><span class="calibre23">"Müjde ey ulemâ, pâdişâhım bencileyin âsî ve âciz ve <b class="calibre1"><i class="calibre2">[211a]</i></b> mezmûm mukallid kulunun ricâsıyla sizleri afv eyledi" deyü haber verince cümle ulemâ sicn içinde kırk kerre secde-i şükr edüp,</span></p>

    <p class="evliya"><span class="calibre23">"Ey nedîm Hasan, Cenâb-ı İzzet seni sa‘âdet-i dâreynde mesrûr [u] şâdân eyleye. Zîrâ sen dünyâda mahzûn kalbleri dil-şâd, vîrân gönülleri âbâd etmedesin. Rabbü'l-ibâd ilâ inkırâzı'd-devrân sana inkırâz-ı nesl etmeye. Cümle zürriyyetin gelecek pâdişâhlara nedîm-i hâss-ı mu‘azzez olalar ve ni‘metleri dâ’im olup mesrûr [u] handân olalar" deyü cümle hayr du‘â edüp mahbûshâneden çıkup Yıldırım huzûrunda ser-ber-zemîn edüp giderler.</span></p>

    <p class="evliya"><span class="calibre23">Anıniçün bu mukallidîn ser-çeşmesi Hasanzâde-i şebbâz hâlâ cemî‘i ulemâ ve sulehâ mâbeyninde makbûl [ü] mergûb idi. Ve haftada iki gece Murâd Hân huzûrunda mukallidlik edüp evvel özür dileyüp bu beyti terennüm ederdi. Beyt:</span></p>

    <p class="evliyabeyit"><span class="calibre23"> Ger hod {heme aybhâ bedîn bende derest}</span></p>

    <p class="evliyabeyit"><span class="calibre23"> Her aybki sultân be-pesended hünerest</span></p>

    <p class="evliya"><span class="calibre23">deyüp şakaya âğâza eder pür-ma‘rifet bir çelebi idi. Fârisî-hân ve Arabî-hân ve mûsıkî-şinâs idi kim ilm-i edvârın Fâryâbî'si idi. Ve şebbâz ve kitâbet-i ta‘lîkde hattât ve sâhib-i beste ve niçe sergüzeşt sâhibi ve levend-i hûnhâr ve fişekbâz ve'l-hâsıl Cemşîd-misâl hezârfen bir zât-ı mükerrem ve Hâtem-i Tay ve Ca‘fer-i Bermekî haslet idi.</span></p>

    <p class="evliya"><span class="calibre23">Şeyh Şâzilî'den sonra hayâl-i zılla şöhret veren oldur. Hayâl-i zıl perdesi içinde bir küçük perde dahi kurup gâyet hurde tasvîrler ile hayâl-i zıl oynatmak anın te’lîfi idi. Ve gâyet zen-dost olmağile hayâl-i zılda cüvân-nigâr taklîdi ve hoppa taklîdi ve dilsizler taklîdi ve dilenci Arab ve Arnavud taklîdi ve Bekrî Mustafâ ile dilenci kör Arab taklîdi, mîrasyedi çelebi ve devrânî çelebiler ve üç aşkıyâ çelebiler ve cüvân-nigâr ve cüvân ile nigâr hammâma girüp Gâzî Boşnak hammâmda cüvân-nigârı basup Karagöz'ü kîrinden uryân bağlayup hammâmdan çıkarmasın ve Hacı İvad babası Şerbetcizâde taklîdin, ve'l-hâsıl hayâl-i zılde üç yüz pâre taklîdleri vardır kim bir mukallid ana nazîre bir taklîd etmek mümkün değildir. Bir kere dinleyen mahabbet edüp elbette irşâd olması mukarrer idi. Zîrâ cemî‘i taklîdi tahkîk-i hakîkî olmak üzre netîce-i kelâmları cümle tasavvuf idi, yine böyle iken âdem gülmeden bayılırdı.</span></p>

    <p class="evliya"><b class="calibre1"><span class="calibre23">Karagöz ve Hacivad</span></b><span class="calibre23"> ki <span class="calibre24"> ve</span> Bursalı Hacı İvaz'dır. Âl-i Selçûkıyân zamânında Yorukça Halîl ismiyle müsemmâ peyk-i Resûlullâh idi kim yetmiş yedi sene Mekke'den Bursa'ya gidüp gelirdi. Efelioğulları nâmıyla ecdâdları şöhret bulmuşdu. Zağar köpekleriyle meşhûrlardır kim hâlâ elsine-i nâsda Efelioğlu zağarı gibi neylersin deyü darb-ı mesel olmuşdur. <i class="calibre2">El-kelâm yecürru'l-kelâm</i> mazmûnunca</span></p>

    <p class="evliya"><span class="calibre23">{<b class="calibre1">Hikâye-i münâsib</b>}: Bu Efelioğlu Mekke'den Bursa'ya gelirken beyne'l-Haremeyn aşkıyâ-yı Urbân Efelioğlu Yorukça Halîl Hacivad'ı şehîd edüp Bedr-i Huneyn'de defn edüp Efelioğlu kelbi bu kâtil Urbânların yanında kalup bu Urbânlar Şâm'a gelüp çârsû-yı bâzârda gezerken hemân kelb bir kerre bu Urbânları kelb-i sarîh gibi talamağa başlayup bir dahi gayrı âdemlerin ayağına yüzün sürüp yuvarlanup lisân-ı hâl ile tazallum edüp yine Arabları hır hır talar ve üzerlerine hamle edüp salar, cümle halk görseler kim Efelioğlu zağarıdır,</span></p>

    <p class="evliya"><span class="calibre23">"Bire cânım kanı Efelioğlu, bunda bir hâl vardır, dutun şu Arabları" deyüp hâkime götürüp hânda hücrelerin basup Efelioğlu'nun âfitâbesi ve sapanı ve teberi ve kantûrası ve zîlleri ve kanlı esbâbları ve Bursa'ya götüreceği cümle mektûbları çıkup cümle Arabları, Sinâniyye çârsûsunda sıra ile salb ederler. Kelb-i garîb-i hakîkî, maslûb Arabların altına varup bu kerre bir âh-ı serd çeküp cân fedâ edüp rûhu Ashâb-ı kelbe revâne olur. Hacivad böyle bir sa‘î ve nedîm ve yârândan peyk-i Resûl idi.</span></p>

    <p class="evliya"><span class="calibre23">Karagöz İslâmbol tekuru Keştantı sa‘îsi idi. Edirne kurbünde Kırkkilise'den bir mîr-i kelâm [ü] ayyâr-ı cihân Kıbtî âdemi idi. Sofyüzlü Karagöz Balı Çelebi derlerdi. Tekur Keştantı bu Karagöz'ü yılda bir kerre Alâeddîn-i Selçûk'a gönderdikde Hacivad ile Karagöz'ün birbirleriyle mübâhase ve mücâdelelerini ol zamânın pehlivânları hayâl-i zılla koyup taklîd ile oynadırlar idi.</span></p>

    <p class="evliya"><span class="calibre23">Ammâ mezkûr Kör Hasanoğlu, Hacivad'ı, Karagöz'ü ahşamdan tûl-ı leyl <b class="calibre1"><i class="calibre2">[211b]</i></b> tâ sabâha dak on beş sâ‘at iki tasvîri oynadup gûnâ-gûn muhaşşâ taklîdler edüp bir etdiği şakayı ol gece bir dahi etmek ihtimâli yok idi. Tâ bu mertebe Ebü'l-me‘âlî mertebesinde ebü'l-kelâm idi. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve bu Hasanzâde hayâ[l-i] zılle müte‘allik ebyât [u] eş‘ârlar okurdu kim gûyâ ilm-i ledün sâhibi idi. Eş‘âr-ı belîğ, güfte-i Muzaffer Çelebi:</span></p>

    <p class="evliyabeyit"><span class="calibre23"> Ol hokka-dehen turra-i tarrâr ile oynar</span></p>

    <p class="evliyabeyit"><span class="calibre23"> Tiryâk-i lebin satmağiçün mâr ile oynar</span></p>

    <p class="evliyabeyit"><span class="calibre23"> Çün dâğ-ı gamın pullarını sîneye dizdi</span></p>

    <p class="evliyabeyit"><span class="calibre23"> Bu nerd-i mahabbetde gönül zâr ile oynar</span></p>

    <p class="evliyabeyit"><span class="calibre23"> Benzetmeğiçün âlemi bir zıll-ı hayâle</span></p>

    <p class="evliyabeyit"><span class="calibre23"> Sâyende güneş gölgede dîvâr ile oynar</span></p>

    <p class="evliyabeyit"><span class="calibre23"> Eğlenmeğe dîvâne gönül şimdi muzaffer</span></p>

    <p class="evliyabeyit"><span class="calibre23"> Zencîr-i seri zülf-i siyâhkâr ile oynar.</span></p>

    <p class="evliya"><span class="calibre23">Şi‘r-i dîğer:</span></p>

    <p class="evliyabeyit"><span class="calibre23">Gel ey ehl-i nazar zann eyleme bu haymeyi hâli</span></p>

    <p class="evliyabeyit"><span class="calibre23">Derûnu pür-acâyibdir tecessüs eyle ahvâli</span></p>

    <p class="evliyabeyit"><span class="calibre23">Görünürden görünmez derler âlemde çü pes çokdur</span></p>

    <p class="evliyabeyit"><span class="calibre23">Zuhûr eyler temâşâ ile bir kez niçe ahvâli</span></p>

    <p class="evliya"><span class="calibre23">El-hâsıl bu gûne mahalle münâsib ebyât [u] eş‘ârları vardır kim gûyâ sultânü'ş-şu‘arâdır. Ammâ teneffüs içün haymesinden taşra çıkup çâr fincân kahve nûş edüp keyfi geldikden sonra etek der-miyân edüp ayak taklîdine başladıkda müstemi‘ yârânların gülmeden geğrekleri düşüp ensleri enderdi. Ve her kelâmının netîcesin tasarruf ederdi. Anı dinleyen cihândan ibret alırdı. Kırk yedi yıl bu hakîr niçe bin pehlivân gördüm ammâ böyle bir nüktedân ü zarîf herîf mukallid görmedim. Andan,</span></p>

    <p class="evliya"><b class="calibre1"><span class="calibre23">Mukallid Akbaba</span></b><span class="calibre23">: <span class="calibre24"> </span>Dergâh-ı âlî yeniçerilerinin zağarcılar odasından bir mîr-i kelâm, hâzır-cevâb, nükte-şinâs pehlivân idi. Bağdâd'a giderken Murâd Hân'ın huzûrunda nüdemâlık etmişdir. Ve,</span></p>

    <p class="evliya"><b class="calibre1"><span class="calibre23">Mukallid Kahvecizâde</span></b><span class="calibre23">: <span class="calibre24"> </span>Şehir oğlanı idi. Cevrî Çelebi'nin on iki lisân üzre Şeyhzâde hicvin okumada ferîd-i asr idi. Andan,</span></p>

    <p class="evliya"><b class="calibre1"><span class="calibre23">Mukallid Çöğürcü Sarı Celeb</span></b><span class="calibre23">: Hakkâ ki çöğürde külliyât sâhibi olup ilm-i taklîd-i letâyifde Nasreddîn Hoca kendi idi. Ve buna mahsûs Boğuk Kapudan ve Mustafâ Korsa taklîdi ve Rûmeli Hisârı dizdârı taklîdi ve Tiryâkî Ağazâde, tütün içerken Sultân Murâd Hân basdığı taklîdi hummûs-ı Nahşivânî-misâl taklîdleridir kim âdem gülmeden gaş olur. Ve,</span></p>

    <p class="evliya"><b class="calibre1"><span class="calibre23">Mukallid Çakman Celeb</span></b><span class="calibre23">: On yedi lisân üzre kıssahân taklîdi etmede cümleye dâv idi. Ve,</span></p>

    <p class="evliya"><b class="calibre1"><span class="calibre23">Mukallid Çıkrıkcızâde Süleymân Çelebi</span></b><span class="calibre23">: Kaşmer-i rind-i cihân idi. Bir dervîş, bir bakkâldan sehel bal isteyüp bakkâl vermeyüp dervîş bakkâlın balına bir efsûn edüp bakkâldan bir câriye bal alup câriye ve efendisi ve kadınısı baldan yeyüp edepde yellenüp âbdest boza boza kadıya varup kadı ve muhzırbaşı ve nâ’ib dahi baldan yeyüp anlar dahi cart cart def‘-ı rîh ederek muhzır ile bakkâlı ihzâr-ı şer‘ edüp bakkâl,</span></p>

    <p class="evliya"><span class="calibre23">"Hayır bir latîf bal verdim" deyüp baldan bir parmak yiyince bakkâl kadının yüzüne karşu edebde part par[t] kavarazânlık edüp on bir kişi mahkeme içre zartazenlik<span class="calibre24">;</span> eylediklerin bu Çıkrıkcızâde Süleymân taklîd etdikde âdemin gülmeden hayâtı gidüp memât kıyıları nümâyân olurdu. Sâ’ir taklîdleri dahi ana göre idi. Ve,</span></p>

    <p class="evliya"><b class="calibre1"><span class="calibre23">Mukallid Cilve Çavuş</span></b><span class="calibre23">: Vezîr Kara Murâd Paşa'nın alay çavuşu {idi} ve dânesi ellişer dirhem otuz üç dâneli tesbîhi ve bir büyük çakısı ve bir musanna‘ çevgânlı hânedân sâhibi baba-yı âlem idi. Her taklîdde mahâreti var idi. Ve,</span></p>

    <p class="evliya"><b class="calibre1"><span class="calibre23">Mukallid Simitcioğlu</span></b><span class="calibre23">: <span class="calibre24"> </span>A‘yândan bir muhteşem mukallid idi. Bir fasıl eyleseniz demeğe âdem hicâb ederdi, ammâ kendi karîhasından etek der-miyân edüp bir taklîd etdikde âdem hayrân kalırdı ve aslâ kendi gülmek ihtimâli yok idi. Ve,</span></p>

    <p class="evliya"><b class="calibre1"><span class="calibre23">Mukallid Şebek Çelebi</span></b><span class="calibre23">: <i class="calibre2">Allâhümme âfinâ</i> şebek desen şebek, bir mashara köpek idi kim âdem gülmeden göbeğinden çatlardı ve gayrı takâlîdlerde dahi serî‘ü'l-kelâm idi. Ve,</span></p>

    <p class="evliya"><b class="calibre1"><span class="calibre23">Mukallid Şengül (---) Çelebi</span></b><span class="calibre23">: <span class="calibre24"> </span>Tarîk-i Mevlevî'de ve kâhî Gülşenîde bir şakrak ve sebük-rûh mukallid idi. Hacivad Çorbacının acemî oğlanlarıyla gece İslâmbol içre kol dolaşdığın taklîd edüp her neferi lehce-i mahsûsalarıyla çorbacıya hitâb edüp çorbacı da anlara itâb edüp ellerindeki feneri bir yoldaşı götürmeden âciz olup ol yoldaş feneri çorbacının atı reşmesine hotas gibi asup gider, at dahi fânûs şu‘lesinden ürküp at çorbacıyı yere vurup cümle neferleri firâr edüp, <b class="calibre1"><i class="calibre2">[212a]</i></b></span></p>

    <p class="evliya"><span class="calibre23">"Bire gelin yoldaşlar, bu karanlıkda at altında kaldım, tîz gelüp beni halâs edün, dörd kişiye bir mankır, dörd kişiye bir mankır ihsân edeyim, varın paylaşup Revân seferine silâh düzüp hâzır olun" dedükde kimse yanına gelmeyüp,</span></p>

    <p class="evliya"><span class="calibre23">"Varun evime haber edin, ehl [ü] iyâlim beni kurtarsınlar ha" deyüp feryâd [ü] figânile bu Hacivad Çorbacı'yı bu Şengül Çelebi taklîd etdikde âdem gülmeden burnu kanardı. Bir mudhik cân idi ammâ gâyet müselmân idi. Ancak o fende bulunmuş, beyt:</span></p>

    <p class="evliyabeyit"><span class="calibre23"> Hallâk-ı Ezel âleme kıldıkda tecellî</span></p>

    <p class="evliyabeyit"><span class="calibre23"> Her kulu birer hâlile kılmış mütesellî.</span></p>

    <p class="evliya"><span class="calibre23">Ve <b class="calibre1">Mukallid Sûrnâ Ahmed Çelebi</b>: Mezkûr Şengül Çelebi'nin bürâderidir. Ammâ bu dahi ferîd-i asr mukalliddir, her taklîdde pür-mahâretdir. Kendi tiryâkî olmağile kaçan tiryâkî taklîdi etse âdem {dem-}beste olup hayrân olur. Tiryâkî tütün doğrarken, elin bıçağile kesüp bir san‘at ile parmağından ol kadar kan akıdırdı kim âhir akıl dâ’iresinden çıkup bî-hûş sehel yatup kalkdıkda yine parmağından kan alâ-mele’i'n-nâs cereyân <b class="calibre1"><span class="calibre25">$</span></b> etmededir. Andan "Şimdi bir vâkı‘amda gördüm, senin bu kanın dinmek ihtimâli yokdur illâ bir dilber oğlan kanına yapışup alnına süre deyü şimdi vâkı‘amda gördüdüm" deyü bir tâze cüvâne parmağından akan kanıyla Sûrnâ'nın alnına bir elif çekerdi, derhâl kanı dinerdi. Bu esrâra bir pehlivân-ı sîmyâyî akıl erişdiremediler. Sûrnâ böyle bir mukallid pehlivân idi, hakkâ kim pehlivânlıkdır. Ve,</span></p>

    <p class="evliya"><b class="calibre1"><span class="calibre23">Mukallid Sâlih Çelebi</span></b><span class="calibre23">: <span class="calibre24"> </span>Mukallid Şengül Çelebi'nin zâdesidir. Babasından ve ammisinden ziyâde hânende ve mukallid mahbûb-ı hâs ve beyâz ablak ve sublak çelebidir. Ve,</span></p>

    <p class="evliya"><b class="calibre1"><span class="calibre23">Mukallid Kara Mehemmed</span></b><span class="calibre23">: <span class="calibre24"> </span>Karadeniz Boğazı'nda Büyükdere'de sâkin başka bir gûne hâl sâhibi pehlivândır. Benî âdem taklîd etmeğe me’mûr değildir, illâ Cenâb-ı İzzet edîm-i arzda ne kadar mahlûk [u] haşerât halk etdiyse kediyle köpeğin, kediyle sıçanın, gelincik ile sıçanın birbirleriyle evzâ‘ [u] etvârların ve kec-nigâhların ve sît [ü] sadâların kaçan taklîd etse <i class="calibre2">Sübhâne'l-Hallâk</i> ve bir mahalle köpeği bir mahalle köpeğiyle ceng etse ve horos horos ile at at ile deve erba‘înde kükreyüp deve ile el-hâsıl her mahlûk hasm-ı kavîsiyle nice mu‘âmele ve nice ceng ederler ve nice kişnerler ve horos ve kaz ve turna ve gurâb ve ördek ve karatavuk ve sarıasma ve serçe ve bülbül ve gayrı gûne tâ’irlerin savt-ı hazînleriyle sadâ verdikde kerrâtile yanına bülbül ve karatavuk gelüp hasmâne ötüşmüşlerdir. Bir garîb ü acîb musallî âdemdir.</span></p>

    <p class="evliya"><span class="calibre23">Ve <b class="calibre1">Mukallid</b></span></p>

    <p class="evliyabeyit"><span class="calibre3">..............(15 satırlık yer boş)..................<b class="calibre1"><i class="calibre2">[212b]</i></b></span></p>

    <p class="Balk"><span class="calibre26">el-Faslu's-sâbî‘ ve erba‘în<br class="calibre27"/>
    Esnâf-ı bozacıyân-ı mezmûmân</span></p>

    <p class="evliya"><span class="calibre23">Dükkân cümle 300, neferât 1005, ibtidâ bozayı te’lîf eden Salsâl Tatar idi. Ba‘dehu Mâlik Eşter, Salsâl'ı Akkirman kal‘asında hadeng ile katl edüp Mâlik Eşter dahi Salsâl zahmından cezîre-i Kırım'a gelüp Eskiyurd nâm mahalde merhûm olup kabri Yenisalacak'dadır.</span></p>

    <p class="evliya"><span class="calibre23">Ammâ bozacılar, pîrimiz Sarı Saltık Sultândır, derler <i class="calibre2">hâşâ.</i> Anlar sâdât-ı kirâmdan bir ulu sultân idi. Bu hakîr'in ecdâdı Türk-i Türkân Hoca Ahmed Yesevî hazretlerinin halîfesidir kim ism-i şerîfleri Muhammed-i Buhârî'dir kim hasîb ü nesîb ırk-ı tâhirdendir. Lâkin pîr-i Türkân Hoca Ahmed Yesevî hazretleri, Hacı Bektaş-ı Velî-i Horasânî hazretlerin irşâd edüp Rûm'a, Selçûkıyân'a gönderdikde, hikmet-i Hudâ, Rûm'a Osmâncık asrında gelüp Orhân Gâzî'yle gazâ edüp yeniçeri askerin tertîb eyledi. Ba‘dehu ceddimiz pîrân-ı Türkistân Hoca Ahmed Yesevî ibn Muhammed Hanefî, Hacı Bektaş-ı Velî'ye imdâd içün Muhammed-i Buhârî'ye, yedi yüz âdem Horasân erenlerinden verüp,</span></p>

    <p class="evliya"><span class="calibre23">"Var imdi Saltık Muhammed'im Bektaş'ım, seni Rûm'a gönderüp Leh diyârında dalâlet-âyîn olan Sarı Saltık'ın sûretine girüp ol mel‘ûnu ve Dobruca'da bir ejder böceği bu tahta kılıç ile katl edüp Makdonya ve Dobruca ve yedi kırallık yerde nâm [ü] nişân sâhibi ol" deyü Muhammed Saltık-ı Buhârî'yi Hacı Bektaş'a gönderüp ol dahi Saltık Muhammed-i Buhârî'yi Rûm'a gönderüp Dobruca kâfiristânında yetmiş nefer âşıklarıyla seyâhat edüp Keliğra mağâralarında ejderi katl edüp kırk bin kâfir ve Dobruca kıralı Pravadi kal‘asında îmâna geldiler.</span></p>

    <p class="evliya"><span class="calibre23">Andan Saltık Muhammed-i Buhârî, tebdîl-i câme olup Leh memleketinde Sarı Saltık nâmında papası katl eyleyüp papasın savma‘asında Sarı Saltık nâmıyla karâr edüp pes-i perdeden Leh memleketinde sâkin olan Lipka kavmi Tatarın cümle İslâm ile müşerref edüp andan Saltık-ı Buhârî, Leh diyârından hurûc edüp tâ Daniska iskelesi, kim Bahr-i Muhît kenârında bir bender-i şehr-i azîmdir, elli bir târîhinde manzûrumuz olduğu İnşâ’allâh tahrîr olunur, ol şehri feth edüp Lipka Tatarı'ndan yüz elli bin ümmet-i Muhammed'i anda iskân etdi.</span></p>

    <p class="evliya"><span class="calibre23">Andan yine iki kerre yüz bin Lipka kavmiyle hurûc edüp sancağ-ı Yesevî <span class="calibre24">;</span> ve Bektaşî'yle tâ Maskov diyârında (---) şehrine varınca kılıç vurup diyâr-ı Maskov'da altı kerre yüz bin Heşdek Tatarların İslâm ile müşerref etdi. Hâlâ Maskov'da Heşdek kavmi Leh'de Lipka müselmânlarından çok kavm yokdur. Saltık Muhammed-i Buhârî, bu gûne bir mücâhidün fî-sebîlillâh sultân idi. Bozacılara pîr olmak neden düşer. Efsâne-i bozacıyân-ı çobandır.</span></p>

    <p class="evliya"><span class="calibre23">Lâkin bu bozacılar ordu-yı İslâm'da gâyet lâzımlı kavmdir, ammâ şarâb gibi katresi harâm değildir, ancak sekri harâmdır demişler kim <i class="calibre2">"Küllü müskirin harâmun bi'l-icmâli</i>" kelâm-ı fetâvâsına dâhildir. Ammâ guzât-ı müslimîne kuvâ-yı beden ve bir germiyyet verüp def‘-i cû‘ eder. Ve çok içeni aslâ köpek dalamaz, zîrâ çok boza içmeden istiskâ ve nıkrîs marazına mübtelâ olup ol âdem koltuk deyeneğine düşdüğünden, dâ’imâ elinde deyenek olmağile kelb talamaduğının sebebi oldur.</span></p>

    <p class="evliya"><span class="calibre23">Ekseriyyâ boza erbâbı Tatar ve Çingânelerdir. Ammâ bi'z-zarûrî ordu-yı İslâm'da lâzım olduğundan İslâmbol içre ne kadar mükeyyif meşrûbâtcılar var ise bu bozacıbaşıya yamak olup sınıf sınıf ubûr ederler. Ammâ ekşi bozacılar, arabalar üzre çadırların kurup ve gûnâ-gûn berg [u] bârlar ve bahârlar ile dükkânların zeyn edüp boza sıkup ve çömçe çömçe halka boza bezl ederek niçe yüz boza bekrîleri "biruy hay" deyü na‘ra urarak ubûr ederler.</span></p>

    <p class="evliya"><b class="calibre1"><span class="calibre23">Esnâf-ı tatlı bozacıyân</span></b><span class="calibre23">: <span class="calibre24"> </span>Pîrsizleri yine Salsâl'dır. Dükkân kırk, neferât 105, bunlar Tekirdağı'nın darısından bir gûne beyâz süd gibi boza yaparlar kim gûyâ bir kâse cüllâb-ı hoş-güvârdır. Niçe kerre tecrübe içün makremelere komuşlardır, aslâ bir katre akmaz böyle koyu bozadır. Ekser ulemâ ve meşâyih nûş ederler. Hâmile hâtûnlar<span class="calibre24">;</span> içse batnında evlâdları ten-dürüst olup vaz‘-ı hamlden sonra nûş etse südü çok olur.</span></p>

    <p class="evliya"><span class="calibre23">Bu bozanın memdûhu Ayasofya çârşû- <b class="calibre1"><i class="calibre2">[213a]</i></b> sunda ve Atmeydânı başında ve Akılbend çârsûsunda ve Kadırga Limanı'nda ve Okcular başında ve Aksarây'da ve Unkapanı'nın iç yüzünde Azebler hammâmı önünde Usta Ahmed bozası ve Küçükbâzâr'da Koca Mehemmed Paşa hammâmı önünde. Bu mezkûr tatlı bozacılar meşhûr-ı âfâklardır kim beyâz üstü kaymaklı bozalardır kim nûş eden hayât bulur.</span></p>

    <p class="evliya"><span class="calibre23">On çömçe nûş etsen aslâ sekir vermez ve batn veca‘ etmez. Zîrâ içine Kuşadası bekmezi ve üzerine darçın ve karanfîl ve zencebîl ve hindistâncevizi nisâr edüp dükkânlarının yüzünde birer âdem sığar kutular içre durup ulemâ ve sulehâ ve meşâyihînden yevmiyye niçe bin bakır âvânî maşrabalar ve bakraclar gelüp kâr eder.</span></p>

    <p class="evliya"><span class="calibre23">Hakîr bu kadar âlüfte ve âşüfteler ile meyhâne ve bozahâne ve kahvehâne yasdandık<span class="calibre24">;</span>, Hak Sübhânehû ve Ta‘âlâ âlimü's-sırrı ve'l-hafiyyâtdır kim bu kutu bozasıyla ve Mısır'ın pirinc subyasıyla ve Kırım'da maksıma derler bir gûne yine kutu bozasına benzer bir bozadır, bu üçünden gayrı içmek müyesser olmamışdır kim rahm-ı mâderden müştak olalı me’kûlât [ü] meşrûbâtın mükeyyifâtlarından ömrüm içinde ne tütün, ne kahve, ne çay ve ne bâdyân ve ne kışır ve ne sa‘leb ve ne mahleb ve ne pivo ve ne med ve ne şarâb ve ne şarâb-ı nâb ve ne vişnâb ne nâr şarâbı ve ne hurmâ şarâbı ve ne dud şarâbı ve ne karpuz şarâbı ve ne koknâr şarâbı ve ne avşıla şarâbı<span class="calibre24">;</span> ve ne ipsime şarâbı ve ne ıslama şarâbı ve ne mavuza şarâbı ve ne bedevine şarâbı (---) (---) (---) (---) (---) (---) ve ne müselles şarâbı ve ne misket şarâbı ve ne fışfış şarâbı ne nârdenk şarâbı ve ne bozon şarâbı ve ne hümül şarâbı ve ne rakı ve ne gülefsen ve ne horilka ve ne firna ve ne sudina ve ne poloniyye ve ne hardaliyye ve ne ramazâniyye ve ne imâmiyye ve ne boza ve ne talkan ve ne kurut ve ne yazma ve ne kımız ve ne balısıca ve ne tostagansa ve ne elma suyu ve ne bal suyu ve ne mübtecel suyu ve ne arpa suyu ve ne darçın suyu ve ne kibrît suyu ve ne göydürme suyu (---) (---) ve ne afyon ne berş, ne nûşdâr, ne cevâriş, ne mukîm, ne Bayrampaşa habbı, ne şarâbiyye, ne benglik, ne kara pehlivân, ne habb-ı uşşâkî ve ne habb-ı rahîkî ve ne habb-ı safâyî ve ne habb-ı cedvâr ve ne habb-ı şifâ ve ne habb-ı şâhî, ne habb-ı ferah ne ma‘cûn-ı kâkvîh ve ne ma‘cûn-ı cihân-bahş ve ne ma‘cûn-ı dil-şâd ve ne ma‘cûn-ı kaysûn ve ne ma‘cûn-ı miş ve ne ma‘cûn-ı felâsife ve ne ma‘cûn-ı pîrecân ve ne ma‘cûn-ı dil-küşâ (---) (---) (---) (---) ancak dilber-lebi ma‘cûnuna mübtelâ olup sîm-i hâlis hokka dehânından devâ-yı inşirâh-ı sadr içün gâhî be-gâhî kimesnenin haber [u] âgâhı yok iken bu hakîr dilber ma‘cûnun isti‘mâl ederiz. Pederimiz merhûm dahi bu keyf ile âlûde idi.</span></p>

    <p class="evliya"><span class="calibre23">Ancak hakîr bir fâsik-i mahrûm ve bir bî-mezâk turfe şallâk abdâl-meşreb bir cânız ve cümle ahibbâ ve asdıkâ cânlara cânımız fedâ edüp bâlâda zikr olunan meşrûbât mükeyyifâtlar<span class="calibre24">;</span>ından ve me’kûlât mükeyyiflerinden berâ-yı hâtır-ı yârân-ı bâ-safâ hâne-i bî-minnetimizde hâzır etmişizdir. Anıniçün ism [ü] resimlerin ve isti‘mâl edenlerin keyfiyyet-i ahvâllerine vâkıf olup esmâ-yı mükeyyifâtdan anıniçün haberdârız. Yohsa riyâ olmaya, <i class="calibre2">vallâhi'l-azîm</i> birinden haberdâr değilim. Ancak kutu bozası ve pirinc subyası ve Kırım maksımasın leyle-i ramazânlarda kuvâ-yı beden içün nûş eden e’imme ve hutebâ ve meşâyihâne teba‘iyyeten nûş etmişizdir, aslâ sekri yok bir bulamaçlardır <i class="calibre2">ve's-selâm.</i></span></p>

    <p class="evliya"><span class="calibre23">Ammâ bu İslâmbol bozasının ayakdan alır hümüllü ve salatalı Süleymâniyye'de Yâsemen bozası ve Arnavud Kâsım bozası ve Ayasofya'da Taşaklı bozası ve Unkapanı'nda Sinân bozası ve Momo bozası ve'l-hâsıl ayakdan alır bozalar var kim Unkapanı'nın zelehor hammâlları bahis ile bozaları içüp arka hammâlıyken evine sırık hammâlları yükledüp götürürler, tâ bu mertebe keskin bozalar vardır. Ve Unkapanı'nda hammâl u cemmâller çok olmağile on üç bozahâne vardır, her birinde kırkar ve ellişer huddâmları, her birinde beşer altışar yüz boza bekrîsi cânlar vardır kim sabâhdan tâ gurûba dek bozahânede oturup caba boza içer hammâllar vardır.</span></p>

    <p class="evliya"><span class="calibre23">Sinân bozahânesinin kapusu üstünde zencîr ile asılmış bir bal fıçısı vardır, Zelehor Durası nâm bir Bartın Türk'ü hammâl bahis ile bir günde mehterhâne ile bir fıçı bozayı sabâhdan ahşamadak nûş edüp <b class="calibre1"><i class="calibre2">[213b]</i></b> boza fıçısın kapu üzre asmışlardı, âyende ve revende temâşâ edüp içine üç âdem sığar fıçı idi.</span></p>

    <p class="evliya"><b class="calibre1"><span class="calibre23">Esnâf-ı subyacıyan</span></b><span class="calibre23">: <span class="calibre24"> </span>Dükkân iki nefer on âdemdir. Bunlar Mısır'dan gelüp bir dükkân Ayasofya hammâmı mukâbelesinde, biri Karaman-ı Kebîr'de idi. Bunlar subyaların cerre ve küplerde hıfz edüp bey‘ ederlerdi. Pirinci değirmenden çeküp pâk [ü] rakîk eleyüp, andan hamîr edüp furunda pişirüp, ba‘dehu cüllâb edüp eleklerden süzüp içine mî‘âd şekeriyle bir gece yatup ale's-sabâh kâse kâse satarken üzerine darçın ekerlerdi, aslâ südden fark olunmaz beyâz cüllâb idi. Bir günlüğü sehl-i dilberân olup cümle ulemâ ve sulehâlar mübtelâ olup hayli kâr ederlerdi. Bunlar dahi tahtırevânlar üzre dükkânlarında subya bey‘ ederek geçdiler.</span></p>

    <p class="evliya"><b class="calibre1"><span class="calibre23">Esnâf-ı bal-sucuyân</span></b><span class="calibre23">: Dükkân 50 neferât 100. İbtidâ mü’ellifi hekîm Eflâtûn'dur kim Atina'da peydâ etmişdir. Evvel pâk balı şerbet edüp içine hümül kökü koyup âteşde germâ-germ kaynadup eleklerden süzüp bir iki günlük olunca bir kâsesi âdeme Şirvânî yayla türkîsin ırladır. Ağır keyfi <b class="calibre1"><span class="calibre25">$</span></b> vardır, derler ammâ mukavvî olduğu sahîhdir. Bunlar dahi tahtırevânlar üzre bal suyu satarak ubûr ederler.</span></p>

    <p class="evliya"><b class="calibre1"><span class="calibre23">Esnâf-ı arakcıyân</span></b><span class="calibre23">: <span class="calibre24"> </span>Dükkân 100, neferât 300. İbtidâ mü’ellifi (---) cemî‘i nebâtâtdan gülâb gibi arak çıkup Leh diyârında bin gûne arak olur ammâ gülefsen ve horilka rakısı cümleden kattâldir. Bunun dahi sekri harâmdır, yohsa katresi harâm değildir.</span></p>

    <p class="evliya"><b class="calibre1"><span class="calibre23">Esnâf-ı müsellesciyân</span></b><span class="calibre23">: Dükkân 10, neferât 50. Mü’ellifi İmâm Züfer'dir derler. Ammâ müselles oldur kim üzüm şırasın bir kazana koyup germâ-germ âteşde kaynarken bir çubuğu kazan içindeki şıraya berâber kesüp çubuğa üç aded kertik kertüp kaynaya kaynaya ol şıra ol çubuğun iki kertiği zâhir olup üçüncü kertik nümâyân olduğıyçün ana müselles derler. Zîrâ üçün ikisi mahv olup biri kaldıkda helâl [ü] zülâl müselles-i şer‘î olur. Öyle ise müselles dedikleri bekmezdir. Ammâ İslâmbol müsellesi oldur kim, yedi yıllık ve bir yıllık keskin şarâbı âteşde müselles gibi kaynadup nûş ederler. Bir filcân içen <a class="pcalibre pcalibre1" id="_ftnref175"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn175" title=""><span class="MsoFootnoteReference"><span class="calibre23">[175]</span></span></a> mertebesine varır. Müsellesciler dahi eylece alayda dükkânların şîşe ve kadehlerle zeyn edüp ubûr ederler. (---) (---) (---) (---) (---) (---)</span></p>

    <p class="evliya"><b class="calibre1"><span class="calibre23">Esnâf-ı mel‘ûnân [u] menhûsân [u] mezmûmân ya‘nî meyhâneciyân</span></b><span class="calibre23">: <span class="calibre24"> </span>Cümle kârhâne-i mekkârhâneleri, dörd mevleviyyet yerde bin altmış kârhâne-i fıskhânedir. Cümle dalâlet-âyîn kefere ve fecere ve behbûtî altı bin kâfirdir. Hicret-i nebeviyyenin dör[d]üncü senesinde nass-ı kâtı‘ ile katresi harâm olduğu âyet-i şerîf:  <a class="pcalibre pcalibre1" id="_ftnref176"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn176" title=""><span class="MsoFootnoteReference"><span class="calibre23">[176]</span></span></a> buyurmuşdur. Lâkin Âl-i Osmân'ın esbâb-ı ihtişâmı çok olmağile masârîf dahi ziyâde olup emr-i Hudâ üzre bu şarâbı men‘ etmeyüp senevî (---) kîse hâsıl olur başka emânet-i kübrâdır, kim bâlâda tahrîr olunan otuz üçüncü emînin biri dahi budur. Galata'da Domuzkapusunda sâkin olur, emîn-i bî-dîn hâneleri vardır. Üç yüz tevâbi‘e mâlik büyük emânetdir.</span></p>

    <p class="evliya"><span class="calibre23">İslâmbol'un cânib-i erba‘asında meyhâneler çokdur, ammâ vefret üzre olanlar Samadyakapusu'nda ve Kumkapu'da ve Yeni Balıkbâzârı'nda ve Unkapanı'nda ve Cibâlikapusu'nda ve Ayakapusu'nda ve Fenerkapusu'nda ve Balatkapusu'nda ve karşıda Hâsköy'de ve Galata demek meyhâne demekdir kim <i class="calibre2">Allâhümme âfinâ</i> gûyâ Malta ve Alakorna kâfiristânıdır, andan tâ Karadeniz Boğazı'na varınca elbette her rabtada meyhâne mukarrerdir, ammâ Ortaköy ve Kuruçeşme ve Arnavudköyü ve Yeniköy ve Tarabya ve Büyükdere ve Anatolu tarafında Kuzguncuk'da ve Çengelköyü'nde ve Üsküdar'da ve Kadıköy'de cümle bu zikr olunan şehirlerde tabaka tabaka beşer altışar kat meyhânelerdir.</span></p>

    <p class="evliya"><span class="calibre23">Ammâ Galata meykedeleri gümrâhdır kim lafz-ı gümrâh bunların hakkındadır. Zîrâ şeytân <i class="calibre2">aleyhi'l-la‘ne</i>nin ta‘lîmiyle ibtidâ hamrı Cemşîd peydâ etdi, ba‘dehu hukemâlar bu asl şarâba ba‘zı edviyeler zam eyleyüp gûnâ-gûn mükeyyifâtlar peydâ etdiler. Ammâ bu meyhâneciyân mezmûm-ı halk-ı cihân bir alay mel‘ûnlardır kim Galata meyhâneleri içre bu kadar hânende ve sâzende ve mutrıbân ve kaşmerân meyhânelerine cem‘ olup şeb [u] rûz zevk [u] safâ ile sürûr ederler. Ammâ bu ordu <b class="calibre1"><i class="calibre2">[214a]</i></b> alayında hamr metâ‘ların meydâna çıkaramayup ancak cümlesi tebdîl-i câme pür-silâh ubûr ederler.</span></p>

    <p class="evliya"><span class="calibre23">Meyhâneci cüvânlarının üftâdeleri ve şarâb-ı bî-hicâbın esîr-i derd-i serleri mahmûr [u] evgâr evgâr dal-bıçak ve dal-nacak haykırarak gûnâ-gûn efsâne-i bî-âheng türkî ve murabba‘ât varsağılar yırlayup sendireyüp düşüp kalkarak ubûr ederler.</span></p>

    <p class="evliya"><b class="calibre1"><span class="calibre23">Esnâf-ı meyhâne-i koltuk</span></b><span class="calibre23">: Dükkân 300, nefer 800</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Esnâf-ı meyhâneciyân-ı piyâde</span></b><span class="calibre23">: Dükkânları yokdur, nefer 800</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Meyhâne-i şarâb-ı nâb-ı bî-hicâb</span></b><span class="calibre23">: Dükkân bir, nefer 15</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Meykedehâne-i vişnâb şarâbı</span></b><span class="calibre23">: Dükkân 60, nefer 500</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Hamrhâne-i rummân ya‘nî şarâb-ı nâr</span></b><span class="calibre23">: Dükkân 6, nefer 25</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Şarabhâne-i hurmâ şarâbı</span></b><span class="calibre23">: Dükkân bir, nefer 6</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Sâğarhâne-i tut şarâbı</span></b><span class="calibre23">: Dükkân 2, nefer 12</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Piyâlehâne-i şarâb-ı karpuz</span></b><span class="calibre23">: Dükkân 2, nefer 15</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Sâkîhâne-i koknâr şarâbı</span></b><span class="calibre23">: Dükkân bir, nefer 21</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Ayakhâne-i şarâb-ı avşıla</span></b><span class="calibre23">: Dükkân bir, nefer 15</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Câmhâne-i şarâb-ı ipsime</span></b><span class="calibre23">: Dükkân 15, nefer 55</span></p>

    <p class="evliyabeyit"><b class="calibre1"><span class="calibre37"> $</span></b> <span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Çakırhâne-i şarâb-ı ıslama</span></b><span class="calibre23">: Dükkân 50, nefer 300</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Fıskhâne-i mavuza şarâbı</span></b><span class="calibre23">: Dükkân 100, nefer 500</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Kıltıhâne-i bedevine şarâbı</span></b><span class="calibre23">: Dükkân 30, nefer 100</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Kân-ı fâsikân</span></b><span class="calibre23">, <b class="calibre1">misket şarâbı</b>: Dükkân 70, nefer 400</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Kân-ı zürefâ</span></b><span class="calibre23">, <b class="calibre1">fışfış şarâbı</b>: Dükkân 60, nefer 155</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Mekân-ı Bekriyân</span></b><span class="calibre23">, <b class="calibre1">nârdenk şarâbı</b>: Dükkân 80, nefer 100</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Müdminhâne-i bozon şarâbı</span></b><span class="calibre23">: Dükkân 50, nefer 100</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Sohbethâne-i hümül şarâbı</span></b><span class="calibre23">: Dükkân nâ-ma‘lûm</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">İşrethâne-i rakı şarâbı</span></b><span class="calibre23">: Dükkân 300, nefer 1000</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Tarabhâne-i gülefser arakı</span></b><span class="calibre23">: Dükkân 3, nefer 10</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Nûşhâne-i horilka arakı</span></b><span class="calibre23">: Dükkân bir, nefer 15</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Keyfhâne-i firna arakı</span></b><span class="calibre23">: Dükkân bir, nefer 3</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Ârâmhâne-i sudina arakı</span></b><span class="calibre23">: Dükkân 2, nefer 5</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Eğlencehâne-i poloniyye arakı</span></b><span class="calibre23">: Dükkân 3, nefer 13</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Nedîmhâne-i hardaliyye arakı</span></b><span class="calibre23">: Dükkân 5, nefer 13</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Tüvânhâne-i imâmiyye arakı</span></b><span class="calibre23">: Dükkân 80, nefer 100</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Şîrhâne-i balısıca arakı</span></b><span class="calibre23">: Dükkân 6, nefer 18</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Mezehâne-i zater-i Halîl arakı</span></b><span class="calibre23">: Dükkân bir, nefer 3</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Peymânehâne-i ohlamur arakı</span></b><span class="calibre23">: Dükkân 2, nefer 5</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Bî-kaydhâne-i anison arakı</span></b><span class="calibre23">: Dükkân 10, nefer 30</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Ankâhâne-i darçın arakı</span></b><span class="calibre23">: Dükkân bir, nefer 6</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Nekbethâne-i saman arakı</span></b><span class="calibre23">: Dükkân 5, nefer 15</span></p>

    <p class="evliyabeyit"><span class="calibre3">................ (1/2 satırlık yer boş)....................<b class="calibre1"><i class="calibre2">[214b]</i></b></span></p>

    <p class="evliya"><b class="calibre1"><span class="calibre23">Ayşhâne</span></b> <span class="calibre28">(Meyhane);</span><b class="calibre1"><span class="calibre23">-i mün‘im karanfîl arakı</span></b><span class="calibre23">: Dükkân bir, nefer 9</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Nuklhâne-i sûşnâr arakı</span></b><span class="calibre23">: Dükkân bir, nefer 10</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Meyhorhâne-i elma suyu</span></b><span class="calibre23">: Dükkân 50, nefer 400</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Tembelhâne-i bal suyu</span></b><span class="calibre23">: Dükkân 22, nefer 100</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Müskirhâne-i mübtecel suyu</span></b><span class="calibre23">: Dükkân 7, nefer 15</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Fesâdhâne-i arpa suyu</span></b><span class="calibre23">: Dükkân 3, nefer 10</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Devâhâne-i darçın suyu</span></b><span class="calibre23">: Dükkân bir, nefer 5</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Hekîmhâne-i kibrît suyu</span></b><span class="calibre23">: Dükkân ve nefer 1</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><b class="calibre1"><span class="calibre23">Bâdehâne-i Yahûdiyân</span></b><span class="calibre23">: Dükkân 100, nefer 500</span></p>

    <p class="evliyabeyit"><span class="calibre3">................ (1/2 satırlık yer boş)....................</span></p>

    <p class="evliya"><span class="calibre23">Bu bâlâda tahrîr olunan kırk beş aded meşrûbât [ü] münkibâtdan gayrı İslâmbol içre üç yüz gûne mükeyyifâtlar vardır. Erbâb-ı müdâmîlerinin mâbeynlerinde her bir bâdehânenin birer gûne esmâları vardır, erbâblarına nihân değildir, ammâ bizlere genc-i nihân gibi pinhândır.</span></p>

    <p class="evliya"><span class="calibre23">Bu meşrûbâtların her biri İslâmbol'un birer köşesinde mahfîdir, erbâbları varup her birinde def‘-i gam edüp cân sohbeti ederler, ammâ mâlların berbâd ederler ve meyhâneciler ey kâr ederler. Ammâ cümle bâde-fürûşânın pâdişâha ve sadrıa‘zama ve yeniçeri ağasına ve asesbaşı ve subaşıya ve ağa kapu kahyalarına ve Galata mollâsına ve Galata voyvadasına ve hamr emînine ve Galata çorbacısına ve'l-hâsıl otuz hâkime bilâ-kazâ sandıklarından mâlların çıkarup cerîme verirler. Azîm mâl hâsıl olacak bir dollâbhâne-i şeytândır kim değme zî-aklın ferâseti ermez.</span></p>

    <p class="evliya"><span class="calibre23">Bunların şarâbdan mâ‘adâsı müskirât makûlesidir, sonradan hukemâlar îcâdı mükeyyifâtlardır. Ammâ şarâb-ı bî-hicâbın gerçi nass-ı kâtı‘la katresi harâmdır, ammâ hukemâ kavlince mel‘ûna rûh-ı sânî demişler. Nûş eden cânların cânına cân verüp bî-cân iken şîrâne ve cünbüş-i merdâne etmeğe başlayup bî-hicâb olur. Beyt:</span></p>

    <p class="evliyabeyit"><span class="calibre23">Yâra yalvarmağa bir kimse hicâb etse hemân</span></p>

    <p class="evliyabeyit"><span class="calibre23"> Bir kadeh mey kişinin cümle hicâbın götürür.</span></p>

    <p class="evliya"><span class="calibre23">Hakkâ ki nûş edenler arslan südü demişler. Hukemâ-yı kudemâ demişler kim aceb ederiz kim bir âdem elma yiyüp ale's-sabâh bir kâse şarâb içse anın öldüğüne ta‘accüb ederiz demişler, ammâ lağv etmişler. Bâde bâde şarâb-ı aşk-ı ilâhîdir kim kutb-ı rabbânî ve ârif-i samedânî Üsküdarî Mahmûd Efendi <i class="calibre2">kaddesenallâhu bi-sırrıhi'l-azîz</i> <i class="calibre2">Aşknâme'</i>sinde buyururlar kim beyt:</span></p>

    <p class="evliyabeyit"><span class="calibre23">Açıldı çün bezm-i elest devr eyledi peymânesi</span></p>

    <p class="evliyabeyit"><span class="calibre23">Andan içenler oldu mest ayılmadı mestânesi</span></p>

    <p class="evliyabeyit"><span class="calibre23">Ol bâdeden kim nûş eder deryâ gibi ol cûş eder</span></p>

    <p class="evliyabeyit"><span class="calibre23">İçdiği dem serhoş eder esrik olur dîvânesi</span></p>

    <p class="evliyabeyit"><span class="calibre23">Aç gözünü hak yola bak oku Hüdâyî'den sebak</span></p>

    <p class="evliyabeyit"><span class="calibre23">Kâmil olurmuş ehl-i Hak doğmazdan evvel anası</span></p>

    <p class="evliya"><span class="calibre23">buyurmuşlardır. Ey imdi bu keyfiyyet-i mecâzî ile âlûde olan cânlar ifnâ-yı vücûd edüp fakr [u] fâkadan kurtulmayup müflis [u] mendebûr olup beyne'l-halk mezmûm-ı âlem olup mezemmet-i iflâsdan halâs olmayup pâdişâh-ı vakt ise de âkıbeti hayr olmaz. Eş‘âr-ı netîce-i merâm:</span></p>

    <p class="evliyabeyit"><span class="calibre23"> Gel imdi Evliyâ bunlardan el çek</span></p>

    <p class="evliyabeyit"><span class="calibre23"> Yeter etdin bulara karnın ölçek</span></p>

    <p class="evliyabeyit"><span class="calibre23"> Eğer keyfiyyet ise sende maksûd</span></p>

    <p class="evliyabeyit"><span class="calibre23"> Taleb-kâr ol bulasın aşk-ı ma‘bûd</span></p>

    <p class="evliyabeyit"><span class="calibre23"> Mükeyyef ol yiyüp esrâr-ı aşkı</span></p>

    <p class="evliyabeyit"><span class="calibre23"> Gönülden sür, gider ağyâr-ı aşkı</span></p>

    <p class="evliyabeyit"><span class="calibre23"> Bulan keyfiyyet-i aşkı hemîşe</span></p>

    <p class="evliyabeyit"><span class="calibre23"> Urur Ferhâd-veş dağlara tîşe</span></p>

    <p class="evliyabeyit"><span class="calibre23"> Bilün lezzet alan aşkı Hudâ'dan</span></p>

    <p class="evliyabeyit"><span class="calibre23"> Yumar göz, el çeker bu mâsivâdan</span></p>

    <p class="evliyabeyit"><span class="calibre23"> Ne denlü keyfin olsa hep mecâzî</span></p>

    <p class="evliyabeyit"><span class="calibre23"> Ölüm seyr etdirir sana Hicâz'ı</span></p>

    <p class="evliyabeyit"><span class="calibre23"> Dilersin kim kabûl ede seni Hak</span></p>

    <p class="evliyabeyit"><span class="calibre23"> Mü’eddep ol mü’eddep ol mü’eddep.</span></p>

    <p class="evliya"><span class="calibre23">Âhir-i kelâm oldur kim Devlet-i Âl-i Osmân'da ve gayrı divelde bu şarâbhâneler mukarrerdir, lâkin bu meyhâneciyân şarâb, nukl, meze, kebâblarından ve dükkân-ı dûzahkârlarından bir şey etmeyüp cümle altı bin meyhâneciyân mahbûb muğ-pîçeleriyle cümle tebdîl-i câme ile pür-silâh olup saf saf, gûnâ-gûn şakalarla rehâvî ve nikrîz <b class="calibre1"><i class="calibre2">[215a]</i></b> makâmlarıyla savt-ı hazîn musanna‘ Urum türkîleri ve dankiyo ve tulum sâzları ve misire düdükleri ve lortani ve erganûn ve luturyanî ve İngilis boruları çalarak bozahânecilerin alayından sonra ubûr ederler.</span></p>

    <p class="evliya"><span class="calibre23">Ardları sıra bozacıbaşı yeşil takyalı ve kırmızı fesli ve manlifke takyalı, bağır yelekli, bâzûları sığalı, eli boza kürekli ve beli Arnavud işbata kılıçlı, şehbâz neferâtları ubûr edüp halk üzre boza darısı saçarak bir hây-hû ile ve gûnâ-gûn Arnavud şakaları ve murabba‘larıyla ubûr edüp giderler.</span></p>

    <p class="evliya"><span class="calibre23">Ardları sıra bozacıbaşı esbâb-ı ihtişâmiyle müsellah küheylân at üzre ve sağ yanında hamr emîni esbâb-ı muhteşemânesiyle küheyl at üzre ensesinde yüz aded pür-silâh pençe-i âfitâb kafâdâr iç gulâmlarıyla mehterhânesiz ubûr ederler, ammâ mehterhâneden ziyâde bir hây-hû ile geçer kim âdemin kulakları asam olur. Meselâ cemî‘i meyhânelerde ne kadar sâzendeler ve mutrıbân, kaşmerân, mudhikân, cüvân-mergân var ise bozacıbaşı ve hamr emîni akîblerince niçe bin def ü kudüm ve nefîr ve balaban ve tanbûrî ve santûrî ile ahşama karîb alayköşkü dibinden arz-ı mahâret ederek ubûr etdiler. (---) (---) (---) (---) Âhir, nihâyet,</span></p>

    <p class="evliya"><b class="calibre1"><span class="calibre23">Esnâf-ı meyhâneciyân-ı Yahûdân</span></b><span class="calibre23">: <span class="calibre24">-›  </span>Dükkân 100, neferât-ı bî-dîn 600, pîrsizleri yine Cemşîd'dir. Ammâ bu mel‘ûnlar sâ’ir Urum meyhânecilerine rağmen cümlesi tebdîl-i câme edüp ne kadar Yahûdî-pîçe mahbûb cüvânlar ve ne kadar pençe-i mehpâre İsrâ’îl-pîçe rakkâslar ve gayrı meşhûr dilberler var ise cümlesini zer-ender-zere müstağrak edüp Acemâne ve levendâne esbâblar ve aşkıyâ tarzı husrevânîler ve cübbe ve mağlûteler(?) ve kontuş-ı serhaddî esbâblar geyüp başlarında serbend ve semmûr kalpak ve gûnâ-gûn destâr-ı şedd ü şâşlar sarınup sâ’ir sakallı Yahûdîleri dahi cümle âriyetî zî-kıymet mücevher esbâblar ile başka başlarına altı yüz meyhâneci Yahûdî alay edüp ellerinde billûr ve necef, moran ve mücevher fağfûrî kadehler ile halka ellerinde olan destiler ile şarâb-ı nâb yerine şeker şerbeti bezl ederek ubûr ederler.</span></p>

    <p class="evliya"><span class="calibre23">Ammâ bunların alayı Yahûdî olmaları sebebiyle tahkîren en gerüde kalır. Zîrâ pâdişâh alayının çerileri ileri gidüp güzîdesi ahîr alayda gider. Beyt:</span></p>

    <p class="evliyabeyit"><span class="calibre23"> Bu gün içre budur âyîn-i şâhî</span></p>

    <p class="evliyabeyit"><span class="calibre23"> Yürürler kulları ardınca şehler. <b class="calibre1"><span class="calibre25">$</span></b></span></p>

    <p class="evliya"><span class="calibre23">demişler, hakkâ ki yine öyledir. Ammâ bu ordu alayının güzîdesi ve elzem-i levâzımı ileride gider.</span></p>

    <p class="evliya"><span class="calibre23">Meselâ ibtidâ alay çavuşları asker cem‘ etmek içün ileri gider. Ba‘dehu hâkim tâhir subaşı alayı ubûr edecek yolları pâk eder.</span></p>

    <p class="evliya"><span class="calibre23">Ba‘dehu lağımcı ve salahorân ve asesbaşı ve subaşı ubûr eder.</span></p>

    <p class="evliya"><span class="calibre23">Üçüncü fasıl, elzem-i levâzımından bâb-ı şerî‘at ordu monlâsı ubûr etdi.</span></p>

    <p class="evliya"><span class="calibre23">Dördüncü fasılda, cümle hukemâ ve cerrâhân güzer etdiler kim ordu-yı İslâmda elzem-i levâzımındandır, cümle yamak esnâflarıyla ubûr etdiler.</span></p>

    <p class="evliya"><span class="calibre23">Beşinci fasılda, çiftçibaşı neferâtlarıyla ubûr etdiler kim bay [u] gedâ, cümle çiftçiye muhtâclardır.</span></p>

    <p class="evliya"><span class="calibre23">Altıncı fasılda, dîn direği ekmekciyân esnâfıyla ubûr etdiler kim cemî‘i zî-rûh ana muhtâclardır. Bu gûne elzem-i levâzımından olan güzîde askerler ordu alayında mukaddem geçerler.</span></p>

    <p class="evliya"><span class="calibre23">Ammâ bu meyhâneciyân-ı Yahûdân mühimm [ü] müsta‘cel lâzımlı haşerât olmamağile ne kadar aded olduğu ma‘lûm-ı pâdişâhî olmağiçün 47 fasıl ve (---) aded deryâ-misâl esnâflar ubûr etdükden sonra bu meyhâneci-i Yahûdân geçmesi fermân-ı şehriyârî oldu. Ammâ vakt-i gurûba karîb alayköşkü dibinden geçmeğe kalup bî-vakt olduğıyçün üzerlerinde bî-nihâye zî-kıymet âriyetî esbâbları hıfz içün ve zehresiz cuhûdlar olmağile herkes taş atup tahta kakup vaz‘-ı yed etmemeleriyçün üzerlerine üç oda acemî çorbacılarını pür-silâh akîblerince ve ba‘zısı mâbeynlerinde acemîler silâhıyla Yahûdîlerle ubûr ederlerdi.</span></p>

    <p class="evliya"><span class="calibre23">Ve bu Yahûdî meyhânecilerinin başka alay etmelerinin aslı oldur kim, cemî‘i zamânda bunlar kimseden yeyüp içmezler ve ihtilât etmezler, eğer ülfet ederlerse ca‘lî âşinâlık ederler. Her şeyleri ümmet-i Muhammed'e husûsan Muhammed isimli bir müslime <b class="calibre1"><i class="calibre2">[215b]</i></b> katl etme ihânetleri mukarrerdir. {Beyt:</span></p>

    <p class="evliyabeyit"><span class="calibre23"> Hemîşe bâd adâvet miyân-ı Gebr u Yahûd,</span></p>

    <p class="evliyabeyit"><span class="calibre23"> Her ân taraf ki şeved küşte sûd-ı İslâm'est}.</span></p>

    <p class="evliya"><span class="calibre23">Şarâb dedikleri mel‘ûnu bile kimseden alup içmezler. Gayrı meyhânecileri olmasının aslı oldur. Zîrâ azîm kâr ederler. Cümle şarâbın gûnâ-gûnu ve yigirmi otuz yıllık la‘l-gûn ve sarı yâkût ve kehribâr-misilli şarâb-ı Ankona ve şarâb-ı Paris ve şarâb-ı Gingöş-i Budin ve şarâb-ı Alman ve şarâb-ı Sarakuza ve şarâb-ı Mora Arhuza ve şarâb-ı İngilis ve şarâb-ı Sakız ve şarâb-ı Kıbrıs ve şarâb-ı Bozcaada'nın misketi ve şarâb-ı Ayazmend ve şarâb-ı İslâmbol'un ketehoryası bu gûne mey-i nâb-ı la‘l-gûn-ı gûnâ-gûnlar bu Yahûdîlerde zî-kıymet bulunur.</span></p>

    <p class="evliya"><span class="calibre23">Bunların şarâbına (---) derler, sâ’ir meyhâne şarâblarına (---) derler. Böyle muta‘assıb mel‘ûnlar olduğıyçün başka bir mükellef alay edüp ubûr etdiler kim, cümle ordu alayı bunlarda tamâm oldu.</span></p>

    <p class="evliya"><span class="calibre23">{Bozacıbaşıya yamak olan meyhâneciyân cümle elli esnâfdır ve cümle (---) aded kârhâne-i rüsvâhânedir ve cümle (---) cünûd-ı cünüb-i mel‘ûnân-ı cehennem sakkâlarıdır kim, İslâmbol'un cümle esnâfları kırk yedi fasıl olup cümlesi bu meyhânecilerde tamâm oldu}.</span></p>

    <p class="evliya"><b class="calibre1"><span class="calibre23">Ahvâl-i netîce-i itmâm</span></b><span class="calibre23">: Alay-ı ordu-yı hümâyûn ibtidâsı tûl-ı nehârın on beş buçuk sâ‘at altı derîce ve üç dakîka olduğu mahalde vakt-i şâfi‘îde alayın ibtidâsı alay çavuşlarıyla alayköşkü dibinden yürümeğe başlayup cümle yekûn esnâfât bin yüz {adeddir} ve cümle (---) {dükkan} ehl-i sanâyi‘dir.</span></p>

    <p class="evliya"><span class="calibre23">Ve bâlâda tahrîr olunduğu minvâl üzre dörd mollânın ve Bayram Paşa vezîrin ikdâm [ü] ihtimâm-ı tâmiyle cem‘ etdikleri cümle cümle neferât-ı esnâfât (---) (---) kerre yüz bin asker-i pür-silâh-ı deryâ-misâldir.</span></p>

    <p class="evliya"><span class="calibre23">Bu cümlesi vakt-i seherden deryâ gibi temevvüc edüp cereyân ederek bir günde ubûr edüp her esnâf Yenibâğçe kurbünde Husrev Paşa türbesinde İslâmbol kadısı (---) Efendi hânesi önüne elbette varmaları kânûndur kim, zîrâ cümle ehl-i hırefin narh [u] terâzûlarına nâzır [u] nuzzâr olan İslâmbol mollâsıdır ve cemi‘yyetlerine me’mûr olup anın hükm-i tassarruflarındadır.</span></p>

    <p class="evliya"><span class="calibre23">Her esnâf monlâ kapusuna varup alayda arz-ı kâlâ etdikleri metâ‘ların cümle mollâya hedâyâ verüp ba‘zı eşyâların ol mahalde yağmâ etdirüp ba‘dehu gelen esnâf ubûr edüp her esnâf alaylarıyla şeyhlerini ve nakîb ve kethudâ ve du‘âcıları ve çavuşları ve ağalarını alaylarıyla şâdumânlıklar ederek hânelerine her esnâf ağaların koyup pâdişâha hayr du‘âlar edüp herkes hânelerine revâne olurlar.</span></p>

    <p class="evliya"><span class="calibre23">Bu alay içün İslâmbol içre üç gün üç gece kâr olmayup bir alay tertîbi gulgulesi, velvelesi oldu kim diller ile ta‘bîr ve kalemlerle tahrîr olmak mümkün değildir. Ancak bu abd-i hakîr, Evliyâ-yı pür-taksîr küstâhâne alâ kadri'l-imkân bu mertebe tahrîre kâdir olduk.</span></p>

    <p class="evliya"><span class="calibre23">Ve bir pâdişâh-ı Âl-i Osmân'da ve gayrı hâkân-ı şâh-ı şâhânda ve Fağfûr<span class="calibre24">;</span> u Çîn, Mâhânda ve Horasân u Hindistân'da böyle bir alay-ı deryâ-misâl ne olmuşdur ve ne olacakdır, ancak Sultân Murâd Hân-ı Râbi‘in fermân-ı şerîfiyle zâde-i tab‘ı emriyle böyle bir alay-ı ordu-yı hümâyûn olmuşdur.</span></p>

    <p class="evliya"><span class="calibre23">İşte belde-i tayyibe-i Kostantıniyye, ya‘nî mahmiyye-i taht-ı sâlis İslâmbol böyle âdem deryâsı ve böyle sevâd-ı mu‘azzam, ma‘mûr [u] âbâdân şehr-i Makdonya-yı <i class="calibre2">Gulibeti'r-Rûm</i>'dur. <i class="calibre2">Hafizekellâhu Ta‘âlâ min âfâti's-semeviyyet ve'l-araziyye ve ammerahullâhü Ta‘âlâ ilâ inkira[z]ı'd-devrân âmîn, yâ mu‘în. Bi-hakkı Seyyidi'l-mürselîn.</i></span></p>

    <p class="evliya"><i class="calibre2"><span class="calibre23">Hamdü lillâh</span></i> <span class="calibre23">ki İslâmbol içre olan cümle esnâfı elli yedi fasıl üzre tarh olup cümle fasıl fasıl mehterhâneleriyle <b class="calibre1"><span class="calibre25">$</span></b> ubûr etdikleri fasılları tamâm olup yine sadede gelelim <i class="calibre2">ve bihi nesta‘în.</i></span></p>

    <p class="Balk"><span class="calibre26">İki yüz yetmiş birinci fasıl<br class="calibre27"/>
    İslâmbol'da ne kadar benî âdem vardır anı beyân eder</span></p>

    <p class="evliya"><span class="calibre23">Evvelâ cümle askerî tâ’ifesi bâlâda mufassal tahrîr olunmuşdur. Andan cümle sâdât-ı kirâm 3036, ulemâ-yı izâm 3000, meşâyihân 2000, imâm-ı hümâm 3006, hutabâ 3005</span></p>

    <p class="evliyabeyit"><span class="calibre3">................ (4.5 satırlık yer boş).....................<b class="calibre1"><i class="calibre2">[216a]</i></b></span></p>

    <p class="Balk"><span class="calibre26">İki yüz yetmiş ikinci fasıl<br class="calibre27"/>
    Sultân Murâd asrında olan efsah [u] büleğâ şu‘arâları ve nükteşinâsân</span><span class="calibre29">,</span> <span class="calibre26">münşî</span><span class="calibre29">,</span> <span class="calibre26">mustalih re’îs-i küttâbları ve hattâtları beyân eder</span></p>

    <p class="evliya"><span class="calibre28">  › ve</span> <span class="calibre23">Evvelâ sultân-ı şu‘arâ <b class="calibre1">Nef‘î Çelebi</b>, Arab [u] Acem'de nazîri yok sultân-ı şu‘arâ idi. Eğer zikr olunacak şu‘arâların elfâz-ı dürer-bârları olan ebyât [u] eş‘ârların yazsak, başka bir dîvân olur. Andan,</span></p>

    <p class="evliya"><b class="calibre1"><span class="calibre23">Sağır Riyâzî Çelebi</span></b><span class="calibre23">, kasîde-perdâz üstâd-ı kâmil idi.</span></p>

    <p class="evliya"><b class="calibre1"><span class="calibre23">Vahdetî Efendi</span></b><span class="calibre23">, penç-beytde bî-bedeldir. </span></p>

    <p class="evliya"><b class="calibre1"><span class="calibre23">Azmîzâde Hâletî Çelebi</span></b><span class="calibre23">, rubâ‘iyyâtda lâ-nazîr kabîlindendir.</span></p>

    <p class="evliya"><b class="calibre1"><span class="calibre23">Kevkebî</span></b><span class="calibre23">, ba‘zı şu‘arâ Kepkebî demişler, müstezâtda akrânı yokdur.</span></p>

    <p class="evliya"><b class="calibre1"><span class="calibre23">Şâmî Arabî</span></b><span class="calibre23">, kasîdelerine nazîre edememişlerdir, Üsküdar'a geçerken gark olup âhir şâmî oldu. Ve,</span></p>

    <p class="evliya"><b class="calibre1"><span class="calibre23">Şeyhülislâm Yahyâ Efendi</span></b><span class="calibre23">. Ve,</span></p>

    <p class="evliya"><b class="calibre1"><span class="calibre23">Atâyî Çelebi</span></b><span class="calibre23">, musannif ü mü’ellif, <i class="calibre2">Zeyl-i Şakâyık</i> sâhibi müverrih-i âlem çelebidir. Ve,</span></p>

    <p class="evliya"><b class="calibre1"><span class="calibre23">Bahâyî Mehemmed Efendi</span></b><span class="calibre23">, bin altmışda şeyhülislâm oldu, penç-beyt eş‘ârda lâ-nazîrdir. Ve,</span></p>

    <p class="evliya"><b class="calibre1"><span class="calibre23">Hubbî Çelebi</span></b><span class="calibre23">, ilm-i tevârîhde dahi asrın Firdevsî'sidir. Ve,</span></p>

    <p class="evliya"><b class="calibre1"><span class="calibre23">Ganîzâde Nâdirî Çelebi</span></b><span class="calibre23">, hakkâ ki asrında nâdirü'l-asrdır. Ve,</span></p>

    <p class="evliya"><b class="calibre1"><span class="calibre23">Kâfzâde Fâyizî Efendi</span></b><span class="calibre23">, pederinden kûh-ı Kâf kadar feyz olup Kâf'dan Kâf'a dâstândır kim ilm-i kâf'a mâlik bir zât-ı şerîf idi, penç-beytde dahi yed-i tûlâ sâhibi idi. Ve,</span></p>

    <p class="evliya"><b class="calibre1"><span class="calibre23">Alî Rızâyî Efendi</span></b><span class="calibre23">, Şeyhülislâm Yahyâ Efendi'nin hâherzâdesi bir zât-ı pâk, hoş-hısâl çelebidir, âlimâne nâzik eş‘ârı vardır.</span></p>

    <p class="evliya"><b class="calibre1"><span class="calibre23">Şerîf Sabrî Efendi</span></b><span class="calibre23"> fenn-i lugazde akl-ı Arasto'dur.</span></p>

    <p class="evliya"><b class="calibre1"><span class="calibre23">Okcuzâde Şâhî</span></b><span class="calibre23">, pâkîze eş‘ârından mâ‘adâ ilm-i inşâda münşîlerin şâhı idi, mekâtibleri ok gibi menzile varırdı.</span></p>

    <p class="evliya"><b class="calibre1"><span class="calibre23">Hasan Keferî Bahâyî</span></b><span class="calibre23">, fenn-i hicivde mâhir olduğundan gayrı ilm-i nücûmda (---) idi.</span></p>

    <p class="evliya"><b class="calibre1"><span class="calibre23">Meşrebî</span></b><span class="calibre23">, muhammes ve müseddesde sâhib-i irtibât ve pâk-meşreb çelebidir.</span></p>

    <p class="evliya"><b class="calibre1"><span class="calibre23">Mantıkî Efendi</span></b><span class="calibre23">, <i class="calibre2">Sâkînâme'</i>sinde gûyâ <i class="calibre2">Mantıku't-tayr'</i>dır kim nutk-ı dürer-bârıyla Mantıkî olduğun ayân etmişdir.</span></p>

    <p class="evliya"><b class="calibre1"><span class="calibre23">Tıflî Çelebi</span></b><span class="calibre23">, Murâd Hân huzûrunda <i class="calibre2">Şâhnâme</i> okudukda şâhları dil-şâd ederdi, bir latîf dîvânı vardı[r]. Kadd ü kâmet sâhibi olmağile Leylek Tıflî derlerdi. Ve,</span></p>

    <p class="evliya"><b class="calibre1"><span class="calibre23">Nâ’ilî Çelebi</span></b><span class="calibre23">, Fârisî ve Arabî'de te’lîfâtlarından mâ‘adâ pâk dîvânı vardır.</span></p>

    <p class="evliya"><b class="calibre1"><span class="calibre23">Sırrî Efendi</span></b><span class="calibre23">, Nâ’ilî Efendi'nin pederidir, sonra sâhib-i dîvân oldu.</span></p>

    <p class="evliya"><b class="calibre1"><span class="calibre23">Tarzî Çelebi</span></b><span class="calibre23">, <i class="calibre2">Zellenâme</i>'siyle Tıflî ağzından bir <i class="calibre2">Vasiyyetnâme</i>'si vardır kim ve mine'l-iberdir ve hoş-güftâr dîvânı vardır.</span></p>

    <p class="evliyabeyit"><span class="calibre3">.................(15 satırlık yer boş).................<b class="calibre1"><i class="calibre2">[216b]</i></b></span></p>

    <p class="Balk"><span class="calibre26">İki yüz yetmiş üçüncü fasıl<br class="calibre27"/>
    İslâmbol içre olan hezârfen Cemşîd-kâr</span><span class="calibre29">,</span> <span class="calibre26">çeber-kâr</span><span class="calibre29">,</span> <span class="calibre26">pür-kâr akl-ı Arasto üstâdları beyân eder</span></p>

    <p class="evliya"><span class="calibre23">Evvelâ iblîs-i la‘îne ders verüp pireyi kafese koyup kehle fakîri arabaya koşan <b class="calibre1">Fennî Çelebi</b>, hezârfenliğinden mâ‘adâ pâkîze eş‘âr-ı dürer-bârları vardır. Ve,</span></p>

    <p class="evliya"><b class="calibre1"><span class="calibre23">Hezârfen Ahmed Çelebi</span></b><span class="calibre23">: İbtidâ Okmeydânı minberi üzre yıldız rûzgârı şiddetinde kartal kanatlarıyla sekiz tokuz kerre eflâkde pervâz ederek ta‘lîm edüp ba‘dehu Sultân Murâd Hâ[n], Sarâyburnu'nda Sinânpaşa köşkünden temâşâ ederken Galata kullesinin tâ zirve-i a‘lâsından Ahmed Çelebi lodos rûzgârıyla uçup Üsküdar'da Doğancılar meydânına düşdüğü müsbettir. Ba‘dehu Murâd Hân bir kîse altun ihsân edüp Hezârfen Ahmed Çelebi'yi Cezâyir'e nefy-i ebed edüp anda merhûm oldu. Ahmed Çelebi hakkında Murâd Hân, bu âdemden pek havf edecekdir kim her ne murâd edinse elinden gelir, deyü nefy etdi.</span></p>

    <p class="evliya"><b class="calibre1"><span class="calibre23">Lâğarî Hasan Çelebi</span></b><span class="calibre23">: Murâd Hân'ın Kaya Sultân nâm bir duhter-i pâkîze-ahteri vücûda geldikde şâdumânî-i akîka olduğu gece bu Lâğarî Hasan elli vukiyye bârûd-ı ma‘cûndan yedi kollu bir fişeng îcâd edüp Sarâyburnu'nda Hünkâr huzûrunda deryâ üzre fişeğe Lâğarî binüp şâkirdleri fişeğe âteş edüp Lâğarî,</span></p>

    <p class="evliya"><span class="calibre23">"Pâdişâhım seni Hudâ'ya ısmarladım Îsâ Nebî ile kelimâta gideriz." deyü evc-i âsumâna urûc ederken temcîd [u] temhîdler ederek dahi yanında olan fişenglere âteş edüp rû-yı deryâyı çerâgân eyleyüp bâm-ı felekde fişek-i kebîrin bârûdu kalmayup zemîne nüzûl ederken ellerinde olan kartal cenâhların açup Sinânpaşa kasrı önünde deryâya düşüp şinâverlik ederek uryânen pâdişâh huzûrunda zemîn-bûs edüp, <b class="calibre1"><span class="calibre25">$</span></b></span></p>

    <p class="evliya"><span class="calibre23">"{Pâdişâhım, Îsâ Nebî pâdîşâhıma selâm eyledi" deyü şaka edüp} bir kîse altun ve yetmiş akçe ile zümre-i sipâhdan olup Kırım'da Selâmet Geray Hân'a gidüp anda merhûm oldu, rahmetli yâr-ı gâr-ı sâdıkımız idi <i class="calibre2">rahmetullâhi aleyh.</i></span></p>

    <p class="evliya"><b class="calibre1"><span class="calibre23">Şâdî Çelebi</span></b><span class="calibre23">: Da‘vâ-yı merd ile Murâd Hân huzûrunda ehrimen bostâncı uskokları dest ber-kafâ ellerin ve ayakların bağlayup bir meşinli harar içine koyup hararın dahi ağzın bağlayup Sarâyburnu'nda deryâya ilkâ etdiler. Çok vakit geçmeden rû-yı deryâya çıkup burnu kanamış, Hünkâr önüne gelüp zemîn-bûs etdikde bir kîse altun ihsân olunup çavuş zümresine ilhâk olundu.</span></p>

    <p class="evliya"><b class="calibre1"><span class="calibre23">Nâsır Habîb-i Mağribî</span></b><span class="calibre23">: Murâd Hân, Tershâne bâğçesinde Okmeydânı'na teferrüce çıkup bu Nâsır Habîb bir yağ değirmeni taşın getirdüp beş yüz karavana pâyzen gücile hünkâr huzûruna kodular, hemân Nâsır Habîb taşın yanına varup altı elif, üç mîm ve üç sîn ve bir kuş çelengi resmi edüp Nâsır Habîb Okmeydânı'nın bir tarafına gidince hemân ardı sıra fakîr taş hareket edüp araba tekerleği gibi tekerlenerek, Nâsır ne cânibe müteveccih olursa fakîr taş zağar gibi gezerdi. Nâsır seğird[ir]se ol dahi eyle yuvarlanırdı kim, göz ermezdi. Hattâ Cüvân Dilsiz taşın önün alam sandı, altında kalup hurd olayazdı. Ol taş niçe zamân Okmeydânı'nda kaldı ve Nâsır Habîb bir kîse ihsân aldı.</span></p>

    <p class="evliyabeyit"><span class="calibre3">................(7.5 satırlık yer boş)....................<b class="calibre1"><i class="calibre2">[217a]</i></b></span></p>

    <p class="Balk"><span class="calibre26">Der-beyân-ı hikmet-i Hudâ-yı Rabb [u] Kadîr</span></p>

    <p class="evliya"><span class="calibre23">Sene 1032 târîhinde Sultân Murâd Hân-ı Râbi‘ ki, fâtih-i Bağdâd-ı behişt-âbâd'dır, anın asrında şehr-i İslâmbol'un Unkapanı'nın iç yüzünde Azebler mahallesinde bi-emri Hudâ mâder-i rahmden bir ma‘sûm vücûda gelüp gözleri la‘lgûn, ya‘nî âlü'l-âl kırmızı mercân-misâl, ammâ âteş gibi şu‘le verirdi. Ve burnunun orta direği yok idi. Ammâ bi-emri Hayy-ı Kadîr, peder [u] mâderi bu ma‘sûmu şîr-i mâder, hurmâ ve kand-i nebât-ı hamavî ile perveriş ederek şeb [u] rûz cemâl-i bâ-kemâl sâhibi olmada terakkî bulup sûre-i <i class="calibre2">Ve't-tîn</i> âyeti üzre <a class="pcalibre pcalibre1" id="_ftnref177"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn177" title=""><span class="MsoFootnoteReference"><span class="calibre23">[177]</span></span></a> nassı üzre eyle bir rûh-ı musavver oldu kim her gören vâlih [ü] mecnûnu ve meftûnu olurdu. Hikmet-i bâliğa emri üzre ol ma‘sûm-ı pâk bâliğ olup merdâne cünbüş ü hareket etmede iken hikmet-i Hudâ ol ma‘sûm çiçek nâm bir maraza mübtelâ olup <i class="calibre2">Allâhümme âfinâ</i> yedi gün yedi gecede çeşm-i ebrû, müjgân ve kemân kaşlardan ve burun ve kulak ve dehândan el-hâsıl <a class="pcalibre pcalibre1" id="_ftnref178"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn178" title=""><span class="MsoFootnoteReference"><span class="calibre23">[178]</span></span></a> ile medh olunan evsâfdan fakîr gulâmda aslâ vücûd-ı insâna benzer bir uzvu kalmayup gûyâ fakîr gulâm-ı pâk, bir nâ-pâk yağ tulumuna dönüp savt-ı hazîni âheng-i zenbûr-ı asele dönüp peder ve mâderi fakîr gulâmın savt-ı hazînin anlamadan kaldılar.</span></p>

    <p class="evliya"><span class="calibre23">Âhir-i kâr, fakîr gulâmın beden-i batlimusu günden güne tulum gibi olmadan sönüp tulum cildi buruşup vücûdunun derisi takır takır ötmeğe başladı. Tamâm kırk gün olunca fakîr gulâm bu derd-i serencâmı çeküp kırkıncı günün gecesi oldu. Bi-emri Hudâ, ol ma‘sûmun tulum gibi derisi tâ depesinden ve burnu ucundan ve sadrından ve göbeğinden tâ zekeri ucundan ve hayâsı aşağısından tâ mak‘adının bed-râyihalı yerinden gerü arkasından ve iki küreği arasından ve enseden yine depesine gelince cümle vücûdu derisi gûyâ mikrâs-ı lâ ile kesilmiş gibi kesilüp ve iki kolları derileri tırnaklarıyla bile çıkup ve iki uylukları derileri dahi tâ ayakları tırnaklarına varınca bile çıkup bu tulum deri içinden fakîr gulâmın vücûd-ı nâzenîni kıp kırmızı akîk-i yemenî-vâr çıkup eyle mücellâ ve musaykal idi kim gûyâ âteş gibi şu‘le verirdi.</span></p>

    <p class="evliya"><span class="calibre23">Gerçi ol ma‘sûm, bu varta-i serencâm-ı düşvârdan halâs olup yevm-be-yevm tendürüst olup lahm u şahm sâhibisi oldu. Ammâ ol gulâmın vücûdunda aslâ ser-i mûdan eser kalmayup vücûdu pâlûde gibi dir dir ditreyüp kelle-i bî-devleti muşa‘şa‘ bir kabak gibi şu‘ledâr idi. Ve vech-i cebîninde ne kaş ve ne kirpik ve ne şevârib-i şecî‘ manzarası ve'l-hâsıl cemî‘i endâmında ser-i mûdan bir eser kalmayup hemân bir kırmızı vücûd-ı benî âdem idi. Ammâ lisânı ebedü'l-âbâd anlanılmaz idi. Hemân bir sinek gibi vızırlar ve kedi gibi mır mır mav deyüp sızlardı. Ammâ ekseriyyâ lisânından anlanan lehce-i mahsûsası kabru kurbı kabru kurba hafru hafru der idi. Ammâ yine evvelki gibi burnunun orta direği olmamak ile hım hım olmuş benî âdem gibi fakîr gulâm genzinden söylerdi.</span></p>

    <p class="evliya"><span class="calibre23">Ammâ hikmet-i Hudâ, günden güne mu‘ammer oldukça bir gûne kıp kırmızı bir dilber oldu kim yüzünün nûru berk ururdu. Bir gûne kırmızı gözlü, kedi sözlü ve ahmer yüzlü mahbûb olup herkes ile ülfet etmeden haz edüp bir kaşmer ve mudhik ve bir güler çehreli yârândan oğlan oldu. Ammâ kelimâtı anlanılmaz, lâkin yine her âdem ile hüsn-ı ülfet edüp halûk olmağile zamîr-şinâs olup her ne kadar kelâm-ı fasîh [u] belîğ ve ne kadar rumûz u künûz ve ne kadar işâret eyleseler cümle rumûz-ı fesâhatleri ve nükte-âmîz kelimâtları söyleseler işâretden anlardı. Ve yigirmisine bâliğ oldukda ba‘zı zamân gâ’ib bir şey su’âl etseler bir kerre başın aşağı endirüp bir kerre</span></p>

    <p class="evliya"><span class="calibre23">"Kabru kabru hafru" deyüp bir zamândan sonra "â â â â" deyüp avret sadâsı gibi gülerdi. Andan sonra her ne su’âl etdilerse elbette bir hâl ile halkın su’âllerin lehce-i lisân-ı hâlile anlatmağa cidd ü cehd etmeği kendüye ilzâm edüp elbette anladırdı. <b class="calibre1"><span class="calibre25">$</span></b> Ammâ ba‘zı âdem gönlünden bir şey dutardı ve muğayyebât-ı hamseden bir nesne su’âl etseler mukayyed olmazdı. Ancak</span></p>

    <p class="evliya"><span class="calibre23">"Fülân âdem nice oldu ve fülân kal‘a feth oldu mu ve fülân kes sağ mıdır" deyü niçe bin bunun emsâli şeyler sorsalar</span></p>

    <p class="evliya"><span class="calibre23">"Kabru kabru hafru" deyüp "â â â â" deyü gülüp cevâb verirdi. Hattâ bu gulâmın ahvâlin Sultân Murâd Hân-ı Râbi‘ istimâ‘ edüp ol âlüfte ve âşüfte pâdişâh-ı Cem-cenâb, bu ma‘sûmu <b class="calibre1"><i class="calibre2">[217b]</i></b> huzûruna getirdüp eşkâl-i aceblusuna nazar edüp Murâd Hân güle güle bî-tâb kalup pâdişâh eydir:</span></p>

    <p class="evliya"><span class="calibre23">"Ben Abaza âsîyi dutar mıyım ve Revân'ı alır mıyım ve Bağdâd'ı alır mıyım?" deyü yedi şey su’âl eder, yine "Kabru kabru hafru" deyü önüne bakup lisân-ı hâlile cümlesin feth edersin, deyü anladır. Ve bu gulâmın pederi Koca Hacı Envâr, oğlunun çiçek çıkardığı tulum deriyi Murâd Hân'a gösterüp temâşâ edüp <i class="calibre2">"Sübhâne'l-Hallâk"</i> deyüp âlem-i hayrette kalup ol ma‘sûma ve pederine gümrükten beher yevm kırkar akçe vazîfe ta‘yîn edüp ve niçe ihsân [ü] in‘âmlar edüp yine tulum derisin alup ser ber-zemîn-bûs edüp semtine gitmede.</span></p>

    <p class="evliya"><span class="calibre23">Beri tarafda musâhib-i şehriyârî olan Kâsımpaşalı Hekîmbaşı Emîr Çelebi ve üstâdımız İmâm-ı şehriyârî Evliyâ Efendi ve Üsküdarî Mahmûd Efendi ve Süleymân Hân silihdârı Koca Kuzu Alî Ağalardan ve gayrı huzzâr-ı meclisden, bu gulâmın bu elvânda olmasının sebebin sorarlar. Netîce-i kelâm her biri birer gûne cevâb-ı nâ-savâb verirler. Âhıru'l-kelâm Üsküdarî Mahmûd Efendi ile Hekîmbaşı eydirler:</span></p>

    <p class="evliya"><span class="calibre23">"Vallâhi hünkârım bu gulâm rahm-ı mâdere yâ leyle-i Kadir'de, yâ leyle-i ıydda besmelesiz ekilirken ecinne bile cimâ‘a karışup nutfeteyn bir yere gelüp ana nutfesi bile olmamağile elbette bu eşkâlile rahm-ı mâderden müştak olur, yâhûd âkıbeti yâ miskîn ve cüzâm ve burnunun orta direği düşüp âhir bir maraz ile bu çehre-i acebluya girüp böyle olur, yâhûd öldükden sonra bile kabirde elbette çiçek çıkarup ol ân tulum gibi olur" deyü huzûr-ı pâdişâhîde böyle cevâb-ı pür-savâb verdiler. Hattâ ma‘sûmun pederi Hacı Envâr'dan, bu ma‘sûmun sinn-i sâli ve niçe ahvâlin, taraf-ı pâdişâhîden su’âl olundukda,</span></p>

    <p class="evliya"><span class="calibre23">"Vallâhi âlem-i fetâlığımızda âlem-i nâb tavakanıyla sermest ile leyle-i ıyd-i adhâda ehlimle lu‘bedebâzlık ederken bismillâhı demek hâtırıma gelmeyüp vücûduma bir lerzân olup yanımda tulum gibi bir yumuşak şey durup leş gibi kokardı. Biz dahi dibelik sermest olup bî-tâb u bî-mecâl kalup sabâhısı şikeste-hâtır olup salât-ı ıydı edâ edemeyüp işte anı bilirim ki, ol gece ehlim hâmile kalup kâmil on iki ayda bu ma‘sûm vücûda gelüp âteş gözlü ve kırmızı yüzlü ve burnunun orta direği olmayup bulûğiyyetden sonra işte böyle serencâma uğrayup bu çehreye mâlik oldu" deyü cevâb verüp Murâd Hân'a haber böyle vardıkta, Üsküdarî Mahmûd Efendi ve Hekîmbaşı kelimâtlarına, gulâmın pederi kelâmı mutâbık geldi. İmdi bundan anlanan oldur kim, bir âdem ehliyle oynaşırken sarhoş olmaya ve bismillâhsız tarlaya tohum ekmeye, gâyet hazer lâzımdır.</span></p>

    <p class="evliya"><span class="calibre23">Ba‘dehu mezbûr gulâm, Unkapanı semtinde Azebler mahallesinde bir attâr dükkânı açup kâr [u] kesb ederdi. Ammâ İslâmbol halkı bundan bir metâ‘ almasına bahâne edüp bî-bahâ bu hey’et-i mecmû‘a-i ahmerluyu seyr [ü] temâşâ ederlerdi. Ve ol kadar bâzâr ederdi kim akçe almadan ve halkın izdihâmından bî-zâr olup kimi fâl dutardı, kimi nazar edüp giderdi.</span></p>

    <p class="evliya"><span class="calibre23">Böyle bir hayli mâldâr olup Pirinccibaşı nâm bir âdemin duhter-i pâkîze-ahter-i nâ-şüküftesin alup kırmızı balığıyla duhter-i nâ-mekkâbı nakb edüp ol merdden hikmet-i Hudâ yine kendü gibi bir yılda bir gulâm-ı la‘l-gûn ve kırmızı gözlü ma‘sûm vücûda gelüp bunun dahi burnunun orta direği yok idi, ammâ bi-emri Hudâ bu ma‘sûm mu‘ammer olmayup merhûm oldu. Ve âhir babası dahi Revân yılı merhûm olup Kâsımpaşa'da bizim mezâristânlarımızın yanında defn etdiler <i class="calibre2">rahmetullâhi aleyh.</i></span></p>

    <p class="evliya"><span class="calibre23">Bu hikmet-i Hudâ'ya, bu kadar ta‘rîf ü tavsîf ile müsevvede etmemizin aslı oldur kim, mahallemizde vücûda gelüp cümle ahvâllerine ıttılâ‘ hâsıl etdiğimizden küstâhâne bu gûne tesvîd olundu <i class="calibre2">ve's-selâm.</i></span></p>

    <p class="MsoNormal2"><span class="calibre6"> </span></p>

    <p class="Balk"><span class="calibre26"> </span></p>

    <p class="MsoNormal2"><span class="calibre6"> </span></p>

    <p class="MsoNormal1"><span class="calibre3"> </span></p>

    <p class="MsoNormal1"><span class="calibre3"> </span></p>

    <p class="MsoNormal1"><span class="calibre3"> </span></p>

    <p class="MsoNormal1"><span class="calibre3"> </span></p>
  </div>
</body>
</html>