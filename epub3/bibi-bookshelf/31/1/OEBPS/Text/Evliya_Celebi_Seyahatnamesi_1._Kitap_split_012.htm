<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliyabeyit"><span class="calibre23"> Mehbıt-ı nûr-ı Hudâ ola bu türbe dâ’imâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i vefât-ı Bayram Paşa, vezîr-i Murâd Hân-ı Râbi‘, Bağdâd'a serdâr olup giderken (---) nâm mahalde merhûm olup na‘şı İslâmbol'a geldi ve Avretbâzârı'nda bu türbesinde defn olundu. Târîh:</span></p>

    <p class="evliyabeyit"><span class="calibre23"> Eyledi Bayram Paşa Adn-i a‘lâyı makâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i merkad-i Hüseyin Beğ ibn Kapudan Hasan Paşa kurb-ı harem-i câmi‘-i Şehzâde:</span></p>

    <p class="evliyabeyit"><span class="calibre23"> Debîri lütf-ı Hâdî çün ana kam‘-ı atâ yazup</span></p>

    <p class="evliyabeyit"><span class="calibre23">Hüseynin ola ukbâda makâmı Cennet-i me’vâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i türbe-i Süleymân Paşa, vezîr-i Sultân Mehemmed Hân-ı Râbi‘ eş-şehîr Kul Kethudâsı<span class="calibre24">;</span> Süleymân Paşa, kurb-ı Sarrâchâne:</span></p>

    <p class="evliyabeyit"><span class="calibre23"> Ey Nisârî dediler târîhini tahsîn edüp</span></p>

    <p class="evliyabeyit"><span class="calibre23"> Türbe-i pâk-i Süleymânî zihî vâlâ makâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i türbe-i Husrev Paşa-yı Atîk, kurb-ı Yenibâğçe, bu târîh bir musanna‘ ve murassa‘ türbe kapusu üzre merkûmdur:</span></p>

    <p class="evliyabeyit"><span class="calibre23"> Hak kıyâmetde inâyet eylesün</span></p>

    <p class="evliyabeyit"><span class="calibre23"> Mustafâ ana şefâ‘at eylesün</span></p>

    <p class="evliyabeyit"><span class="calibre23"> İşidenler dediler târîhini</span></p>

    <p class="evliyabeyit"><span class="calibre23"> Dâ’im Allâh ana rahmet eylesün.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i türbe-i Köpürlü Mehemmed Paşa, vezîr-i a‘zam-ı Sultân Mehemmed Hân-ı Râbi‘ kurb-ı Dikilitaş:</span></p>

    <p class="evliyabeyit"><span class="calibre23"> Dedi tahsîn ile gördükde Nisârî târîh</span></p>

    <p class="evliyabeyit"><span class="calibre23"> Türbe-i bî-bedel u câ-yı Mehemmed Paşa.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">...................(16 satırlık yer boş).................. <b class="calibre1"><i class="calibre2">[106b]</i></b></span></p>

    <p class="Balk"><span class="calibre26">İki yüz otuz birinci fasıl<br class="calibre27"/>
    Belde-i Tayyibe'nin enderûn [u] bîrûnunda medfûn olan kibâr-ı evliyâü'l-ârifîn ve asfıyâü'l-vâsilîn<i class="calibre31">,</i></span> <i class="calibre2"><span class="calibre29">haccallâhu ale'l-âlemîn, radıyallâhu Ta‘âlâ anhüm ecma‘în ve kaddesenallâhu bi-sırrıhi'l-mübîn ista‘antü billâhi ve bihi'l-avnü'l-mübîn</span></i> <span class="calibre26">hazretlerinin mümkün olduğu mertebe ziyâretlerinin ve müte‘addid kümmelîn ve fuzalâü'd-dehrden olan şeyhülislâmları ve ulemâ ve sulehâları ve meşâhîr mollâları ve hâl sâhibi meşâyihleri ziyâret edüp târîhleri ve âsâr-ı binâları ve medfûn oldukları semtleri ile ayân u beyân olunur<br class="calibre27"/></span> <i class="calibre2"><span class="calibre29">Ve bihi nesta‘în.</span></i></p>

    <p class="evliya"><span class="calibre23">Evvelâ kal‘a-i Kostantıniyye dahi dest-i küffârda iken Âl-i Emeviyyûn asrında İslâmbol üzre tokuz kerre sefer edüp üç kerre nısfın sulh ile feth edüp İslâmbol içre niçe bin Sahâbe-i güzîn sâkin olup Kocamustafâpaşa hareminde ve Cübbealîkapusu'nun iç yüzünde Gül Câmi‘i ve Sirkeci tekyesi'nde ve Şehîdkapusu hâricinde ve İslâmbol'un içinde niçe bin sahâbeler medfûn olduğu ve Kâsımpaşa'da Tershâne ardında niçe bin sahâbe-i kirâm âsûde olduğu ve Ebâ Eyyûb-ı Ensârî ba‘de Hicreti'n-nebeviyye sene (---) târîhinde serdâr-ı mu‘azzam olup İslâmbol'da şehîd olduğu ve Hârûnu'r-Reşîd hilâfetinde Baba Ca‘fer Sultân elçilik ile İslâmbol'a gelüp Zindânkapusu dâhilinde medfûn olduğu bâlâda ale't-tafsîl tahrîr olunmuşdur. Ammâ ba‘de'l-feth,</span></p>

    <p class="Balk"><span class="calibre26">Ebü'l-feth Gâzîde medfûn olan kibâr-ı evliyâullâhları ve cümle müte‘addid ehl-i kubû[r]ları bildirir</span></p>

    <p class="evliya"><span class="calibre23">Evvelâ İslâmbol feth olduğu gün merhûm bulunan <b class="calibre1">Yâvedûd Sultân</b> Ayasofya içinde na‘ş-ı şerîfi bulunup sînesi üzre yed-i kudret ile kırmızı et pâresinden ism-i Yâvedûd tahrîr olunmuşdu. Eyyûb Sultân'a karîb Yâvedûd iskelesinde defn olunmuşdur. <i class="calibre2">Kuddise sırruhu</i>.</span></p>

    <p class="evliya"><span class="calibre23">Ve ziyâret-i <b class="calibre1">Aya Dede</b>: İslâmbol'u feth ederken Ayakapusu'nda şehîd olup yine Ayakapusu dâhilinde mahkeme-i kadîmimiz olan Sirkeci tekyesi'nde niçe fukarâsıyla medfûndur.</span></p>

    <p class="evliya"><span class="calibre23">Ve <b class="calibre1">Horosî Dede</b>: İslâmbol fethinde bulunup Unkapanı'ndan feth edüp anda şehîd olup Unkapanıkapusu hâricinde medfûndur ve bâlâda menâkıbı mürûr etmişdir.</span></p>

    <p class="evliya"><span class="calibre23">Ve ziyâret-i <b class="calibre1">Şeyh Şemseddîn Ahmed ibn İsmâ‘îl Monlâ Gürânî</b>: Ebü'l-feth'in hocası iken dilgîr olup Mısır'da Sultân Kaytbay'a varup anda mâl-ı Kârûn'a müstağrak olup yine Ebü'l-feth ricâsıyla Kaytbay, Şeyhi İslâmbol'a gönderüp fetihde bulunup ba‘de'l-feth câmi‘i sâhasında medfûndur sene (---).</span></p>

    <p class="evliya"><span class="calibre23">Ve <b class="calibre1">eş-Şeyh Mevlânâ Mehemmed bin İbrâhîm bin Hasan-ı Niksârî</b>: Şeyh Vefâ câmi‘i hareminde medfûndur. Ebü'l-feth ulemâsından ulu sultândır.</span></p>

    <p class="evliyabeyit"><span class="calibre3">....................(2.5 satırlık yer boş)......................</span></p>

    <p class="evliya"><span class="calibre23">Târîh-i vefât-ı <b class="calibre1">Hazret-i Şeyh Vefâ </b>der-meydân-ı Vefâ :</span></p>

    <p class="evliyabeyit"><span class="calibre23"> Ân şem‘-fürûz-ı harem-i ka‘be-i esrâr</span></p>

    <p class="evliyabeyit1"><span class="calibre23"> Be-güzâşt ez ân belki gird-geh-i meh</span></p>

    <p class="evliyabeyit1"><span class="calibre23"> Hâhîki bedânî şi‘r u Şeyh Vefâ-râ</span></p>

    <p class="evliyabeyit1"><span class="calibre23"> Der(?) Yâ Rab şeyh rahmeten ilâ rabbihi,</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Bu Şeyh Vefâ'dan aşağı Unkapanı râhı üzre eski tekye-i pehlivânân civârında Sultân-ı şu‘arâ <b class="calibre1">Necâtî Beğ</b> medfûndur. Zamânında yeğâne-i asr ferîdü'd-dehr idi. Selîs ve hoş-âyende dîvânı ve niçe mücelled te’lîfâtları var. Hattâ Edirnevî Sehî Beğ, Necâtî Beğ'in duhter-i pâkîze-ahterin alup Necâtî Beğ intikâlinden sonra Sehî Beğ <i class="calibre2">Evrâk-ı Perîşân-ı Necâtî </i>ile <i class="calibre2">Sehî </i>nâmıyla bir dîvân etmişdir. Ammâ Necâtî hizmet-i pâdişâhîde mîrilivâ olmasa dâ’imâ künc-i ferâğda olsa beher-yevm birer te’lîfâtı olurdu. Lâkin sene 914'de sarsar-ı fenâdan Necâtî necât [u] rehâ bulmayup kendü mısra‘ı üzre,</span></p>

    <p class="evliyabeyit"><span class="calibre23">Ölmeyince gelmedi mesken Vefâ Meydânı'na.</span></p>

    <p class="evliya"><span class="calibre23">dedüği minvâl üzre âhir cenâzesi Meydân-ı Vefâ'da kılınup mezkûr mahalde defn olundu. Türbe-i münevveri içre bir sebîlhânesi ve bir çâh-ı mâsı var, sebîl-i Necâtîden nûş eden necât bulur. Seng-i mezârında Karahisârî hattıyla dâmâdı Sehî Beğ güftesiyle târîhi budur:</span></p>

    <p class="evliyabeyit"><span class="calibre23"> Gitdi Necâtî hây.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">târîh vâkı‘ olmuşdur. <b class="calibre1"><i class="calibre2">[107a]</i></b></span></p>

    <p class="evliya"><span class="calibre23">Ve <b class="calibre1">eş-Şeyh Hazret-i Velî Efendi</b>: Ebü'l-feth meşâyihlerinden olup Sarhanî'dir. Silivrikapusu hâricinde handak kenârında reh-güzâr üzre medfûndur. Velî Sultân nâmıyla ziyâretgâh-ı ünâsdır.</span></p>

    <p class="evliya"><b class="calibre1"><span class="calibre23">eş-Şeyh</span></b> <span class="calibre23"><b class="calibre1">Ramazân Efendi</b>: Karahisârî'dir, tarîk-i Halvetî'de Muhyiddîn Efendi halîfesidir. İslâmbol'a geldikde Bezâsten Kethudâsı Hâce Husrev bunlara bir tekye ve bir câmi‘ binâ eyleyüp kapusu üzre târîhi:</span></p>

    <p class="evliyabeyit"><span class="calibre23"> Seyr edüp anı Sâ‘î-i Dâ‘î</span></p>

    <p class="evliyabeyit"><span class="calibre23"> Dedi târîh ka‘betü'l-uşşâk.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Bu âsitânede niçe bin âdemi irşâd edüp âzim-i dârü's-selâm olup intikâline târîh:</span></p>

    <p class="evliyabeyit"><span class="calibre23"> Hâşimî dedi geçdi Şeyh bugün.</span></p>

    <p class="evliyabeyit"><span class="calibre23"> Sene 1025.</span></p>

    <p class="evliya"><span class="calibre23">Yerlerine veled-i necîbi Abdülhalîm Efendi seccâde-nişîn oldu.</span></p>

    <p class="evliya"><span class="calibre23">Ve <b class="calibre1">eş-Şeyh Hazret-i Seyyid-i Vilâyet</b>: Bâyezîd Hân meşâyihidir. İslâmbol içre mescidi hazîresinde medfûndur.</span></p>

    <p class="evliya"><span class="calibre23">Ve <b class="calibre1">eş-Şeyh Hazret-i Seyyid Ahmed el-Buhârî</b>: Şeyh İlâhî ile Simav şehrinden Bâyezîd Hân asrında İslâmbol'a gelüp Şeyh Vefâ hazreti ile hem-celîs olup erba‘în ve i‘tikâflar edüp âhir Sultân Mehemmed câmi‘i kurbünde Bâyezîd Hân binâ etdüği câmi‘in hazîresinde medfûndur. Hâlâ ulu âsitânedir, cümle Belh [u] Buhârâ halkı tekyesinde sâkinlerdir.</span></p>

    <p class="evliya"><span class="calibre23">Ve <b class="calibre1">eş-Şeyh Hazret-i Âbid Çelebi</b>: Bâyezîd Hân şeyhidir. Hazret-i Celâleddîn-i Rûmî neslindendir. Kuzât tâ’ifesi idi, terk edüp Hazret-i Şeyh-i İlâhî'den cihâz-ı fakrı kabûl edüp kümmelînden kimesne oldu. Âhir İslâmbol'da bir mescid ve bir tekye binâ edüp anda medfûndur.</span></p>

    <p class="evliya"><b class="calibre1"><span class="calibre23">eş-Şeyh Mevlânâ Şemseddîn Ahmed bin Süleymân bin Kemâl Paşa</span></b><span class="calibre23">: Bâyezîd Hân ve Selîm Hân ulemâsıdır. Selîm Hân ile Mısır fethinde bulunup kadı‘asker kalmışdır. Ba‘dehu İslâmbol'da Müftîü's-sakaleyn ya‘nî ins [ü] cinne fetvâ verüp kutbiyyete kadem basmış idi. Eğer bunların evsâfların tahrîr eylesek bir tomar-ı tavîl olur. Ancak yetmiş aded kütüb-i mu‘teberelerinde[n] mâ‘adâ iki yüz risâle te’lîfâtı ve tasavvufâne ve âlimâne eş‘âr-ı <b class="calibre1"><span class="calibre25">$</span></b> belîği vardır. Ammâ bî-mahlaslıkları kendüye mahlas olmuşdur. Âhir-i kâr hâlisen ve muhlisen merhûm olup Edirnekapusu hâricinde tarîk-i âm üzre bir demir pençereler içre üstü mekşûf bir mahalde âsûdedirler. İns [ü] cinne sâhib-i fetvâ olduklarında her cum‘a ertesi vakt-i seherde niçe yüz masrû‘ âdemler gelüp üç hafta ziyâretine müdâvemet edüp bi-emrillâh sar‘ zahmetinden halâs olur. Ziyâretgâh-ı hâs [u] âm-ı enâmdır. Târîh-i intikâl-i Kemâl Paşazâde Ahmed Efendi:</span></p>

    <p class="evliyabeyit"><span class="calibre23"> İrtahale'l-ulûm bi'l-kemâl.</span></p>

    <p class="evliyabeyit"><span class="calibre23"> Sene 941.</span></p>

    <p class="evliya"><span class="calibre23">Diğer târîh:</span></p>

    <p class="evliyabeyit"><span class="calibre23"> Kabr-i Ahmed dâ[’i]m ola pür-nûr.</span></p>

    <p class="evliyabeyit"><span class="calibre23"> Sene 941.</span></p>

    <p class="evliya"><span class="calibre23">{Diğer târîh:</span></p>

    <p class="evliyabeyit"><span class="calibre23"> Hâzâ makâm-ı Ahmed.</span></p>

    <p class="evliya"><span class="calibre23">Diğer târîh:</span></p>

    <p class="evliyabeyit"><span class="calibre23"> Hiye âhirü'l-kıyâs.</span></p>

    <p class="evliyabeyit"><span class="calibre23"> Sene 941}.</span></p>

    <p class="evliya"><b class="calibre1"><span class="calibre23">eş-Şeyh Abdüssamed Efendi</span></b><span class="calibre23">: Kayseriyye'dendir ve tarîk-i Nakşıbendî'dir ve İslâmbol'da niçe zamân mürşid-i kâmil olup talebelerine tevhîd usûlü ta‘lîm edüp ba‘de'l-vusûl vâsıl-ı na‘îm olup usûl-i kadîm ile dâr-ı bâkîde karâr etdüğine târîh:</span></p>

    <p class="evliyabeyit"><span class="calibre23"> Bin zâr girye birle gûş eyleyince târîh</span></p>

    <p class="evliyabeyit"><span class="calibre23"> Dedim ki irtihâl-i Abdüssamed Efendi.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">eş-Şeyh Hazret-i Adlî Efendi</span></b><span class="calibre23">: Niçe sene seyâhat edüp ba‘dehu zâviyelerinde sâkin olup Kocamustafâpaşa şeyhi Hasan Efendi merhûm olunca yerine bu Adlî Efendi sâhib-i seccâde oldu. Âhir anlar dahi sene (---) âhirete intikâl eyleyüp Kocamustafâpaşa hareminde Zencîrli Servi zeylinde medfûndur. Adlî mahlasıyla hoş-âyende tasavvufâne eş‘ârları ilm-i edvâr üzre beste olunup devr-i tevhîdde ilâhiyyâtları tilâvet olunur.</span></p>

    <p class="evliya"><b class="calibre1"><span class="calibre23">el-Mevlâ Şeyh Edîbî Efendi</span></b><span class="calibre23">: Bursevîdir, mevtine târîhi güfte-i Fâ’izî:</span></p>

    <p class="evliyabeyit"><span class="calibre23">Edîbî'nin makâmın Cennet-i Adn eyleye Allâh.</span></p>

    <p class="evliyabeyit"><span class="calibre23"> Sene 1025.</span></p>

    <p class="evliya"><span class="calibre23">İlm-i şi‘irde fâris-i belâğat idi.</span></p>

    <p class="evliya"><b class="calibre1"><span class="calibre23">el-Mevlâ Kara Abdurrahmân Efendi</span></b><span class="calibre23">: Kefe müftîsi Süleymân Efendi merhûmun mahdûm-ı ercümendidir. Emîr Buhârî türbesi mukâbilinde Kadı‘asker Abdurrahmân Efendi türbesi civârında medfûndur. Ahlâk-ı kerîme ile mevsûf velî-i ni‘am kimesne idi.</span></p>

    <p class="evliya"><span class="calibre23">Bunlara karîb târîh-i kutb-ı aktâb <b class="calibre1">eş-Şeyh Memi Cân Efendi</b>:</span></p>

    <p class="evliyabeyit"><span class="calibre23"> Âlemin kutbu Memi Cân bu cihândan gitdi</span></p>

    <p class="evliyabeyit"><span class="calibre23"> Bâğ-ı Rıdvân'a yer etsün yine mihmân-ı azîz</span></p>

    <p class="evliyabeyit"><span class="calibre23"> İşidüp Hâşimî dâ‘î dedi târîhin anın</span></p>

    <p class="evliyabeyit"><span class="calibre23"> Eyleyüp rûh-ı revân verdi Memi cân-ı azîz.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">el-Mevlâ Şeyh Mehemmed Taşköprüzâde</span></b><span class="calibre23">: Kemâl Efendi merhûmun mahdûmlarıdır, sene 1018 tâ‘ûndan intikâl edüp Âşık Paşa câmi‘i hareminde <b class="calibre1"><i class="calibre2">[107b]</i></b> ceddi cenbinde âsûdedirler. Nevbâve-i bûstân-ı necâyib mahdûm-ı mükerrem çelebi idi.</span></p>

    <p class="evliya"><b class="calibre1"><span class="calibre23">el-Mevlâ Sa‘dîzâde Efendi</span></b><span class="calibre23">: Kesegendede kurbünde türbe-i pür-envârında medfûndur. Bu hakîr on bir sene Karaman'daki dâ<span class="calibre24">dâ</span>rü'l-kurrâ<span class="calibre24">;</span>sında <i class="calibre2">İbn Kesîr</i> ve <i class="calibre2">Seb‘a</i> ve <i class="calibre2">Şâtıbiyye</i>'yi tekmîl etmişiz. <i class="calibre2">Hâzâ min fazlı Rabbî</i>.</span></p>

    <p class="evliya"><b class="calibre1"><span class="calibre23">el-Mevlâ Tursunzâde Abdullâh Efendi</span></b><span class="calibre23">: Kadıçeşmesi kurbünde Âbid Çelebi mescidi hareminde medfûndur. Cemî‘i ulûmda fünûn-ı şettâya mâlik bî-hisâb risâle ve te’lîfâtları vardır.</span></p>

    <p class="evliya"><b class="calibre1"><span class="calibre23">el-Mevlâ Feyzullâh ya‘nî Kâfzâde</span></b><span class="calibre23">: İsimleri Mustafâ iken Feyzî tahallüs etmeğile isimleri Feyzullâh olmuşdur. Sihr-i mübîn eş‘ârı vardır. Sinn-i şerîfleri 71 seneye bâliğ iken merhûm olup Zencîrlikuyu kurbünde kayınbabaları Ma‘lûlzâde türbesi civârında medfûndur.</span></p>

    <p class="evliya"><b class="calibre1"><span class="calibre23">el-Mevlâ Mehemmed Efendi</span></b><span class="calibre23">: Hasan Kethudâzâde derler Âşık Paşa câmi‘i hareminde mestûrdur. Mezbûr sehâ ve keremde Hâtem-i Tay tabî‘at idi.</span></p>

    <p class="evliya"><b class="calibre1"><span class="calibre23">el-Mevlâ Muzaffer Efendi</span></b><span class="calibre23">: Haleb müftîsi Alî Efendi'nin ferzendidir. Kesegendede kurbünde medfûndur sene 1002.</span></p>

    <p class="evliya"><b class="calibre1"><span class="calibre23">el-Mevlâ Hazret-i Sun‘ullâh Efendi ibn Ca‘ferü'l-imâdî</span></b><span class="calibre23">: Sene (---) târîhinde intikâl edüp Câmi‘-i Ebü'l-feth'de Üsküdarî Mahmûd Efendi azîz hazretleri cenâzesi namâzın kılup Kırkçeşme kurbünde câmi‘i sâhasında reh-güzâr-ı revzen dâhilinde bir kubbe-i alîde medfûndur. Mevtine târîh:</span></p>

    <p class="evliyabeyit"><span class="calibre23"> Dedim ey Fâ’izî târîh-i fevtin</span></p>

    <p class="evliyabeyit"><span class="calibre23"> İlâhî eyle Sun‘ullâh'a rahmet.</span></p>

    <p class="evliyabeyit"><span class="calibre23"> Sene 1021.</span></p>

    <p class="evliya"><span class="calibre23">{<b class="calibre1">Ahvâl-i âlem-i sabâvet-i hakîr</b>}: Bu hakîr Evliyâ-yı bî-riyâ rahm-ı mâderden müştak olduğumuzda merhûm Sun‘ullâh Efendi hânemizde bulunup gûşumuzda menkûş olmağiçün gülbâng-i Muhammedî savt-ı a‘lâ ile kırâ’at etmişlerdir ve akîka kurbânımız dahi Mevlevî şeyhi İsmâ‘îl Efendi zebh edüp {"İsmâ‘îl kurbânıdır" buyururlar}. Ol gece hânemizde yetmiş aded sâhib-i sülûk ârif-i billâh cânlar mevcûd olup Geysûdâr Kapanî Mehemmed Efendi dahi gelüp hakîri kundağımızla kucağına <b class="calibre1"><span class="calibre25">$</span></b> alup kulağımıza ezân-ı Muhammedî tilâvet etmek murâd edindikde,</span></p>

    <p class="evliya"><span class="calibre23">"Ya bu oğlanı âgâh edüp kulağına kim ezân okudu" deyü su’âl edince huzzâr-ı meclisden ba‘dehu üstâdımız olan Dersiâm Ahfeş Efendi buyururlar kim,</span></p>

    <p class="evliya"><span class="calibre23">"Ezânı Sun‘ullâh Efendi okudu" deyince hemân Geysûdâr Mehemmed Efendi eydir:</span></p>

    <p class="evliya"><span class="calibre23">"Biz dahi abdâlânâne fenâfillâh ezânın okuyalım" deyüp bir savt-ı hazîn ile ezân tilâvet edüp dest-i şerîflerinde olan ma‘hûd teberin yanımıza koyup,</span></p>

    <p class="evliya"><span class="calibre23">"Bu oğlana ihsân eyledim, bununla çok gazâda bulunup fakr [u] fâkada sâhib-i seccâde ve sâhib-i celâl olsun ve zamân-ı fetâlığında bir şeyden havf etmeyüp kumda oynayup ayağına çöp batmasın" deyü Fâtiha-ı şerîf tilâvet edüp bilâ-selâm giderler.</span></p>

    <p class="evliya"><span class="calibre23">Ve ibtidâ dehânımıza Kâsımpaşa Mevlevîhânesi şeyhi Dîvâne Abdî Dede hazretleri mübârek dehânından nân-pâre çıkarup,</span></p>

    <p class="evliya"><span class="calibre23">"Fukarâ lokmasıyla perveriş bulsun" deyü ibtidâ ağzımıza anlar bir nân-pâre korlar. Ve Yenikapu Mevlevîhânesinin şeyhi Hazret-i Doğanî Dede bu hakîr'i der-âğûşuna alup hevâya atup,</span></p>

    <p class="evliya"><span class="calibre23">"Bu oğlan bu cihânda bizim uçurmamız olsun" deyü buyurmuşlar. <i class="calibre2">Kaddesenallâhu bi-sırrıhi'l‘azîz.</i></span></p>

    <p class="evliya"><span class="calibre23">Hikmet-i Hudâ kırk seneye bâliğ olduğumuzda Geysûdâr Mehemmed Efendi'nin ihsân etdüği teberi niçe sene taşıyup elli bir târîhinde Leh seferine gidüp nehb ü gâret mahallinde teberi bir kapu halkasına geçirüp sâ’ir mâl-ı ganâyime tama‘kârlık ederken küffâr-ı hâksâr ale'l-gafle bizi basup uryânen birer yaldak at ile cân halâs edüp bir aylık yolu çapkun alaşalarımız ile yedi günde Kırım'a selâmetle dâhil olduk. Ammâ şeb [u] rûz,</span></p>

    <p class="evliya"><span class="calibre23">"Ah teber-i Geysûdâr Mehemmed Efendi" der idim. Hikmet-i Hudâ sene-i âtîde yine Leh seferine atlanup Izbaraş vilâyetleri<span class="calibre24">;</span>n harâb [ü] yebâb, halkın kebâb, hânelerin türâb ederek sene-i sâbıkda münhedim olup firâr etdüğimiz İşceres nâm şehr-i menhûsa varup yine sene-i sâbıkda gâret etdüğimiz sarâya varup hakîr {kadem} basdım ve kapusunda bir ok sancup sarâyı gârete şurû‘ edüp kânûn-ı Tatar üzre bir ferd vaz‘-ı yed etmeyüp cümle mâl-ı ganâyimi ve yigirmi esîr ve kırk ağırmak at ve bu kadar bakır ve kalay âvânî ve semmûr lepâçeler ile muğtenim olup bir hücrenin kapusuna vardıkda bi-emri Hudâ <b class="calibre1"><i class="calibre2">[108a]</i></b> sene-i mâzîde teberi kapu halkasına koyup firâr etdiğimiz dervezede teberi nice kodum ise eylece durur. Hemân Perverdigâra sadlek hamd [ü] senâ edüp teberi merhûm İslâm Geray Hân'a ve sâ’ir ihvâna ve yârâna gösterdim. Cümle ahibbâ âlem-i hayretde kaldılar.</span></p>

    <p class="evliya"><span class="calibre23">Ya‘nî bu tatvîl-i kelâmdan murâd [u] merâm oldur kim hamd-i Hudâ bu hakîr-i pür-taksîr böyle mazanna-i kerâme kimesnelerin nazar-gerdesiyiz <i class="calibre2">sümme elhamdü lillâh</i> cümlesinin himmetleri hâzır u nâzır ola. <i class="calibre2">Âmin.</i></span></p>

    <p class="evliya"><span class="calibre23">Ve ibtidâ kulağımıza ezân tilâvet eden mezkûr Sun‘ullâh Efendi dörd kerre şeyhülislâm olmuşdur. Bir merd [ü] ferde müyesser olmamışdır.</span></p>

    <p class="evliya"><b class="calibre1"><span class="calibre23">el-Mevlâ Dervîş Mehemmed ibn Şeyhülislâm Sun‘ullâh Efendi</span></b><span class="calibre23">: Bunlar dahi Kırkçeşme'de pederleri türbesinde âsûdedir. Târîh-i güfte-i Fâ’izî Çelebi:</span></p>

    <p class="evliyabeyit"><span class="calibre23"> Etdi Dervîş Mehemmed azm-i cinân.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Merhûm bir nûr-ı hadîka-i Rıdvân idi ve her fünûnda yed-i tûlâya mâlik idi.</span></p>

    <p class="evliya"><b class="calibre1"><span class="calibre23">el-Mevlâ Mehemmed Kestelî</span></b><span class="calibre23">: İmâmzâde'dir ve Edirnekapusu hâricinde Kestel Sekisi nâm bir çemenzâr soffa-i âlî üzre medfûndur. Âlim ü fâzıl ve şâ‘ir ü mâhir idi.</span></p>

    <p class="evliya"><b class="calibre1"><span class="calibre23">el-Mevlâ Dâmâd Mehemmed Efendi</span></b><span class="calibre23">: Anatolu'da Mudurnu kazâsına tâbi‘ Çini nâm karyedendir. İslâmbol'da Sinân Ağa câmi‘i kurbünde binâ etdikleri dârü'l-hadîs sâhasında medfûndur.</span></p>

    <p class="evliya"><b class="calibre1"><span class="calibre23">el-Mevlâ Sun‘ullâh-ı Hamîdî</span></b><span class="calibre23">: Yalvaç nâm kasabada Şeyh Abdülkerîm'in oğludur. Sun‘î tahallüs etmeğile şöhret bulmuşdur. Kesegendede civârında medfûndur. İlm-i inşâda mâhir eş‘âr-ı dilâvîzi reşk-endâz-ı silki'l-cevâhirdir.</span></p>

    <p class="evliya"><b class="calibre1"><span class="calibre23">el-Mevlâ Rıdvân Efendi</span></b><span class="calibre23">: Üngürüsü'l-asl ve Hırvadü'n-nasl idi. Akşehir'de Fazlullâh Efendi terbiyet-gerdesi idi. Yigirmi yılda deryâ-yı ulûm olup cümle ulemâyı imtihâna da‘vet eder bir zekiyyü't-tab‘ kimesne idi. Kesegendede civârında bir muhteşemâne mermer sandûka ile Rıdvân Efendi ravza-i Rıdvân'da âsûde oldu.</span></p>

    <p class="evliya"><b class="calibre1"><span class="calibre23">el-Mev[lâ] Şeyh Edhemzâde</span></b><span class="calibre23">: Tirevîdir. Edirnekapusu hâricinde Beğlerbeği Çeşmesi kurbünde Çevizli Soffa nâm mahalde medfûndur. Cemî‘i ulûmda mahâreti olduğundan gayrı meşâyih-i izâmlar ile ülfet edüp ilm-i ledünne mâlik bir sâlih ü âbid kimesne idi.</span></p>

    <p class="evliya"><b class="calibre1"><span class="calibre23">el-Mevlâ Zeynel‘abidîn</span></b><span class="calibre23">: Bursevîdir, Kesegendede civârında medfûndur. Ser-halka-i erbâb-ı fühûm ve ten-perver sâhib-i şühûm ve ilm-i fıkıhda lâ-nazîr idi.</span></p>

    <p class="evliya"><b class="calibre1"><span class="calibre23">el-Mevlâ Ahmedî</span></b><span class="calibre23">: Bursevîdir. Hayrî tahallüs eder âbdâr pâkîze eş‘ârı vardır. Sinân Paşa medresesine mutasarrıf iken ecel sinânına uğrayup fevtine târîh güfte-i Fâ’izî:</span></p>

    <p class="evliyabeyit"><span class="calibre23"> Ede Ma‘bûd Hayrî'ye rahmet.</span></p>

    <p class="evliyabeyit"><span class="calibre23"> Sene 1025.</span></p>

    <p class="evliya"><span class="calibre23">Hâfız Ahmed Paşa nedîmlerinden idi.</span></p>

    <p class="evliya"><b class="calibre1"><span class="calibre23">el-Mevlâ Mahmûd Niksârîzâde</span></b><span class="calibre23">: Çelebidir. Edirnekapusu hâricinde vâlideleri cenbinde defn olundu. Hadîdü'l-lisân, cerîü'l-cinân bir bahr-i ma‘ânî ve bir çelebi-i nûrânî idi ve Niksârî tahallüsü ile hayli latîf eş‘ârı vardır.</span></p>

    <p class="evliya"><b class="calibre1"><span class="calibre23">el-Mevlâ İsmâ‘îl</span></b><span class="calibre23">: Amasiyyevîdir Kesegendede civârında medfûndur. Fazîlet ve ilmiyye ile meşhûr kimesnedir ve sâhib-i kerem Tay-cenâb idi.</span></p>

    <p class="evliya"><b class="calibre1"><span class="calibre23">eş-Şeyh Abdülkerîm Emîn</span></b><span class="calibre23">: İştibîdir. Üç def‘a hac edüp Yemen'de niçe bin meşâyih ile hem-sohbet olup İslâmbol'da vâsıl-ı cinân oldukda Fethiyye Mehemmed Paşa'da vâkı‘ zâviye sâhasında medfûndur. Târîh-i güfte-i Kisbî:</span></p>

    <p class="evliyabeyit"><span class="calibre23"> Geçdi İştibî Emîn.</span></p>

    <p class="evliyabeyit"><span class="calibre23"> Sene 1015.</span></p>

    <p class="evliya"><span class="calibre23">Şehr-i İştib'de câmi‘ ve hânları ve hammâmı ve dekâkînleri ve zâviye imâreti ve Üsküb'de bedâsteni ve dükkânları vardır.</span></p>

    <p class="evliya"><b class="calibre1"><span class="calibre23">el-Mevlâ Şemseddîn</span></b><span class="calibre23"> <b class="calibre1">Ahmed el-Ensârî eş-şehîr Monlâ Ahmed Efendi</b>: Âzerbâycân'da Karabâğ Gence'sindendir. Hazret-i Şeyh Vefâ câmi‘i hareminde medfûndur. Niçe kerre ziyâret etmişizdir.</span></p>

    <p class="evliya"><b class="calibre1"><span class="calibre23">el-Mevlâ Arabzâde Abdurra’ûf</span></b><span class="calibre23">: Cemî‘i menâsıbı imtihân ile almışdır. Selîmiyye kurbünde Kovacı mescidi hazîresinde âsûdedir.</span></p>

    <p class="evliya"><b class="calibre1"><span class="calibre23">el-Mevlâ Memikzâde Mehemmed Efendi</span></b><span class="calibre23">: Amasiyye-i gâsiyedendir. Kayınatası Nişâncı Paşa câmi‘i hazîresinde medfûndur. Fuzalâ-yı asr ve ilm-i şi‘irde şâ‘ir ü mâhir idi.</span></p>

    <p class="evliya"><b class="calibre1"><span class="calibre23">el-Mevlâ Seyfullâh</span></b><span class="calibre23">: Hamîdîdir. Karaman kurbünde müstakil bir türbe-i münevverde medfûndur.</span></p>

    <p class="evliya"><b class="calibre1"><span class="calibre23">el-Mevlâ</span></b> <span class="calibre23"><b class="calibre1">Bostânzâde Efendi</b> ism-i şerîfleri Mustafâ'dır. Şehzâde câmi‘i hareminde reh-güzâr üzre pederleri yanında medfûndur, sulehâ-yı ümmet idi.</span></p>

    <p class="evliya"><b class="calibre1"><span class="calibre23">el-Mevlâ Bıyıklı Süleymân Efendi</span></b><span class="calibre23">: Edirnekapusu hâricinde medfûndur. <i class="calibre2">Rahmetullâhi aleyh</i>. <b class="calibre1"><i class="calibre2">[108b]</i></b></span></p>

    <p class="evliya"><b class="calibre1"><span class="calibre23">el-Mevlâ Kâtibzâde Zeynel‘âbidîn</span></b><span class="calibre23">: Pederleri Koca Mahmûd Paşa'nın kâtibi olmağile Kâtibzâde derler. Şeyh Vefâ câmi‘inde medfûndur. Cümle kütüb-i mu‘teberelerin Vefâ câmi‘ine vakf edüp hakîr kitâb-ı <i class="calibre2">Mültek</i>â'yı ve kitâb-ı <i class="calibre2">Kûhistânî</i>'yi hâfız-ı küttâbdan alup kırâ‘at etmişdik.</span></p>

    <p class="evliya"><b class="calibre1"><span class="calibre23">el-Mevlâ Şemseddîn</span></b><span class="calibre23">: Selîm-i halîm Hân hocası olan Atâullâh Efendi'nin mahdûm-ı mükerremidir. Bu dahi Şeyh Vefâ türbesi hazîresinde âsûdedir.</span></p>

    <p class="evliya"><b class="calibre1"><span class="calibre23">el-Mevlâ Nefeszâde Mustafâ Efendi</span></b><span class="calibre23">: Emîr Buhârî tekyesi kurbünde medfûndur.</span></p>

    <p class="evliya"><b class="calibre1"><span class="calibre23">el-Mevlâ Osmân Beğ ibn Mehemmed Paşa ibn Ahmed Paşa ibn Dukaginzâde</span></b><span class="calibre23">: Pederleri Mısır vâlîsi olup Mısır'da câmi‘i vardır. Ammâ kendüler ulemâ sınıfından olup niçe medâris ve menâsıblar zabt edüp âhir Âşık Paşa haremine âşık olup bîçâre Osmân anda yatup seng-i mezârı nişângâh-ı tîr-i du‘â-i ehl-i derûndur. <i class="calibre2">Kuddise sırruh</i>.</span></p>

    <p class="evliya"><span class="calibre23">Ziyâretgâh-ı <b class="calibre1">eş-Şeyh Beyânî</b>: Tuna sâhilinde Ruscuk nâm kasabadandır. İlm-i şi‘irde ve ilm-i tasavvufda nazîri yokdur. İslâmbol'da zâviyesi sâhasında mestûrdur.</span></p>

    <p class="evliya"><b class="calibre1"><span class="calibre23">eş-Şeyh Abdüllatîf</span></b><span class="calibre23">: Şeyh Vefâ civârında medfûndur. Mahrem-i esrâr-ı nihân ve bâğbân-ı riyâzü'l-cinân idi.</span></p>

    <p class="evliya"><b class="calibre1"><span class="calibre23">eş-Şeyh Yuluk Mehemmed</span></b><span class="calibre23">: Hamîdî'dir. Alî Paşa-yı tahkîk hareminde müstetirdir.</span></p>

    <p class="Balk"><span class="calibre26">Sultân Ahmed Hân asrında merhûm olan kibâr-ı ulemâların ziyâretlerin beyân eder<span class="calibre30">;</span></span> <i class="calibre2"><span class="calibre29">Ve's-selâm</span></i><span class="calibre29">.</span></p>

    <p class="evliya"><b class="calibre1"><span class="calibre23">el-Mevlâ Nâmî</span></b><span class="calibre23">: Sâdât-ı kirâmdandır ve ferzend-i Stanbul'dur. Târîh:</span></p>

    <p class="evliyabeyit"><span class="calibre23"> Güm oldukda dehr içre nâm u nişânı</span></p>

    <p class="evliyabeyit"><span class="calibre23"> Bir eksikli dedi vefât etdi Nâmî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Edirnekapusu hâricinde hâk-âlûddur.</span></p>

    <p class="evliya"><span class="calibre23">el-Mevlâ el-fâzıl ve el-üstâdü'l-kâmil <b class="calibre1">Abdülhalîm Efendi</b>, <b class="calibre1">ya‘nî Ahîzâde Çelebi</b>: Bunlar Ebussu‘ûd-ı Sânî'dir, diller ile medh olunmaz. Târîh-i güfte-i Hâşimî:</span></p>

    <p class="evliyabeyit"><span class="calibre23"> Cinân ola Ahîzâde Efendi'nin câyı.</span></p>

    <p class="evliyabeyit"><span class="calibre23"> Sene 1013.</span></p>

    <p class="evliya"><span class="calibre23">Târîh-i diğer,</span></p>

    <p class="evliyabeyit"><span class="calibre23"> İrtahale'l-ulûm ba‘de'l-halîm.</span></p>

    <p class="evliyabeyit"><span class="calibre23"> Sene 1013.</span></p>

    <p class="evliya"><span class="calibre23">Pâkîze eş‘ârı vardır. Halîmî tahallüs eder.</span></p>

    <p class="evliya"><b class="calibre1"><span class="calibre23">el-Mevlâ Akçalı Bekir Efendi</span></b><span class="calibre23">: Nâzlı, Nâzlı'dandır ammâ nâzilden değildir. Seng-i mezârı üzre mevtine târîhdir:</span></p>

    <p class="evliyabeyit"><span class="calibre23"> Şüden Bû Bekr Efendi vâsıl-ı Rab.</span></p>

    <p class="evliyabeyit"><span class="calibre23"> Sene 1013.</span></p>

    <p class="evliya"><span class="calibre23">Edirnekapusu hâricinde Gûr kazanlar ve Türbedârlar tekyesi yanında bir soffa üzre medfûndur.</span></p>

    <p class="evliya"><span class="calibre23">Bu mahalde olan türbedârânlarda Ebü'l-feth Gâzî'den berü ne kadar bin a‘yân-ı kibâr defn olundu ise sene-be-sene ve rûz-merre sicillâtlara kayd etmededir. Cümle müte‘ayyin ehl-i kubûrlar ism [ü] resimleri ile mastûrdur. Zîrâ ba‘zı zamânda makâbir hudûdları da‘vâsı olup fermân ile sicillâtlarına mürâca‘at olunur. Acâyib tevârîh-i mevtâdır, gûyâ bu hakîrin <i class="calibre2">Seyâhatnâme</i>'sidir. Ammâ ol sicillâta nazar olunsa kıyâmetden bir nişândır. Cümle mevtâyı bu gûne tahrîr etmek bir diyârda ve bir pâdişâh memleketine mahsûs değildir kim garîb temâşâdır.</span></p>

    <p class="evliya"><b class="calibre1"><span class="calibre23">el-Mevlâ Abdülvehhâb Efendi</span></b><span class="calibre23">: Küçük Tâceddîn Efendi'nin ferhunde ahteridir. Dâhil-i sûrda Sarıgürz mescidi hazîresinde âsûde gavvâs-ı bahr-i ma‘ânî idi.</span></p>

    <p class="evliya"><b class="calibre1"><span class="calibre23">el-Mevlâ Rıdvân Efendi eş-şehîr Salıncak Rıdvân</span></b><span class="calibre23">: Zâl Paşa huddâmlarından olup <i class="calibre2">Ravza-i Rıdvân</i> ile meşhûrdur. Edirnekapusu'nda medfûndur. Nâz u na‘îm ile perverde olup nâzikliğiyle reftâr <b class="calibre1"><span class="calibre25">$</span></b> etdüğiyçün beyne'l-ulemâ Salıncak Rıdvân derlerdi. Ammâ cemî‘i muhâverelerde hâzır-cevâb idi.</span></p>

    <p class="evliya"><b class="calibre1"><span class="calibre23">el-Mevlâ Müftî Mustafâ Efendi ibn Alî</span></b><span class="calibre23">: Sarıgürzzâde kayını demeğile meşhûr idi. Târîh-i vilâdeti:</span></p>

    <p class="evliyabeyit"><span class="calibre23"> Hayru'l-benîn.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i mevti:</span></p>

    <p class="evliyabeyit"><span class="calibre23">Çeküp Câmî mey-i mevti demiş âh eyleyüp târîh</span></p>

    <p class="evliyabeyit"><span class="calibre23">Benim fülk-i vücûdum rûzgârı geldi yaprakdan.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Ve Tırhala kurbünde kasaba-i Fenâr'da tilmîzi olan {Şeyh} Habîb Efendi Müftî Mustafâ Efendi fevtini istimâ‘ edüp bu gûne târîh demişdir:</span></p>

    <p class="evliyabeyit"><span class="calibre23"> Küntü ed‘û lehu bi-enne lehu</span></p>

    <p class="evliyabeyit"><span class="calibre23"> İndenâ rabbe Cenneti'l-me’vâ</span></p>

    <p class="evliyabeyit"><span class="calibre23"> Hâtifün kâle fîhi târîhen</span></p>

    <p class="evliyabeyit"><span class="calibre23"> Edhalallâhu rûhahu fîhâ. Sene (---)</span></p>

    <p class="evliya"><span class="calibre23">Sultân Mehemmed câmi‘inin haremine muttasıl hânelerinin mukâbilinde medfûnlardır. <i class="calibre2">Rahmetullâhi aleyh.</i></span></p>

    <p class="evliya"><b class="calibre1"><span class="calibre23">el-Mevlâ Şeyh Mehemmed Çelebi ibn Sun‘ullâh Efendi</span></b><span class="calibre23">: Kurretü'l-uyûn-ı ulemâdır. Atbâzârı kurbünde Hüsâm Beğzâde mescidi hazîresinde medfûndur. Mahdûm-ı mezkûr, salâh-ı hâl ile meşhûr halîm ü selîm bir zât-ı kerîm çelebi idi. <b class="calibre1"><i class="calibre2">[109a]</i></b></span></p>

    <p class="evliya"><b class="calibre1"><span class="calibre23">el-Mevlâ Mustafâ Efendi</span></b><span class="calibre23">: Sultân Ahmed Hân'ın hocası idi. Sultân Selîm türbesi hazîresinde müte‘ârif-i mezâr, fâ’izü'l-envâr ve gavta-zen-i deryâ-yı rahmet-i Perverdigâr olmuşdu. Hulvü'l-lisân, hâlisü'l-cinân, sâfî mevâd, pâk-i‘tikâd kimesne idi. Bu hakîr her sabâh derse giderken elbette rûhıyçün birer Fâtiha-ı şerîf tilâvet edüp ubûr ederdim.</span></p>

    <p class="evliya"><b class="calibre1"><span class="calibre23">el-Mevlâ Cünûnî İsmâ‘îl Efendi</span></b><span class="calibre23">: Fâzıl u kâmil ü âlim ve şâ‘ir ü mâ‘ir kimesne idi. Cemî‘i keyfile âlûde olduğundan kendüye cünûn galebe edüp üç sene dârü'ş-şifâ zencîri mansıbında makyûd olup şarâb-ı asâ ile aklı başına gelir şekilli oldukda bu şi‘iri demişlerdir:</span></p>

    <p class="evliyabeyit"><span class="calibre23"> Başka bir gûne cefâ eylerise her mûsâ</span></p>

    <p class="evliyabeyit"><span class="calibre23"> Geçemem çember-i geysû-yı mutarrâsından</span></p>

    <p class="evliya"><span class="calibre23">pesendîde ebyâtdır. Zî-akl olan idrâk edüp demeğe kâdir değildir. Ba‘dehu ifâkat bulup cemî‘i menâhî ve me‘âsîden tâ’ib ü tâhir olup maraz-ı tâ‘ûndan merhûm olup Kesegendede civârında âsûdedir.</span></p>

    <p class="evliya"><b class="calibre1"><span class="calibre23">el-Mevlâ İbrâhîm Hüsâmzâde</span></b><span class="calibre23">: Germiyanî Hüsâmzâde'dir kim bu hakîrin akrabâlarındandır. Çârşenbebâzârı'nda Mehemmed Ağa câmi‘i kurbünde Şerîfe Hâtûn mescidi sâhasında medfûndur. Mevlânâ-yı merkûm, efrâd-ı ulemâdan ma‘dûd zât-ı şerîfi kâmil vücûd idi. Şerîfî mahlası ile şi‘iri ve kâbil-i kabûl pâkîze eş‘ârı var idi. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">el-Mevlâ Abdullâh Abdülkerîmzâde</span></b><span class="calibre23">: Nişâncı Mehemmed Paşa hareminde mestûrdur.</span></p>

    <p class="evliya"><b class="calibre1"><span class="calibre23">el-Mevlâ Mehemmed Mu‘arrefzâde</span></b><span class="calibre23">: Koğacı mescidi hareminde medfûndur.</span></p>

    <p class="evliya"><b class="calibre1"><span class="calibre23">el-Mevlâ Küçük Mustafâ Efendi</span></b><span class="calibre23">: Kurşumlu Türbe'de medfûndur. <i class="calibre2">Rahmetullâhi aleyh</i>.</span></p>

    <p class="evliya"><b class="calibre1"><span class="calibre23">el-Mevlâ Mehemmed Fehmî Çelebi</span></b><span class="calibre23">: Kınalızâde Fehmî Çelebi'dir kim vilâdetine târîh: <i class="calibre2">Mehemmed fahr,</i> sene 972 vâkı‘ olmuşdur. İntikâl etdükde hâs [u] âm namâzın Sultân Mehemmed câmi‘inde yevm-i arifede kılup na‘ş-ı Mehemmed Fahrî kayınatası Nişâncı Paşa câmi‘i hazîresinde defn olundu. Fevtine târîhdir:</span></p>

    <p class="evliyabeyit"><span class="calibre23"> Bin sûz-i derdile dedi târîh Hâletî</span></p>

    <p class="evliyabeyit"><span class="calibre23"> Gitdi adem diyârına Fehmî gibi vücûd.</span></p>

    <p class="evliyabeyit"><span class="calibre23"> Sene 1004.</span></p>

    <p class="evliya"><b class="calibre1"><span class="calibre23">el-Mevlâ Abdülkâdir</span></b><span class="calibre23"> eş-şehîr <b class="calibre1">Kadrî Çelebi</b>: Su‘ûdî Efendi'nin mes‘ûdü'l-vürûdudur. Karaman kurbünde kayınatası Beğzâde Efendi civârındaki Mi‘mâr Sinân mescidi sâhasında medfûndur. Mevtine târîh-i Tabîbî:</span></p>

    <p class="evliyabeyit"><span class="calibre23"> Etdi Kadrî Çelebi azm-i bekâ.</span></p>

    <p class="evliya"><span class="calibre23">Târîh-i diğer,</span></p>

    <p class="evliyabeyit"><span class="calibre23"> Gitdi hayfâ bilinmedi Kadri.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Arabî ve Fârisî eş‘âr, ızhâr-ı iktidâr eylemiş bir fârisü'l-hayâl idi.</span></p>

    <p class="evliya"><span class="calibre23">{Ve Şehzâde câmi‘i kurbünde Rüstem Paşa türbesi<span class="calibre24">;</span> ve Eski Husrev Paşa türbesi ve Topkapu'nun iç yüzünde Ahmed Paşa türbesi bu üç aded türbe<span class="calibre24">;</span>-i pür-envârlar Mi‘mâr Sinân'ın kârıdır. Ve dahi Yenibâğçe kurbünde Şâh Hûbân türbesi ve Edirnekapusu hâricinde Ahmed Paşa türbesi dahi Usta Sinân kârıdır}.</span></p>

    <p class="evliya"><b class="calibre1"><span class="calibre23">el-Mevlâ el-a‘zam Mehemmed bin Mustafâ ya‘nî Bostânzâde Efendi</span></b><span class="calibre23">: Şehzâde câmi‘i hareminde şâhrâha nâzır manzarası dâhilinde pederleri Mustafâ Efendi cenbinde medfûndur. Sinn-i şerîfleri altmışa yetmiş idi ve çâr-yârî idi. Zülâl-i amîmü'l-feyz-i Perverî ve deryâ-yı ma‘ânî idi.</span></p>

    <p class="evliya"><b class="calibre1"><span class="calibre23">el-Mevlâ Mehemmed Remzîzâde</span></b><span class="calibre23">: Meşâyih-i izâmdan Mü’eyyedzâde Hacı Efendi duhter-i pâkîze-ahterinden vücûda gelmişdir. <i class="calibre2">K</i>â<i class="calibre2">mûs-ı Ahterî</i> hıfz edüp ilm-i lügatda bahr-i amîk idi. Koğacı mescidi hareminde medfûndur. Fusahâ-yı büleğâ şâ‘ir idi.</span></p>

    <p class="evliya"><b class="calibre1"><span class="calibre23">el-Mevlâ Yahyâ bin Pîr Alî bin Nasûh eş-şehîr Nev‘î Efendi</span></b><span class="calibre23">: Medrese-i Dâhil'e dâhil oldukda Seyfî Çelebi bu târîhi demişdir. Târîh:</span></p>

    <p class="evliyabeyit"><span class="calibre23"> Dedi ahbâb cem‘ olup târîh</span></p>

    <p class="evliyabeyit"><span class="calibre23"> Geldi Nev‘î Efendi Dâhil'e ha. Sene 991.</span></p>

    <p class="evliyametin"><span class="calibre23">Bu dahi ehline târîhdir:</span></p>

    <p class="evliyabeyit"><span class="calibre23"> Er gibi çok sevdiğim Nev‘î Efendi er gibi.</span></p>

    <p class="evliyabeyit"><span class="calibre23"> Sene 993.</span></p>

    <p class="evliyametin"><span class="calibre23">Târîh-i diğer:</span></p>

    <p class="evliyabeyit"><span class="calibre23"> Nev‘î Efendi aldın ehliyyetinle sahnı.</span></p>

    <p class="evliyabeyit"><span class="calibre23"> Sene (---). <b class="calibre1"><span class="calibre25">$</span></b></span></p>

    <p class="evliyametin"><span class="calibre23">Sultân Murâd-ı Sâlis'in Şehzâde Mustafâ Hân'ına hoca oldukda târîhdir:</span></p>

    <p class="evliyabeyit"><span class="calibre23"> Aşkıyâ târîhini edüp hitâb</span></p>

    <p class="evliyabeyit"><span class="calibre23"> Hâce-i şehzâde oldu dediler.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Cemî‘i ulûmda tekmîl-i fünûn edüp yetmişden mütecâviz mücelled kitâbı vardır. {Târîh-i <i class="calibre2">Şerh-ı Fusûs</i> min te’lîf-i Nev‘î Efendi:</span></p>

    <p class="evliyabeyit"><span class="calibre23">Tamâm oldukda ol şerhin Fedâyî-i senâ-güster</span></p>

    <p class="evliyabeyit"><span class="calibre23">Dedi târîhini: Şerh-i Füsûs-ı Nev‘î-i kâmil.</span></p>

    <p class="evliyabeyit"><span class="calibre23"> Sene (---).}</span></p>

    <p class="evliya"><span class="calibre23"> Âhir dâr-ı âhirete intikâl edüp Şeyh Vefâ hazretleri câmi‘i hazîresinde kutb-ı cihân eş-Şeyh Şa‘bân Efendi cenbinde medfûndur. Târîh-i güfte-i Keşfî Manastırî:</span></p>

    <p class="evliyabeyit"><span class="calibre23"> Yerün cennât ola Nev‘î Efendi.</span></p>

    <p class="evliya"><span class="calibre23">Diğer târîh-i Vahdetî Bağdâdî:</span></p>

    <p class="evliyabeyit"><span class="calibre23"> Adem gülzârını cây etdi Nev‘î.</span></p>

    <p class="evliyabeyit"><span class="calibre23"> Sene 1007.</span></p>

    <p class="evliya"><span class="calibre23">Târîh-i ıslâh-ı fakîr:</span></p>

    <p class="evliyabeyit"><span class="calibre23"> Cinân gülzârını cây etdi Nev‘î.</span></p>

    <p class="evliya"><span class="calibre23">el-Mevlâ sultânu'ş-şu‘arâ ve'l-büleğâ <b class="calibre1">Bâkî Efendi</b>: Süleymân Hân şu‘arâlarındandır. Mu‘ammer olup Mehemmed-i Sâlis'e erdiler. Hâk-i Stanbul'dan Kargazâdeliğile meşhûrdur, ba‘zı <b class="calibre1"><i class="calibre2">[109b]</i></b> zurafâ Gurâbzâde Bâkî dermiş. Mu‘teber dîvânı ve kasâyidi ve muhammesâtı ve müseddesâtı lâ-nazîrdir. Edirnekapusu hâricinde Emîr Buhârî tekyesi kurbünde bir soffa üzre medfûndur. Seng-i mezârında celî hat ile tahrîr olunan târîhi budur, güfte-i Hâdî-i Bağdâdî:</span></p>

    <p class="evliyabeyit"><span class="calibre23"> Sultân-ı mülk-i ma‘nî</span></p>

    <p class="evliyabeyit"><span class="calibre23"> Bâkî Efendi ya‘nî</span></p>

    <p class="evliyabeyit"><span class="calibre23"> Edüp vedâ‘-ı fânî</span></p>

    <p class="evliyabeyit"><span class="calibre23"> Dünyâya bin sekizde.</span></p>

    <p class="evliyabeyit"><span class="calibre23"> Mevtine lafz u ma‘nen</span></p>

    <p class="evliyabeyit"><span class="calibre23"> Târîh dedi Hâdî</span></p>

    <p class="evliyabeyit"><span class="calibre23"> Bakî Efendi gitdi</span></p>

    <p class="evliyabeyit"><span class="calibre23"> Ukbâya bin sekizde.</span></p>

    <p class="evliyabeyit"><span class="calibre23"> Sene 1008.</span></p>

    <p class="evliya"><span class="calibre23">Diğer târîh-i zîbâ:</span></p>

    <p class="evliyabeyit"><span class="calibre23"> Bir seher esdi meğer bâd-ı fenâ</span></p>

    <p class="evliyabeyit"><span class="calibre23"> Mevtden Bâkî'ye erdi râyiha</span></p>

    <p class="evliyabeyit"><span class="calibre23"> Câhî-i dâ‘î dedi târîhini</span></p>

    <p class="evliyabeyit"><span class="calibre23"> Oku rûh-ı Bâkî içün Fâtiha.</span></p>

    <p class="evliyabeyit"><span class="calibre23"> Sene 1008.</span></p>

    <p class="evliya"><span class="calibre23">Ve Bâkî Efendi civârında <b class="calibre1">Hattât Abdullâh Kırımî</b> hazretlerinin seng-i mezârında olan kendü hatları ile sihr-i mübîn mertebesi tahrîr olunan târîhdir kim kerâmetdir. Hayâtında târîhlerin iki tokuz rakamı yazarlar. Ahibbâdan ba‘zısı eydir "Yâ Sultânım bu iki tokuz târîh değildir" derler, buyururlar kim "Bir tokuz yeri dahi alıkodum, fevtimizden sonra bir tokuz dahi yazup sene 999 ola" derler. Şâhrâh üzre bir soffada medfûn olup ziyâretgâh-ı temâşâgâh-ı hattâtân bir hatt-ı garîbdir.</span></p>

    <p class="evliya"><b class="calibre1"><span class="calibre23">eş-Şeyh Hazret-i Sünbül Efendi</span></b><span class="calibre23">: Kocamustafâpaşa hareminde medfûndur. Târîh:</span></p>

    <p class="evliyabeyit"><span class="calibre23"> Cennete azm eyledi pîr-i azîz.</span></p>

    <p class="evliyabeyit"><span class="calibre23"> Sene 936.</span></p>

    <p class="evliya"><span class="calibre23">{Diğer târîh-i Sünbül Efendi:</span></p>

    <p class="evliyabeyit"><span class="calibre23">Eyledi bostân-ı zühdün sünbül ü me’vâya azm.</span></p>

    <p class="evliyabeyit"><span class="calibre23"> Sene 936}.</span></p>

    <p class="evliya"><b class="calibre1"><span class="calibre23">eş-Şeyh Hazret-i Ya‘kûb Efendi</span></b><span class="calibre23">: Bunlar dahi ol harem-i muhteremde âsûdedir. Mahdûmları Sinân Çelebi lisânından târîhdir:</span></p>

    <p class="evliyabeyit"><span class="calibre23"> Gitdi kutb-ı rûzgâr.</span></p>

    <p class="evliyabeyit"><span class="calibre23"> Sene 979.</span></p>

    <p class="evliya"><b class="calibre1"><span class="calibre23">eş-Şeyh Ebûsa‘îd ibn Şeyh Sun‘ullâh</span></b><span class="calibre23">: Tebrîz kurbünde kend-i Kürkerân'dandır. Süleymân Hân ile Tebrîz'den bile gelüp merhûm oldukda Şeyh Vefâ civârında türbe-i pür-envârının atebesi üzre mastûr olan kıt‘adır:</span></p>

    <p class="evliyabeyit"><span class="calibre23"> Çün Şeyh Ebûsa‘îd merhûm</span></p>

    <p class="evliyabeyit"><span class="calibre23"> Zîn (...) fenâ bi-âb-ı rû şüde</span></p>

    <p class="evliyabeyit"><span class="calibre23"> Ez beski vefâ nümûd bâ-halk</span></p>

    <p class="evliyabeyit"><span class="calibre23"> Meydân-ı Vefâ ez ân-ı û şüde</span></p>

    <p class="evliya"><b class="calibre1"><span class="calibre23">eş-Şeyh Ramazân Efendi</span></b><span class="calibre23">: Muhakkık Alî Paşa hareminde medfûndur.</span></p>

    <p class="evliya"><b class="calibre1"><span class="calibre23">eş-Şeyh Sarhoş Balı Efendi</span></b><span class="calibre23">: Tirevîdir, Kurşumlu Türbe'de medfûn olup türbesinin derîçesi üzre bu mısra‘ mastûrdur, târîh-i {Sâ‘î}:</span></p>

    <p class="evliyabeyit"><span class="calibre23"> Fenâ câmı ile Balı Efendi mest idi geçdi.</span></p>

    <p class="evliyabeyit"><span class="calibre23"> Sene 1040.</span></p>

    <p class="evliya"><b class="calibre1"><span class="calibre23">el-Mevlâ Kınalızâde Alî Efendi</span></b><span class="calibre23">: Nişâncı Paşa câmi‘i hazîresinde medfûndur. Târîh:</span></p>

    <p class="evliyabeyit"><span class="calibre23"> Kadı-ı asker-i İslâm-ı güzîn</span></p>

    <p class="evliyabeyit"><span class="calibre23"> Ol Alî nâm reîsü'l-fuzalâ</span></p>

    <p class="evliyabeyit"><span class="calibre23"> Nakl edicek dediler târîhin</span></p>

    <p class="evliyabeyit"><span class="calibre23"> İrtihâl eyledi kutbü'l-ulemâ.</span></p>

    <p class="evliyabeyit"><span class="calibre23"> Sene 979. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">eş-Şeyh Muslihiddîn eş-şehîr bi-Nûreddînzâde</span></b><span class="calibre23">: Filibe kurbünde Nesi (?) nâhiyesinde Anbârlı nâm karyeden zâhir olup Süleymân Hân'ın na‘şını Seğitvar'dan bile götürüp kendüler dahi Kocamustafâpaşa hareminde medfûn olup fevtine târîh:</span></p>

    <p class="evliyabeyit"><span class="calibre23"> Vâ-şeyh Sene 981.</span></p>

    <p class="evliya"><b class="calibre1"><span class="calibre23">el-Mevlâ Mü’ezzinzâde Mahmûd Efendi</span></b><span class="calibre23">: Edirnekapusu'ndan taşra bir sed üzre medfûndur.</span></p>

    <p class="evliya"><b class="calibre1"><span class="calibre23">el-Mevlâ el-A‘zam Sinâneddîn Yûsuf bin Hüsâm bin el-Abbâs</span></b><span class="calibre23">: Sonisa kasabasındandır, der-livâ-i Amasiyye. Muhaşşî lakabıyla mülakkabdır. Sarıgürz mescidi hazîresi mütevârî hâk-i amber-âsâda medfûndur. Ulemâ-yı Rûm'un Kemâl Paşazâdesi ve Ebussu‘ud'dan sonra bu Muhaşşî Sinân Efendi fuzalâ-yı dehrdendir. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">el-Mevlâ Mehemmed Çelebi ibn Sinâneddîn</span></b><span class="calibre23">: Bunlar dahi pederleri cenbinde medfûnlard[ır].</span></p>

    <p class="evliya"><b class="calibre1"><span class="calibre23">el-Mevlâ Kâmî Efendi</span></b><span class="calibre23">: Edirnevîdir. Sahn-ı Semâniye olduğuna târîhdir:</span></p>

    <p class="evliyabeyit"><span class="calibre23"> Mübâre bâd Kâmî sahn-ı izzet.</span></p>

    <p class="evliyabeyit"><span class="calibre23"> Sene 966.</span></p>

    <p class="evliya"><span class="calibre23">Âhir-i kâr âhirete intikâl edüp Edirnekapusu hâricinde bir soffa üzre medfûn olup seng-i mezârında merkûm olan târîhdir:</span></p>

    <p class="evliyabeyit"><span class="calibre23"> Dilâ yüz kodu hâke Kâmî nâgâh.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">el-Mevlâ el-fâzıl Şemseddîn Ahmed</span></b><span class="calibre23"> eş-şehîr bi-<b class="calibre1">Kadızâde</b>: Pederlerinin türbesi bâbına <i class="calibre2">El-hayru fîhi</i> deyü târîh yazar. Zürefânın biri dahi tas[h]îh edüp <i class="calibre2">Lâ hayre fîh</i> yazar. Ve bu Şemseddîn Kadızâde, şeyhülislâm iken merhûm olup Küçük Karaman reh-güzârlarında türbe-i pür-envârlarında medfûnlardır.</span></p>

    <p class="evliya"><b class="calibre1"><span class="calibre23">el-Mevlâ Mehemmed Nûrullâh eş-şehîr Ahîzâde Efendi</span></b><span class="calibre23">: Yemiş iskelesinde câmi‘leri hazîresinde medfûndur. Seng-i mezârında târîhi:</span></p>

    <p class="evliyabeyit"><span class="calibre23"> Ahîzâde ukbâya azm eyledi.</span></p>

    <p class="evliyabeyit"><span class="calibre23"> Sene 989.</span></p>

    <p class="evliya"><span class="calibre23">Bu hakîr Evliyâ'nın ibtidâ seyâhate me’zûn olduğumuz bunların câmi‘-i şerîfinde niyyet-i i‘tikâf ile hâb-âlûd iken Hazret-i Risâlet'i ve Çar-yâr-ı bâ-safâyı gördüğümüz bunların helâl mâlıyla binâ etdüği câmi‘-i <b class="calibre1"><i class="calibre2">[110a]</i></b> pür-envârıdır.</span></p>

    <p class="evliya"><b class="calibre1"><span class="calibre23">el-Mevlâ (---) Ahaveynzâdeler eş-şehîr Hoca Çelebi</span></b><span class="calibre23">: Fevtine târîh:</span></p>

    <p class="evliyabeyit"><span class="calibre23"> Bu iki sadra geldi nakkâd iki bürâder.</span></p>

    <p class="evliyabeyit"><span class="calibre23"> Sene 1015.</span></p>

    <p class="evliya"><b class="calibre1"><span class="calibre23">el-Mevlâ el-fâzıl Fuzayl ibn el-Mevlâ Alî el-Cemâlî</span></b><span class="calibre23">: Lafz-ı <i class="calibre2">fâzıl</i> vilâdetlerine târîhdir. Murâd Hân-ı Sâlis'de fetvâyı teklîf etdiklerinde kabûl etmeyüp sene (---) târîhinde intikâl edüp Zeyrekbaşı seddi üzre pederlerinin (pederlerinin) kubbesi içre hâk-i pâ-yı pederinde defn ederken pederlerinin pâ-yı sa‘âdeti kefenden taşra nümâyân olup mâbeynden elli tokuz sene mürûr etmişken pâ-yı şerîfi ter ü tâze müşâhede olunmuşdur. <i class="calibre2">Kuddise sırruhu.</i></span></p>

    <p class="evliya"><span class="calibre23">Ve bu türbe-i pür-envârda bir mekteb-i sıbyân-ı ebcedhân vardır. Her sabâh birer hatm-i şerîf tilâvet olunur.</span></p>

    <p class="evliya"><b class="calibre1"><span class="calibre23">el-Mevlâ Hüseyin ibn Muhaşşî Sinân Efendi</span></b><span class="calibre23">'nin mahdûm-ı mihteridir. Sarıgürz'de pederlerinin mescidi sâhasında âsûdedir ve salâh-ı hâl ile müsellemdir.</span></p>

    <p class="evliya"><b class="calibre1"><span class="calibre23">el-Mevlâ es-Seyyid Mehemmed el-Fâzıl ibn Mehemmed en-Nakîb eş-şehîr bi-Ma‘lûlzâde</span></b><span class="calibre23">, târîh-i güfte-i Peyâmî:</span></p>

    <p class="evliyabeyit"><span class="calibre23"> Rahmete vâsıl oldu Nakîb.</span></p>

    <p class="evliyabeyit"><span class="calibre23"> Sene 993.</span></p>

    <p class="evliya"><span class="calibre23">Zencîrlikuyu kurbünde vâlidelerinin dârü'l-kurrâlarının hazîresinde medfûndur. Monlâ-yı azîz, Azîz ismine mazhar olmağile beyne'l-ulemâ ve'ş-şürefâ şerîfü'n-nefes idi.</span></p>

    <p class="evliya"><b class="calibre1"><span class="calibre23">el-Mevlâ Hüseyin eş-şehîr Sadrî Çelebi</span></b><span class="calibre28">;</span><span class="calibre23">: Şehr-i İştib<span class="calibre24">'</span>dendir. Mevtine târîh:</span></p>

    <p class="evliyabeyit"><span class="calibre23"> Gitdi Sadrî cihân-ı fânîden. 993.</span></p>

    <p class="evliya"><span class="calibre23">Ne mahalde medfûn idiği ma‘lûmum değildir.</span></p>

    <p class="evliya"><b class="calibre1"><span class="calibre23">el-Mevlâ el-fâzıl İvaz Efendi eş-şehîr bi-Manavkadî</span></b><span class="calibre28">;</span><span class="calibre23">: Alâ’iyye livâsı<span class="calibre24">;</span>nda Manavgad nâhiyesi<span class="calibre24">;</span>ndendir. Eğrikapu<span class="calibre24">;</span>nun iç yüzünde bir latîf câmi‘i ve medrese<span class="calibre24">;</span> ve dârü'l-hadîs-i<span class="calibre24">;</span> rûşeni hareminde medfûndur. Târîh:</span></p>

    <p class="evliyabeyit"><span class="calibre23"> Bursa<span class="calibre24">;</span>'ya vâlî oldu Manav. Sene 983.</span></p>

    <p class="evliya"><span class="calibre23">Sultân Murâd-ı Sâlis ile letâyifâtı ve te’lîfâtı çok bir sebük-rûh yârândan zarîf kimesne imiş. Târîh-i intikâli:</span></p>

    <p class="evliyabeyit"><span class="calibre23"> Vahîdün kazâ nahbehu.</span></p>

    <p class="evliyabeyit"><span class="calibre23"> Sene 994.</span></p>

    <p class="evliya"><b class="calibre1"><span class="calibre23">el-Mevlâ Mehemmed bin Şeyh Mehemmed bin İlyâs eş-şehîr Çivizâde</span></b><span class="calibre23">: İslâmbol hâkidir. Zeyrekbaşı'nda câmi‘i hazîresinde başka mezâristânı vardır. Târîh-i mevlûdu güfte-i Hâverî:</span></p>

    <p class="evliyabeyit"><span class="calibre23"> İnnehü hayru'l-veled.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">Ve mevtine târîh:</span></p>

    <p class="evliyabeyit"><span class="calibre23"> Dedi Sâ‘î-i Dâ‘î intikâli sâline târîh</span></p>

    <p class="evliyabeyit"><span class="calibre23"> Çivizâde Efendi bu cihândan eyledi rıhlet.</span></p>

    <p class="evliyabeyit"><span class="calibre23"> Sene 993.</span></p>

    <p class="evliya"><span class="calibre23">Ve pederleri fevtine târîh:</span></p>

    <p class="evliyabeyit"><span class="calibre23"> Mâte zübtetü'l-hükkâm.</span></p>

    <p class="evliyabeyit"><span class="calibre23"> Sene 954.</span></p>

    <p class="evliya"><b class="calibre1"><span class="calibre23">el-Mevlâ Mustafâ Mehemmed</span></b><span class="calibre23">: Birgi şehrindendir. Azm-i dârü'n-na‘îm-i câvidânî edüp Edirnekapusu hâricinde Kemâl Paşazâde ile Emîr Buhârî tekyesi mâbeyninde bir soffa-i ravza üzre medfûndur.</span></p>

    <p class="evliya"><b class="calibre1"><span class="calibre23">el-Mevlâ Mehemmed bin Seydî Ahmed bin Üveys bin Ahmed bin Mahmûdü'l-Bagavî</span></b><span class="calibre23">: Cedleri <i class="calibre2">Tefsîr-i Bagavî</i> sâhibidir. Kendülere Gürz Seydîzâde derler, hasîbü'n-nesîb çelebidir. Fünûn-ı şettâya mâlik musannıf u mü’ellifdir. Kadıçeşmesi'ne muttasıl pederlerinin mektebi hazîresinde medfûndur.</span></p>

    <p class="evliya"><b class="calibre1"><span class="calibre23">el-Mevlâ Ahîzâde Hasan Çelebi</span></b><span class="calibre23">: Vilâdetine târîh: <i class="calibre2">Fazlullâh,</i> sene 976. Ve evlâdı târîhi:</span></p>

    <p class="evliyabeyit"><span class="calibre23"> Hüsnü'l-hulk Hasan. Sene (---).</span></p>

    <p class="evliya"><span class="calibre23">Pederleri câmi‘i sâhasında âsûdedirler.</span></p>

    <p class="evliya"><b class="calibre1"><span class="calibre23">el-Mevlâ Seyyid Murtazâ</span></b><span class="calibre23">: Livâ-i Karaman'da Beğşehrindendir. Edirnekapusu bîrûnunda mestûrdur. Gazûb u lecûc kimesne idi. Âhir künc-i ibâdet ihtiyâr edüp halkdan munkatı‘ idi.</span></p>

    <p class="evliya"><b class="calibre1"><span class="calibre23">el-Mevlâ Mustafâ</span></b><span class="calibre23">: Uzun Hasan Efendi'nin mahdûm-ı ercümendidir. Cinânî Efendi tahallüs eder. Mevtine târîh:</span></p>

    <p class="evliyabeyit"><span class="calibre23"> Kıldı rıhlet Cinânî Efendi âh. Sene 999.</span></p>

    <p class="evliya"><span class="calibre23">Tekmîl-i mevâd etmiş müverrih-i âlem Türkî ve Fârisî tevârîhleri makbûl-i enâmdır.</span></p>

    <p class="evliya"><b class="calibre1"><span class="calibre23">el-Mevlâ Bitli Alî Efendi</span></b><span class="calibre23">: Şeyhülislâm Çivizâde Şeyh Mehemmed Efendi'nin bürâderi Defterdâr Abdî Çelebi'nin mahdûm-ı kihteridir. Çehârşenbebâzârı'nda Tavâşî Mehemmed Ağa câmi‘i kurbünde vâlideleri Şerîfe Kadın mescidi sâhasında medfûndur.</span></p>

    <p class="evliya"><b class="calibre1"><span class="calibre23">el-Mevlâ el-a‘zam Zekeriyyâ Efendi</span></b><span class="calibre23">: Ankaravî'dir ve şeyhülislâm-ı güzîndir. Hayâtî Çelebi mevtine târîh demişdir:</span></p>

    <p class="evliyabeyit"><span class="calibre23"> Füc’eten Zekeriyyâ Efendi geçdi hemân.</span></p>

    <p class="evliyabeyit"><span class="calibre23"> Sene 1010.</span></p>

    <p class="evliya"><span class="calibre23">Selîm-i Evvel câmi‘i kurbünde inşâ etdikleri dâ[r]ü'l-hadîs civârında vâkı‘ şifâ[ha]ne(?) içinde medfûndur. Ne gûne gavvâs-ı ma‘ânî idüği ism-i şerîflerinden ma‘lûmdur. Ve bunlar Murâd Hân-ı Râbi‘'de müftî olan Yahyâ Efendi'nin pederleridir ve yedi aded telâmîzleri dahi şeyhülislâm olmuşdur. <b class="calibre1"><i class="calibre2">[110b]</i></b></span></p>

    <p class="evliya"><b class="calibre1"><span class="calibre23">el-Mevlâ Nâmî Nişâncı Paşa</span></b><span class="calibre23">: Boyalı Mehemmed Paşa derler. Târîh-i güfte-i Sâ‘î Çelebi:</span></p>

    <p class="evliyabeyit"><span class="calibre23"> Dedi ihvân-ı safâ fevtine târîh ne ola</span></p>

    <p class="evliyabeyit"><span class="calibre23"> Dediler vâsıl-ı Hak oldu Nişânî Paşa.</span></p>

    <p class="evliyabeyit"><span class="calibre23"> Sene 1001.</span></p>

    <p class="evliya"><span class="calibre23">Kesegendede kurbünde câmi‘ine muttasıl türbesinde medfûndur ve bu târîh türbe atebesi üzre mastûrdur.</span></p>

    <p class="evliya"><b class="calibre1"><span class="calibre23">el-Mevlâ Abdülkerîm eş-şehîr Deli İmâm</span></b><span class="calibre23">: Ma‘nisavîdir. Mevtine târîh:</span></p>

    <p class="evliyabeyit"><span class="calibre23"> Vâsıl-ı cennet-i Hak oldu İmâmü's-Sultân.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Kira nâmında Yahûdî avretin bu katl etdirdi ve katline târîh: <i class="calibre2">gazâ</i> lafzıdır, sene 1008. Mezkûr İmâm Okmeydânı'nda tekye önünde medfûndur.</span></p>

    <p class="evliya"><b class="calibre1"><span class="calibre23">el-Mevlâ Tâcbeğzâde Nişânî</span></b><span class="calibre23"> mevtine târîh:</span></p>

    <p class="evliyabeyit"><span class="calibre23"> Dedi târîh fevtine Vâlî</span></p>

    <p class="evliyabeyit"><span class="calibre23"> Âh fevt oldu Tâcbeğzâde. Sene 996.</span></p>

    <p class="evliya"><span class="calibre23">Mahmûdpaşa'da beddâvî şerbetcisi dükkânının mukâbilinde tarîk-i âmma nâzır bir demir pençere içinde pederi cenbinde medfûndur. Meşhûr-ı âfâk hattât-ı dîvânî olan Tâczâde bunlardır. Ammâ bu Tâcbeğ merhûm olduğu gün şâ‘ir <b class="calibre1">el-Mevlâ Sûzenî Efendi</b> merhûm olup Tâc ile Sûzenîzâde musallâda cenâzeleri kılınup Sûzenî Edirnekapusu hâricinde medfûndur. Mevtine târîh, güfte-i Hayâtî:</span></p>

    <p class="evliyabeyit"><span class="calibre23"> Sefer kıldı bugün fânî cihândan Sûzenîzâde.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Meşâyih-i izâm ve sulehâ-yı kirâm <b class="calibre1">eş-şeyh Süleymân Efendi</b>: Diyârbekrîdir. Şem‘-i mihrâb-ı mücâhede, gark-ı deryâ-yı müşâhede, mazhar-ı sâhib-i kerem bir kerâmât-ı aliyye sâhibi sâlih merd idi.</span></p>

    <p class="evliya"><b class="calibre1"><span class="calibre23">eş-Şeyh</span></b> <span class="calibre23">{<b class="calibre1">Seyyid</b>} <b class="calibre1">Muslihiddîn Efendi</b>: Meşâyih-i Halvetiyye'de Merkez Muslihiddîn Efendi'nin halîfesi ve dâmâdıdır. Sene (---) târîhinde Yenikapu hâricinde kendüler binâ etdüği zâviyesinin hazîresinde Merkez Efendi türbesi cenbinde kendülere mahsûs türbelerinde medfûndur.</span></p>

    <p class="evliya"><span class="calibre23">{<b class="calibre1">Menâkıb-ı Pîr Merkez Efendi</b>}: Ve pîr-i azîzi Merkez Efendi hayâtda iken fukarâsına buyururlar kim "Şu yerde bir kerre secde ederken zîr-i zemînden bir sadâ geldi kim, 'Ya Şeyh ben şu yerde yedi bin yıl mahpûs bir kırmızı-gûn zülâlden lezîz bir aynü'l-hayâtım senin sebebinle vech-i arza çıkmağa me’mûrum ve beni Cenâb-ı Bârî maraz-ı hummâya mübtelâ olanlara dâ’-i devâ halk etmişdir. Elbette beni bu hapsden halâs eyle' deyü zîr-i zemînden böyle bir sadâ geldi. Gelin ey ahibbâ sizinle şu seccâdemiz mahallinde bir hafr kazalım" deyüp <i class="calibre2">bism-i İlâh</i> ile ibtidâ {kendiler} zemîne bir püşt-i pâ urup {ba‘dehu} cümle fukarâ üşüp bir bi’r-i mâ kazarlar kim hâlâ ahmerü'l-levn bir ayn-ı azîmdir. Bu âb-ı hoş-güvârı üç kerre ale's-sabâh tahte'l-kahve tenâvül etmeden nûş etseler bi-emrillâh hummâ-yı rub‘dan ve hummâ-yı muhrikden halâs olur. Merkez Efendi ayazması<span class="calibre24">;</span> nâmıyla meşhûr-ı âfâk bir câh-ı mâdır.</span></p>

    <p class="evliya"><b class="calibre1"><span class="calibre23">eş-Şeyh Hazret-i Ekmeleddîn Efendi</span></b><span class="calibre28">;</span><span class="calibre23">: Ayas Paşa huddâmları<span class="calibre24">;</span>ndandır. Tarîk-i Halvetî<span class="calibre24">;</span>'de Süleymân Efendi halîfesi<span class="calibre24">;</span>dir. Sofular hammâmı tekyesi<span class="calibre24">;</span> sâhasında medfûndur. Azîz-i mezbûr esrâr-ı irfân ile meşhûrdur.</span></p>

    <p class="evliya"><b class="calibre1"><span class="calibre23">eş-Şeyh Selâmî Mustafâ Efendi</span></b><span class="calibre28">;</span><span class="calibre23">: İznikî<span class="calibre24">;</span>dir. Edirnekapu<span class="calibre24">;</span>su hâricinde Emîr Buhârî tekyesi<span class="calibre24">;</span> hazîresinde medfûndur. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">eş-Şeyh Ahmed Buhârî</span></b><span class="calibre28">;</span><span class="calibre23">: Unkapanı<span class="calibre24">;</span> kurbünde hânesi cenbinde kendülere Murâd Hân-ı Sâlis<span class="calibre24">;</span> binâ etdüği türbe içinde âsûdedir. Mücerred [u] bî-ayâl, fânî meşreb, ehl-i hâl azîz idi. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">eş-Şeyh Ahmed Sâdık</span></b><span class="calibre28">;</span><span class="calibre23">: Vilâyet-i Buhârâ'dan Taşkendi hâk-i pâk[in]dendir. Üç kerre İslâmbol'dan ve üç kerre diyâr-ı Belh'den piyâdece hacca gidüp İslâmbol'a geldikde Emîr Buhârî zâviyesinde medfûndur. Mevtine târîh-i Sâ‘î:</span></p>

    <p class="evliyabeyit"><span class="calibre23">Dirîğâ Taşkendî derdile yüz koydu tofrağa</span></p>

    <p class="evliyabeyit"><span class="calibre23">Anın tek kanı bir şeyh-i muhakkık âlim u fâ’ik</span></p>

    <p class="evliyabeyit"><span class="calibre23">Vefâtın kör kaç aytur Sâ‘î-i Dâ‘î anın târîh</span></p>

    <p class="evliyabeyit"><span class="calibre23">Vebâdın keçdi Sünnî Nakşıbendî Ahmed-i Sâdık.</span></p>

    <p class="evliyabeyit"><span class="calibre23"> Sene 994.</span></p>

    <p class="evliya"><span class="calibre23">Özbek kişisi olmağile târîhi dahi Çağatayca denmişdir.</span></p>

    <p class="evliya"><span class="calibre23">Diğer târîh-i Misâlî Çelebi:</span></p>

    <p class="evliyabeyit"><span class="calibre23">Ahmed-i Sâdık Efendi gitdi dünyâdan meded.</span></p>

    <p class="evliyabeyit"><span class="calibre23"> Sene 994.</span></p>

    <p class="evliya"><span class="calibre23">Bir şeyh-i fâzıl ve mürşid-i kâmil idi. <i class="calibre2">Kuddise sırruhu'l-azîz</i>.</span></p>

    <p class="evliya"><span class="calibre23">eş-Şeyh ser-çeşme-i mecâzibûn <b class="calibre1">Hazret-i Na‘lıncı Dede</b>: Hâk-i Bergama'dandır. Zamân-ı hayâtında Unkapanı'nın iç yüzünde Azebler câmi‘i çârsûsunda bir dükkânçede na‘lıncılık edermiş.</span></p>

    <p class="evliya"><span class="calibre23">{<b class="calibre1">Menâkıb-ı Na‘lıncı Dede</b>}: Kendülerden sonra Abdî Çelebi postuna geçüp ömründe tîşe-i Habîb-i Neccâr urmamış iken üstâd na‘lıncı olur. Ammâ bunlar dahi mecâzib-sıfat imişler. Hâsıl-ı kelâm bu dükkân na‘lıncı dükkânından gayrı bir şey olmazdı.</span></p>

    <p class="evliya"><span class="calibre23">Hikmet-i Hudâ sene (---) târîhinde Unkapanı'nda Süğlün Muslı sultânı sarâyından bir ihrâk-ı azîm zâhir olup târîhi (---) (---) (---) (---) (---) (---) (---) (---) (---). Hakîrin hâne ve dükânları ihrâk olup tâ Eskiodalar'da karâr edüp mezkûr Na‘lıncı Memi Dede dükkânının <b class="calibre1"><i class="calibre2">[111a]</i></b> cânib-i erba‘asındaki dükkânlar serâpâ ihrâk bi'n-nâr olup mezkûr Dede dükkânı cümle tahtadan iken bir levhasına aslâ zarar isâbet etmeyüp içinde olan Na‘lıncı Hüseyin Çelebi:</span></p>

    <p class="evliya"><span class="calibre23">"Benim dedem dükkânıdır, ben bunda yanarım içinden çıkmam" deyü ol âteş-i Nemrûd içinde kalup na‘lıncı yonkaların dükkândan taşra atarken câ-be-câ esbâbı ve sakalı yanardı. Bi-emrillâh Unkapanı'ndan tâ Vefâ Meydânına varınca âteş-i azabdan bir sahrâ-yı bî-pâyân olup bu dükkân meydân-ı mahabbetde kalup cümle halk temâşâsına gelüp âlem-i hayretde kalırdı. Mezkûr Hüseyin Çelebi gûyâ ihrâk görmemiş gibi ol şiddet-i hârda ve ol kesret-i gubârda dükkânda oturup na‘lın işlerdi. Su’âl edenlere,</span></p>

    <p class="evliya"><span class="calibre23">"Benim dedemin postu döşendüği dükkândır" deyü cevâb edüp tebessüm ederdi.</span></p>

    <p class="evliya"><span class="calibre23">Ba‘de'l-ihrâk dükkânlar zî-kıymet olmağile Küpeli nâm bir Yahûdî attâr bu dükkânı mütevellîsinden bir kaç akçe ziyâde kirâsıyla miftâhın alup mezkûr Na‘lıncı Hüseyin Çelebi'yi dükkândan çıkarup Yahûdî girdiğine ahâlî-i mahalle hazz etmediler. Âhir Yahûdî dükkâna girüp kepengleri küşâde edem derken kepengi Yahûdî zabt edemeyüp başı üzre kepeng düşü[p] Yahûdî'nin başı hurd olup mürd oldu.</span></p>

    <p class="evliya"><span class="calibre23">Merre Hüseyin Paşa ağalarından bir vezîr ağası ve Hacı Subaşı gelüp keşf edüp Yahûdî'nin lâşe-i murdârın ol dükkânçe-i mübârekden kaldırup yine Na‘lıncı Hüseyin Çelebi'ye dükkânı verdiler. <i class="calibre2">Allâh âlim ü dânâdır</i>.</span></p>

    <p class="evliya"><span class="calibre23">Bu Hüseyin Çelebi dahi bir sulb-i büdelâ meşreb halîm ü selîm bir mübârek âdem idi ve Na‘lıncı Memi Dede hazretlerinin türbedârı idi. Bu hakîrin semtinde olmağile cümle ahvâlâtına vâkıfım, mazanna-i kerâme bir halûk kimesne {idi}.</span></p>

    <p class="evliya"><span class="calibre23">Ammâ eş-Şeyh Na‘lıncı Memi Dede Sultân cezbe-i İlâhiyyeye mazhar ve âteş-i cân-sûz ile hâkister olmağın mezkûr ihrâkın içinde türbe-i pür-envârı kalup kubbe-i pür-nûrunun kurşumu âteş-i Nemrûd'dan erimediğinden mâ‘adâ civârında olan Hacı Kâsım hânesi ve Mehemmed Çelebi hânesi dahi bi-emrillâh halâs olup meydân-ı harâbistânda kalup bizzât Murâd Hân kendüler gelüp temâşâ ve azîzi ziyâret edüp fukarâlarına tasadduklar ihsân eyledi.</span></p>

    <p class="evliya"><span class="calibre23">Bu Na‘lıncı Dede tekyesi Süğlün Muslı sultânı sarâyına muttasıl Harâccı mescidi mukâbelesinde bir kubbe-i âlîdir. Dede Sultân bizzât anda medfûnlardır kim zamân-ı sohbetlerinde sâkin olup ibâdet etdükleri künc-i mihnethâneleri imiş. Merhûm olduğu gece Sultân Murâd-ı Sâlis'in vâkı‘asına girüp</span></p>

    <p class="evliya"><span class="calibre23">"Murâd cenâzemi Ebü'l-feth'de kılmağa hâzır olup yine beni hânemde defn edüp üzerime bir kubbe ve bir tekye ve bir çeşme inşâ et kim dünyâda elli bir sene su içmedim" deyü menâm-ı pâdişâha girüp ale's-sabâh Murâd Hân, Sultân Mehemmed câmi‘inde Dede'nin cenâzesine hâzır olup sâ’ir ümmet-i Muhammed gibi nevbet ile Murâd Hân teberrüken na‘ş-ı Dede'yi iki kerre ketfine alup tâ hâne-i Dede'ye getirüp anda defn ederler. Ba‘de'd-defn üzerlerine bir kubbe-i pür-envâr ve bir ayn-ı câriye edüp hâlâ ziyâretgâh-ı hâs [u] âmdır. Pederimizin güftesiyle çeşmeye târîh, (---) (---) (---) (---) ve fevtine târîh, Bursevî Cinânî demişdir:</span></p>

    <p class="evliyabeyit"><span class="calibre23"> Kerd Na‘leynî Dede azm-i sarây-ı ukbâ</span></p>

    <p class="evliyabeyit"><span class="calibre23">Emr-i Hak râz-ı ser-i sıdk u safâyî zed lebbeyk</span></p>

    <p class="evliyabeyit"><span class="calibre23">Kademeş râ çü be-vâdî-i mukaddes be-nihâd</span></p>

    <p class="evliyabeyit"><span class="calibre23"> Geşt târîh-i vefâteş liye <a class="pcalibre pcalibre1" id="_ftnref77"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn77" title=""><span class="MsoFootnoteReference"><span class="calibre23">[77]</span></span></a></span></p>

    <p class="evliyabeyit"><span class="calibre23"> Sene 1001. <b class="calibre1"><span class="calibre25">$</span></b></span></p>

    <p class="evliya"><span class="calibre23">Diğer târîh-i Cinânî:</span></p>

    <p class="evliyabeyit"><span class="calibre23"> Gitdi Na‘leynî Dede hayf meded ukbâya.</span></p>

    <p class="evliyabeyit"><span class="calibre23"> Sene 1001.</span></p>

    <p class="evliya"><span class="calibre23">Müddet-i ömürlerinde sayf [u] şitâda na‘leyn geyerlerdi. Gerçi mecâzib-sıfat imiş ammâ sözleri sırr-ı esrâr-ı rumûz ve sînesi mahzen-i künûz idi.</span></p>

    <p class="evliya"><b class="calibre1"><span class="calibre23">eş-Şeyh Şa‘bân-ı Sânî</span></b><span class="calibre23">: Bu dahi Kastamonu hâkindendir ve Büyük Şa‘bân Efendi halîfesidir. Şeyh Vefâ câmi‘i hareminde medfûndur. Gayrı evsâfları ma‘lûmumuz olmamağile hadîs: <a class="pcalibre pcalibre1" id="_ftnref78"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn78" title=""><span class="MsoFootnoteReference"><span class="calibre23">[78]</span></span></a> mazmûnu üzre olmasın içün gayrı menâkıbı tahrîr olunmadı.</span></p>

    <p class="evliya"><b class="calibre1"><span class="calibre23">eş-Şeyh Ya‘kûb el-Helvayî</span></b><span class="calibre23">: Pîr Alî Dede halîfesidir, Bozdoğan kemeri altında medfûndur.</span></p>

    <p class="evliya"><b class="calibre1"><span class="calibre23">eş-Şeyh Fethullâh Şâmî</span></b><span class="calibre23">: İdrîs-i Halvetî halîfesidir. Şeyh Vefâ türbesi civârında medfûndur.</span></p>

    <p class="evliya"><b class="calibre1"><span class="calibre23">eş-Şeyh Ni‘metullâh</span></b><span class="calibre23">: Lügat sâhibidir. Belîde-i Sofya-i <b class="calibre1"><i class="calibre2">[111b]</i></b> sâfiyedendir ve tarîk-i Nakşıbendî'dir. Edirnekapusu hâricinde Emîr Buhârî tekyesi sâhasında medfûn diyâr-ı Acem'dendir. <i class="calibre2">Lügat-ı Halîmî</i>'yi, Selîm-i Evvel ile Mısır fethine gitdükde bir sene Şâm'da meştâ edüp anda te’lîf etmişdir. Âlimâne pâkîze eş‘ârı vardır.</span></p>

    <p class="evliya"><b class="calibre1"><span class="calibre23">eş-Şeyh Sinân Efendi</span></b><span class="calibre23">: Yenikapu hâricinde bir soffa üzre medfûndur. Her bâr masrû‘lar ziyâret ederler.</span></p>

    <p class="evliya"><b class="calibre1"><span class="calibre23">el-Mevlâ Mehemmed bin Abdülvehhâb ibn Abdülkerîm</span></b><span class="calibre23">: Ulemâ-yı ârif-i billâh idi. Edirnekapusu hâricinde Kemâlpaşazâde kurbünde medfûndur.</span></p>

    <p class="evliya"><b class="calibre1"><span class="calibre23">el-Mevlâ el-fâzıl Mustafâ eş-şehîr Bostân Efendi</span></b><span class="calibre23">: Tire şehrinde bir tâcir-zâdedir. Edirnekapusu hâricinde medfûndur. Fazîlet-i bâhire sâhibi ve ahlâk-ı hamîdesi bir vech ile ta‘bîr ü tavsîf olunmaz.</span></p>

    <p class="evliya"><b class="calibre1"><span class="calibre23">el-Mevlâ Atâullâh bin Ahmed</span></b><span class="calibre23">: Kasaba-i Birgi'dendir. Cenâzesi namâzın Ebussu‘ûd Efendi, Süleymâniyye câmi‘inde edâ edüp Şeyh Vefâ câmi‘i sâhasında âsûdedir. Mevtine târîh: <i class="calibre2">Hatt-ı Mollâ,</i> sene 979.</span></p>

    <p class="evliya"><b class="calibre1"><span class="calibre23">el-Mevlâ Sinâneddîn</span></b><span class="calibre23">: Sarhan Akhisârındandır. Edirnekapusu hâricinde Emîr Buhârî tekyesi kurbünde âsûde-hâldir.</span></p>

    <p class="evliya"><b class="calibre1"><span class="calibre23">el-Mevlâ Muhterem Efendi</span></b><span class="calibre23">: Taşkendîdir, Ayasofya'da hânesi kurbünde medfûndur.</span></p>

    <p class="evliya"><b class="calibre1"><span class="calibre23">el-Mevlâ Niksârîzâde Mehemmed Efendi</span></b><span class="calibre23">: Edirnekapusu hâricinde pederi cenbinde medfûndur.</span></p>

    <p class="evliya"><b class="calibre1"><span class="calibre23">eş-Şeyh Mehemmed Dede</span></b><span class="calibre23">: Hâk-i İslâmıbol'dandır. Yedikulle kurbünde zâviyesi sâhasında müstetirdir.</span></p>

    <p class="evliya"><b class="calibre1"><span class="calibre23">eş-Şeyh Yorgancı Emîr Efendi</span></b><span class="calibre23">: Şehr-i Gîlân'dandır. İslâmbol'da Ebâ Eyyûb-ı Ensârî ile şehîd olan ecdâdların ziyârete gelüp Gül Câmi‘ kurbünde Sirkeci tekyesi'nde ecdâdlarının hâk-i amber-pâkine yüz sürüp kendüler dahi ol şühedâların ve niçe Ashâb-ı güzînin içinde medfûndur.</span></p>

    <p class="evliya"><b class="calibre1"><span class="calibre23">el-Mevlâ Kara Nişâncı hısımı Şâh Mehemmed Efendi</span></b><span class="calibre23">: Yine Nişâncı Paşa câmi‘i hareminde medfûndur.</span></p>

    <p class="evliya"><b class="calibre1"><span class="calibre23">el-Mevlâ</span></b><span class="calibre23">, <b class="calibre1">el-fâzıl</b>, <b class="calibre1">el-âlim</b>, <b class="calibre1">el-âmil Kemâleddîn Mehemmed bin Ahmed eş-şehîr bi-Taşköprüzâde</b>: <i class="calibre2">Şakâyık-ı Nu‘mâniyye</i> sâhibi Taşköprüzâde Efendi'nin mahdûm-ı mükerremidir. Sultân Osmân ile Hotin gazâsına bile revâne olup Boğdan'da Yaş şehri'nde yaşı tamâm kuruyup meyyitin araba ile Nehr-i Tuna üzre İshâkca cisrinden sırât-ı müstakîmi ubûr etdirüp Tolça nâm kal‘a zeylinde rahmet deryâsında gasl edüp ol deryâda kadırga ile İslâmbol'a getirüp Cübbealîkapusu'ndan na‘şın geçirüp Âşık Paşa hareminde peder-i büzürgvârları cenbinde gunûde kılındı. Pâk-nejâd [ü] melek-nihâd ve selîmü'l-kalb musannıf ü mü’ellif kimesne idi.</span></p>

    <p class="evliya"><b class="calibre1"><span class="calibre23">el-Mevlâ Nişânîzâde Seyyid Mehemmed Efendi</span></b><span class="calibre23">: Sene 1025 de merhûm olup Emîr Buhârî zâviyesinde medfûndur. Ulûm-ı târîhde ve ba‘zı fünûnda dahi te’lîfâtları vardır. Hattâ <i class="calibre2">Mir’atü'l-Kâ’inât</i> nâm tevârîh anındır ve Gınâyî Çelebi tercüme etmişdir.</span></p>

    <p class="evliya"><b class="calibre1"><span class="calibre23">el-Mevlâ Mehemmed Kudsî</span></b><span class="calibre23">: Nişâncızâde Efendi'nin ferzend-i ercümendidir ve Emîr Buhârî hazretlerinin dâmâdına dâmâd olan Abdüllatîf Efendi'nin duhterzâdesidir. Osmân Gâzî ile Leh seferine bile gidüp meşakkat-i râhdan müşevveşü'l-hâl oldukda izn-i şehriyârî ile avdet edüp yolda merhûm olup cedd-i âlîleri Emîr Buhârî hazretleri hazîresinde defn olundu. <i class="calibre2">Rahmetullâhi aleyh</i>.</span></p>

    <p class="evliya"><span class="calibre23">Fevtine târîh, güfte-i Emîr Alî Efendi:</span></p>

    <p class="evliyabeyit"><span class="calibre23"> Rûh-ı Kudsî cennete buldu vusûl.</span></p>

    <p class="evliyabeyit"><span class="calibre23"> Sene 1029.</span></p>

    <p class="evliyametin"><span class="calibre23">(---) (---) (---) târîhidir:</span></p>

    <p class="evliyabeyit"><span class="calibre23"> Rûh-ı Kudsî ede arşı me’vâ.</span></p>

    <p class="evliyabeyit"><span class="calibre23"> Sene 1041.</span></p>

    <p class="evliya"><b class="calibre1"><span class="calibre23">el-Hatîb Zâkirî</span></b><span class="calibre23">: Kocavîdir. İslâmbol'a gelüp Şeyh Nûreddînzâde Efendi hidmetlerine vâsıl olup hânkâh-ı azîzde niçe yıllar zâkir u şâkir olmağile Zâkirî tahallüs edüp iştihâr bulmuşdu. Ve kavl-i edvâr üzre ilm-i mûsıkîde gûyâ Abdullâh Fâryâbî kendüleri idi. Hakîr Evliyâ<span class="calibre24">,</span></span></p>

    <p class="evliyabeyit"><span class="calibre23"> Gülşen-i vahdetde dâ’im açılup cân bülbülü</span></p>

    <p class="evliya"><span class="calibre23">zikrin anlardan istihrâc etmişdim.</span></p>

    <p class="evliya"><span class="calibre23">Ba‘dehu devlet-i Sultân Mustafâ Hân'da Kazancılar câmi‘ine hatîb olup bir gün vakt-i zuhr ezânın, iktizâ hasebiyle minâreye o örf izâfetiyle çıkup ezân-ı mâhûr okurken hemân bir caylak murgı âşiyânından pervâz urup Zâkirî Efendi'nin başından ol imâmesin kapup minârenin tâ zirve-i <b class="calibre1"><span class="calibre25">$</span></b> a‘lâsında alem üzre koyup alem üzre bir alem olup halk-ı âlem temâşâ ederlerdi. Kâmil bir hafta durup pâdişâh ma‘lûmu olup Zâkirî Efendi huzûr-ı Mustafâ Hân'a varup sergüzeşt-i destârın nakl edüp ol gece mevlûd-ı şerîf ve niçe ilâhiyyât ve zikr-i tesbîh tilâvet <b class="calibre1"><i class="calibre2">[112a]</i></b> edüp Mustafâ Hân bunlara bir kîse altun ihsân etdükde,</span></p>

    <p class="evliya"><span class="calibre23">"Şununla borçları edâ edüp techîz [ü] tekfî[n]inize dahi masrûf eyleniz" buyururlar. Hikmet-i Hudâ gûyâ keşf etdi. Andan Zâkirî Efendi hânesine geldikde bir rîh-ı akîm zâhir olup minârenin zirvesinde destârı zemîne düşer. Ol gece tâc-ı devleti zemînde yatup ertesi gün kendüler füc’eten merhûm olup bedürüstî tâc-ı devleti başından gidüp cemî‘i âşıkân cenâzesine hâzır olup Kazancılar câmi‘i sâhibi Monlâ Hayreddîn hazretlerinin cenbinde medfûndur. Mazanna-i kerâme hâl-sâhibi bir sebük-rûh kimesne idi. Hâlâ bilâd-ı Rûm'da ehl-i tevhîdler mâbeyninde zâkirân ve şâkirânların âğâze etdikleri savt ve zecel ve zikir ve tasnîfât ve ilâhiyyât cümle Zâkirî Efendi'den münteşir olmuşdur. <i class="calibre2">Rahmetullâhi aleyh</i>. Mevtine târîh, güfte-i (---):</span></p>

    <p class="evliyabeyit"><span class="calibre3">................(1 satırlık yer boş)......................</span></p>

    <p class="evliya"><b class="calibre1"><span class="calibre23">el-Mevlâ</span></b><span class="calibre23">, <b class="calibre1">el-merhûm Mehemmed bin Receb Efendi</b>: Murâd Hân-ı Râbi‘ ulemâlarındandır ve hâk-i tayyibe-i İslâmbol'dandır. Hâtûnu mel‘ûne, semm-i helâhil yedirüp İmâm Hasan gibi şehîd olup Eğrikapu hâricinde medfûndur.</span></p>

    <p class="evliya"><b class="calibre1"><span class="calibre23">el-Mevlâ Şeyhzâde</span></b><span class="calibre23">: Edirne kurbünde Akçakızanlık nâm belîde-i meşhûredendir. İslâmbol'da merhûm olup Kesegendede civârında medfûndur. Merhûm ka‘b-i şâmih ilm [u] irfân ile mümtâz idi.</span></p>

    <p class="evliya"><b class="calibre1"><span class="calibre23">el-Mevlâ el-ma‘rûf Alî bin Abdürra’ûf</span></b><span class="calibre23">: Sünbüle-i vücûdu diyâr-ı Zengibâr'dan idi. Sultân Bâyezîd câmi‘i hazîresinde Okcular'a nâzır bir revzen dâhilinde medfûndur. Celî hat ile Atâyî Çelebi güftesiyle târîhdir:</span></p>

    <p class="evliyabeyit"><span class="calibre23"> Meskeni Mollâ Alî'nin cennet-i a‘lâ ola.</span></p>

    <p class="evliyabeyit"><span class="calibre23"> Sene 1033.</span></p>

    <p class="evliya"><span class="calibre23">Monlâ-yı âdil, kazâsında câsım, fazl-ı kazâda seyf-i sârım idi.</span></p>

    <p class="evliya"><b class="calibre1"><span class="calibre23">eş-Şeyh Hazret-i Kesegen Dede</span></b><span class="calibre23">: (---) (---) asrında aşk-ı ilâhî ile âlûde ulu sultândır. Hâlâ ziyâretgâh-ı hâs [u] âmdır. Mekâbirinde ehl-i hâl rivâyetleri üzre Sahâbe-i kirâmdan ve şühedâdan ve gayrı a‘yân-ı kibârdan kırk elli bin mazanna-i kerâme kimesneler medfûndur derler. Başka bir cebbâne-i münevverdir. Eğer bu dergâhda medfûn olan kibâr-ı kümmelînin seng-i mezârları târîhleri ile ziyâret etdiklerimiz tahrîr etsek başka bir mücelled kitâb olur. Ammâ yine bu garâfede,</span></p>

    <p class="evliya"><b class="calibre1"><span class="calibre23">el-Mevlâ Mehemmed bin Yûsuf eş-şehîr Bahşı Efendi</span></b><span class="calibre23">: Vilâyet-i Hamîd belîdelerinden Isbarta şehrindendir. Hakkında (---) zâde hiciv-gûne Etrâk lehcesi ile "Deli Bahşı gadı oluyor" deyü bir muhammes etmişdir. Ammâ kendüler bir sebük-rûh âlüfte ve âşüfte meşreb bir merd [ü] ferd idi. Âhir bin otuz üç hilâlinde gülşen-i hayâtı varağı hâke düşüp Kesegen Dede mekâbirinde medfûndur. <i class="calibre2">Rahmetullâhi aleyh</i>.</span></p>

    <p class="evliya"><b class="calibre1"><span class="calibre23">el-Mevlâ Bostânzâde Küçük Mehemmed Efendi</span></b><span class="calibre23">: Kayınataları Nişâncı Mehemmed Paşa câmi‘i hazîresinde âsûdedir. Monlâ-yı müşârün-ileyh ecdâdlarından âlim u fâzıl ve hüsnü'l-ahlâk, tayyibü'l-ağrâk, elsine-i selâsede şi‘ir [ü] inşâya kâdir fasîhü'l-lisân ve bedî‘ü'l-beyân idi.</span></p>

    <p class="evliya"><b class="calibre1"><span class="calibre23">el-Mevlâ Mehemmed bin Abdülganî</span></b><span class="calibre23">: Cenâzesinin namâzın Sultân Mehemmed'de deryâ-misâl cemâ‘atle kılunup Âbid Çelebi mescidi hazîresinde medfûndur ve mîl-i mezârı nişângâh-ı tîr-i du‘â-yı ehl-i derûndur. Müddet-i ömrü târîhi, tahlîl tarîki üzre ârifler:</span></p>

    <p class="evliyabeyit"><span class="calibre23"> Bî-günâh vâkı‘dır. 56 sene</span></p>

    <p class="evliya"><span class="calibre23">ve târîh-i intikâlleri:</span></p>

    <p class="evliyabeyit"><span class="calibre23"> el-Cennetü mesvâhü.</span></p>

    <p class="evliyabeyit"><span class="calibre23"> Sene 1036.</span></p>

    <p class="evliya"><b class="calibre1"><span class="calibre23">el-Mevlâ Abdülkerîm Çelebi</span></b><span class="calibre23">: Sahîhü'n-neseb ulemâ ibn ulemâdır. Edirnekapusu hâricinde pederleri cenbinde âsûdedir. Ammâ yegâne-i asr idi. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">el-Mevlâ Kınalızâde Abdurrahmân Çelebi</span></b><span class="calibre23">: Tırhala'da vücûda gelüp Kesegendede civârında âsâyiş-i ikâmet etdi. Bir halûk ve halîm ü selîm vücûd-ı mükerrem idi.</span></p>

    <p class="evliya"><b class="calibre1"><span class="calibre23">el-Mevlâ Mehemmed Sâdık</span></b><span class="calibre23">: Ya‘nî Sıdkı Çelebi derler. Manav Tâc olan Efendi'nin mahdûmudur. Mâderi tarafından Muhaşşî Şeyhzâde Efendi nesebine nisbeti vardır. Dâhil-i sûrda (---) Muhaşşî Şeyhzâde ecdâdı yanında medfûndur.</span></p>

    <p class="evliya"><b class="calibre1"><span class="calibre23">el-Mevlâ el-kâmil ve's-sadr el-fâzıl Abdullâh</span></b> <span class="calibre23"><b class="calibre1">Efendi bin Alî ibn Abdullâh bin İly</b>â<b class="calibre1">s bin Şeyh Mehemmed bin İlyâs eş-şehîr Alî Çelebizâde</b>'dir: Avâm-ı nâsda Bitlicezâde demekle meşhûrdur. Târîh-i vilâdeti, <i class="calibre2">Fazl-ı ilâh'dır,</i> sene (---). Dâhil-i kal‘ada Şerîfe Kadın <b class="calibre1"><i class="calibre2">[112b]</i></b> mescidi hareminde ol azîz pederleri cenbinde medfûndur. Monlâ-yı merhûm vâsıtatü'l-akl, ulemâ-yı fuhûl, mecma‘u'l-bahreyn, cevâhir-i ma‘kûl u menkûl usûl [u] fürû‘da yegâne-i asr idi. <i class="calibre2">Kaddesenallâhu bi-sırrıhi'l-azîz.</i></span></p>

    <p class="evliya"><b class="calibre1"><span class="calibre23">el-Mevlâ Kecdehân Abdullâh Efendi</span></b><span class="calibre23">: Bilâd-ı Karaman'da Gafiryad nâm kasabasındandır, sene (---) hilâlinde terk-i fânî edüp Koğacı Dede mescidi mukâbilinde dârı civârında medfûndur. Merhûm fukarâya nâfi‘ bir pîr-i edîb mütevâzı‘ merd-i mürîd idi.</span></p>

    <p class="evliya"><b class="calibre1"><span class="calibre23">el-Mevlâ Ahmed Efendi mahdûm-ı Şeyhülislâm Hüseyin Efendi eş-şehîd</span></b><span class="calibre23">: Sene (---) târîhinde bu Ahmed Efendi dağdağa-yı câh-ı celâl edüp <b class="calibre1"><span class="calibre25">$</span></b> irtihâl etdi. Vâlid-i mâcidleri medreseleri civârında i‘dâd etdikleri türbede medfûndur. Târîh:</span></p>

    <p class="evliyabeyit"><span class="calibre23"> Dedi târîhini Atâyî anın</span></p>

    <p class="evliyabeyit"><span class="calibre23"> Rûhuna rahmet eyleye Allâh.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">el-Mevlâ</span></b><span class="calibre23">, <b class="calibre1">el-fâzıl</b>, <b class="calibre1">el-kâmil Mustafâ Efendi ibn Azmîzâde</b>: Hâletî Çelebi derler. Asrında sultân-ı şu‘arâ idi. Niçe mücelled te’lîfâtları vardır ve <i class="calibre2">Dîvân-ı Hâletî</i> gâyet mu‘teberdir ve rubâ‘iyyâtda bî-bedeldir. Hattâ bu Hâletî hâlet-i nez‘de bu kıt‘ayı bi'l-bedâhe demişlerdir. Kıt‘a,</span></p>

    <p class="evliyabeyit"><span class="calibre23"> Mahzûn oluruz kaçan kim dil-şâd olsak</span></p>

    <p class="evliyabeyit"><span class="calibre23"> Vîrân oluruz kaçan kim âbâd olsak</span></p>

    <p class="evliyabeyit"><span class="calibre23"> Şol murg-ı hümâ perver-i aşkız biz kim</span></p>

    <p class="evliyabeyit"><span class="calibre23"> Dama düşeriz kafasdan âzâd olsak.</span></p>

    <p class="evliya"><span class="calibre23">Âhir dârü'l-hadîs-i Süleymâniyye iken hadîsi âhir olup azm-i bakâ-yı huld-i berîn edüp hâneleri kurbünde binâ etdikleri mektebi Mühürdâr(?) Ahmed Çelebi mâl-ı firâvân harc edüp evkâf-ı azîm ile dâr-ı kurrâ etdüği dârü't-ta‘lîmin sâhasında medfûndur. Mevtine târîh:</span></p>

    <p class="evliyabeyit"><span class="calibre23"> Kesbî târîhin dedi ol fâzıl-ı nazm-âverin</span></p>

    <p class="evliyabeyit"><span class="calibre23"> Adne kıldı azmi geçdi Azmîzâde Hâletî.</span></p>

    <p class="evliyabeyit"><span class="calibre23"> Sene 1040.</span></p>

    <p class="evliya"><span class="calibre23">Monlâ-yı nâmdâr ferîd-i sadef-i rûzgâr, hâme-i tahrîri, Mânî-çehre-i küşâ-yı ma‘ânî idi. Bî-hisâb te’lîfâtından mâ‘adâ rubâ‘iyyâtına göre zamânemiz şu‘arâları {nazîre} diyememişlerdir. El-hak reşk-i revân ve binâ-yı murabba‘-ı tarh-ı zîbinde Nizâmî ve müzekkir-i ma‘nâ-yı hûr maksûrât-ı fi'l-hıyâm vâkı‘ olmuşdur. Tarz [u] tarh-ı Acemâne bir vâdî tarh eylemişdir kim garîb lehce-i mahsûsa elfâzdır.</span></p>

    <p class="evliya"><b class="calibre1"><span class="calibre23">eş-Şeyh Sultân-ı Melâmiyyûn Hazret-i Kapanî Mehemmed Efendi</span></b><span class="calibre23">: Ve dahi Geysûdâr Mehemmed Efendi derlerdi. Zîrâ pâ-bürehne ve ser-bürehne olup geysûları mergûle mergûle ve fetîle fetîle pîç u pîç ham-be-ham kâkül-i perîşân bir dervîş-i zîşân olduğundan Geysûdâr lakabıyla meşhûr-ı âfâk bir kutb-ı istihkâk kimesne idi. Sayf [u] şitâda bir beyâz İmroz kebesinden gayrı <i class="calibre2">"Lâ-cübbete velâ-sivâllâh"</i> deyü destinde bir teberi eksik değil idi. Gelibolu etrâfındandır derlerdi. Ammâ Peçuy-ı Sirem mânend-i bâğ-ı İrem taraflarında akrabâları kabaniçeli ve kopçalı çakşırlı âdemler gelüp Unkapanı'nın iç yüzünde Arabacılar meydânı önündeki (---) Paşa mektebinde sâkin olurlardı. Akrabâları dahi atları ve donları ile anda olurlardı. Ve bizzât kendüleri dahi lehceleri Boşnak lisânı üzre fesâhat ü belâğat sâhibi olup tekellüm eder.</span></p>

    <p class="evliya"><span class="calibre23">Konya'da Erlizâde hazretlerinden inâbet edüp ba‘de cezbe-i ilâhîye mazhar olup mecâzibûn [u] harâbâtî erenlerinden olup geysûdâr olmuşdu. Niçe yıllar vâdî-i televvünde temekkün ve mahv-âsâr ta‘ayyün kılup mânend-i encüm Geysûdâr Mehemmed Efendi demekle şöhret-şi‘âr olmuşdu. Kırk sene semtimizde sâkin olup hattâ bu <span class="calibre24">ff</span>fakîr <span class="calibre24">(Evliya);</span> tevellüd etdüğimiz mahalde sağ kulağımıza ezânı Sun‘ullâh Efendi ve sol gûşumuza menkûş içün bu Geysûdâr Mehemmed Efendi ezân okumuşdur. Anıniçün aşinâlığımız ezelî olduğundan rûz-merre cemî‘i ahvâlâtlarına ve niçe yüz keşf [u] kerâmâtlarına vâkıf olmuşuz.</span></p>

    <p class="evliya"><span class="calibre23">Cümleden biri <b class="calibre1">Menâkıb-ı Kapanî Mehemmed Efendi</b><span class="calibre24">;</span>: Bir gün bu hakîr âlem-i sabâvetde Unkapanı'nın iç yüzünde kuyumcu dükkânlarımızda sûre-i (---)</span> <a class="pcalibre pcalibre1" id="_ftnref79"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn79" title=""><span class="MsoFootnoteReference"><span class="calibre23">[79]</span></span></a> <span class="calibre23">âyetin tilâvet ederken Kapanî Efendi gelüp bu âyeti istimâ‘ edüp "Allâh Allâh" dediler. Derhâl berber dükkânında Güleşciler tekyesi şeyhi Pehlivân Alî Halhâlî zâhir olup bizim dükkân önünde Geysûdâr'ı görünce bir na‘raya rehâ buldurup eydir:</span></p>

    <p class="evliya"><span class="calibre23">"Ey dost, Şâhımız Şâh Alî'dir kurbân olsun Şâh <b class="calibre1"><i class="calibre2">[113a]</i></b> Hüseyin'e cânım, başım top eyleyüp geldim belâ meydânına, Kerbelâ Meydânı'dır meydânımız" deyüp Kapanî Mehemmed Efendi'ye temennâ edüp dest-bûs edince hemân Kapanî Efendi eydir:</span></p>

    <p class="evliya"><span class="calibre23">"İnşâ’allâh Dervîş Alî bu ânda murâd [u] maksûduna erüp şehîdân-ı deşt-i Kerbelâ savâbına bu yevm-i âşûrâda nâ’il olursun" {deyü} elindeki çoçtura kumkumadan Dervîş Alî'nin eline vurup Dervîş Alî ol câmdan bir kaç nefes çekdi ve bir kerre na‘ra edüp uryân olup berber dükkânına girince Kapanî Efendi hakîre {eyitdi}:</span></p>

    <p class="evliya"><span class="calibre23">"İşte <a class="pcalibre pcalibre1" id="_ftnref80"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn80" title=""><span class="MsoFootnoteReference"><span class="calibre23">[80]</span></span></a> âyeti mahalli geldi yine tekrâr oku" derken anı gördük Dervîş Alî kaçarak bizim dükkânımız önüne gelince berber dükkânından Hacı Ahadoğlu nâm bir yiğit dal-bıçak gelüp Dervîş Alî'yi memesi üstünden urup şehîd etdi. Hemân Kapanî {Mehemmed Efendi Dervîş Alî'ye eydir:}</span></p>

    <p class="evliya"><span class="calibre23">"Kerbelâ şehâdetin buldun mu?</span> <a class="pcalibre pcalibre1" id="_ftnref81"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn81" title=""><span class="MsoFootnoteReference"><span class="calibre23">[81]</span></span></a> <span class="calibre23">âyetine mazhar oldun mu?" deyüp gitdi.</span></p>

    <p class="evliya"><span class="calibre23">Hemân pederimiz merhûm,</span></p>

    <p class="evliya"><span class="calibre23">"Bire şu Hacı Ahadoğlu'nu dutun" deyüp huddâmlarımız derhâl kâtil-i mezbûrun girîbânın devşirüp Yeniçeri Ağası Şehîd Hasan Halîfe'ye götürüp ba‘de's-sübût Ahadoğlu'nu dahi Ağakapusu'nda esâmesin çalup zindânda katl edüp çardak önünde gece ile deryâya atdılar. Peder, Dervîş Alî'yi Güleşciler tekyesi bâğçesinde defn etdiler. Dervîş Alî'nin okuduğu ebyâtlarına mutâbık cevâbları Kapanî Mehemmed Efendi keşf edince ân-ı sâ‘atde zuhûr etdi. <i class="calibre2">Alimallâh</i> böyle vâkı‘ olmuştur. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Menâkıb-ı dîğer</span></b><span class="calibre23">: Bir kerre Vezîr-i a‘zam Receb Paşa Kapanî Mehemmed Efendi'ye Unkapanı meyhâneleri içinde elinde çoçtura şarâbıyla râst gelüp,</span></p>

    <p class="evliya"><span class="calibre23">"Dede bize du‘â eyle" dedükde Kapanî derler kim,</span></p>

    <p class="evliya"><span class="calibre23">"Sıhhat-i bedenle ye iç, sıç gine ye, gine iç, âhir sıç" derler.</span></p>

    <p class="evliya"><span class="calibre23">"Â Dede bu du‘â değildir bunu kabûl etmem, dahi bir himmet-i âlî eyle" dedükde,</span></p>

    <p class="evliya"><span class="calibre23">"Hâlâ vezîr-i a‘zamsın pâdişâh olacak değilsin, ey imdi bu du‘âyı kabûl etmedinse ye iç sıçma" der. Ba‘dehu sadrıa‘zam yedi gün hâli mükedder olup tabî‘ati yübûset üzre olur.</span></p>

    <p class="evliya"><span class="calibre23">"Bire meded Dede'yi bulun" der.</span></p>

    <p class="evliya"><span class="calibre23">Derhâl Geysûdâr'ı bulup bir kere dest-i şerîfiyle Receb Paşa'nın vücûduna {el} sürüp ol sâ‘at Recep Paşa renc-i inkıbâzından halâs olur. Ve,</span></p>

    <p class="evliya"><span class="calibre28">i.</span><b class="calibre1"><span class="calibre23">Menâkıb-ı sâlis</span></b><span class="calibre28">;</span><span class="calibre23">: Bir gün Sultân Murâd'a varup eydir:</span></p>

    <p class="evliya"><span class="calibre23">"Murâd Çelebi Unkapanı'nda Süğlün Muslı sultânı hâlan üç günden sonra pek müflise olsa gerek, ana elli kîse imdâd eyle, onunu [evini?] meremmât edüp borcuna versin" deyü ricâ eder. Murâd Hân "N'ola" deyü cevâb eder, bu cevâbı Kapanî niçe a‘yânda dahi söyler.</span></p>

    <p class="evliya"><span class="calibre23">Hikmet-i Hudâ üçüncü gün Muslı Paşa sultânının sarâyından bir âteş-i azîm zâhir olup hemân sultân pâ-bürehne firâr edüp cân halâs edüp bir ânda mâl-ı firâvândan ayrılup müflise oldu. Bu gûne niçe keşf [ü] kerâmetleri bî-nihâyedir.</span></p>

    <p class="evliya"><span class="calibre23">Âhir Geysûdâr sene (---) târîhinde geysûların târumâr edüp dâr-ı ukbâda karâr edüp yine sâkin olduğu tekyesi sâhasında tarîk-i şâhrâha nâzır bir revzen dâhilinde medfûn olup ziyâretgâh-ı hâs [u] âmdır. Mevtine târîh:</span></p>

    <p class="evliyabeyit"><span class="calibre3">................(1 satırlık yer boş)....................</span></p>

    <p class="evliya"><b class="calibre1"><span class="calibre23">eş-Şeyh Hazret-i Ömer Efendi</span></b><span class="calibre23"> <b class="calibre1">Şeyh-i Câmi‘-i Dragoman</b>: Üsküb kurbünde Dabra nâm kasabadandır. Tercümân şeyhi Abdülmü’min Efendi'den inâbet edüp ba‘dehu yerine seccâde-nişîn oldu ve hacc-ı şerîfden gelüp sene (---) târîhi Şa‘banında yine âzim-i kıblegâh tahtırevân-ı tâbût ile âlem-i âhirete revâne oldu. Tercümân tekyesi hazîresinde medfûndur. Sebeb-i mevti, kendi katırı depdi derler. <i class="calibre2">Rahmetullâhi aleyh</i>.</span></p>

    <p class="evliya"><span class="calibre23">Azîz-i merkûm hâfız-ı Kelâm-ı kadîm ve hamele-i Furkân-ı azîm, meclis-i hirmen-i va‘zı kân-ı cevâhir ve her mesâ’ili müşkil-küşâlığa kâdir bir deryâ-yı amîk ve bir ummân-ı bahr-i tahkîk idi. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">eş-Şeyh Hüseyin Lâ-mekânî</span></b><span class="calibre23">: Budin kal‘ası mukâbilinde Tuna aşırı kal‘a-i Peşte içindendir. Tarîk-i Bayramiyye'den tekmîl-i fünûn edüp âhir terk [ü] tecrîd olup İslâmbol'da Şâh Sultân câmi‘i hareminde uzlet-nişîn olup sabâh-ı ömrü vâsıl-ı revâh olup zâviyesi kurbünde medfûndur. Hamd-i Hudâ bu azîzin şeref-i sohbetleri ile müşerref olmuşuzdur.</span></p>

    <p class="evliya"><span class="calibre23">Azîz-i merkûm Lâ-mekânî lakabıyla meşhûr <b class="calibre1"><i class="calibre2">[113b]</i></b> dervîş-i ehl-i fenâ, hâne-berdûş âl-i abâ bir merd-i kâmil ve ârif-i billâh, âlim u âmil pâk-dâmen kimesne idi.</span></p>

    <p class="evliya"><b class="calibre1"><span class="calibre23">eş-Şeyh Hüseyin Doğanî Dede</span></b><span class="calibre23">: Sofya-i sâfiye şehri kurbünde Bergofça nâm kasabadan be-dîdâr ve sipâh zümresiyle niçe yıllar küffâr-ı hâksâr ile mutasaddî girdâr olmuşdu. Âhir fenânın bakâsın bulmayup bâkî tarafından haberdâr olmağa tarîk-i Mevlevî'de karâr edüp Yenikapu tekyesinde otuz sene fakr [u] fâka ile çille-i merdân çeküp tahsîl-i ulûm edüp âhir seccâde-nişîn-i halîfe-i Celâleddîn olup nakl-i <i class="calibre2">Mesnevî</i> ve ders-i <i class="calibre2">Ma‘nevî </i>ederken sene (---) de intikâl edüp rûh doğanın uçurup tekyesi sâhasında selefî meşâyihler cenbinde âsûde-hâl olup rûh doğanı zîr-i zemînde âşiyân etdi. <i class="calibre2">Kuddise sırruhu</i>. Mevtine târîh: (---) (---) (---) (---) (---) (---).</span></p>

    <p class="Balk"><span class="calibre26">Bu hakîr Evliyâ'nın zamânında hayâtda olup dest-i şerîflerin bûs edüp du‘â-yı hayrlarıyla şeref-yâb olduğumuz büdelâ ve melâmiyyûn ve mecâzibûndan olan mazanna-i kerâme hâl sâhibi kimesneleri ayân eder</span></p>

    <p class="evliya"><span class="calibre23">Evvelâ <b class="calibre1">Sultân-ı Büdelâ Hasan Dede</b>: Ebü'l-feth câmi‘inin Boyacılarkapusu dâhilinde sâkin idi. Eflâke ser-çekmiş kat-ender-kat tabaka tabaka külbe-i ahzânlar binâ etdirirdi. Ammâ aslâ kâbil-i süknâ değil idi. Ol mertebe âlî idi kim Ebü'l-feth minâresine berâber olup neccârlar dahi fevkinde bir mismâr mıhlamağa cür’et edemezlerdi. Niçe gûne keşf [u] kerâmâtları zâhir olmuşdu. Âhir bir gece bir rîh-ı akîm esüp külbe-i Hasan'ın hüsnün bozup münhedim edüp ale's-sabâh Hasan Dede'yi savma‘asında kefenini sarılı bulup Kestelzâde yanında defn etdiler.</span></p>

    <p class="evliya"><span class="calibre23">Ve mezkûr <b class="calibre1">Geysûdâr Mehemmed Efendi</b>: <i class="calibre2">Kuddise sırruhu.</i></span></p>

    <p class="evliya"><span class="calibre23">Ve <b class="calibre1">Armağanî Mehemmed Efendi</b>: Kocavîdir. Her kişiye birer tüffâh hedâyâ verdiğinden Armağanî derlerdi. Murâd Hân-ı Râbi‘'den izin alup sıla-i rahme giderken Üsküdar tarafında bostâncıbaşı cisrinde tâ‘ûn askerinin ervâh-ı tayyibe ve ervâh-ı habîseleri ile buluşup üç gün sohbet edüp İslâmbol'da kim mat‘ûnen merhûm olacakdır kim halâs olacakdır deyü cümlesin yazup defterin yine Sultân Murâd'a verir. Üçüncü gün İslâmbol'a bir vâveylâ düşüp Armağanî Mehemmed Efendi defterinde nice tahrîr olunduysa eyle vâkı‘ olup yedi günde yetmiş bin âdem merhûm olduğu sicille kayd olundu. Ba‘dehu Armağanî Mehemmed Efendi keşf-i râz etdüğinden haz etmeyüp yine Kocaeli'ne varup anda merhûm oldu. <i class="calibre2">Kuddise sırruhu.</i> <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve <b class="calibre1">Kapanî Deli Sefer Dede</b>: Unkapanı'nda Ekmekci Alî Çelebi'nin âteş-i germâ-germli ekmek furununa girüp hâb-ı râhata vardı. Andan çıkup niçe yüz kimesne ile vedâlaşup Unkapanı'nda kendüyi deryâya atup gâ’ib oldu. Bu ahvâle ahâlî-yi Kapan-ı dakîk vâkıflardır. Yedi yıldan sonra Cezâyir'den Kara Hoca ve Alî Peçenoğlu kalyonları ile Der-i devlete geldiklerinde Deli Sefer Dede anların kalyonları ile bile gelüp yine Unkapanı'mızda sâkin olurdu. Ammâ bî-zebân olmuşdu. Mezbelistânlarda papuç eskilerinden gayrı bir şey tenâvül etmezdi.</span></p>

    <p class="evliya"><span class="calibre23">Kara Hoca ve Alî Peçenzâde tevâbi‘leri nakl ederlerdi: "Yedi sene mukaddem bu Sefer Dede'yi Sedde Boğazı'ndan taşra Bahr-i Muhît üzre bir balığa süvâr olup şinâverlik ederken gemimize alup muvâfık eyyâm ile Cezâyir'e gelirken Sefer Dede süvâr olduğu neheng akîbimizden ayrılmayup biz Cezâyir'e geldikde balık dahi limana girüp kenâra düşüp merhûm olup lâşesin Sefer Dede ricâsıyla defn eyledik" deyü bu kadar ibâdullâh şehâdet etdiler. İşte merhûm Sefer Dede böyle bir âşık-ı serbâz, büdelâ-yı mümtâz idi. Ol sene Unkapanı mahzeninde merhûm olup Unkapanı hâricinde Horosî Dede yanında defn etdiler. <i class="calibre2">Kuddise sırrahu</i>.</span></p>

    <p class="evliya"><span class="calibre23">Ve sârbân-ı râh-ı hakîkat <b class="calibre1">Yetmiş Guruş Dede</b>: Budin eyâletinde Şimatorna nâm kal‘a ağasıyken fâtih-i Eğre Sultân Mehemmed ile yedi kıral yedi kerre yüz bin kâfirler ile katl olundukları sâ‘at bu Yetmiş Guruş <b class="calibre1"><i class="calibre2">[114a]</i></b> Dede ricâlü'l-gayb asker içinde kalup küffâra kılıç urup ba‘de'l-feth tabur {cengin} keşf-i râz etdüğiyçün yedi sene lâl olup yedi yıldan sonra "Yetmiş guruş" kelâmından mâ‘adâ bir kelâm bilmeyüp "Yetmiş guruş" deyü feryâd edüp gezerdi. Yine kobçalı çakşırı ve çekirdekli kubâdî Boşnak pabucu ve kaba kabaniçe ve serhadlı kısa dolama geyüp "Yetmiş guruş" diyerek reftâr ederdi. Ammâ garâyib andadır kim Unkapanı semtinin çamuru İslâmbol içre meşhûrdur, ol kesret-i tînde ve ol şitâda gezerken pabucunun üzerine değil na‘lçasında bir kırât çamur bulunmazdı, tâ bu mertebe pâk ü pâkîze gezüp evkât-ı hamseyi cemâ‘atle edâ ederdi. Sultân Murâd'a</span></p>

    <p class="evliya"><span class="calibre23">"Yedi günde Revân'ı feth edersin ammâ yine verirsin" deyü feth-i Revân'ı tebşîr etmişdi. Hakîkat yine yedi günde feth olup yine Kızılbaş istîlâ eyleyüp Murâd Hân Der-i devlete gelirken Yetmiş Guruş yetmişe yetmiş iken âhiret hisâbın görüp Zeyrekbaşı'nda Çivizâde kabristânında Kâ’immakâm Bayram Paşa fermânıyla defn olundu.</span></p>

    <p class="evliya"><span class="calibre23">Merhûm efendimiz Melek Ahmed Paşa Sultân Murâd ağzından nakl eder. Murâd Hân bir kaç kerre buyurmuşlar kim "Her bâr ordu-yı İslâm içinde Yetmiş Guruş'un sadâsın istimâ‘ ederim, görün ordu içre kankı haymede sâkindir" deyü su’âl edermiş. Ol ise İslâmbol'da "Vardı Murâd yetmiş guruşa aldı, Murâd yetmiş guruşa {verdi}" deyü feryâd edüp serserî gezmede idi. <i class="calibre2">Kuddise sırrahu</i>.</span></p>

    <p class="evliya"><span class="calibre23">Ve Karaman'da <b class="calibre1">Eskici (---) Dede</b>: Ulu büdelâ idi. Cümleden biri Cüvânkapucubaşıya Şâm'a bir pirinc mühür hedâyâ gönderüp ol hafta mühür kendüye varup sadrıa‘zam olup Dersa‘âdet'e geldikde Eskici Dede merhûm olup yine Karaman'da sâkin olduğu mahalde defn olunup Mehemmed Paşa üzerine bir türbe-i pür-envâr inşâ etdiler.</span></p>

    <p class="evliya"><span class="calibre23">Ve <b class="calibre1">Na‘lıncı Hüseyin Çelebi</b>: Azebler çârsûsunda zikri sebkat etmişdir</span></p>

    <p class="evliya"><span class="calibre23">Ve <b class="calibre1">Keçeli Dede</b>: Geysûdâr Mehemmed Efendi halîfelerinden Mevlevî külâhı ve bol yenli kebe cübbe<span class="calibre24">;</span> ve ayağına na‘lın geyüp elinde münakkaş keçesiyle a‘yân-ı kibârı devrân edüp keçesine altun ve guruş doldurup ol dahi kırkar ve ellişer yetîmleri cem‘ edüp mâl-ı firâvân bezl edüp mezkûr yetîmlere pâk libâslar geydirüp çeng [u] çağâna ve hây-hû ile ma‘sûmları sünnet etdirüp birer üstâda ve hocaya veyâhûd bir vüzerâ ve a‘yâna hidmete verirdi. Bu hüsn-i hâl ile bir dervîş âdem idi. Bağdâd fethi haberi geldiği gün Ramazân-ı şerîfde merhûm olup Necâtî Beğ mezâristânında defn olundu.</span></p>

    <p class="evliya"><span class="calibre23">Ve <b class="calibre1">Uşûm Dede</b>:<b class="calibre1"> </b>Sarrâchânebaşı'nda idi. Dâ’imâ sükûn üzre summun bükmün gezüp tarîk-i âmda galtân olan bî-ma‘nâ taşları kaldıru[p] şâhrâhı tathîr etmeğe me’mûr idi, kande medfûn olduğu ma‘lûmum değildir. <i class="calibre2">Rahmetullâhi aleyh</i>.</span></p>

    <p class="evliya"><span class="calibre23">Ve <b class="calibre1">Dîvâne Duhân-keş Dede</b>: Mecâzibûndan bî-zebân sâhib-i kayalık bir dîvâne idi. Burun otunu içmeğe mübtelâ olup ba‘zı sıbyân burun otudur deyü türâbı avucuna koyup burnundan çeküp günde yüz dirhem türâbı içse çok değildi. Bir kaç kerre kerâmeti zâhir olmuşdur.</span></p>

    <p class="evliya"><span class="calibre23">Ve <b class="calibre1">Geysûdâr Seyyid Abdullâh Çelebi</b>: Selânik mevleviyyetinden ma‘zûl iken Geysûdâr Mehemmed Efendi çoçrasından bir nefes bâde nûş edüp cümle erzâkın terk edüp fakr [u] fâkada kâkül perîşân ser-bürehne ve pâ-bürehne deverân edüp harâbât erenlerinden olmuşdu.</span></p>

    <p class="evliya"><span class="calibre23">Ve <b class="calibre1">Geysûdâr Mollâ Mustafâ Çelebi</b>: Kazancılar câmi‘i müderrisi iken Geysûdâr Mehemmed Efendi'yle ihtilât edüp cemî‘i kitâbların Hayreddîn câmi‘ine vakf eyleyüp bu dahi geysûdâr olup harâbâta yüz dutdu. Ammâ bunlardan gûnâ-gûn hâletler zâhir olurdu kim kürsî nâsıhlarından zâhir olmazdı. Hakîr Tarabefsûn diyârı seyâhatine gitdiğimizde merhûm olup kabr-i şerîfleri ma‘lûmumuz değildir.</span></p>

    <p class="evliya"><span class="calibre23">Ve Eyyûb'da <b class="calibre1">Bülbül Dîvânesi</b>: Yaz ve kış bir kafes ile bülbül gezdirirdi. Mu‘tâd andelîb bahâr eyyâmında feryâd ederken bunun bülbülü hezâr hezârân nağamâtları şiddet-i şitâ vaktinde ederdi. Cümle ahibbânın ta‘accüb etdüği şeydir kim sırr-ı acîb idi. <b class="calibre1"><i class="calibre2">[114b]</i></b> <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve Kâsımpaşa'da <b class="calibre1">Tabak Dîvânesi</b>: Cemî‘i eyyâmda uryân gezerdi. İslâmbol'un ol şiddet-i şitâsında Okmeydânı'nda kar içinde yatup la‘l-gûn yanakları arakrîz olup iki elleri ketiflerinde şallak mallak devrân [u] seyrân ederdi.</span></p>

    <p class="evliya"><span class="calibre23">Yine Kâsımpaşa'da <b class="calibre1">Boynuzlu Dîvâne Ahmed Dede</b>: Kocamışoğlu nâm bir yeniçeri hânesinde sâkin idi. Rûz-ı tavîlde Kâsımpaşa salâhânesi cisri üzre oturup âyende ve revendeye,</span></p>

    <p class="evliya"><span class="calibre23">"Şalla Ka‘be'ye gidesin Ahmed çebu, şalla Ka‘be'ye gidesin Mehemmed çebu" deyü söz atardı. Garâbet bunda kim ömründe görmediği âdemi görünce ism [ü] resmiyle fülân çebu deyü âşinâlık arz ederdi ve yigirmi sene mürûr etmiş âdemi gördükde "Fülân kadının oğlu fülân çebu hoş geldin" deyü ayağa kalkup sıçrayup reftâr ederdi. Koynu ve koltuğu mâl-â-mâl koyun ve sığır ve keçi ve kuzu ve karaca ve sığın ve ceyrân boynuzları ile mâl-â-mâl idi.</span></p>

    <p class="evliya"><span class="calibre23">Garâbet-i sâlis: Ba‘zı zürefâ tefe’ül niyyetiyle varup "Ahmed kanı benim boynuzum" dedikde hikmet-i Hudâ eğer herîf müte’ehhil ise ehl-i beyti evzâ‘ına göre "İşte senin boynuzun" deyü kimine küçük kimine büyük boynuz çıkarırdı.</span></p>

    <p class="evliya"><span class="calibre23">Garîbe-i râbi‘: Eğer ol âdem mücerred ise "kanı benim boynuzum" dedükde "dahi senin boynuzun bitmedi" der, aceb temâşâ idi.</span></p>

    <p class="evliya"><span class="calibre23">Garîbe-i hâmis: Ba‘zı kefere ve Yahûdî tebdîl-i kıyâfet edüp Deli Ahmed'e bile getirüp bizi gördükde "Fülân çebu fülân çebu" deyü âşinâlık edüp keferelere aslâ âşinâlık etmezdi. Hakîr ve gayrı yârân "Ahmed Dede bunlara âşinâlık etmedi ki" dediğimizde "Gavur Beşe Çufud Ağa" deyü keşf edüp cümle avret yerin açup gazab-âlûd olurdu.</span></p>

    <p class="evliya"><span class="calibre23">Garîbe-i sâdis: "Ahmed Dede sana bir boynuz vereyim bana bir dandin eyle" desen hemân kıyâma gelüp sağ elinin parmakların silkdikce de leylek kuşu sadâsı gibi parmakları sadâ verüp eyle raks [u] reftâr eder kim gûyâ Rakkâs Zühre'dir ve herkes kendüye bir boynuz hedâyâ getirirler.</span></p>

    <p class="evliya"><span class="calibre23">Garâyîb-i sâbi‘: Bir aydan sonra "kanı benim boynuzum" desen hemân elin koyna sokup "işte senindir" deyü verdiğin boynuzu bi-emrillâh çıkarır. Bu dahi garîb sırdır.</span></p>

    <p class="evliya"><span class="calibre23">Sırr-ı sâmin: Bir âdeme üç kerre biri biri akîbince "Şalla Ka‘be'ye gidesin" dese elbette ol âdem Mekke'ye revâne olurdu. Hâsıl-ı kelâm bir sebük-rûh, hoş-likâ yârândan dîvâne idi. Habeş ve Sûdân ve İsvân diyârları seyâhatine düşeli Dîvâne'den haberimiz yokdur.</span></p>

    <p class="evliya"><span class="calibre23">Ve Galata'da <b class="calibre1">Papas Dîvâne</b>: Bu bir mesîregâh kefere idi kim her gören âdem evzâ‘ [u] etvârından ve reftâr [u] güftârından hazz edüp hayrân kalırdı. Cemî‘i a‘yân-ı kibârın ma‘lûmu bir dîvâne idi. {<i class="calibre2">Şakanâme</i>'mizde taklîdi mufassal tahrîr olunmuşdur}.</span></p>

    <p class="evliya"><span class="calibre23">Ve Rûmeli Hisârı'nda <b class="calibre1">Durmuş Dede</b>: Cümle âyende ve revende keştîbânlar gidüp tasadduk birer at<span class="calibre24">;</span> verirlerdi. Ba‘zı re’îslere sen fülân tarafa gitme fülâna git, dediği yere giden selâmet varup, fâ’ide edüp gânimîn gelirdi, gitme dediği yere giden rahne görüp bî-fâ’ide ya gelir ya gelmezdi. Böyle bir esrâr-ı hafî sâhibi olup durmuş kalmış durulmuş Durmuş Dede idi.</span></p>

    <p class="evliya"><span class="calibre23">Atmeydânı'nda <b class="calibre1">Sümüklü Dede</b>: Dîvâna giden bir âdeme sümük atsa ol gün dîvânda elbette fâ’ideden hâlî olmazdı. Ve eğer bir âdem üzre tükürse dîvânda mu‘âteb olması mukarrer idi. Böyle bir hidmete me’mûr meczûb-ı ilâhî idi. Hadîs-i Kudsî:</span> <a class="pcalibre pcalibre1" id="_ftnref82"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn82" title=""><span class="MsoFootnoteReference"><span class="calibre23">[82]</span></span></a> <span class="calibre23">Ve <b class="calibre1">Elekçi Dîvânesi</b>: Bî-zebân bir dîvâne idi. Bi-emrillâh elekden gayrı bir şey tenâvül etmezdi. Elbette <span class="calibre24">e</span>lekçi avretleri<span class="calibre24">;</span> bu dîvânenin yanı sıra gezüp murâd edindiği âdeme işâret edüp ol âdem bir elek alıverüp fi'l-hâl eleği pâreleyüp çemberin atup bürüncüğün helvâ gibi ağzın köpürderek yiyüp çeşm-i mestin süzüp safâ ederdi. Garâbet bunda kim bir hırsıza zindânda cellâdlar işkence etseler ibtidâ ol harâmîye bürüncük yutdurup yine ipile ağzından çıkarırken âdemin zehresi ve ma‘îdesi ağzına gelir, harîr bürüncük böyle bir bed şey iken bu dîvâne bürüncüğü nebât-ı hamavî gibi ekl eder, garîb temâşâdır. Yine böyle iken bu dîvânenin bir merd tebevvül [ü] tağayyuz etdüğin görmemişlerdir. <i class="calibre2">Ve's-selâm. <b class="calibre1">[115a]</b></i></span></p>

    <p class="evliya"><span class="calibre23">Ve cemî‘i zamânda rahm-ı mâderden müştak olduğu gibi uryân gezüp dünyâ kelâmın etmemişken hâlet-i nez‘den bir gün mukaddem (---) nâm kimesne varup ba‘de's-selâm "Biri inşâ’allâh gasl edüp techîz ü tekfînimiz helâl [ü] zülâl mâlınızdan alup biri (---) kapunun taşrasında defn eyle. Yürek oynamasına mübtelâ olanlar gelüp ziyâret edüp türâbımdan sehel su ile ezüp içeler, bi-emrillâh şifâ bulalar" deyü vasiyyet edüp câ-yı ma‘hûda varup rûh teslîm eder. Ba‘dehu ol âdem gelüp vasiyyeti üzre defn eder. Hâlâ (---) hâricinde cisr üzre ziyâretgâh-ı hâs [u] âmdır kim hafakân derdine mübtelâlar ziyâret edüp bi-emrillâh şifâ bulurlar. Ammâ</span></p>

    <p class="evliya"><b class="calibre1"><span class="calibre23">Sultân-ı melâmiyyûn ve büdelâ-yı mecâzibûn mahbûbü'l-kulûb-ı benî âdem ve mesîregâh-ı her dem Dîvâne Burnaz Mehemmed Çelebi ve eş-şehîr Sabâh Sabâh Delisi</span></b><span class="calibre23">: Pederi, fâtih-i Eğre Mehemmed Hân'dan berü (---) ocağında çavuş kethudâsı olup kânûn-ı kadîm üzre yeniçeri ağaları kola bindikde Deli Çelebi pederi dahi bile kol dolaşup kendülere müte‘allik bir mücrim yoldaşları ele girse <b class="calibre1"><span class="calibre25">$</span></b> haps ederdi. Bir gün bu Deli Çelebi pederine elem-zede olup "sabâh ölürsün" der.</span></p>

    <p class="evliya"><span class="calibre23">Hikmet-i Hudâ vakt-i seherde pederi merhûm olup ol zamândan berü bu Dîvâne Çelebi'ye "Sabâh sabâh" dediklerinde başını taşdan taşa urdukda Hudâ âlimdir, başı Adana kabağı gibi küt küt öter. Ve bir sâhib-i minkârdır kim gûyâ Minkârîzâde kendiler kaçan bir âdeme gazab etse burnundan "pof" deyüp bir konralı(?) lakoz balgam çıkarup atdıkda fakîr-i herîf-i zarîfin üstü sandalozlu balgam olur.</span></p>

    <p class="evliya"><b class="calibre1"><span class="calibre23">Mesîre-i evvel</span></b><span class="calibre23">: Bir kerre bir kaç yârân ile dîvân seyrine giderken râh-ı dîvânda bu dîvâneye râst geldik. Başına bir pâre pâre bostâncı külâhı geyüp omuzunda bir tüfeng kundağı ve altında bir ağaca at gibi süvâr olup elinde licâmı ağaç atın sıçradup gelirken yemîn [ü] yesârında olan ehl-i dükkânlara birer gûne evzâ‘ [u] etvâr gûna gûn şakalar ederek gelüp hemân bir yârânımızın yanından geçerken,</span></p>

    <p class="evliya"><span class="calibre23">"Sakın atım deper" deyü altında deyenek atın aşağı ucunu yârânımızın ayağına eyle urdu kim yârânımız leng olup,</span></p>

    <p class="evliya"><span class="calibre23">"Bire gidi deli" deyü bir sille urunca hemân dîvâne elin burnuna koyup âhir dîv burnundan bir fasla sümük yârânımızın çehresine urunca hemân yârânımız,</span></p>

    <p class="evliya"><span class="calibre23">"Vay gözüm çıkdı" deyü feryâda başladı. Biz dahi,</span></p>

    <p class="evliya"><span class="calibre23">"Hay gidi dîvâne elinde taş var imiş yârânımızın gözü çıkdı" deyü nazar etdik meğer zâlim dîvânenin burnunda bir aydan berü kaskatı olmuş sümük ile urunca yârânımız balgamı gözünün akı karası zan edüp feryâd ederdi.</span></p>

    <p class="evliya"><span class="calibre23">"Bire aç gözün bürâder gözün sağdır, urduğu balgamdır taş değildir" dediğimiz yârânımın gözün açup,</span></p>

    <p class="evliya"><span class="calibre23">"<i class="calibre2">Elhamdü lillâh</i> deli balgamı imiş" dedi.</span></p>

    <p class="evliya"><span class="calibre23">Hakîkatü'l-hâl tâ bu mertebe yarım akçe tahtası kadar burnu var idi. Ammâ mütekebbir olup burnu büyük değil idi. Sebük-rûh eylece âlem bir dîvâne idi. Ve'l-hâsıl tuz cemî‘i ta‘âmın muslihi olup her ni‘metde bulunduğu gibi bu Burnaz Deli dahi her cem‘iyyet ve her yerde ve her alayda ve dîvânda ve berde ve bahirde bulunup şeb [u] rûz yatmaz uyumaz İslâmbol'u geşt [ü] güzâr eder bir dîvânedir.</span></p>

    <p class="evliya"><b class="calibre1"><span class="calibre23">Mesîre-i sânî</span></b><span class="calibre23">: Bir kerre bu Dîvânenin vâlidesin tütün içerken dutup haps ederler. Bu Dîvâne, Kara Mustafâ Paşa'ya vâlidesi halâsıyçün dîvâna vardıkda Boynueğri Çavuşbaşı,</span></p>

    <p class="evliya"><span class="calibre23">"Sabr eyle Paşa'nın işi vardır" der, hemân Dîvâne, Çavuşbaşıya,</span></p>

    <p class="evliya"><span class="calibre23">"Sen bok yeme Paşa beni bekler" dedükde cümle ehl-i dîvân tebessüm ederler. Hemân Mustafâ Paşa Dîvâne'nin feryâdı ve latîfesin istimâ‘ edüp,</span></p>

    <p class="evliya"><span class="calibre23">"Nedir Çelebi?" der. Hemân Çavuşbaşı mukaddemce hüsn-i ta‘bîr içün,</span></p>

    <p class="evliya"><span class="calibre23">"Sultânım, Çelebi'nin vâlidesi borçlu olup haps etmişler ıtlâkın ricâya gelmiş" deyince</span></p>

    <p class="evliya"><span class="calibre23">"Yalan söyler anam borçlu değildir bok yer, anam tütün içerken dutup zindâna kodular, avretler zindânından çıkarup erler zindânına kosunlar zîrâ babam yokdur" deyü <b class="calibre1"><i class="calibre2">[115b]</i></b> bu gûne ricâ edüp Çavuşbaşı ile bu gûne münâkaşa etdüğinden cümle erbâb-ı dîvân gülmeden dem-beste ve hayrân olup Kara Mustafâ Paşa hazzından Dîvâne'ye bir avuç atıyye ihsân edüp vâlidesin ıtlâk fermân edüp "Vâlidesin bir âdeme versinler" deyüp kethudâsına tenbîh eder. Zîrâ Kara Mustafâ Paşa merhûm dîvânelere gâyet mu‘tekid idi. Ve,</span></p>

    <p class="evliya"><b class="calibre1"><span class="calibre23">Mesîre-i sâlisi</span></b><span class="calibre23">: Cemî‘i zamânda her kârda bulunmak mu‘tâdı {idi}. Ekseriyyâ mevtâ önü sıra mü’ezzinler ile berâber fodullanup haltıyyât âğâzeler ederek meyyit önü sıra giderek kayığa girüp kürek çekerdi.</span></p>

    <p class="evliya"><b class="calibre1"><span class="calibre23">Hikmet-i garâyib</span></b><span class="calibre23">: Bir gün bu Dîvâne, Nesîm nâm bir Yahûdînin lâşesine üç yüz cuhûd ile râst gelüp hemân Koca Dîvâne, Yahûdîlerin içine girüp başındaki bostâncı külâhın bir Yahûdînin başına geydirüp Yahûdî şapkasın kendü başına geyüp çufud leşi önü sıra mü’ezzinlik ederek ubûr ederken Yahûdîler<span class="calibre24">;</span> feryâd edüp,</span></p>

    <p class="evliya"><span class="calibre23">"Bire Çelebi çufuddur, müselmân değildir" dedikçe kimine balgam kimine sümük atarak kimine muşt urarak Yahûdî tâbûtu altından geçmek murâd edindikde cuhûdların akılları başlarından gidüp tâbûtu şâhrâh üzre bırağırlar. Meğer Yahûdîlerin zu‘m-ı bâtıllarınca bir müselmân, Yahûdî meyyiti altından geçse yâhûd üstünden atlasa ol meyyit câzû olup ehl-i cehennem ola. Bu hâl üzre lâşe-i Yahûd meydânda kalup âhir Dîvâneyi ba‘zı müslimler bir kaç guruşa sulh edüp yine ba‘de's-sulh edebde dal-kîr mühmele olup lâşe-i Yahûd üzre sepe sepe işeyüp başında şapka ile firâr etdi. İşte bu gûne bir büdelâ cân idi.</span></p>

    <p class="evliya"><span class="calibre23">Bu gûne evsâfların tahrîr eylesek bir tomar-ı dırâz olur. Nasreddîn letâyifâtları gibi cümle şakaları mükallidîn ve mudhikîn mâbeyninde meşhûrdur kim a’yân [u] kibâr beyninde fasl olunur. Ammâ tehî dîvâne değildir.</span></p>

    <p class="evliya"><b class="calibre1"><span class="calibre23">Menâkıb-ı râbi‘</span></b><span class="calibre23">: Bir kerre üç gün gece "Kızıl Adalar'da yankın vardır" deyü feryâd etdi. "Dîvâne kelâmıdır" deyü kimse vücûd vermedi. Hikmet-i Hudâ dördüncü sene (---) târîhinde bir ihrâk-ı azîm olup Odunkapusu'ndan tâ Yedikulle kurbüne ve bir tarafı Monlâ Gürânî'ye varup üç gün üç gecede karâr etdi. Ya‘nî bu mertebe tehî dîvâne değildir. Bu dahi ne cânibde medfûn olduğun bilmeziz.</span></p>

    <p class="evliyabeyit"><span class="calibre3">................(16 satırlık yer boş).................... <b class="calibre1"><i class="calibre2">[116a]</i></b></span></p>

    <p class="evliya"><b class="calibre1"><span class="calibre23">eş-Şeyh Mehemmed eş-şehîr bi-Kadızâde</span></b><span class="calibre23">: Sultân Murâd Hân-ı Râbi‘'in şeyhi idi. Belde-i Sâfiye-i Sofya'dan be-dîdârdır. Dragomanî Şeyh Ömer Efendi yerine şeyh olup Ayasofya'da Sofyalı Kadızâde revnak bulup ulemâ-yı zâhirden idi. Kâhîce ehl-i tevhîd sofiyyûna taşcuğaz atardı. Anlar da ana nisbet tahta kakardı. Sultân Murâd ile Bağdâd seferine giderken Konya'da Hazret-i Mevlânâ ziyâretine varmadığından mâ‘adâ varanları men‘ edüp âhir Murâd Hân ziyâret edüp âyîn-i semâ‘ etdirirken,</span></p>

    <p class="evliya"><span class="calibre23">"Bire meded şeyhi çağırın gelüp bu nây [u] kudümü dinleyüp semâ‘ [u] safâyı görsün" deyü haber vardıkda gelmeyüp âhir-i kâr,</span></p>

    <p class="evliya"><span class="calibre23">"Ya gelsün {yohsa ayağın kırarım} yâhûd kendüyi bu âsitânede âşbâz ederim" deyü ibrâm [ü] ilhâh ile gelirken âsitâne kapusuna geldükde pâdişâhdan hışmile bir âdem dahi seğirdüp giderken şeyhe ber-sîne nice urursa şeyh tepesi üzre zîr [ü] zeber olup (---) ayağı kırılup Mevlânâ'yı ziyâret müyesser olmayup İslâmbol'a ric‘at edüp (---) sene hilâlinde merhûm olup (---) (---) medfûndur.</span></p>

    <p class="evliya"><span class="calibre23">Ammâ Mi’e başında zuhûr eden meşâyih-i izâmın güzîdesi idi kim bunda olan fesâhat ü belâğat ve zekâvet [ü] necâbet ve fikr [ü] firâset ve talâkat-ı lisân ol asırda bir kimesneye müyesser olmamış idi. Kaçan kim Bâyezîd Hân'dan Ayasofya meşîhatine nakl olunduklarında yevm-i pencşenbeden Ayasofya'da i‘tikâf niyyetiyle yatır âdem bî-hisâb idi. Âlim ü fâzıl olduğundan mâ‘adâ üstâdâne pâkîze eş‘ârı vardır, İlmî tahallüs eder, âşıkâne güftârı vardır.</span></p>

    <p class="evliya"><b class="calibre1"><span class="calibre23">el-Mevlâ Niksârîzâde Mustafâ Efendi</span></b><span class="calibre23">: Âşıkpaşa hareminde medfûndur. Yüz elli altı aded mücelled kütüb-i mu‘tebere nefîs te’lîfâtları vardır.</span></p>

    <p class="evliya"><b class="calibre1"><span class="calibre23">el-Mevlâ</span></b> <span class="calibre23"><b class="calibre1">Ak Hüsâmeddîn</b>: Selîmiyye hammâmı cenbinde kendü medresesinde medfûndur.</span></p>

    <p class="evliya"><b class="calibre1"><span class="calibre23">el-Mevlâ Kara Hasan Efendi</span></b><span class="calibre23">: Karesidendir. Emîr Buhârî tekyesi'nde medfûndur. Ulemâ-yı dehrden idi, ammâ dehrî mezhebinden değil idi.</span></p>

    <p class="evliya"><b class="calibre1"><span class="calibre23">el-Mevlâ Hurrem Çelebi el-Cemâlî</span></b><span class="calibre23">: Aksarâylıdır. Kemâlpaşazâde kurbünde medfûndur. Müverrih-i âlem ve zû-fünûn âlim bir kimesne idi.</span></p>

    <p class="evliya"><b class="calibre1"><span class="calibre23">el-Mevlâ İbrâhîm bin Ni‘metullâh ibn Rûşenîzâde</span></b><span class="calibre23">: Eğrikapu hâricinde medfûndur.</span></p>

    <p class="evliya"><b class="calibre1"><span class="calibre23">el-Mevlâ Küçük Tâceddîn İbrâhîm Çelebi</span></b><span class="calibre23">: Diyâr-ı Hamîddendir, yegâne-i zamân idi. Edirnekapusu hâricinde Emîr Buhârî zâviyesinde âsûde-hâldir. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">el-Mevlâ Sinâneddîn bin Yûsuf el-Hatîb</span></b><span class="calibre23">: Süleymâniyye câmi‘inin imâmı ve hatîbi idi. Evkât-ı hamseyi Süleymâniyye'de kılup câmi‘den taşra çıkmaz. Cemâ‘atin hadd [ü] pâyânı yok idi kim Sinân Efendi'nin hitâbetin ve imâmetin ve hoş-elhân ile Kur’ân-ı azîmi tilâvet etdüğin cemâ‘at-i kesîre istimâ‘ etmeğiçün câmi‘de i‘tikâf niyyetine mâl-â-mâl idi. Kabr-i şerîfi Selîm {Hân} câmi‘i kurbünde Koğacı Dede mescidi sâhasında medfûndur.</span></p>

    <p class="evliya"><b class="calibre1"><span class="calibre23">eş-Şeyh Hazret-i Sultân-ı fukarâ Muslihiddîn ibn Hazret-i Şeyh Vefâ</span></b><span class="calibre23">: Âşıkpaşa türbesinde medfûndur. <i class="calibre2">Kaddesenallâhu bi-sırrıhi'l-azîz rahmetullâhi aleyh</i>.</span></p>

    <p class="evliya"><span class="calibre23">Dîde-dûz-ı sahâyif-i âsâr u iber olan erbâb-ı nazara müstetir değildir kim silsile-i aliyye-i meşâyih-i kirâm bi-hasebi'l-meşârib bir kaç şu‘beye mensûb olup zikr-i cehri ihfâ hasebiyle tarîk-i Nakşıbendiyye ve tarîk-i Halvetiyye'ye münkasımdır. Ve Halvetiyye tarîki bir kaç tabakaya münkasımdır.</span></p>

    <p class="evliya"><span class="calibre23">Ammâ <i class="calibre2">Et-tarîku ilallâhi bi-adedi enfâsi'l-halâyık<a class="pcalibre pcalibre1" id="_ftnref83"></a></i> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn83" title=""><span class="MsoFootnoteReference"><span class="calibre23">[83]</span></span></a> mazmûnu üzre niçe bin tarîk vardır. Ammâ cümleden tarîk-i kadîm, tarîk-i Muhammediyye'dir. Andan tarîk-i Nakşıbend ve Halvetiyye ve Bayramiyye ve Vâhidî ve Zeyniyye ve Mevleviyye ve Rûşenî ve Gülşenî ve Bektaşî ve Ni‘metullâhî ve Nûrbahşî'dir ki şöhre-i şehr olan bunlardan mâ‘adâ yüz kırk tarîkdir. Cümleye ser-çeşme, tarîk-i Nakşıbend'dir kim Hazret-i Ebûbekir es-Sıddîk'a müntehîdir. Bir fırkası tarîk-ı Vâhidî'dir kim Hazret-i Ömer'e müntehîdir. Ve bir tarîki dahi Zeyniyye'dir, Hazret-i Osmân'a müntehîdir. Ve bir tarîki dahi Halvetî'dir kim tarîk-i Celvetî andan ayrılmışdır kim Hazret-i Alî'ye müntehîdir.</span></p>

    <p class="evliya"><span class="calibre23">Ammâ şehr-i İslâmbol'da ibtidâ tarîk şeyhi olan Habîb-i Karamanî hazretleridir. Merhûm olup Eyyûb Sultân mukâbelesinde Südlüce nâm kasabada Ca‘fer-âbâd tekyesi kurbünde medfûndur. Zamân-ı hayâtlarında yetmiş bin mürîde mâlik idi.</span></p>

    <p class="evliya"><span class="calibre23">Ba‘dehu yerine halîfesi Şeyh Üveys hazretleri Kocamustafapaşa tekyesi'nde şeyh oldu. Tekye-i kadîmdir kim kefere asrında kızlar manastırı idi. Sene (---) târîhinde Hârûnu'r-Reşîd İslâmbol'un nısfın sulh ile feth edüp tekye ve kal‘a binâ edüp yine <b class="calibre1"><i class="calibre2">[116b]</i></b> ba‘de'l-feth Ebü'l-feth Gâzî tekye edüp ba‘dehu Bâyezîd-i Velî vüzerâlarından Koca Mustafâ Paşa câmi‘ ve imâret inşâ etmeğiyle Mustafâ Paşa derler.</span></p>

    <p class="evliya"><span class="calibre23">Ba‘dehu şehr-i İslâmbol'da Yahyâ Şirvânî'nin dörd halîfesi iştihâr buldular. Andan tarîk-i Zeynîler iştihâr bulup on iki imâm gibi ve on iki e’imme-i hadîs gibi on iki kümmelîn meşâyıhları vardır. Anlara beyne'l-meşâyih Abâdile derler. Hamd-i Hudâ çoğun ziyâret etmek müyesser olmuşdur.</span></p>

    <p class="evliya"><span class="calibre23">Ammâ Seyyid Yahyâ Şirvânî halîfesi Seyyid Ömer Rûşenî'dir. Andan Seyyid İbrâhîm me’zûn olup Rûşenî'den Gülşenî olup kendüler Mısır'da medfûnlardır. Ammâ tarîk-i Gülşenî ve Mevlevî ve Halvetî ve Kâdirî ve Celvetî ve Sinânî (---) (---) (---) (---) iştihâr bulmuşlardır. Ve,</span></p>

    <p class="evliya"><b class="calibre1"><span class="calibre23">Ziyâretgâh-ı Sultân-ı şu‘arâ Revânî</span></b><span class="calibre23">: Edirne-i dâr-ı İremde müştak olmuşdur. İsimleri Şücâ‘'dır. Süleymân Hân hareminde neşv [ü] nemâ bulmuşdur. Ba‘dehu Kırkçeşme kurbünde kendü câmi‘i hareminde şâhrâha nâzır bir pençere dâhilinde medfûndur. Mevtine târîh:</span></p>

    <p class="evliyabeyit"><span class="calibre23"> İşidüp rûh-ı kudsî dedi târîh</span></p>

    <p class="evliyabeyit"><span class="calibre23"> Cinândan yana azm etdi Revânî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Pâkîze eş‘âr [u] güftârı ve bir dîvân-ı müdevveni vardır.</span></p>

    <p class="evliyabeyit"><span class="calibre3">......................(23.5 satırlık yer boş)....................</span></p>

    <p class="evliya"><i class="calibre2"><span class="calibre23">Elhamdü lillâhi Ta‘âlâ</span></i> <span class="calibre23">İslâmbol kal‘ası dâhilinde olan cemî‘i imârât ve hayrât [u] hasenât, ziyârât-ı makâm-ı aliyyeler ve cemî‘i âsâr-ı binâ-yı kadîmelerin sâhibü'l-hayrâtları ism [ü] resimleri ile ve her imâretin dervezeleri üzre musanna‘ târîhleri ile tahrîr olunup,</span></p>

    <p class="Balk"><span class="calibre26">İslâmbol sûrunun etrâfında olan şehirleri ayân u beyân eder <i class="calibre31">[117a]</i></span></p>

    <p class="evliya"><span class="calibre23">Evvelâ,</span></p>

    <p class="Balk"><span class="calibre26">İki yüz otuz beşinci fasıl<span class="calibre30">;</span><br class="calibre27"/>
    Belde-i Kostantıniyye kal‘ası hâricinde üç mevleviyyet yerde tâ Karadeniz Boğazı'na varınca ma‘mûr [u] âbâdân İremezâtü'l-imâd misilli şehirleri ve imâretleri ve cevâmi‘leri ve sâ’ir hayrât [u] hasenâtlarının ve cemî‘i ziyâretgâhlarının târîhleri ile beyân eder</span></p>

    <p class="evliya"><span class="calibre23">Evvelâ kasaba-i hâric-i Yedikulle, kefere zamânında nazarete ya‘nî tâ‘ûnlu yoldan gelmiş âdem şehre girmeyüp bu mahalde yedi gün sâkin olup Kostantıniyye'ye dâhil olduğuyçün bu câ-yı ma‘hûda nazarete derlermiş. Ba‘de'l-feth Ebü'l-feth Gâzî cümle tabbâğları ve sallakhâneleri bunda koyup âbâdân ederler.</span></p>

    <p class="evliya"><span class="calibre23">Leb-i deryâda kasaba-i ma‘mûredir. Bir câmi‘i ve yedi mescidi ve bir hânı ve bir hammâmı ve yedi sebîli ve üç tekyesi vardır. Ve üç yüz aded Âh-i Evran kârhânesi ya‘nî tabbâğ dükkânı vardır ve elli aded dutkalcı kârhânesi vardır ve leb-i deryâda yetmiş aded kirişci kârhânesi vardır. Ammâ müteehhil mahallesi azdır, cümle mücerredân bâzârıdır. Hîn-i ma‘rekede beş bin tüvânâ tabbâğ bekârı şehbâzları çıkar kim her biri birer Ahi Evran'a benzerdir. Ammâ bu kasabanın bed-râyihasından gayrı kimesne bir ân dursa âdem helâk olur. Ammâ anlara ol bed-râyiha müşk [ü] amber gibi kokar. Müşk-bâr âdem yanlarına varsa haz etmezler. Ammâ gâyet mün‘im âdemleri var. Bi-emrillâh Cenâb-ı İzzet mâllarına berekât-ı Halîl vermişdir. Meşhûrdur kim pîr [u] pîş-i kademleri Hazret-i Âh-i Evran halîfelerinin birine su’âl eder:</span></p>

    <p class="evliya"><span class="calibre23">"Eteğindeki nedir?" meğer halîfenin dâmenindeki kelb necâseti imiş. Hicâbından,</span></p>
  </div>
</body>
</html>