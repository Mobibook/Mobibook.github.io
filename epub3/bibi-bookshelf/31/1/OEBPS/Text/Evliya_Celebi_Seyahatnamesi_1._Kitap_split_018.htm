<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliya"><b class="calibre1"><span class="calibre23">Hikâye</span></b><span class="calibre23">: Bursalı Sa‘dîzâde meşhûr-ı âfâk mîrâsyedi kuşbâz olup on bin guruş sarf edüp bin çift kebûter cem‘ eder kim pâdişâha bu cem‘iyyet mün‘akis olur. Her bâr bu Sa‘dîzâde güvercinlerine karınsa zamânında misk içinde gecelemiş nâr dânesi vermeği mu‘tâd etmiş.</span></p>

    <p class="evliya"><span class="calibre23">Hikmet-i Hudâ bir gün bu remmâyı âşiyânlarından uçurup evc-i âsumânda pervâz u çevlân ederken hikmet-i Hudâ kazâ-yı âsumânî bir ra‘d ü berk ve zulemât olur kim Bursa içinde âdem âdemi görmeden kalup cümle halk feza‘ u çeza‘a başlar. Âhir-i kâr bir gün bir gece bu zulemât Bursa üzre ber-karâr olup Sa‘dîzâde'nin güvercinleri gelmeyüp aklı başından gidüp âhir dâğ-ı <b class="calibre1"><i class="calibre2">[191a]</i></b> derûnundan başın alup Arab u Acem seyâhati olup cihânı geşt [ü] güzâr ederek diyâr-ı Mağrib-zemînde Cezâyir vilâyetine varup erbâb-ı ma‘ârif ve zürefâsıyla ihtilât ederek bir gün bir âsitâneye varup görse kim yedi seneden berü kendinin gâ’ib olan ta‘aşşuk etdüği güvercinler kim Rûm'a mahsûs olan murg-ı zeyreklerdir. Esnâ-yı kelâmda sâhib-i hâneye nezâketle bu kuşları sorup hâne sâhibi eydir:</span></p>

    <p class="evliya"><span class="calibre23">"Bu remmâyı bize Allâh verdi kim yedi yıldır bir kerre bir zulemât hark u berk ve sâ’ika kopup dünyâyı zulemât bürüyüp bu güvercinler cân havliyle bunda düşüp kaldılar" deyince Sa‘dîzâde eydir:</span></p>

    <p class="evliya"><span class="calibre23">"Bu remmâ cümle benimdir kim yedi yıldır seyâhat edüp mâlım arardım. Hamd-i Hudâ buldum" deyince sâhib-i hâne,</span></p>

    <p class="evliya"><span class="calibre23">"Neden ma‘lûm isbât eyle" dedükde,</span></p>

    <p class="evliya"><span class="calibre23">Sa‘dîzâde "N'ola?" deyüp tîz sûk-ı sultânîye gelüp bir miskâl misk-i Hoten alup bir yük nârı dâneleyüp misk ile bir gece nâr yatup ale's-sabâh ki olur Sa‘d[î]zâde sâhib-i hâneye,</span></p>

    <p class="evliya"><span class="calibre23">"Buyurun güvercinler benim olduğun size isbât edeyim" deyü sâhib-i hâne ile niçe yârânlar güvercinler âşiyânesi önünde durup Sa‘d[î]zâde yuva kapusun açup âdet-i kadîmesi üzre güvercinlere,</span></p>

    <p class="evliya"><span class="calibre23">"Dü çip çip" deyü na‘ra edüp peştemâl içinden mümessek nâr dânesin bu kebûterlere nisâr edince azametullâh bu güvercinler mâbeyninde bir kuğurdu ve bir vığırdı peydâ olup nâr dânesine cân atup tenâvül etdiklerinde bir kerre yerlerinden kopup evc-i âsumâna su‘ûd edüp ber-hevâ gâ’ib oldular.</span></p>

    <p class="evliya"><span class="calibre23">Hâne sâhibi şimdi güvercinler gelir ümîdinde olup muntazır iken Sa‘dî Çelebi eydir:</span></p>

    <p class="evliya"><span class="calibre23">"Hamd-i Hudâ mâlımı isbât etdim mi?" dedükde cümle Cezâyir halkı hayrân kalup Sa‘dî Çelebi, Cezâyir'den yetmiş günde gemiler ile Rûm'dan Bursa'ya gelüp görse cümle kuşları âşiyânlarında yavru çıkarup yine bi-aynihi(?) yatmışlar.</span></p>

    <p class="evliya"><span class="calibre23">Sa‘dîzâde ehl [ü] iyâllerine su’âl edüp Cezâyir'den pervâz urdukları gün ibtidâ âşiyânına dâhil olan Bağdâdîler, andan pal ve şeberler gelür. Sa‘d[î]zâde hisâbıyla Cezâyir'den sekiz sâ‘atde Bursa'ya dâhil oldukları muhakkakdır. Hakkâ ki Bağdâdî hakîkatli kuşdur.</span></p>

    <p class="evliya"><span class="calibre23">Ve cemî‘i kuşlardan Cenâb-ı Bârî güvercini zeyrek halk etmişdir. Ammâ beslemesi şûm u mezmûmdur. Meğer kırmızı tepeli ve ayağı çakşırlı kut güvercini ola, anı evlerde beslemek sünnetdir. İmâm Hasan ve İmâm Hüseyin içün Hazret-i Alî beyâz ve bensiz çatal ibikli ak horos ile kırmızı çatal tepeli ve çakşırlı hümâm beslemişlerdir, deyü yazmışlardır. Ammâ gayrısın beslemek memnû‘dur, zîrâ evlâdları olan başdan kıçdan çıkar, gâyet ihtirâz lâzımdır.</span></p>

    <p class="evliya"><b class="calibre1"><span class="calibre23">Esnâf-ı tavukcuyân</span></b><span class="calibre23">: Dükkân 105, neferât 400, pîrleri Kârûn'dur kim ibtidâ tavuğu re’s-i mâl deyü besleyüp kendisi yere geçdikde tavukları sahrâda bulunup mâl-ı Kârûn'dan tavuk ve Mısır'da natrûn kalmışdır. Ve Mısır'da tavuğu fışkı içinde yavru çıkarmağı Kârûn peydâ eylemişdir. Bu dünyâda anı görmeyen bir şey görmemişdir. Üçüncü cild kitâbımızda Mısır evsâfında mufassal tahrîr olunmuşdur, ana nazar oluna.</span></p>

    <p class="evliya"><span class="calibre23">Bu tavukcular kuş besleyüp ba‘zı Mısır tavuğu ve kaz ve ördek yelekleri okculara ve yelpâzecilere lâzım olduğunda bu okcubaşı alayına ta‘yîn olunup seyishâneler üzre kafes kafes dicâclar ve gûnâ-gûn her diyârın horoslarından ba‘zı boynuzlu ve çatal ibikli ve ikişer ımlık horoslar ve semiz beslenmiş ımlık tavukları ile horosları "kukırıku kurıku" diyerek ubûr ederler.</span></p>

    <p class="evliya"><b class="calibre1"><span class="calibre23">Esnâf-ı sayyâd-ı serçeciyân ve gayrı murgân</span></b><span class="calibre23">: Bunların dükkânı yokdur, hemân bâğ u bâğçeler kenârında dâm [ü] duzahlar ile ve dutkal gibi ökseleri çalılara sürüp serçe ve iskete ve filorunya ve başdankara ve ispinoz ve saka kuşu ve işlibe ve ferye ve kuyruk atan ve kara bülbül ve bokluca bülbül ve bülbül-i gûyâ-yı hezâr ve mankır kuşu ve pozbakal ve ishâk kuşu ve sarı asma ve kara tavuk ve kârvân kuşu ve üğeyik ve hakkuran ve Yûsuf Mısır'da satıldı ve beyâz kumru, bu makûle murgân-ı hoş-nevâları sayd edüp kafesler içre mahbûs edüp giderken saka kuşları kafesleri altındaki kâseler içinden yüksük kadar kovacıklar ile minkârıyla ve nâhunuyla su çeküp kovadan nûş eder. Mankır kuşu kezâlik kafesinin içinden mankır taşır bir turfe kuşdur. Ve sâ’ir kuşların herbiri birer <b class="calibre1"><i class="calibre2">[191b]</i></b> gûne nevâhânlık edüp feryâd ederek sayyâdları dahi gûnâ-gûn şakalar ederek ubûr ederler. Bunlar dahi garâyib esnâfdır.</span></p>

    <p class="evliya"><b class="calibre1"><span class="calibre23">Esnâf-ı bülbülcüyân</span></b><span class="calibre23">: Neferât 500, bunların dükkânları yokdur, ekseriyyâ hânedânlarda zât-ı şerîf mollâ ve vüzerâzâde sâhib-i tab‘ çelebiler ve berber dükkânlarında üstâd-ı kâmiller perveriş edüp hezârın hezârân nâlesinden rûhlarına gıdâ hâsıl olur.</span></p>

    <p class="evliya"><span class="calibre23">Bunların niçe yüzü ellerinde incü ve akîk-i yemenî ile örülmüş bülbül kafesleri var kim ba‘zı kafes bin guruşa olmaz, mülûka hedâyâ içün yapılmış kafeslerdir.</span></p>

    <p class="evliya"><span class="calibre23">Bu kafesler içre aşkıyâ ve bî-hicâb kesret-i nâsdân bî-pervâ bülbüller feryâd [ü] figânlar ederek birbirine hasmâne nâle ve nâlişler ederek niçe yüz kafes bülbül ve niçe yüz kafes kara tavuk tûtî-i gûyâ kimi ihlâs kimi salavât getirerek kafeslerle tûtîler dahi ubûr ederler.</span></p>

    <p class="evliya"><span class="calibre23">Bu esnâflar ubûr etdikden sonra kemânkeşbaşı ve Okmeydânı'nda puta yerinde atıcıbaşı cümle atıcılar ile yayları ellerinde çekerek kurarak yasarak saf saf ubûr ederler. Ardı sıra yaycıbaşı ve okcubaşı ve yeniçeri ocağından ta‘lîmhânecibaşı ile üç ağa at başı berâber rikâb rikâbe ubûr edüp ardları sıra sekizer kat mehterhâne ile pür-silâh ubûr ederler.</span></p>

    <p class="evliya"><span class="calibre23">Bu yaycıbaşı ve okcubaşıya on tokuz aded esnâf yamak olup cümle (---) aded dükkândır ve cümle (---) aded asker-i esnâfât-ı gûnâ-gûndur. Bunlar dahi tahrîr olunduğu gibi alayköşkü dibinden âmâde ubûr etmişlerdir.</span></p>

    <p class="Balk"><span class="calibre26">el-Faslu's-sadis ve'l-ışrûn<br class="calibre27"/>
    Esnâf-ı hayyâtân ya‘nî terziyân</span></p>

    <p class="evliya"><span class="calibre28"> </span><span class="calibre23">Kârhâneleri ikidir, Arslanhâne'ye muttasıl kârhânelerin Ebü'l-feth Sultân Mehemmed Hân-ı Gâzî binâ etdi (---) başı kârhânesidir. Alayköşkü mukâbelesindeki kârhâne Sultân Süleymân Hân Gâzî binâ etdi. Bu ikisi dahi kârhâne-i azîmdir kim (---) başı kârhânesidir, her birinde beşer yüz neferât vardır. Ammâ taşra İslâmbol'un dörd mevleviyyetinde cümle terzi dükkânları üç bindir neferâtları beş bindir. Bu cümlenin pîrleri ibtidâ Hazret-i İdrîs Nebî'dir. Hâlâ Cennet-i me’vâda ehl-i cennet olacaklara hulle biçmededir. Hazret-i Îsâ dahi cennetdedir. Ölmeden cennete giren bu iki peygamberdir.</span></p>

    <p class="evliya"><span class="calibre23">Hazret-i İdrîs Arz-ı Hâsân'dan İsvân diyârına gidüp anda halkı dîne da‘vet edüp âhir âsumâne İsvân şehrinde urûc etdüği mağârâsı üzre olan kayada kadem-i şerîflerinin çukurundan bu hakîr âb-ı rahmet nûş etmek müyesser olmuşdur. Ammâ Hazret-i Îsâ Kudüs-i Şerîf kurbünde Nâbulus şehrinde habs etdikleri mağârâdan âsumâne urûc etdükleri gârda hatm-i şerîf etmişiz.</span></p>

    <p class="evliya"><span class="calibre23">Ezîn-cânib terzilerin pîri İdrîs Nebî'dir. Lâkin Hazret-i Risâlet asrında pîr [ü] pîş-kademleri Dâvûd-ı Tâhirî'dir kim Selmân-ı Fâris'in on birinci kemer kuşatduğı pîrdir. Cümle derzilerin silsilesi ana müntehîdir. Kabri (---) (---)'dedir.</span></p>

    <p class="evliya"><span class="calibre23">Ammâ bu iki hünkâr derzibaşılarından gayrı taşra derzibaşısı cümle ehl-i hırefin pür-silâh edüp seyishâne tahtırevânlar üzre cümle dükkânların hil‘at-ı fâhireler ile tezyîn edüp sırıklar üzre Mısır ve Dimyât ve Tire alacalarından gûnâ-gûn biçilmiş dikişi nâ-mâ‘lûm ve alacaları birbirine muvâfık kâr-ı kadîm hil‘atları ve dikişsiz dokunmuş alacaları yenlerinden sırıklar üzre gerüp arz-ı kâlâ ederek cümle derzi dilberânları silâhlar ile kendülerin tezyîn edüp tay ederler. Seferlerde lâzımlı esnâf olup pîr-i kadîmlerine ri‘âyeten gayrı ehl-i hırefe takaddüm olundu. Zîrâ pâdişâhlar dahi bunlara muhtâcdır.</span></p>

    <p class="evliya"><b class="calibre1"><span class="calibre23">Esnâf-ı hayyâtân-ı dolamacıyân</span></b><span class="calibre23">: <span class="calibre24"> </span>Bunların büyük kârhâneleri (---)'dır, ağaları dahi andadır. Sarây-ı hâs'da olan büyük oda ve küçük oda gılmânları cümle çuka dolama geyerler. Bu esnâfın kârlarıdır kim âsitâne-i kadîmdir, Bedâsten kurbünde.</span></p>

    <p class="evliya"><span class="calibre23">Cümle dolamacılar seyishâneler üzre dükkânların gûnâ-gûn çuka dolama ve ferrâceler ile zeyn edüp kendileri pür-silâh olurlar.</span></p>

    <p class="evliya"><span class="calibre23">Bu bâlâda tahrîr oluna[n] hil‘atcı derzibaşı ve dolamacı derzibaşılar ve altı yüz neferâtları cümle pâdişâh kullarıdır ve nâzırları hünkâr hazînedârbaşısıdır. Şöyle ma‘lûm ola.</span></p>

    <p class="evliya"><b class="calibre1"><span class="calibre23">Esnâf-ı kapamacıyân</span></b><span class="calibre23">: Dükkân 300, neferât 500, bunlar dahi pîri Dâvûd-ı Tâhirî'dir. <b class="calibre1"><i class="calibre2">[192a]</i></b> Bu esnâf dahi seyishâneler üzre dükkânların Lekefûrî ve Bruçî ve İmâm Rızâ bezi ve Musul ve Diyârbekir bezleri ve Ahmed-âbâd ve Hıtâyî bezlerinden kapama hil‘atlar ile dükkânların bezeyüp pür-silâh ubûr ederler.</span></p>

    <p class="evliya"><b class="calibre1"><span class="calibre23">Esnâf-ı hallâcân-ı pembe</span></b><span class="calibre23">: Dükkân 104, neferât 300, pîrleri Mansûr-ı Zâhidü'l-Kattân'dır kim Hazret huzûrunda Selmân-ı Pâk beline şed bağlayup on ikinci pîr etdüği bu Zâhid Mansûr-ı Kattân'dır kim cümle hallâcların silsilesi ana çıkar. Kabri Bağdâd'dadır.</span></p>

    <p class="evliya"><span class="calibre23">Bu hallâclar araba ve kızaklar üzre dükkânlarında ûsûl-i âheng ile kemânlarının vertârlarına tokmak urup,</span></p>

    <p class="evliya"><span class="calibre23">"Tır tıka tır tık tır tır tık tıka" deyü düyek usûlünde tokmak urarak pembe atarak gülüp oynayarak üzre oturarak ubûr ederler. Bir sınıfı dahi serâpâ elvân elvân pembelerden muvahhidî ferrâce ve hil‘atlar ve çakşırlar ve pembe destâr-ı gûnâ-gûnlar ve pembe topuz ve teberler ve tüfengler ile ubûr ederler.</span></p>

    <p class="evliya"><span class="calibre23">Ve tahtırevânlar üzre rengâmîz pembelerden siyâh gözlü âdemler ve hayvânâtlar ve arslan ve kaplanlar ve ejdehâ ve evrenler edüp gözleri nârenc ve turuncdan edüp her arslanı ve kaplanı demir zencîrler ile kayd [u] bend edüp zencîrin bir ucu yine pembeden eli deyenekli arslancı elinde olup tahtırevânlar üzre ubûr ederken alayköşkü dibinde hünkâr huzûrunda ba‘zı pembe hil‘at giyen âdemlere âteş verüp seyrâncılar üzre varup cümle halk bir hây-hûya varup bu şakalar ile ubûr ederler. Ba‘zı hallâc ârifleri.</span></p>

    <p class="evliya"><span class="calibre23">"Sakın pamukdan arslan geliyor" der. Ba‘zılar,</span></p>

    <p class="evliya"><span class="calibre23">"Korkma pamukdan arslandır, kaba kaftan kâlıbıdır, hâkim değildir" deyü darb-ı mesel edüp giderler.</span></p>

    <p class="evliya"><b class="calibre1"><span class="calibre23">Esnâf-ı takyacıyân-ı zenân</span></b><span class="calibre23">: Dükkân 55, neferât 300, pîrleri Abdullâh-ı Vâsıtî'dir, on üçüncü pîrdir, Selmân-ı Pâris kemer-bestesidir, takyacıların silsilesi ana çıkar. Kabri yine Bağdâd Vâsıtı'ndadır. Bunlar seyishâneler üzre dükkânların dîbâ ve şîb ü zerbâflar ile ve nigârpâre takyalar ile ve dîbâ ve katîfe zerdûz işleme terpûşlar ile kârhânelerin zeyn edüp ve cümle takyacı cüvânları müzeyyen olup pür-silâh-ı gûnâ-gûn ile ubûr ederler.</span></p>

    <p class="evliya"><b class="calibre1"><span class="calibre23">Esnâf-ı kavukcuyân</span></b><span class="calibre23">: Dükkân 105, neferât 400, pîrleri Abdullâh bin Sa‘d'dır kim Hazret'in tâcına hizmet ederdi. Kabri Mekke Mu‘allâsındadır, Enes ibn Mâlik nazar-gerdesidir. Bunlar dahi dükkânların katîfe ve çuka ve kavukları ile tezyîn edüp cümle kavukcular ve pençe-i âfitâb kavukcu cüvânları akmişe-i fâhire ile pür-silâh ubûr ederken ba‘zı İslâmbol zürefâları kavukcu cüvânlarına "Çelebi temen alır mısın" deyü ulaşırlar. Bir kerre aceb hatâ olayazdı. Bu temen latîfesinden kavukcu cüvânları aslâ haz eylemeyüp efvâh-ı nâsda şâyi‘ kelâmdır.</span></p>

    <p class="evliya"><b class="calibre1"><span class="calibre23">Esnâf-ı kelle-pûşcıyân</span></b><span class="calibre23">: Dükkân 105, neferât 305, pîrleri (---) (---) (---) (---). Kabri (---)'dedir. Bunlar ekseriyyâ Midilli Urumlarıdır. Seyishâneler üzre kelle-pûşların zeyn edüp kendüler dahi tebdîl-i câme ile pür-silâh ubûr ederler.</span></p>

    <p class="evliya"><b class="calibre1"><span class="calibre23">Esnâf-ı yorkancıyân</span></b><span class="calibre23">: Dükkân 105, neferât 400, pîrleri Kâmil-i Hindî'dir, Enes ibn Mâlik belin bağladı. Hazret-i Osmân'da olan Hazret'in kerîmeleri Rukıyye ve Ümmü Külsûm ve Hazret-i Alî'de olan bint-i Resûl Fâtımatü'z-Zehrâ'nın cihâzlarına hidmet etmiş Kâmil-i Hindî'dir kim yorkancıların pîridir. Kabri Yemen diyârında şehr-i Cüble'de yatır. Bu şehir hali(?) Mekke'ye karîbdir.</span></p>

    <p class="evliya"><span class="calibre23">Bu yorkancılar dahi tahtırevânlar üzre dükkânların atlas ve dîbâ ve sereng ve hârâ yorkanlar ile zeyn edüp cümlesi müsellah ubûr ederler.</span></p>

    <p class="evliya"><span class="calibre23">{<b class="calibre1">Esnâf-ı zincef ütücisi</b>: Dükkân 30, neferât 40, pîrleri nâ-ma‘lûmdur. Bunlar dükkânlarında mantar şeklinde mermer üzre atlas zincef ve ütülü ulemâ hil‘atları ederek ubûr ederler}.</span></p>

    <p class="evliya"><b class="calibre1"><span class="calibre23">Esnâf-ı ehl-i kanâ‘at</span></b><span class="calibre23">, <b class="calibre1">gömlekciyân</b>: <span class="calibre24"> </span>Dükkân 300, neferât 400, pîrleri, ibtidâ Hazret-i Şîs'dir, pembe ipliği eğirüp bez dokuyup gömlek yapdı. Anın dahi pîri Cibrîl-i Emîn'dir. Ammâ Hazret asrında pîrleri Hazret-i Huzeyme'dir kim Hazret'in kayınbabasıdır kim kızı Sitti Zeyneb'i Hazret-i Resûl'e verdi. Huzeyme'nin kabri Mekke Mu‘allâsındadır. Bu Huzeyme, Hadîce-i Kübrâ'dan ve Sitti Âyişe'den iplik alup gömlekler edüp bey‘ edüp kifâf-ı nefs ederdi.</span></p>

    <p class="evliya"><span class="calibre23">Bu gömlekciler dahi seyishâneler üzre dükkânların gûnâ-gûn ak kenârlı İslâmbol <b class="calibre1"><i class="calibre2">[192b]</i></b> ve Dırama ve Serfice ve Kalamata ve Tırabuzan gömlekleriyle dükkânların tezyîn edüp ve dikişsiz dokunmuş hayâl bezden gömlekleri sırıklara serüp cümle arz-ı kâlâ ederek geçerler.</span></p>

    <p class="evliya"><span class="calibre23">{<b class="calibre1">Esnâf-ı dülbendciyân</b>: Dükkân 100, neferât 500, bunlar dahi âmâde ubûr ederler. Pîrleri bizzât Hazret-i Resûl-i Ekrem'dir kim Mekke'den Busrâ şehrine sarık götürüp bey‘ edüp kendüler beyâz destâr-ı Muhammedî sardılar, sonra geysûdâr olup Hazret-i Alî ile siyâh imâme sardılar. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Esnâf-ı yağlıkcıyân</span></b><span class="calibre23">: Dükkân 60, neferât 100, ibtidâ yağlık mahrama işleyen Hazret-i Süleymân hâtûnu Belkîs Ana'dır. Sonra Hazret asrında mahrama dokuyup satan (---)dır. Selmân kemer-bestesidir. (---) (---) (---)</span></p>

    <p class="evliya"><span class="calibre23">Bunlar dükkânların gûnâ-gûn münakkaş Kaya Sultân ve sarây yağlıklarıyla müzeyyen edüp arz-ı kâlâ ederek ubûr ederler}.</span></p>

    <p class="evliya"><b class="calibre1"><span class="calibre23">Esnâf-ı örücüyân</span></b><span class="calibre23">: Dükkân 10, neferât 35, pîrleri Atâullâh Habeşî'dir, Enes belin bağlayup kabri Habeş Zeyla‘'ındadır. Hazret-i Osmân ile Habeş'e gidüp anda merhûm olup bizzât Hazret-i Osmân cesedin gasl edüp cenâzesine imâmet edüp Hazret-i Osmân defn etdi. Hâlâ ziyâretgâh-ı ünâsdır.</span></p>

    <p class="evliya"><span class="calibre23">Bu örücülerin dükkânları Mercân câmi‘i dibinde Sırt hammâmı önündedir. Kârları bir Kişmîrî şâl ve dülbend ve atlas ve hârâ ve ihrâm makûlesi eşyâları sıçan delse veyâhûd bir gûne âfet etse bunlar ol rahnedâr olan yerleri örüp gâ’ib ederler, aslâ ma‘lûm olmaz, musanna‘ kârdır. Bunlar dahi seyishâneler üzre örücülük ederek ubûr ederler.</span></p>

    <p class="evliya"><b class="calibre1"><span class="calibre23">Esnâf-ı ehl-i kâmil</span></b><span class="calibre23">, <b class="calibre1">cüllâhân</b>: <span class="calibre24"> </span>Dükkân 300, neferât 1000, ibtidâ pîrleri Hazret-i Şîs'dir. Lâkin Hazret asrında pîr [ü] pîşvâları (---) Selmân-ı Pâk'in kemer-bestesidir. Kabri (---) (---) (---). Bunlar tahtırevânlar üzre dezgâhlarında bez dokuyarak ubûr ederler.</span></p>

    <p class="evliya"><b class="calibre1"><span class="calibre23">Esnâf-ı paracıyân-ı çuka ve kumâş</span></b><span class="calibre23">: Dükkân 45, neferât 180, pîrleri Ebü'l-hüdâ ibn Yâsîn'dir. Enes ibn Mâlik'e mâlik olup anın telâmîzinden oldu. Ebü'l-hüdâ'nın kabri Bağdâd Cevâzir'indedir. Bunlar dahi seyishâneler üzre dükkânların gûnâ-gûn akmişe ve çuka pâreleriyle zeyn edüp geçerler. Bunlar dahi cümle Midillici Urumlardır ammâ mün‘imlerdir.</span></p>

    <p class="evliya"><b class="calibre1"><span class="calibre23">Esnâf-ı ehl-i kemâl</span></b><span class="calibre23">, <b class="calibre1">iplikciyân</b>: <span class="calibre24"> </span>Dükkân 255, neferât 500, bunların pîri (---) Enes ibn Mâlik perverdesidir. Kabri Fûncistân'da Sennâre şehrindedir. Dükkânların elvân elvân iplikler ile donadup geçerler</span></p>

    <p class="evliya"><b class="calibre1"><span class="calibre23">Esnâf-ı ehl-i îcâd gazzâzân</span></b><span class="calibre23">: Dükkân 300, neferât 800, pîrleri İmâm Gazâlî'dir derler ammâ galatdır. Hazret-i Risâlet huzûrunda pîrleri Abdullâh bin Ca‘fer-i Tayyâr'dır, Selmân'ın yigirmi tokuzuncu halîfesidir. Cümle gazzâz ve mutâfların pîridir.</span></p>

    <p class="evliya"><span class="calibre23">Bu gazzâzânların seyishâne ve tahtırevânlar üzre dükkânların cevâhir murassa‘ât ve akmişe-i fâhire ve som girih ve teybend kuşaklar ile ve gûnâ-gûn sırma mebrûm işler ve âvîzeler ile kârhânelerin eyle tezyîn ederler kim gûyâ Bursa'da Gelincik çârşûsu zeyn olmuşdur.</span></p>

    <p class="evliya"><span class="calibre23">Ve pâk ü pâkîze gazzâz cüvânları ve kendüleri ile müzeyyen ederler kim gûyâ her biri gılmân-ı hakîkîdir. Zîrâ İslâmbol içre dilberân medh olunsa ibtidâ kavukcu, sâniyen takyacı, sâlisen gazzâz dilberânları medh olunup şehrengîz olmuşdur. Bunlar dahi şîve ve reftâr ederek ubûr [ederler].</span></p>

    <p class="evliya"><b class="calibre1"><span class="calibre23">Esnâf-ı ibrîşimciyân-ı Yahûdân</span></b><span class="calibre23">: Dükkân 100, nefer 200, pîrleri (---) (---) bunların Bezâsten cenbinde başka çârsûsu ve miyâ[n]cıları ve çavuşları vardır. Seyishâne üzre gûnâ-gûn Lahîcân ibrîşimiyle dükkânların zeyn edüp tebdîl-i câme güzer ederler.</span></p>

    <p class="evliya"><b class="calibre1"><span class="calibre23">Esnâf-ı düğmeciyân-ı harîr</span></b><span class="calibre23">: <span class="calibre24"> </span>Dükkân 50, neferât 600, niçe bini dahi hânesinde işlerler, dükkânların Tırabızan kârı harîr düğmeler ile zeyn edüp ve işliyerek ubûr ederler.</span></p>

    <p class="evliya"><span class="calibre23">Bunlardan sonra ser-çeşme-i derziyân, hil‘atcı derzibaşı ve dolamacı derzibaşı nakîb ve çavuşları ve şeyhleri ve du‘âcılarıyla sekizer kat mehterhâneleriyle ubûr ederler.</span></p>

    <p class="evliya"><span class="calibre23">Bu terzibaşılara yamak olan esnâf cümle on tokuzdur ve cümle (---) dükkândır ve cümle (---) askerdir.</span></p>

    <p class="Balk"><span class="calibre26">el-Faslu's-sâbi‘ ve'l-ışrûn<br class="calibre27"/>
    Esnâf-ı haymeci ya‘nî çadırcıyân</span></p>

    <p class="evliya"><span class="calibre23">İbtidâ çadırı Cemşîd peydâ etmişdir. Ba‘dehu Hazret asrında pîrleri Nâsır bin Abdullâh el-Mekkî el-Hayyâm'dır. Selmân-ı Pâk belin bağlayup çadırcıların silsileleri ana çıkar. Merkad-i pür-envârı (---) (---) (---) Hazret'e ihrâmdan hayme yapmışdır.</span></p>

    <p class="evliya"><span class="calibre23">Bu haymeciler tahtırevânlar ve arabalar üzre münakkaş ibret-nümûn haymeler kurup içinde çadırcı dilberânları işleyerek birbirlerine şaka ederek geçerler.</span></p>

    <p class="evliya"><span class="calibre23">Bir fırkası dahi nakş-ı bûkalemûn kitâbeleri üzerlerine geyüp tengetir çadırlar ve sâyebân-ı nâmûsiyye ve Sahâbeler kurup çadır üstünde bir küçük çadır dahi <b class="calibre1"><i class="calibre2">[193a]</i></b> peydâ edüp cümle askerî silâhile müsellah olup ubûr ederler.</span></p>

    <p class="evliya"><b class="calibre1"><span class="calibre23">Esnâf-ı tanâbcıyân</span></b><span class="calibre23">: <span class="calibre24"> </span>Dükkân 40, neferât 000, pîrleri (---) (---) (---) (---) (---) (---) (---) (---) (---) (---) (---) Bunlar dahi seyishâneler üzre dükkânların elvân elvân pembe iplikler ile mebrûm tanâblar ile müzeyyen edüp geçüp giderler.</span></p>

    <p class="evliya"><b class="calibre1"><span class="calibre23">Esnâf-ı kolancıyân-ı hayme</span></b><span class="calibre23">: <span class="calibre24"> </span>Dükkân 55, neferât 105, pîrleri yine gazzâzlar pîri Abdullâh bin Ca‘fer-i Tayyâr'dır. Bunlar seyishâneler üzre dükkânların çadır kolanlarının envâ‘ıyla zeyn edüp geçerler.</span></p>

    <p class="evliya"><span class="calibre23">Bunlardan sonra yine çadırcıbaşının güzîde askeri ve şeyhleri ve nakîbleri ve çavuşları ve kethudâları ve ağaları at başı berâber teberrüken hünkâr çadır mehterbaşı da bile alaya binüp sekizer kat mehterhâne ile geçerler.</span></p>

    <p class="evliya"><span class="calibre23">Bu çadırcıbaşıya (---) üç aded esnâf yamakdır ve cümle (---) dükkândır ve cümle (---) askerdir. <b class="calibre1"><span class="calibre25">$</span></b></span></p>

    <p class="Balk"><span class="calibre26">el-Faslu's-sâmin ve'l-ışrûn<br class="calibre27"/>
    Esnâf-ı kürkcüyân</span></p>

    <p class="evliya"><span class="calibre23">Dükkân cümle 500, neferât cümle 1000, bunlar dahi iğne ile kâr etdiklerinden pîr-i kadîmleri İdrîs Nebî'dir. Ammâ ibtidâ kürk geymeği sayd [ü] şikâr içün Hûşeng Şâh her hayvânın postun geyüp dağlarda ol hayvân sıfatında gezüp hayvânları ol takrîb ile şikâr ederdi. Gayrılar dahi görerek post geyüp safâ etmeğe başladılar. Tâ ki Hazret-i Risâlet asrında kürkcülerin pîri Amr ibn Âmirî'dir. Selmân-ı Pâk belin bağladı. Kabr-i münevveri (---) (---) (---) (---)'dir kim on dördüncü pîrdir.</span></p>

    <p class="evliya"><span class="calibre23">Bu kürkcü esnâfıyla tabakların bir acâyib ma‘rekeleri olup âhir pâdişâh ve a‘yân [u] eşrâf kürk geymeğe muhtâc olduğundan bu esnâf mukaddem gidüp başka mehterhâne ile ubûr etmek fermân olunup bunlar tahtırevânlar ve seyishâneler üzre dükkânların niçe yüz bin guruşluk semmûr ve şak ve zerdevâ ve sansâr ve zincâb ve semmûr paçası ve semmûr kafâsı ve kâkûm ve ördek boğazı ve kuğu boğazı ve sakkâ kuşu boğazı ve tilki boğazı ve nâfesi ve çılkavası ve beyâz Maskov tilkisi ve zakan ve kebûtî ve kuzu bağanası ve düşüt bağana kürkleriyle dükkânların zeyn ederek ubûr ederler.</span></p>

    <p class="evliya"><span class="calibre23">Ba‘dehu Mahmûdpaşa çârşûsunda Urum kürkcüleri başka bir alay-ı azîm olup niçe yüz kürkleri ters geyüp başlarında ayu postlarından ucbe külâhlar ve çakşırları cümle postdan ve niçe yüzü serâpâ kaplan ve bebr ve arslan ve kurd postlu ve başlarında semmûr kalpak tâclar ve ellerinde kosdaniçse ve harbeler ile atlarının cümle bisâtları hayvânât derilerine müstağrak olup geçerler.</span></p>

    <p class="evliya"><span class="calibre23">Bir fırkası dahi yine hayvânât derilerine sarılmış yaban âdemleri yapmışlar kim <i class="calibre2">Allâhümme âfinâ</i> gören âdemlerin zehreleri çâk olur. Her bir yaban âdemleri beşer ve altışar pranka zencîrler ile bağlayup her birin beşer altışar âdem keşân-ber-keşân çekerken yaban âdemleri seyirci olan âdemlerin üstüne hücûm etdikce ol ucbe-likâlar havfından halk içre bir hây-hû kopar kim ta‘bîr olunmaz. Ve niçe yüz gûnâ-gûn dîv ve perîler sûretleri edüp ayakları hevâda başı ser-nigûn ammâ yine zemînde iki ayağıyla yürüyüp halk üzre hücûm ederler. Ve niçe eşkâl-i acîbe cinler ederler kim bu alayı görmeyen âdem gördükde aklı perîşân olur.</span></p>

    <p class="evliya"><span class="calibre23">Ve niçe yüz arslan ve kaplan ve bebr ve ayu postlarına âdemler girüp dörd ayak üzre giderken halka kıya kıya nigerân eyleyüp zencîrler ile ubûr ederken ba‘zı âdemler üzre hamle edüp zencîr-keşler ellerindeki hezârânlar ile urup zabt ederler.</span></p>

    <p class="evliya"><span class="calibre23">Bir esnâfı dahi ayu ve hınzîr ve kurd ve sığın ve karaca derilerine âdemler girüp zencîrsiz apul apul giderken gerüden bir alay alaca zağarlar ve tazılar ve samsonlar ile bu kadar avcılar ellerinde harbe ve navurta silâhlar ile domuzlar ve ayı ve kurdlar içine girüp birbirlerine hamle edüp bir av faslı ederek hünkâr önünden ubûr ederler.</span></p>

    <p class="evliya"><b class="calibre1"><span class="calibre23">Esnâf-ı semmûr kalpakcıyân</span></b><span class="calibre23">: <span class="calibre24"> </span>Dükkân 80, neferât 105, pîrleri nâ-ma‘lûm olup tâc-ı Âl-i Cingiziyân'dır. Bunlar dahi dükkânların semmûr kalpaklar ile zeyn edüp niçe dâne semmûrların içlerin pembe ile doldurup bir köşede ipler ile çeküp hareket etdirüp bu tarz ile geçüp giderler. <b class="calibre1"><i class="calibre2">[193b]</i></b></span></p>

    <p class="evliya"><b class="calibre1"><span class="calibre23">Esnâf-ı bâzergân-ı semmûr</span></b><span class="calibre23">: <span class="calibre24"> </span>Neferât 1000, bunlar cümle Rûmeli'nde Serfice ve Filorunya ve Liçista ve Gölikesri şehirlerinde sâkin bir alay bî-dîn ve bî-pîr Urumlardır. Her sene Maskov diyârından semmûr ve zincâb ve gayrı kürk getürür ankâ bâzergânlardır. Cümle semmûrlarını tersin geyüp seyishâne ve atların dahi serâpâ semmûr ve balık dişi ta‘bîr etdikleri sülük dişleriyle seyishâneleri ve tahtırevânların zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı avcıyân-ı murgân </span></b><span class="calibre23">{<b class="calibre1">ve gayrı hayvânât</b>}: Neferât 200, bunlar kürkcü avcılarıdır, ellerinde hatt-ı şerîf ile mu‘âf müsellemlerdir kim çakırcıbaşı ve doğancıbaşı ve şâhincibaşı ve atmacacıbaşı ve bostâncı ve yeniçeri ocağı tazıcıbaşıları ve Istıranca'da avcı odaları yeniçerisi dahi bu kürkcülerin avcılarına müdâhale edemezler. İslâmbol'un cânib-i erba‘asında Çekmece gölleri'nde ve Terkoz göllerinde kuğu ve saka kuşu ve yeşilbaş ördek ve alaca ördek <span class="calibre24"> </span>urup boğazların kürkcübaşıya kanatların okcubaşıya verirler. Bunlar dahi şikâ[r]larıyla geçerler.</span></p>

    <p class="evliya"><b class="calibre1"><span class="calibre23">Esnâf-ı parsçıbaşı</span></b><span class="calibre23">: Ağa bir, kârhânesi Arslanhâne'dedir. Neferâtları 55, bunlar dahi kürkcübaşı pars ve şak postu sâhibi olmağile pâdişâhın cümle parsların altun ve gümüş zencîrler ile keşân-ber-keşân serâser çullar ile ellerinde hezârân asâlar ile "Alamadı parsım, göremedi parsım" deyüp geçerler.</span></p>

    <p class="evliya"><b class="calibre1"><span class="calibre23">Esnâf-ı kethudâ-yı arslancıyân</span></b><span class="calibre23">: <span class="calibre24"> </span>Pîrleri Hazret-i Esedullâhü'l-Gâlib Hazret-i Alî ibn Ebî Tâlib'dir kim cümle yırtıcı hayvânlar Aliyyü Velî'nin hâk-i pâyine yüzler sürerler idi. Fermân-ı şehriyârîyle arslancıbaşı aslan, kaplanlarıyla kassâbbaşının mandıra çobanları samsonları alayında gitmek fermân olunup kürkcübaşı arslan ve kaplan ve bebr postların debâğat etdüğiyçün arslancıbaşı kethudâsı kürkcübaşı alayında alay etmek fermân-ı Cem-cenâb olup elli aded arslancı yezîdi arslan ve kaplan ve pelengleri ve ayu ve kurd ve andık ve sırtlanları zencîrler ile keşân-ber-keşân çeküp her biri ej[de]hâ-misâl âdemlere hamle ederek geçerler.</span></p>

    <p class="evliya"><span class="calibre23">Bundan sonra cümle kürkcülerin Urum ve müselmân dilberleri serâpâ şıpırtma mirzâyî kalpaklar geyüp hemisi pür-silâh olup avcıbaşı ve parscıbaşı ve arslancıbaşı kethudâsı ve kürkcübaşı esbâb-ı ihtişâmiyle mülebbes rikâb rikâbe licâm licâme berâber gidüp ardı sıra dilberânları ve sekizer kat mehterhâne ile şâdumânlar ederek ubûr ederler. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ammâ bu kürkcü esnâfı eğer sefer ve hazarda Osmânlıya gâyet lâzımlı esnâfdır. {Bunlara yamak esnâf cümle altıdır ve cümle (---) dükkândır ve cümle (---) asker-i pür-silâhdır.}</span></p>

    <p class="Balk"><span class="calibre26">el-Faslu't-tâsi‘ ve'l-ışrûn<br class="calibre27"/>
    Evsâf-ı âhiyân ya‘nî debbâğân</span></p>

    <p class="evliya"><span class="calibre28"> </span><span class="calibre23">İslâmbol'un dörd mevleviyyet yerinde on iki mahalde tabbâğ kârhâneleri vardır kim her birinde Âhi Evranî evren-misâl şâhbâzlar vardır kim âdem ejdehâlarıdır. Bunların içine kanlı ve harâmî girse aslâ hâkime vermezler. Ammâ ol kanlı anların elinden halâs dahi olamaz, ana köpek necisi kirdimân etmeğe ta‘yîn edüp elbette tâ’ib ü tâhir olup bir kâr sâhibi olur. Cümle tabbâğ kârhâneleri 700'dür. Neferât cümle 3000 kâmil. Pîrleri Hazret huzûrunda Zeyd-i Hindî'dir, Selmân-ı Pâk'in kemer-bestelerinden onuncu pîr [ü] pîşvâdır. Ca‘fer-i Sâdık'ın <i class="calibre2">Fütüvvetnâme-i Kebîr</i>'inde mastûrdur. Kabri (---) (---)'dir.</span></p>

    <p class="evliya"><span class="calibre23">Ammâ ehl-i Rûm mâbeyninde tabbâğlara Ahiler derler, ya‘nî Kayseriyye'den zâhir olan Ahi Evran ile şöhret bulmuşlardır. Ol ise Âl-i Selçûkıyân asrında bir ulu sultân imiş firâvân menâkıbı vardır. Cümleden biri Kayseriyye'de sâkin iken pâdişâha gamz edüp Ahi Baba öşür vermez derler. Âdemler ve hâcibler ta‘yîn edüp Ahi Baba'yı dükkânında bulup kayd [u] bend ederken hemân dükkânının içinden bir evren zâhir olup hâciblerin bir kaçın pâre pâre ederken Ahi Baba zâlimler elinden halâs olup evren ile berâber Selçûkıyân önüne gelüp pâdişâhın aklı gidüp,</span></p>

    <p class="evliya"><span class="calibre23">"Korkma beğim bu evren benim dünyâ ve âhiret amelim ve karındaşımdır" deyü ölen hâciblerin defn etmesin ricâ edüp ricâsı cân [u] baş üzre kabûl olup hâcibleri defn eder, anıniçün Ahi Evran derler.</span></p>

    <p class="evliya"><span class="calibre23">Ba‘dehu Kayseriyye'den hicret edüp hâlâ Anatolu'da bizim Kaya Sultân hâssı Denizli şehrinin bâğları <b class="calibre1"><i class="calibre2">[194a]</i></b> arasında bir âsitâne-i azîmde medfûndur. Anıniçün Rûm tabbâğları pîrimiz Ahi Evran'dır derler, ammâ sahîhi Hazret huzûrunda pîr olan Zeyd-i Hindî'dir.</span></p>

    <p class="evliya"><span class="calibre23">Ammâ bu tabbâğlar bahâdır ve zorba kavim olmağile cümle (---) aded esnâf bunlara bakarlar. Her kankı zamânda olsa elbette ser-çeşmelerine Ahi Baba derler. Merhûm Melek Ahmed Paşa efendimizin sene 1006 târîhinde vezâretden azline bunlar sebeb olmuşdur. Hakkâ ki zorba esnâf-ı bî-insafdırlar. Bunların cümlesi bir yere cem‘ olsa pâdişâhları hal‘ edüp cülûsa kâdirlerdir.</span></p>

    <p class="evliya"><span class="calibre23">Bunlar bu ordu alayına cem‘ olup niçe bin zeber-dest pâ-bürehne ve ser-bürehne tabbâğ teknesinde kirdimândan çıkmış eli ayağı löklerden kırmızı kırmızı ve kiminin sahtiyân mazısından kolları ve tırnakları ve parmakları siyâh siyâh olmuş sîne-çâk kârları şer‘ile pâk Kelâm-ı İzzet cildleri olacak niçe bin reng-â-reng sahtiyân hırkalar ve ferrâceler ve muvahhidîler ve şepkülâhlar ve meşinden hil‘at-ı fâhire ve meşin destârlar ve sahtiyândan gürzler ve topuzlar ile "Aşa aşa" deyü feryâd ederek ubûr ederler.</span></p>

    <p class="evliya"><span class="calibre23">Bir fırkaları dahi tahtırevân ve arabalar üzre dükkânların hevâyî ve âsumânî ve gül şeftâlû ve kırmızı ve sarı ve neftî reng sahtiyânlar ile zeyn edüp geçerler.</span></p>

    <p class="evliya"><span class="calibre23">Bir fırkası dahi arabalar üzre tekneler içre keçi derilerin kirdimân edüp püşt-i pâ urarak "Yâ Hay" ismiyle ubûr ederler.</span></p>

    <p class="evliya"><span class="calibre23">Bir zümresi "Pâk ederiz, pâklarız, pâk ederiz" deyü geçüp giderler.</span></p>

    <p class="evliya"><span class="calibre23">Ve bu tâ’ifenin bir iftihârları dahi oldur kim bir yeşil sarık üzre bir eski deriden bayrakları vardır, tâ Dahhâk-i Mârî'yi katl eden Kâve-i âhenger'in önündeki sahtiyân şeddir kim "Anı bayrak edüp Dahhâk üzre gulû edüp Dahhâk'ı katl etdi, ol meşin bayrak budur" deyü iftihâr edinirler. Ammâ gâyet hıfz edüp alay-ı azîm ile güzeşt ederler.</span></p>

    <p class="evliya"><b class="calibre1"><span class="calibre23">Esnâf-ı sağrıcıyân</span></b><span class="calibre23">: <span class="calibre24"> </span>Unkapanı'nda dükkânları 12, neferât 100 aded kavmdir. Kadîm-i eyyâmdan tabbâğâna yamak olagelmişlerdir. Bu ordu alayında kılıççıbaşıya yamak olup anların alayında zikri sebkat etmişdir. Bunlar dahi üstâdlardır.</span></p>

    <p class="evliya"><b class="calibre1"><span class="calibre23">Esnâf-ı güdericiyân</span></b><span class="calibre23">: <span class="calibre24"> </span>Kârhâne 80, neferât 300, pîrleri (---) (---) (---) (---) (---) bunların kârhâneleri Hocapaşa semtinde cümle Yahûdîlerdir. Seyishâne üzre güderi yaparak sebkat ederler.</span></p>

    <p class="evliya"><b class="calibre1"><span class="calibre23">Esnâf-ı tirşeciyân</span></b><span class="calibre23">: Kârhâne 26, neferât 105, pîrleri (---) (---) (---) (---) (---) seyishâneler üzre dükkânların ve kendi libâsların gûnâ-gûn, rengâreng tirşeler ile zeyn edüp cümle ubûr ederler.</span></p>

    <p class="evliya"><b class="calibre1"><span class="calibre23">Esnâf-ı keçeciyân</span></b><span class="calibre23">: Kârhâne 400, neferât 1005, pîrleri Ebû Sa‘îd et-Tarî'dir, Selmân-ı Pâk'in şed bağladuğı on beşinci pîrdir. Merkad-i pür-envârı Kerbelâ'dadır. İmâm Hüseyin ile şehîd olmuşdur. Çok Yezîdî'yi katl etdüğiyçün Acem diyârında "Meşhed-i Ebû Sa‘îd et-Tarî gûriyçün" deyü yemîn ederler. Ziyâretgâh-ı Mu‘tezilî ve Şî‘î'dir. Bu keçeciler tahtırevânlar üzre keçe deperek ve yapağı hallâclıyarak gûnâ-gûn keçe külâh keçe esbâblar ile ubûr ederler.</span></p>

    <p class="evliya"><b class="calibre1"><span class="calibre23">Esnâf-ı dülbend börkcüyân</span></b><span class="calibre23">: Atbâzârı'nda dükkân 40, neferât 100, bunların dahi pîri Ebû Sa‘îd'dir. Bunlar dahi arabalar üzre gûnâ-gûn kırmızı keçeden dülbend börkleri ve keçeden yekpâre Ma‘nisa yağmurlukları yapup arz-ı metâ‘ ederek tayy ederler.</span></p>

    <p class="evliya"><b class="calibre1"><span class="calibre23">Esnâf-ı keçeciyân-ı yeniçeri</span></b><span class="calibre23">: <span class="calibre24"> </span>Dükkân 10, neferât 60, pîrleri yine Ebû Sa‘îd'dir. Dükkânları Yeniodalar'da Orta Câmi‘ cenbindedir. Bunlar dahi seyishâneler üzre dükkânların yeniçeri keçeleri ve üsküfleriyle zeyn edüp yeniçeriler gibi pür-silâh giderler. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Esnâf-ı ehl-i kâmil mutâfân</span></b><span class="calibre23">: Dükkân 300, neferât 1000, pîrleri gazzâzlar pîri Hazret-i Ca‘fer-i Tayyâr'dır kim Selmân kemer-beste[sidir]. Bunlar dahi cümle dükkânların gûnâ-gûn at çulları ve tobra ve kolan ve püştüvân ve gayrı musanna‘ eşyâları sırıklar üzre tezyîn edüp sırıklarda dollâblar çevirüp yapağı gazl ederek ubûr ederler.</span></p>

    <p class="evliya"><span class="calibre23">Bunlar tabbâğdan yapağı almağa muhtâc olduklarından mutâflar [tabbâğlar]a yamak olunmuşdur. Seferlerd[e] makbûl fırkadır.</span></p>

    <p class="evliya"><b class="calibre1"><span class="calibre23">Esnâf-ı tâcirân-ı mutâf</span></b><span class="calibre23">: Dükkân 50, neferât 80, pîrleri Sa‘d ibn Ubeyd-i Hüzzercî'dir. Selmân belin bağladı. Kabri Şehrezûl'dadır. Bunlar mutâf gibi tenhâ yerlerde kârhânelerde işlemezler, çârsû içre dükkânlarında mutâf âlâtı satup giderler. <b class="calibre1"><i class="calibre2">[194b]</i></b></span></p>

    <p class="evliya"><b class="calibre1"><span class="calibre23">Esnâf-ı tâcirân-ı debbâğân</span></b><span class="calibre23">: Dükkân 50, neferât 100, pîrleri (---) (---) (---) (---) (---) bunlar tabbâğ gibi değildir. Çârsûlar içre gûnâ-gûn işlenilmiş sahtiyânları seğsâneler üzre zeyn edüp geçerler.</span></p>

    <p class="evliya"><b class="calibre1"><span class="calibre23">Esnâf-ı paracıyân-ı tâcirân</span></b><span class="calibre23">: Dükkân 10, neferât 15, pîrleri (---) (---) (---) (---) (---) bunlar Mercân çârşûsunda gön ve meşin ve sahtiyân parçacıkları fürûht eder fukarâlardır. Bunlar dahi alayda giderler.</span></p>

    <p class="evliya"><span class="calibre23">Bu bâlâda tabbâğlara yamak olan cümle esnâf başlarına gönden ve meşinden rengâreng külâhlar ve esbâblar geyüp geçerek ardları sıra ser-çeşme-i tabbâğân Âhî Baba cümle güzîde askeriyle müsellah sekizer kat mehterhâne ile ubûr ederler.</span></p>

    <p class="evliya"><span class="calibre23">Bu hirfete yamak cümle dükkân (---) ve cümle esnâf on bir ve yekûn asker (---)dir.</span></p>

    <p class="Balk"><span class="calibre26">el-Faslu's-selâsîn<br class="calibre27"/>
    Esnâf-ı mu‘azzez</span><span class="calibre29">,</span> <span class="calibre26">sarrâcân-ı makbûlân</span></p>

    <p class="evliya"><span class="calibre23">Dükkân cümle 1084, neferât cümle 5000, pîrleri Ebü'n-nasr Hâtem-i Bağdâdî'dir. Selmân-ı Pâk'in otuz ikinci şed bağladuğı pîr [ü] pîşvâlardandır. Kabri Bağdâd Cevâziri'ndedir, cümle sarrâcların silsilesi ana çıkar ulu sultândır. Bu tâ’ife-i sarrâcân ordu-yı İslâmda gâyet lâzım olmağile sâ’ir ehl-i hıref üzre takaddüm olundu.</span></p>

    <p class="evliya"><span class="calibre23">Bunlar, arabalar üzre ve tahtırevânlar ve seyishâneler üzre telâtîn sırmalı cüzdânlar ve işlenmiş sîm rahtlar ve mutallâ mataralar ve mebrûm katîfe eğerler ve gûnâ-gûn zî-kıymet sarrâc kârlarıyla dükkânların zeyn edüp işleyerek cümle sarrâc cüvânlarıyla pür-silâh ubûr ederler.</span></p>

    <p class="evliya"><b class="calibre1"><span class="calibre23">Esnâf-ı kaltakcıyân</span></b><span class="calibre23">: Dükkân 100, neferât 300, pîrleri (---) (---) (---) bunlar dükkânların deve hâmıyla sarılmış Şâmvârî kaltaklar ile zeyn edüp geçerler.</span></p>

    <p class="evliya"><span class="calibre23">{<b class="calibre1">Esnâf-ı tirkeşciyân</b>: Dükkân 30, neferât 60, pîrleri kadîm-i evvelde Âl-i Cingiziyân'dan Tohtamış Bay'dır. Ba‘dehu Hazret-i Hamza taşıdı, bizzât ammi-i Resûl olmağile kemerin Resûl-i Ekrem kuşadup sadak taşıyanlara pîr oldu. Kabri Medîne-i Münevvere'nin şimâlinde Cebel-i Uhud tahtında medfûndur. Bu tirkeşciler dahi arz-ı ma‘rifet ederek ubûr ederler.</span></p>

    <p class="evliya"><b class="calibre1"><span class="calibre23">Esnâf-ı gede[le]cciyân</span></b><span class="calibre23">: <span class="calibre24"> </span>Dükkân 7, nefer 12, pîrleri (---), Hamza-i bâ-safa kemer-bestesidir. Kabri şehr-i Ayntâb'dadır. Bunlar dahi gedelec yaparak geçerler.</span></p>

    <p class="evliya"><b class="calibre1"><span class="calibre23">Esnâf-ı cabcıyân-ı Arnavud</span></b><span class="calibre23">: <span class="calibre24"> </span>Dükkân 10, neferât 30. Bu dahi gedelec gibi bir turfe silâhdır, ammâ yine ok ve yay tarafıdır. Edirnekapusunda Arnavudlar işler. Bunlar dahi müsellah Arnavud eşkâlleriyle ubûr ederler}.</span></p>

    <p class="evliya"><b class="calibre1"><span class="calibre23">Esnâf-ı tegelticiyân</span></b><span class="calibre23">: Dükkân 49, neferât 105, pîrleri (---) (---) (---) (---) (---), bunlar seyishâne üzre dükkânların sırmalı katîfe tegeltiler ve çirgi ve eğrimler ile müzeyyen edüp tayy-ı menâzil ederler.</span></p>

    <p class="evliya"><b class="calibre1"><span class="calibre23">Ehl-i ihtirâ‘-i meşkciyân-ı sarrâc</span></b><span class="calibre23">: <span class="calibre24"> </span>Dükkân 50, neferât 105, pîrleri (---) (---) (---) (---), dükkânların arabalar üzre gûnâ-gûn su meşkleri ve kırbaları ve musluklar ile tezyîn edüp alay ile ubûr ederler.</span></p>

    <p class="evliya"><b class="calibre1"><span class="calibre23">Esnâf-ı debbeciyân</span></b><span class="calibre23">: Dükkân 40, neferât 105, pîrleri (---) (---) (---) (---) (---), bunlar dahi dükkânların niçe gûne debbe ve boduç ve yağbâr ve deve hâmından yağdânlar ile zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı sıfracıyân</span></b><span class="calibre23">: Dükkân 50, neferât 300, pîrleri (---) (---) (---) (---) (---), bunlar gûnâ-gûn telâtînden summât ve sıfra ve mûm sofraları ve niçe eşyâlar yapup seyishâneler üzre güzer ederler.</span></p>

    <p class="evliya"><b class="calibre1"><span class="calibre23">Esnâf-ı yularciyân</span></b><span class="calibre23">: Dükkân 40, neferât 100, pîrleri (---) (---) (---) (---) (---), bunlar başka bir fırkadır, zîrâ sarrâclar zümresinde herkes bir kâr ile güzer eder. Bunlar tavla yularlarıyla ubûr ederler.</span></p>

    <p class="evliya"><b class="calibre1"><span class="calibre23">Esnâf-ı sepet sandıkcıyân-ı sarrâcân</span></b><span class="calibre23">: Dükkân 305, neferât 105, pîrleri (---) (---) (---) (---) (---), bunlar dahi dükkânların gûnâ-gûn ayaklı sandûklar ve sepet sandûklar ile münakkaş edüp kendüleri pür-silâh ubûr ederler.</span></p>

    <p class="evliya"><b class="calibre1"><span class="calibre23">Esnâf-ı kamçıcıyân</span></b><span class="calibre23">: Dükkân 12, neferât 25, pîrleri nâ-ma‘lûmdur, gûnâ-gûn sünbüle, örme, çatal, sakkâ kamçıları ve Tatar şıdaklarıyla dükkânların zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı palândûzân ya‘nî semerciyân</span></b><span class="calibre23">: Dükkân 500, neferât 1005, pîrleri Yûsuf Perendî'dir. Ebâ Zer-i Gıffârî hazretleri, Hazret-i Alî huzûrunda kemerin bağlayup semercilere pîr oldu. Kabri Deşt-i Kerbelâ'da İmâm Hüseyin ile şehîd olup anda medfûndur.</span></p>

    <p class="evliya"><span class="calibre23">Bunlar gûnâ-gûn semerleri arabalar üzre tahmîl edüp ve niçe hurde semerleri eşek sıpası ve koduğu üzre ve cinceve köçeği üzre ve keçiler üzre gönlü ve meşinli palânlar ve semerler edüp arz-ı metâ‘ ederler. Ammâ ordu-yı İslâm'da semerciler ve na‘lbandlar ve âşbâzlar ve berberler ve bozacılar kadar makbûl ehl-i hıref yokdur, azîm kâr edüp cümlesi pür-silâh geçüp giderler.</span></p>

    <p class="evliya"><span class="calibre23">Bâlâda tahrîr olunan cümle sarrâcbaşı yamakları alayı tamâm olup sarrâcbaşının netîce güzîde askerlerinden şeyh [u] meşâyıhları ve kethudâları ve nakîbleri ve pîş kademleri ve çavuşları ve dellâlları ve kârhâne bekcileri cümle iki yüzdür. <b class="calibre1"><i class="calibre2">[195a]</i></b> Zîrâ kârhâneleri kal‘a-misâl dörd kapulu ve ortası fevkânî câmi‘li ve havz u şâzrevânlı âsitâne-i azîmdir. Arab ve Acem'de böyle mecmû‘a-i zîbâ sarrâchâne-i ra‘nâ olmazdır. Sene 859 târîhinde (---) Karaman'da Sultân Mehemmed Hân Ebü'l-feth binâsı ve evkâfıdır. Bu âsitâne pâsbânlarından sonra sarrâcbaşı küheylân at üzre esbâb-ı ihtişâmiyle telâtîn sırma işleme sancağ u bayrakları ve cebe ve cevşene gark olmuş mahbûb sarrâcân huddâmlar ile ubûr ederler. Cümle esnâfı (---) ve cümle dükkânları (---) ve cümle asker (---)'dir.</span></p>

    <p class="Balk"><span class="calibre26">el-Faslu'l-hâdî ve selâsîn<br class="calibre27"/>
    Esnâf-ı pây-pûşciyân ya‘nî pabuccuyân-ı dikiciyân</span></p>

    <p class="evliya"><span class="calibre28"> </span><span class="calibre23">Kârhâneleri cümle 3400, neferât yekûn 4000. Mercân çârşûsunda yedi bekârhâne vardır. Cümle sekiz bin pabuccu bekârı pür-silâh anda mevcûddur. Başka odabaşıları ve hâkimleri vardır. Anlar[a] hâkim hükm edememek içün ellerinde Süleymân Hân'dan hatt-ı şerîfleri vardır. Mücrimlerin bir gece kendüleri katl edüp kârhâneleri ortasında Kümsek Dede medfûndur, âlem ağyâr<span class="calibre24">;</span>dan bî-haber iken mücrimlerin anda defn ederler. Gerçi aşkıyâlardır ammâ bir hâkime mağlûb olmazlar.</span></p>

    <p class="evliya"><b class="calibre1"><span class="calibre23">Hikâye-i münâsib</span></b><span class="calibre28">;</span><span class="calibre23">: Hattâ bir kerre yeniçeri kavmi dîvânda çorba içmeyüp tâsları ayaklarıyla pâymâl edüp Süleymân Hân gazab-âlûd olup,</span></p>

    <p class="evliya"><span class="calibre23">"Edepleriyle olsunlar, yohsa vallâhi cümlesini pabuccu bekârlarına kırdırırım" deyü yemîn edince derhâl dikici bekârları bu hâli istimâ‘ edüp dörd mevleviyyet yerden kırk bin eli muştalı ve arkaları puştalı ve belleri şed peştemâlli ve pür-silâhlı tâ’ife-i zeber-dest bâhâdırân pabuccu bekârları Bâb-ı Hümâyûn önünde sadâ-yı Allâh Allâh'ı evc-i âsumâna peyveste eder.</span></p>

    <p class="evliya"><span class="calibre23">Bu sadâ-yı vâveylâ sa‘âdetlü pâdişâh-ı Cem-cenâbın sem‘-i hümâyûnları olunca,</span></p>

    <p class="evliya"><span class="calibre23">"Nedir bu sît [u] sadâ?" deyü su’âl eder.</span></p>

    <p class="evliya"><span class="calibre23">Derhâl bu tâ’ifenin sevegeli ve kemerbaşıları ve sergelle başıları ve odabaşıları pâdişâh huzûruna varup eydirler:</span></p>

    <p class="evliya"><span class="calibre23">"Pâdişâhım biz kırk elli bin pür-silâh bî-felâh-ı fellâh kullarınızız. Kelâm-ı dürer-bârınızdan sâdır olup 'Bir[e] koma sizi bekârlara kırdırırım' buyurmuşsuz, biz dahi cân [u] baş ile edâ-yı hidmet etmeğe geldik, fermân pâdişâhımındır" deyü zemîn-bûs ederler. Süleymân Hân safâsından Süleymân-ı zamân olup,</span></p>

    <p class="evliya"><span class="calibre23">"Kanı levendâtlarınız huzûruma gelsin" deyince azamet-i Hudâ deryâ-misâl sîne-çâk, pür-silâh bî-bâk, eli muştalı asker-i pâk sadâ-yı Allâh Allâh ile huzûr-ı pâdişâhîye gelince cemî‘i yeniçeriler mûr [u] meges gibi herkes bir köşede siğidüp ta‘vîze başlarlar. Pâdişâh eydir:</span></p>

    <p class="evliya"><span class="calibre23">"Dilen benden ne dilersiz" der, anlar eydir:</span></p>

    <p class="evliya"><span class="calibre23">"Pâdişâhım dörd ricâmız vardır, ibtidâ ricâmız oldur kim ecdâd-ı izâmın zamânlarında ocağımıza değşirmeden gelme yarar gulâmlar verüp okudup yazdırup kemâl-i ma‘rifet sâhibi edüp bizden kapuya çıkup yeniçeri ağası huzûrunda bir sille ile revâne olup yeniçeri olurdu. Ba‘dehu ‘Bunların ocağında neşv [ü] nemâ bulan oğlanlar aşkıyâ olur’ deyü ocağımıza değşirme oğlanı verilmez oldu. Anı ricâ ederiz ki yine ocağımıza değşirme oğlanı verilüp bizden yeniçeri olalar.</span></p>

    <p class="evliya"><span class="calibre23">Ve ikinci ricâmız oldur kim bir pabucu bir günde gücile çıkarup ancak on akçe eder, beş akçesi masrafına, beş akçesi emek bahâ kalır. Bizim kârlarımız Bedâsten'de bin akçe hisâbiyle satıla.</span></p>

    <p class="evliya"><span class="calibre23">Üçüncü ricâmız, hâkim tarafından bizi kimse yollarda arzımız pâymâl [u] ber-rimâl etmeye. Biz mücrimlerimizin şer‘ile tarîkat erkânımızla haklarından gelelim.</span></p>

    <p class="evliya"><span class="calibre23">Dördüncü ricâmız, kânûn-ı kadîm üzre değşirme ağası alayıyla bizim alayımız da gidüp bizler dahi başka mehterhâne ile ordu-yı Hümâyûn alayı edelim" deyü cümle ricâ etdikleri ricâları Süleymân Hân yanında hayyiz-i kabûlde vâkı‘ olup ellerine hatt-ı şerîf verilüp,</span></p>

    <p class="evliya"><span class="calibre23">"Varın herkes yine kâr [u] kesbinizde olun, gene lâzım oldukda hâzır-bâş olun" deyü me’zûn olup cümlesi bekârhânelerine gidüp beri tarafda çorba içmeyen yeniçeriler çorba tâsların bile içüp süpüreyazdılar.</span></p>

    <p class="evliya"><span class="calibre23">İslâmbol içre pabuccu bekârı <b class="calibre1"><i class="calibre2">[195b]</i></b> perkâr [u] cengkâr yiğitlerdir. Cümlesi pâ-bürehne ve ser-bürehne pür-silâh olup tahtırevânlar üzre dükkânların niçe gûne kütâne ve zergerdân ve miyâne ve merdâne ve zenâne ve lorta ve rûzgâr ölüsü ve sarây ve kurd ağzı ve tilleli ve kubâdî ve serhadli ve paşmaklar ile dükkânların zeyn edüp ve pabuc içinde bir pabuc ve çizme içinde bir çizme dahi ve dörd pabuc taban tabana bir yerde ve beş paşmak bir yerde ve âdem kaddi içine iki âdem sığar çizmeleri ve gayrı eşyâları dükkânlarında arz-ı kâlâ ederek pür-silâh ellerinde tuç ve câm ve tıhtâb ve çimşîr muştalar ile ubûr ederken,</span></p>

    <p class="evliya"><span class="calibre23">"Dikiciler, sikiciler, çekiciler, çekişciler bekârlarız" deyü feryâd ederek ubûr ederler. Gûyâ ecinne askerleridir. <i class="calibre2">Allâhümme âfinâ.</i> Herbiri birer âdem ejdehâsı, yetmiş tâsdan geçme semm-i helâhillerdir. {Pîrleri Reşâd ibn Muhammed Ekber-i Yemenî'dir. Yüz yigirmi sene mu‘ammer olup kabri cezâyir-i Ummân'dadır}.</span></p>

    <p class="evliya"><b class="calibre1"><span class="calibre23">Evsâf-ı tâ’ife-i değşirme-i gulâmân</span></b><span class="calibre23">: Yedi senede bir yeniçeri ocağından yayabaşı cemâ‘atlerinden <b class="calibre1"><span class="calibre25">$</span></b> bir çorbacı Rûmeli diyârına beş altı yüz neferâtlarıyla çıkup her kurâ ve kasabâtlarda mahbûb ve yarar ve tüvânâ Bulkar ve Arnavud ve Sırf ve Urum muğ-pîçeleri ve araya yedi sekiz bin değşirme oğlanı, kânûn-ı Orhân Gâzî ve ta‘lîm-i Hacı Bektaş-ı Velî ile bu kadar bin gulâmları cem‘ edüp Üsküb şehrinde cümlesine kırmızı abâdan omuzu yırtmaçlı muvahhidî abâ ve başına kırmızı keçeden hayâl-i zıl Karagöz'ü şep-külâhı gibi külâhlar ile İslâmbol'a gelüp cümlesin birer ocağa defter ile tevzî‘ edüp her ocakda ve hânedânlarda ilm-i kemâl [u] ma‘rifet tahsîl edüp ba‘dehu Türk üstüne yarımşar akçe ve yarım çuka yıllık ile acemî oğlanları yazup güzîdesin tophâne ve cebehâne ve bostâncı ocağına verirler, zîrâ ağır pâdişâh hidmetleridir.</span></p>

    <p class="evliya"><span class="calibre23">Ba‘dehu bu ordu alayında değşirme çorbacısı bunları cem‘ edüp eşkâl-i şeb-külâhlarıyla pabuccu bekârları alayında ubûr ederler. Andan bekârbaşı ve değşirme ağası rikâb rikâbe olup sekizer kat mehterhâne ile geçerler. Bu tâ’ife iki esnâfdır ve 3400 dükkândır ve cümle değşirme gulâmlarıyla bekârân 4007 askerdir.</span></p>

    <p class="Balk"><span class="calibre26">el-Faslu's-sânî ve selâsîn<br class="calibre27"/>
    Esnâf-ı paşmakcıyân-ı haffâfân</span></p>

    <p class="evliya"><span class="calibre23">Dükkân 1000, neferât 1004, bunlar dörd mevleviyyet yerde dikilmiş pabuc ve çizme ve paşmak ve postal ve yemenî ve fillar-ı Çerkezî ve elvân elvân pabuclar ve tomaklar ve içedikler ve terlikler fürûht eder pâk ü pâkîze kavvâflardır. Bunlar seyishâneler üzre dükkânların zeyn edüp dellâlları tablalar içre kütâne ve zergerdân ve zenâne ve lorta pabuclar ile tablaları zeyn edüp,</span></p>

    <p class="evliya"><span class="calibre23">"Pabucum rûzgâr ölüsü, üç yüz kırk ve beş yüz elli ve bin beş yüz" deyü nidâ ederek kavvâflara ma‘lûm bir hisâbdır kim müşterî bu ilimden haberdâr değildir, ammâ hilâf etmeyüp aldığı pabuc mestlere hisâbları üzre rakam edüp satdıkda,</span></p>

    <p class="evliya"><span class="calibre23">"Şîvesi budur, mü’min karındaş. Alimallâh şehidallâh" deyü vardığı Ka‘be'ye yemîn edüp her pabuc başına beş akçeye razı değil bir alay bıyığı trâş, başı misvâklı ve gözleri sürmeli tâ’ife-i Kadızâdelidir. Bâzâr edüp akçesin alırken hisâbında müşterîye kan ağladup müşterî gitdikden sonra,</span></p>

    <p class="evliya"><span class="calibre23">"Gidiyi ey yakdım" deyü tefâhur kesb eder bî-insâf kavmdir. Ammâ ne çâre cümle kavm bunlara muhtâclardır. Ve bu,</span></p>

    <p class="Balk"><span class="calibre26">Kavvâfbaşıya yamak olan ehl-i hırefleri beyân eder</span></p>

    <p class="evliya"><b class="calibre1"><span class="calibre23">Evvelâ esnâf-ı paşmakcıbaşı</span></b><span class="calibre23">: Dükkân yetmiş, neferât yüz yetmiş, pîrleri Muhammed ibn Ekber-i Yemenî'dir. Selmân-ı Pâk'in otuz birinci şed bağladuğı pîrlerdendir. Paşmakcılar ve pabuccular ve çizmecilerin silsilesi Muhammed ibn Ekber-i Yemenî'ye müntehîdir. Kabr-i münevveri yine Yemen'de Aden şehrinde dâr-ı ademde âsûde-hâldir.</span></p>

    <p class="evliya"><span class="calibre23">Bunlar kâr-ı kadîm olup İmâm-ı A‘zam ve Hümâmü'l-akdem paşmağı yapmak ile pabuccu bekârlarıyla alayda gitmeği revâ görmeyüp başka alay ile kavvâfâna yamak oldular. Pabuccu bekârlarının dahi pîrleri bunların pîridir. Ammâ haffâfânın müstakillen pîrleri yokdur. Sonradan iştihâr bulmuş bir tâ’ifedir. Lâkin teferrüclerinde bir kimesneyi sâhib-i seccâde eyleseler yine du‘âlarını pîrimiz Muhammed Ekber-i Yemenî deyü yâd ederler. Andan paşmakcılardan sonra,</span></p>

    <p class="evliya"><b class="calibre1"><span class="calibre23">Esnâf-ı attârân-ı dikiciyân</span></b><span class="calibre23">: Dükkân 80, neferât 100, pîrleri Ebü's-selâm ibn <b class="calibre1"><i class="calibre2">[196a]</i></b> Muhammed Ekber-i Yemenî'dir. Bunların dükkânları Bezzâzistân-ı Atîk kurbünde Acıçeşme cenbinde başka bir çârsûdur kim pabuc ve paşmak ve çizme kâlıbları ve çiriş ve iğne ve sıntırâş ve bıçkı ve pabuccu dezgâhı kütükleri ve miyâne ve şâne ve nevregân ve tilsimân ve muşta ve sünsâr ve mest cenderesi bu gûne eşyâlar ile seyishâneler üzre ubûr eder musallî cemâ‘atdir.</span></p>

    <p class="evliya"><b class="calibre1"><span class="calibre23">Esnâf-ı çizmeciyân</span></b><span class="calibre23">: Dükkân 100, neferât 500, pîrleri yine Muhammed Ekber-i Yemenî'dir. Bunlar dükkânların sarı ve kırmızı ve âsumânî ulemâ çizmeleriyle zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı iç edikciyân ya‘nî tomakcıyân</span></b><span class="calibre23">: Dükkân 80, neferât 200, pîrleri (---), Ebâ Zer-i Gıffârî beline şed bağladı. Kabri Kayseriyye'dedir. Bunlar dahi dükkânların gûnâ-gûn ediklerle zeyn edüp geçerler.</span></p>

    <p class="evliya"><b class="calibre1"><span class="calibre23">Esnâf-ı mestciyân</span></b><span class="calibre23">: Dükkân 100, neferât 500, pîrleri Ebû Hüreyre'dir. Kemerin Hazret-i Alî bend edüp mestcilere pîr oldu. Zîrâ ceyrân derisi üzre mesh etmeği Resûl-i Kibriyâ sünnet edüp ibtidâ bu Ebû Hüreyre keçi derisinden mest yapup pîr oldu. Kabri Mısır Cîzesi'nde hurmâlık içinde bir câmi‘ cenbinde âsûdedir.</span></p>

    <p class="evliya"><span class="calibre23">Hazret-i Risâlet bunlara Ebû Hüreyre künye kodular. Zîrâ her Sahâbeye birer hüsn-i lakab korlardı. Bunlar kuttaya {ya‘nî kediye} mahabbet etdiklerinden Ebû Hüreyre lakab komuşlardır. Yılda bir kerre rûz-ı Nevrûz'da bir gün bir gece Mevlûd-ı Nebî<span class="calibre24">;</span> olup yüz bin âdem cem‘ olup bey‘ [ü] şirâ olup âsitânesinde niçe bin mır mırnâv der kediler vardır. Râvî-i hadîs ulu sultândır. Cild-i sânîmizde evsâf-ı ziyâretgâhda mevlûdu ve yerden âdem kemikleri zâhir olduğu mufassal tahrîr olunmuşdur.</span></p>

    <p class="evliya"><span class="calibre23">Ezîn-cânib mestciyânlar dahi seyishâneler üzre dükkânçelerin tezyîn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı terlikciyân</span></b><span class="calibre23">: Dükkân 200, neferât 400, pîrleri (---) (---) (---) (---) (---). Dükkânların elvân elvân meşin ve sahtiyân terlikler ile zeyn edüp "Ey terlik mesti" diyerek pür-silâh ubûr ederler.</span></p>

    <p class="evliya"><b class="calibre1"><span class="calibre23">Esnâf-ı kavvâfân-ı eskiciyân</span></b><span class="calibre23">: <span class="calibre24"> </span>Dükkân 104 neferât 600, pîrleri Ammâr bin Yâsir'dir, Selmân-ı Pâris'in otuz üçüncü belin bağladığı pîrlerdendir. Kabri Urfa'dadır. Bunlar dahi dükkânların eskiden meremmât pabuclar ile zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı pîne-dûzân-ı bâb-ı hammâm</span></b><span class="calibre23">: <span class="calibre24"> </span>Mekân 105, neferât yine 105, yine pîrleri Ammâr bin Yâsir'dir. İslâmbol içre cümle yüz elli hammâmdır, elbette her hammâmın kapusu dibinde bir pîne-dûz ya‘nî eskici fakîri kifâf-ı nefs içün kâr eder. Anlardan gayrı yerlerde cümle eskiciyân dükkân ve gayrı köşede bin aded fukarâlardır. Bunlar cümlesi alayda başlarında voltan iğneleriyle eski pabuc dikerek ubûr ederler. Ammâ seferde lâzımlı esnâfdır.</span></p>

    <p class="evliya"><b class="calibre1"><span class="calibre23">Esnâf-ı dellâlân-ı kavvâfât</span></b><span class="calibre23">: Neferât 500, bunların dükkânları yokdur. Hemân İslâmbol'da cümle tokuz yerde ârâsta ya‘nî kavvâfhâne çârsûsu vardır, anlarda dellâllık edüp kâr ederler. Pîrleri (---) (---), Ebâ Zer-i Gıffârî belin bağladı, kabri Bağdâd Kurna'sı cebbânesindedir.</span></p>

    <p class="evliya"><span class="calibre23">Bu bâlâda tahrîr olunan cümle esnâf teferrüclerinde bir gulâmları revâne oldukda ibtidâ Muhammed Ekber-i Yemenî deyü du‘â edüp sonra kendü pîr [ü] pîş-i kademlerin yâd ederler. Ba‘dehu paşmakcıbaşının güzîde askeri pür-silâh ubûr edüp ardı sıra vaka‘ u vakâr ile kavvâfbaşı ve paşmakcıbaşı at başı berâber âriyetî iç gulâmlarıyla pür-silâh olup dahi ardları sıra tablhâne-i Âl-i Osmân ile ceng-i harbîler çalarak ubûr ederler.</span></p>

    <p class="evliya"><span class="calibre23">Bu kavvâfbaşıya yamak cümle on esnâfdır ve cümle (---) dükkândır ve cümle (---) askerdir.</span></p>

    <p class="Balk"><span class="calibre26">el-Faslu's-sâlis ve selâsîn<br class="calibre27"/>
    Esnâf-ı hâcegân-ı attârân</span></p>

    <p class="evliya"><span class="calibre23">Dükkân 3005, neferât [(---)], pîrleri Hüsâm ibn Abdullâh-i Basravî'dir. Kabr-i münevveri Acem Şehribân'ında âsûdedir.</span></p>

    <p class="evliya"><span class="calibre23">Bu attârân zümresine niçe bin eşyâ mevcûddur ve niçe esnâf yamakları vardır, alâ kadri'l-imkân anları beyân eder. Evvelâ,</span></p>

    <p class="evliya"><b class="calibre1"><span class="calibre23">Attârân-ı Mısır</span></b><span class="calibre23">: <span class="calibre24"> </span>Zindânkapusu hâricinde cümlesi pür-silâh olup seyishâne ve arabalar üzre zenbîller içre eğir ve zencebîl ve besbâse ve kebâbe ve kâkûle ve darçın ve dâr-ı fülfül ve râvend ve sünbül-i Hıtâyî ve aselbend ve ûdü'l-kahr misilli <b class="calibre1"><i class="calibre2">[196b]</i></b> eşyâlar kim cümle üç bin yetmiş aded edviyelerdir kim hukemâ-yı mutekaddimîn <i class="calibre2">Tezkire-i Dâvûd'</i>da cümlesi tabî‘atları ve hâssalarıyla ferâdâ ferâdâ tahrîr olunmuşdur.</span></p>

    <p class="evliya"><span class="calibre23">Bu cümle edviyeleri bu fahhâmîn kavmi dükkânlarında râyegân ve kutular içre pinhân edüp alay ile ubûr ederler.</span></p>

    <p class="evliya"><b class="calibre1"><span class="calibre23">Esnâf-ı ûd u amberciyân</span></b><span class="calibre23">: Dükkân 45, neferât 100, pîrleri (---), Selmân belin bağladı, kabri (---) (---). Bunlar dükkânların ûd [u] amber ile tezyîn edüp geçerler.</span></p>

    <p class="evliya"><b class="calibre1"><span class="calibre23">Esnâf-ı buhûrcıyân</span></b><span class="calibre23">: Dükkân 25, neferât 30, pîrleri (---) (---) (---) (---) (---). Bunlar dükkânların aselbend ve günlük ve sünbül-i Hıtâyî ve buhûr-ı nebî ile zeyn edüp mecmerler ile buhûr yakarak geçerler.</span></p>

    <p class="evliya"><b class="calibre1"><span class="calibre23">Ehl-i sanâyi‘ fincânciyân</span></b><span class="calibre23">: Dükkân altı, neferât 15, pîrleri (---) (---) (---) (---). Bunlar dükkânların kâse-i fağfûrî ve mertebânî ve münebbid çârgül filcânlar ile zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı ehl-i kanâ‘at</span></b><span class="calibre23">, <b class="calibre1">filcân kinedcisi</b>: Dükkân 10, neferât 20, pîrleri (---) (---) (---) (---). Bunlar seyishâneler üzre dükkânlarında kırılmış kâse filcânları kinedleyüp kanâ‘at ederek geçüp giderler.</span></p>

    <p class="evliya"><b class="calibre1"><span class="calibre23">Esnâf-ı attâr-ı çömlekciyân</span></b><span class="calibre23">: <span class="calibre24"> </span>Dükkân 300, neferât 500, pîrleri Abdülgaffâr-ı Medenî'dir, Selmân-ı Pâk belin bağladuğı kırk tokuzuncu pîrdir. Çanakcı ve bardakcı ve çömlekcilerin pîridir. Yüz altmış iki yaşında âhirete nakl edüp kabri Medîne-i Münevvere Bakî‘indedir, ziyâreti müyesser olmuşdur, <i class="calibre2">radıyallâhu anh</i>.</span></p>

    <p class="evliya"><span class="calibre23">Bu çömlekciler dükkânların gûnâ-gûn kûze ve kâse ve tabaklar ile müzeyyen edüp kendüler dahi silâh ile ubûr ederler.</span></p>

    <p class="evliya"><span class="calibre23">Bu esnâfın bâlâda iki yüz kırkıncı fasılda Eyyûb çömlekcileri evsâfında mastûrdur, ammâ yine bu mahalde çömlekciler esnâfı alay ile ubûr ederler, zîrâ gayrı yerde dahi çömlekciyân vardır, anı bildirir.</span></p>

    <p class="evliya"><b class="calibre1"><span class="calibre23">Esnâf-ı kârhâne-i çömlekciyân</span></b><span class="calibre23">: <span class="calibre24"> </span>Dükkân 300, neferât 400, bunların pîrleri dahi Abdülgaffâr-ı Medenî'dir. Tahtırevânlar üzre balçık sahk edüp çarhlar ile çanak ve çömlek yaparak ubûr ederler.</span></p>

    <p class="evliya"><b class="calibre1"><span class="calibre23">Esnâf-ı kibrîtciyân</span></b><span class="calibre23">: Dükkân 40, neferât 55, pîrleri (---) (---) (---) (---) (---) (---). Bunlar dahi seyishâneler üzre dükkânların kibrît-i ahmer fitîlleriyle zeyn edüp "Lâzım olur kibrît" diyerek geçerler.</span></p>

    <p class="evliya"><b class="calibre1"><span class="calibre23">Esnâf-ı dehhân-ı kibrîtciyân</span></b><span class="calibre23">: <span class="calibre24"> </span>İksîr-i a‘zam gibi kibrît yağı çıkarmak ancak bir âdeme mahsûsdur. İbtidâ dühn-i kibrîti Kârûn çıkardı derler. Zîrâ Hazret-i Mûsâ ta‘lîmiyle ibtidâ Kârûn kîmyâya çalışırken kibrît yağı çıkarmanın yolun bulup yine anınla ol ma‘rifet ka‘r-ı zemîne geçüp hâlâ bir âdeme mahsûsdur kim gûyâ ka‘r-ı zemînden çıkarup meydâna getirdi.</span></p>

    <p class="evliya"><b class="calibre1"><span class="calibre23">Esnâf-ı attâr-ı yağcıyân-ı bâdem</span></b><span class="calibre23">: Dükkân 3, neferât 8, pîri Hekîm-i Zünnûn-ı Mısrî'dir, Alî beline şed bağlayup kabri Mısır'da denilmişdi. Bunlar gûnâ-gûn dühnler çıkarup alay ile ubûr ederler.</span></p>

    <p class="evliya"><b class="calibre1"><span class="calibre23">Esnâf-ı şîşeciyân</span></b><span class="calibre23">: Kârhâne 4, neferât 105, ibtidâ pîrleri Cemşîd'dir. Ba‘dehu sene (---) târîhinde Ebû Alî Sînâ, hekîm-i kudemâ olmağile dahi ziyâde tasannu‘lar eyleyüp iştihâr verdi. Ammâ İslâmbol'da iptidâ peydâ olan Cibâlikapusu'nun iç yüzünde, sonra Ayvansarıkapusu önünde, sonra Çömlekciler içinde; dahi cedîd kârhâne Hâsköy'dedir, gayrı yerde yokdur. Bunlar tahtırevân-ı azîm üzre bir şîşehâne içinde şîşe yaparak geçüp giderler. Ammâ <b class="calibre1"><span class="calibre25">$</span></b> nâr-ı cahîmden bir şerer görmek isteyen cân, şîşehâneleri görüp andan ibret alsın kim nâr-ı dûzah yanında bu nâr bir şererbâr değildir.</span></p>

    <p class="evliya"><b class="calibre1"><span class="calibre23">Esnâf-ı tâcirân-ı şîşeciyân</span></b><span class="calibre23">: <span class="calibre24"> </span>Dükkân 200, neferât 300, pîrleri yine Bû Alî Sînâ'dır. Bu dükkânların çoğu Galata'da ve gayrı yerlerdedir. Dükkânların gûnâ-gûn billûr ve necef ve moranlar ile zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı çerçiden hâcetciyân ya‘nî ayakda gezen attâr</span></b><span class="calibre23">: Dükkânları yokdur, cümle üç yüz neferdir. Bunların pîri (---) (---) Ebâ Zer-i Gıffârî belin bağladı. Kabri Kudüs-i Şerîf Kerek'indedir. Bunların ellerinde sepetler içinde cemî‘i edviyeler mevcûd olup sepetlerinin yüzünde ma‘sûmlar oyuncakları asup "Çerçiden ne hâcet" deyü feryâd ederek alayda güzer ederler.</span></p>

    <p class="evliya"><b class="calibre1"><span class="calibre23">Esnâf-ı eyvâycı ya‘nî çiniciyân</span></b><span class="calibre23">: Dükkân 100, neferât 300, pîrleri <b class="calibre1"><i class="calibre2">[197a]</i></b> Hazret-i Abdülgaffâr-ı Medenî'dir kim Selmân belin bağlamışdır ve çömlekcilere pîr olmuşdur, bu eyvâycı çinicileri dahi çanak ve kâse ve bardak satmağıla bunlara dahi pîr olmuşdur.</span></p>

    <p class="evliya"><span class="calibre23">Bu çinicilere eyvâycı demeden garaz oldur kim şöhret içün cümle çini kâse ve kûze ve zî-kıymet mutallâ metâ‘ların arz-ı kâlâ içün dükkânlarının yüzüne tabaka tabaka zeyn edüp yâ zelzeleden yâ bir kedi veyâ bir fâreden yâhûd izdihâmda şehir gulâmları bir taş atup cümle metâ‘ları güldürredek zemîne düşünce pâre pâre olup sâhibi "Ey vây" deyü feryâd eylediğinde esnâf-ı eyvâycıyân derler. Ecel-i mu‘allak gibi mâlları dahi mu‘allakdır. Zindânkapusu'nun hâricinde bir çârsû-yı müzeyyendir kim ta‘bîr olunmaz.</span></p>

    <p class="evliya"><span class="calibre23">Bunlar dahi tahtırevânlar üzre dükkânların kâse-i İznik ve tabak ve kûze ve Kütâhiyye filcânları ve meşrebeler ile dükkânçelerin zeyn edüp azîm alay-ı müzeyyen ile pür-silâh ubûr ederler.</span></p>

    <p class="evliya"><b class="calibre1"><span class="calibre23">Ehl-i tâcir tekneciyân</span></b><span class="calibre23">: Dükkân 100, neferât 102, pîrleri Behlül Kassâ‘'dır, Selmânî'dir. Kabri Cebeliyye'dedir. Bu hıref, dükkânların kızaklar üzre tekne ve çıbır ve kas‘a ve galyeler(?) ile tezyîn edüp cümle pür-silâh ubûr ederler.</span></p>

    <p class="evliya"><b class="calibre1"><span class="calibre23">Esnâf-ı ehl-i keyf</span></b><span class="calibre23">, <b class="calibre1">afyoncuyân</b>: <span class="calibre24"> </span>Dükkân ve neferât 104, pîrleri ibtidâ peydâ eden Fisagores-ı Tevhîdî'dir. Hazret asrında afyonu taşıması sünnetdir deyü ibtidâ tenâvül eden Amr bin Ümeyye-i Zamîrî'dir. Hakkâ kim afyon tenâvül eden zamîr-şinâs, nüktedân, zarîf olur.</span></p>

    <p class="evliya"><span class="calibre23">Bu tâ’ife-i afyoncuyânlar seyishâneler üz[r]e dükkânlarında afyon satarak kimi dilin taşra çıkarup maslûb-ı min indillâh şeklinde hâb-ı gaflete varup kimi kaşınup kimi hây-hû'dan ürküp niçe zarîf tiryâkîlere afyon satarken "Karahisârî değildir" deyü gavgâ ederek ubûr ederler.</span></p>

    <p class="evliya"><b class="calibre1"><span class="calibre23">Esnâf-ı ehl-i şevk</span></b><span class="calibre23">, <b class="calibre1">benglikciyân</b>: Dükkân 16, neferât 60, pîrleri ibtidâ te’lîf eden Cemşîd'dir, gayrısı nâ-ma‘lûmdur. Bunlar dükkânlarında benglik yiyerek gülerek şakalar ederek "Bengîleriz karnımız ac" diyerek geçerler.</span></p>

    <p class="evliya"><b class="calibre1"><span class="calibre23">Esnâf-ı ispençerân ya‘nî devâ otcuyân</span></b><span class="calibre23">: <span class="calibre24"> </span>Dükkân 70, neferât 105, pîrleri Hazret-i Lokmân'dır kim rû-yı arzda Cenâb-ı İzzet ne kadar nebâtât halk etdi ise cümlesi lisânlarıyla "Ben falân derde devâyım" deyü Hazret-i Lokmân'a söylerler idi. Ba‘dehu Hazret asrında bu otcu attârların pîri Hidâyetullâh ibn Zünnûn-ı Mısrî'dir. Fahr-i âlem'in izniyle kemerin babası Zünnûn bağlayup devâ otcularına pîr oldular. Kabri Hicâz dağlarındadır. Ahşâbât değşirirken yılan sokup şehre mu‘âleceye erince merhûm oldu.</span></p>

    <p class="evliya"><span class="calibre23">Bu devâ otcuları gâyet çokdur. İslâmbol içre haftanın sekiz gününde on dörd bâzâr durur. Meselâ Cum‘abâzârı ve Salıbâzârı ve Çehârşenbebâzârı ve Sebtbâzârı günlerinde bu otcular bâzâr kurup labada kökü ve güneyik kökü ve lisân-ı sevr kökü ve hayyı'l-gârikûn kökü ve miyan kökü ve zâter kökü ve niçe bin isimli devâ otların cem‘ edüp ispençer attârları<span class="calibre24">;</span>na mezkûr otları satup kâr ederler.</span></p>

    <p class="evliya"><span class="calibre23">Bunlar dahi dükkânsız beş yüz neferdir. Bunlar dahi arkalarındaki zenbiller içre gûnâ-gûn edviye otlarıyla ubûr edüp andan ispençer attârları seyishâneler üzre niçe bin devâ otların zeyn edüp silâhlarıyla geçerler, seferlerde lâzımlı esnâfdır.</span></p>

    <p class="evliya"><b class="calibre1"><span class="calibre23">Esnâf-ı attârân-ı kahveciyân</span></b><span class="calibre23">: Dükkân ve mahzen 300, neferât 500, bunlar ulu bâzergânlardır. Her birinin Mısır'da ve Yemen ve Kumfuta ve San‘ân ve Aden'de biner kîse mâlları vardır. Arabalar üzre niçe yüz ferde kahveleri tahmîl edüp kantârlara urarak,</span></p>

    <p class="evliya"><span class="calibre23">"Ala bin guruş, ala iki bin guruş" diyerek ubûr ederler. Bunların pîri nâ-ma‘lûmdur. Zîrâ kahve karîbü'l-ahd peydâ olup İslâmbol'da (---) Hân asrında zuhûr etdi. Ammâ kahveyi yemek Şeyh Şâzilî'den kaldı, ol dahi (---) asrında idi. <i class="calibre2">Ve's-selâm.</i></span></p>

    <p class="evliya"><b class="calibre1"><span class="calibre23">Esnâf-ı attârân-ı Yahûdân</span></b><span class="calibre23">: Dükkân 200, neferât 400, pîrleri yine Hüsâm bin Abdullâh-i Basravî'dir. Bunların cümle dükkânları Tahta'l-kal‘a'da ve Mahmûdpaşa çârşûsunda ve hânı'nda ankâ Yahûdîler'dir. Gûnâ-gûn İngilis boyalarından sülüğen ve zencifne ve lök ve isfîdâc ve lâzüverd misilli boyalar ve demir teller ve sarı pirinc tenekeler ve'l-hâsıl edîm-i arzda Hallâk-ı âlem ne kadar ma‘âdin halk edüp benî âdemin kârıyla ne kadar eşyâ-yı <b class="calibre1"><i class="calibre2">[197b]</i></b> musanna‘-ı zî-kıymet var ise bu attârlarda bî-kıymet bulunur, gâyet ankâ bâzergânlardır. (---) (---) (---)</span></p>

    <p class="evliyametin"><b class="calibre1"><span class="calibre23">Esnâf–ı</span></b></p>

    <p class="evliyabeyit"><span class="calibre3">......................(3 satırlık yer boş)...................</span></p>

    <p class="evliya"><span class="calibre23">Bâlâda tahrîr olunan cümle attârbaşı yamakları ubûr etdiklerinden sonra attârbaşının güzîde askeri cümle pür-silâh güzer edüp attârbaşı gûyâ bir muhteşem voyvada pâyesinde semmûr kürke müstağrak olup önü sıra bir mücevher zînli küheylân at yedek gidüp kendinin kafâdârları cümle müsellah <b class="calibre1"><span class="calibre25">$</span></b> ve mükemmel dilberânları dahi akîblerince sekiz kat mehterhâne döğerek ubûr ederler. Ammâ bunlar Âl-i Osmân ordusunda lâzımlı askerdir. Bu attârbaşıya tâbi‘ cümle yigirmi beş esnâfdır ve cümle (---) dükkândır ve cümle (---) askerdir.</span></p>

    <p class="Balk"><span class="calibre26">el-Faslu'r-râbi‘ ve selâsîn<br class="calibre27"/>
    Esnâf-ı müzeyyinân ya‘nî ehl-i hıref</span><span class="calibre29">,</span><span class="calibre26"> berberân</span></p>

    <p class="evliya"><span class="calibre23">Hübût-ı Âdem <i class="calibre2">aleyhi's-selâm'</i>dan tâ Hazret-i İbrâhîm'e gelince cemî‘i benî âdem geysûdâr idi. Aslâ berber nedir bilmezler idi. Ba‘dehu Cenâb-ı İzzet, Hazret-i İbrâhîm'e Ka‘be'yi bünyâd etmeğe fermân edüp edâ-yı hac etdikden sonra Mîne bâzârında geysûlerin yülütmeği emr edüp Hazret-i İbrâhîm, Hazret-i İsmâ‘îl'i ve Hazret-i İshâk'ı tırâş edüp sünnet-i İbrâhîm oldu.</span></p>

    <p class="evliya"><span class="calibre23">Andan ba‘zı ümmet geysûdâr olup kimi başların yülüdür idi. Hele ibtidâ yülüyüp berberlere pîr olan İbrâhîm Nebî'dir. Hattâ Hazret-i Risâlet'e kırk yaşında nübüvvet geldikde geysûdâr idi. Zîrâ cemî‘i Hâşimî ve Kureyşî mergûle geysûdârlar idi. Hâlâ yine Hâşimî ve Kureyşî'de saçlı Urbân çokdur. Hattâ Kureyş kabîlesinden Cebel-i Elheme nâm kübbâr-ı Arab'dan bir kimesne bir a‘râbînin gözün çıkarup şer‘ile Hazret-i Ömer, Cebel-i Elheme'nin gözün çıkarmağa fermân edüp ol gece Cebel-i Elheme firâr edüp Antâkıyye kıralı Hırkîl'e varup Şâm nevâhîlerinde Cebel-i Elheme sâkin olduğuyçün ol mahalle Cebeliyye derler. Andan dahi firâr edüp İşpanya hâkinde Avlonya dağları'nda sâkin olup Freng lisânıyla Arab lisânından hâsıl olma Arnavud lisânın peydâ etdiler. Hâlâ ol kavme Kuryeleş derler. Cümlesi âbâ ve ecdâdlarından gördükleri gibi cümle saçlı Ârnâbûdlardır. Anıniçün Arnavudlar'ın aslı Arab'dır kim ibtidâları Cebel-i Elheme'dir. Elbasan kurbünde medfûndur, ammâ mürted oldu derler. Ve hâlâ yine Mekke câniblerinde Kureyşîlerin çoğu saçlıdır.</span></p>

    <p class="evliya"><span class="calibre23">Ve bu dünyâ halkının cümlesi saçlıdır, illâ ümmet-i Muhammed mutarraşlardır, ammâ niçe sâhib-i tarîkleri cümle geysûdârlardır.</span></p>

    <p class="evliya"><span class="calibre23">Ve Mısır cezîresinde Berberistân ve Fûncistân ve Bilâd-ı İsvân ve Sûdân ve Afnu ve Burnu ve Kırmanıkî ve Bağaniskî ve Donkalavî ve Sünnâr ve Nârnârintî ve Habeşî ve Zeyla‘î ve Bânyânî bu kavimlerin ekseri müslim ve gayrı müslim olanları cümle kıvırcık saçlı âdemlerdir.</span></p>

    <p class="evliya"><span class="calibre23">Hakîrin bu arz-ı ma‘mûre-i dünyâda saçlı âdemlerden gayrı çok kavm görmedik. Siğer kütüblerinde yazdığı üzre Hazret-i Risâlet-penâh Mekke'den Medîne'ye hicret edüp Mekke-i Mükerreme hicretin sene 17 feth etdükde Ebû Süfyân bin Dacn bin Harb ve Halîm bin Cerâm ve Bedîl bin Vertâ ve İkrime bin Ebû Cehil ve Hazret-i Ebûbekir'in pederi Ebû Kuhâfe cümle bunlar gelüp îmân ile müşerref olup Hazret-i Risâlet-penâh sürûr [u] şâdumânından râhatü'l-ebdân içün ol gün Selmân-ı Pâk'e emr edüp Selmân-ı Pâk, Hazret-i Risâlet-penâh'ın mübârek ser-i sa‘âdetin pâk mûs ile müzeyyinlik edüp trâş etdi.</span></p>

    <p class="evliya"><span class="calibre23">Selmân-ı Pâk cümle berberlere pâk pîr [ü] pîşvâ oldu. İbtidâ kemerin bizzât Hazret-i Alî bağlayup kabri Bağdâd'a (---) sâ‘at ba‘îd cânib-i (---) nehr-i (---) (---) (---) bir âsitâne-i kübrâdır. Yılda bir kerre cümle berberler ve niçe bin ehl-i teferrüc gidüp cem‘iyyet-i kübrâ olur. Ulu sultândır kim Hazret-i Resûl'ün taşra hidmetkârı ve pîr ü âlim idi. Resûl-i Hudâ anın hakkında, hadîs:</span> <a class="pcalibre pcalibre1" id="_ftnref162"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn162" title=""><span class="MsoFootnoteReference"><span class="calibre23">[162]</span></span></a> <span class="calibre23">buyurmuşdur. Ya‘nî bizden ve ehl-i beytimizdendir, evvelîn ve âhirin ilmine erdi ve dürüstî <b class="calibre1"><i class="calibre2">[198a]</i></b> cennet anı üzler, deyü Aşere-i Mübeşşere'den gayrı Selmân-ı Pâk'e ve Hazret-i Ukkâşe'ye cenneti tebşîr etmişdir.</span></p>

    <p class="evliya"><span class="calibre23">İzn-i Resûl ile evvel Hazret-i Alî, Selmân-ı Fâris'in belin bağlayup (---) tarîkin pîrlerine Selmân-ı Pâk pîş-kâdem olup ser-çeşme-i pîr-i pîrân olmuşdur ve üç yüz otuz yaşına varup mu‘ammer olup cemî‘i müctehidîn Selmân'dan Hazret-i Risâlet-penâh'ın tecdîd-i vuzû’un ve ta‘dîl-i erkân-ı salât-ı hamseyi [ve] şurût [u] kuyûdu, sünen-i müstehibbât [u] vâcibât [u] ferâyiziyle edâ etdiklerinin sıhhat-ı haberlerin bu Selmân-ı Pâk'den almışlardır.</span></p>

    <p class="evliya"><span class="calibre23">Ve Hazret-i Selmân-ı Pâris, Hazret'den sonra Medâyin-i Bağdâd-ı behişt-âbâd'da sâkin olup hayli mu‘ammer olmağile İmâm-ı A‘zam hazretleri dahi Bağdâd'da hâsıl olmağile Selmân'dan niçe bin fünûn görüp şeref-i sohbetleriyle müşerref olmağile ulûm-ı evvelîn ü âhirîne vâsıl olup sünnet-i Resûlullâh üzre sâhib-i mezheb oldu. Ammâ İmâm-ı A‘zam ki Nu‘mân ibn Sâbit'dir (---) atadan nesebi Enûşirvân'a müntehî olur. Lâkin mezhebi Selmân'dan almadı, Hammâde hazretlerinden aldı, anlar Alkame'den aldı, anlar İbrâhîm-i Nahfî'den, anlar Abdullâh bin Abbâs'dan, anlar Hazret-i Resûl-i Ekrem'den, anlar Hazret-i İbrâhîm'den, anlar Hazret-i Şîs'den, anlar Hazret-i Âdem'den, anlar Hazret-i Cibrîl-i Emîn'den, anlar Hazret-i İsrâfîl'den, anlar Hazret-i Mîkâ’îl'den, anlar bizzât Hazret-i Rabbü'l-âlemînden <i class="calibre2">celle celâluhu ve amme nevâluhu</i> hazretlerinin bî-nihâye keremlerinden ahz eylemişler.</span></p>

    <p class="evliya"><span class="calibre23">Mü’min [u] muvahhid olup İmâm-ı A‘zam mezhebinden olan kimesne, mezhebi İmâm-ı A‘zam kimden ahz eylemişdir bir mü’min bilmese şehâdeti câ’iz olmaz, demişler. Ve İmâm-ı A‘zam'ın Selmân ile ve gayrı Ashâb ile müşerref olduğun böyle <b class="calibre1"><span class="calibre25">$</span></b> yazmışlar. Me’âl-i kelâm oldur kim berberlerin pîri evvel Hazret-i İbrâhîm, ikinci Selmân-ı Pâk'dir.</span></p>

    <p class="evliya"><span class="calibre23">Bu berber tâ’ifesi tahtırevânlar üzre dükkânların gûnâ-gûn câmlar ile ve sarı pirincden leğen ve ibrîkler ile ve niçe bin gûne Alman usturaları ile dükkânçelerin tezyîn edüp bellerinde pâk ibrîşim ve zerdûz şed peştemâller ile pençe-i âfitâb berber cüvânları kendülerin zeyn edüp geçerler.</span></p>

    <p class="evliya"><b class="calibre1"><span class="calibre23">Esnâf-ı berberân-ı sünnetciyân</span></b><span class="calibre23">: Dükkân 300, neferât 400, pîrleri Ebü'l-havâkîn Muhammed bin Talha bin Abdullâh'dır. Selmân-ı Pâk belin bağlayup cümle İslâm ile müşerref olanları sünnet ederdi. Ammâ bizzât Habîb-i Ekrem <i class="calibre2">sallallâhu aleyhi ve sellem</i> vâlidesi Emîne Hâtûn'dan bi-emrillâh sünnet ile tevellüd edüp ayneyn-i şerîfleri mükehhal müştak olmuşlardır.</span></p>

    <p class="evliya"><span class="calibre23">Ammâ sünnet edicilerin pîri Ebü'l-havâkîn Muhammed'in hâtûnu Râbi‘a binti Abdullâh ibn Mes‘ûd'{dur}, duhter-i pâkîze-ahterlerin masdarı ortasındaki kırmızı dilçik nâm lahm-ı zâ’idi kesüp sünnet ederdi. Hazret-i İbrâhîm hâtûnu olan (---) Ana Hâcer Ana'ya gazab edüp ol lahmı kesüp sünnet edüp ol asırdan berü bintânları sünnet etmek Arabistân'a mahsûsdur. Hâlâ Mısır'da Hazarî derler bir gûne kavm vardır, kız sünnetleri gecesinde azîm şâdumânlar ederler. Nisvân tâ’ifesine bu sünnetin fâ’idesi oldur kim vaz‘-ı haml etdikde âsân vech ile doğururmuş.</span></p>

    <p class="evliya"><span class="calibre23">Ezîn-cânib bu sünnetciyân dahi seyishâneler üzre dükkânların gûnâ-gûn sünnet usturalarıyla zeyn edüp ba‘zı gulâmları dükkânlarında def u kudüm ile sünnet eder şeklinde ubûr ederler. (---) (---) (---) (---)</span></p>

    <p class="evliya"><b class="calibre1"><span class="calibre23">Esnâf-ı berberân-ı piyâdegân</span></b><span class="calibre23">: Dükkânları yokdur, neferât 2000, pîrleri yine Selmân-ı Pâk'dir, pâkîze geçerler.</span></p>

    <p class="evliya"><b class="calibre1"><span class="calibre23">Evsâf-ı çarkcıyân-ı ustura</span></b><span class="calibre23">: <span class="calibre24"> </span>Dükkân 40, neferât 100, pîrleri Ebü'l-feth Abdullâh en-Nasrî'dir kim bıçakçıların pîri idi. Bunlar tahtırevânlar üzre araba tekerleği gibi çarhlarda ustura bileyerek mükemmel ubûr ederler.</span></p>

    <p class="evliya"><b class="calibre1"><span class="calibre23">Esnâf-ı ustura kuyrukcuyânı</span></b><span class="calibre23">: Dükkân 12, neferât 40, pîrleri yine Ebü'l-feth Abdullâh en-Nasrî'dir. Seyishâneler üzre dükkânlarında ustura sapları ve ustura kuyrukları yaparak pür-silâh tayy-ı merâhîl ederler.</span></p>

    <p class="evliya"><b class="calibre1"><span class="calibre23">Esnâf-ı sarıkcıyân</span></b><span class="calibre23">: <span class="calibre24"> </span>Dükkân 17, neferât 40, pîrleri Cibrîl'dir kim cennetden tâc-ı enbiyâyı Hazret'e ol getirdi. {Ba‘dehu imâme-i Resûlü}. Bunların dükkânları Ayasofya câmi‘i önünde Kaya Sultân sarâyı'na muttasıl dükkânlardır. Çoğu bî-zebân destârîlerdir. Ehl-i dîvâna mücevveze ve selîmî ve kallâvî ve perîşânî ve kubâdî ve kâtîbi ve a‘zamî sarıklar sararlar. Ammâ (---) Karaman'da olan sarıkcılar cümle İmâm-ı A‘zam tâcı örf-i destâr-ı Nu‘mânî sararlar, her bâr kâr edelim deyü âdem ararlar, müşterî <b class="calibre1"><i class="calibre2">[198b]</i></b> bulmayup mevtâ tâbûtlarına destâr sararlar.</span></p>

    <p class="evliya"><span class="calibre23">Bu fırka seyishâneler üzre mezkûr sarıkları zeyn edüp ubûr ederler. Bunlardan sonra berberbaşı cümle dilberânlarıyla müsellah ubûr edüp sekizer kat mehterhâne çalarak tayy-ı menâzil ederler. Bu berberbaşıya yamak cümle yedi esnâfdır ve cümle (---) dükkândır ve cümle (---) askerdir.</span></p>

    <p class="Balk"><span class="calibre26">el-Faslu'l-hâmis ve selâsîn<br class="calibre27"/>
    Esnâf-ı hammâmcıyân-ı tâhirân</span></p>

    <p class="evliya"><span class="calibre23">İslâmbol'un dörd mevleviyyet yerinde yüz elli bir hammâm olduğu bâlâda imâretler evsâfında tahrîr olunmuşdur. Ammâ bu esnâf alayında yüz elli bir hammâmcılar cümle pür-silâh ubûr ederler, ankâ ve muta‘azzım sâlih kimesnelerdir. Pîrleri Muhsin ibn Osmân'dır. Hazret-i Alî huzûrunda Selmân-ı Pâk kemerin bağladığı sekizinci pîrdir. Kabri (---)'dir.</span></p>

    <p class="evliya"><span class="calibre23">Bu hammâmcılar cümlesi küheylân atlara süvâr olup huddâmları arabalar üzre keçeden hammâmlar edüp münevver câmlar ile müzeyyen edüp,</span></p>

    <p class="evliya"><span class="calibre23">"Gele Vefâ hammâmına cânım, gire Hacı Kadın hammâmına hânım, göre Çinili hammâmı cânım" deyü {mısra‘}:</span></p>

    <p class="evliyabeyit"><span class="calibre23"> Nîlgûn fûtaya sarmış bedeni uryânın</span></p>

    <p class="evliya"><span class="calibre23">dilberân-ı uryân dellâklar böyle nidâ ederek hammâmlarıyla bile ubûr ederler.</span></p>

    <p class="evliya"><b class="calibre1"><span class="calibre23">Esnâf-ı dellâkân</span></b><span class="calibre23">: Neferât cümle 2000, pîrleri Ubeyd-i Mısrî'dir, Selmân-ı Pâk belin bağladuğı yedinci pîrdir. Kabri yine Mısır'da Karâfe-i Kübrâ'dadır. Bu dellâklar cümle uryân olup ibrîşim peştemâller ile dilberânları kâküllerin perîşân edüp ellerinde fütûnî kîse ve bellerinde seng-i mûs ve mümessek sâbûn ile birbirlerine kîse ve sâbûn sürerek güzer ederler.</span></p>

    <p class="evliya"><b class="calibre1"><span class="calibre23">Esnâf-ı nâtırân</span></b><span class="calibre23">: Neferât 1000, pîrleri Mansûr bin Kâsım'dır, Selmân-ı Pâk belin bağladığı tokuzuncu pîrdir. Kabri Ba‘albek kurbünde Cebel-i Lübnân'dadır. Bu nâtırlar dahi bellerinde peştemâller üzre kılıçların kuşanup ayakları çıplak, baldır duruda olup çimşîr ü âbnûs <span class="calibre24">na‘l›nlar;</span> ve sadefkârî na‘lınlar ile pür-silâh güzer ederek reftâr etdiklerinde cümle halk hande edüp hayrân olurlar. Bu hâlile geçerler.</span></p>

    <p class="evliya"><b class="calibre1"><span class="calibre23">Esnâf-ı câme-şûyân ya‘nî çamaşırcıyân</span></b><span class="calibre23">: Dükkân 300, neferât 500, pîrleri (---) (---), kabri (---) (---)'dir. Bunlar arabalar üzre dükkânlarında esbâb yaykayup pâk esbâblar serüp ubûr ederler.</span></p>

    <p class="evliya"><span class="calibre23">{<b class="calibre1">Esnâf-ı lekeciyân</b>: Dükkân 10, nefrât 20, pîrleri (---) (---)'dir. Bunların dükkânları Bâyezîd meydânındadır. Bir esbâba leke vâkı‘ olsa ana bir ilâc edüp lekeyi gayb ederler. Zîbâ san‘attır kim aslâ zî-kıymet esbâbın reng [ü] rûyı müteğayyir olmaz}.</span></p>

    <p class="evliya"><b class="calibre1"><span class="calibre23">Esnâf-ı</span></b> <span class="calibre23"><b class="calibre1">nûreciyân ya‘nî hırızmacılar</b><span class="calibre24">;</span>: Neferât elli, bunlar ba‘zı hammâm kapularında hırızma <b class="calibre1"><span class="calibre25">$</span></b> satarlar, dükkânsız bir alay fukarâlardır. Bunlar dahi arkalarında torbalar ile nûre satup "Nûre ile pâk edüben nûr ederiz" deyü feryâd ederek ubûr ederler.</span></p>

    <p class="evliya"><span class="calibre23">Bu hammâmcılar yamakları cümle pür-silâh ile ubûr edüp şeyhleri ve nakîbleri ve çavuşları ve hammâmcıbaşısı cümle küheylân atlar üzre ardları sıra sekizer kat mehterhâneler ile müsellah ubûr ederler. Yollarda her kankı dağ u bâğ ve çayır yerlerde keçeden hammâmlar yapup içine kömürler yakup guzât-ı müslimîn gasl ederler.</span></p>

    <p class="evliya"><span class="calibre23">Bu hammâmcılar yamağı cümle altı esnâfdır ve dükkânları cümle (---) dükkândır ve cümle (---) askerdir.</span></p>

    <p class="Balk"><span class="calibre26">el-Faslu's-sâdis ve selâsîn<br class="calibre27"/>
    Esnâf-ı nakkâşân-ı cihân</span></p>

    <p class="evliya"><span class="calibre28"> </span><span class="calibre23">Kârhâne-i nakkâşbaşı birdir, Arslanhâne'nin üst tabakaları kat-ender-kat kârgîr-binâ hücrelerdir kim cemî‘i nakkâşân-ı üstâdân bu kârhânede sâkinlerdir, gayrı yerlerde dükkân yüz adeddir, ammâ hânelerinde sâkin sarây-ı âlîler nakkâşı cümle bin neferdir. Pîrleri Şeddâd'ın Bağ-ı İremin nakş eden Şemr-i Ahîm'dir, Kıbtî tevârîhlerinden bu Şemr içün peygamberdir deyü yazmış. Ammâ Hazret-i Süleymân vezîri Âsaf-ı Berhıyây dahi peygamber ve nakkâş idi kim taht-ı Süleymân'ı ve kasr-ı Belkîs'ı Berhıyây nakş etmişdi kim lisân-ı Kabâbıta'da darb-ı mesel olmuşdur kim pesendîde bir nakşa nakş-ı Berhıyâ gibi erba‘a ve işrîn kırât olmuş derler. Ammâ Acem ve Rûm şu‘arâları medhinde nakş-ı Erjeng medh olunur.</span></p>

    <p class="evliya"><span class="calibre23">Bu esnâfın pîrleri Hazret asrında Ka‘be-i şerîfi Hatîmiyle ta‘mîr olundukda beyt-i ma‘âd-ı şerîfi nakş eden Fazl ibn Hazret-i Abbâs'dır {kim ibn ammi'n-nebîdir, meyt-i Resûl üzre su dökmüşdür}. Hazret-i Ebâ Zer-i Gıffârî belin bağlayup nakkâşlara pîr oldu. Kabri Şâm-ı cennet-meşâmda Câmi‘-i Ümeyye'nin mihrâbı dîvârında minber dibinde Nebîlerkapusu'nun iç yüzünde on iki bin şehîd peygamberler yanında medfûndur.</span></p>

    <p class="evliya"><span class="calibre23">Âl-i Emeviyyûn'dan Halîfe Abdülmü’min bu nakkâşlar pîri Fazl bin Abbâs'ı gâyet severdi. Hikmet-i Hudâ Abdülmü’min Câmi‘-i Ümeyye'yi amâr <b class="calibre1"><i class="calibre2">[199a]</i></b> edüp eflâke ser-çekmiş kubbe-i nüh-tâkı pîr-i nakkâş nakş-ı bûkalemûn ederken kubbeden gözüne kireç gubârı düşüp ol mahalde tâ kubbe-i mînânın zirve-i âlîsinden na‘şı düşüp helâk olup nakşı bir zamân bâkî kalup Abdülmü’min bu pîre mahabbetinden Nebîlerkapusu dâhilinde defn etdi. <i class="calibre2">Rahmetullâhi aleyh</i>.</span></p>

    <p class="evliya"><span class="calibre23">Bu nakkâşlar dahi tahtırevânlar üzre yaylar ve iskemle ve ferâşhâne nakş edüp Şâhkulu ve Velîcân ve Ağa Rızâ ve Mürver İlik ve Bihzâd ve Mânî ve Freng Sinor ve Cânşâh nâmân üstâdların sihr-i i‘câz nakş-ı bûkalemûn-ı ibret-nümûn işlerin dükkânlarının cânib-i erba‘asına koyup cümle erbâb-ı ma‘ârif temâşâ ederek bu nakkâşlar dahi bu yüzden alaylar ile geçüp giderler.</span></p>

    <p class="evliya"><b class="calibre1"><span class="calibre23">Esnâf-ı zer-kûbyân ya‘nî altun döğücüler</span></b><span class="calibre23">: Dükkân 55, nefer 70, pîr-i atîkleri Hazret-i Dâvûd'dur, kıbel-i Hak'dan nâzil olan Zebûr âyetleriyçün altunu döğüp her sahîfeyi müzehheb ser-levhalı ederdi. Zîrâ Zebûr âyeti Hazret-i Dâvûd'a nâzil oldu kim âye[t]: <a class="pcalibre pcalibre1" id="_ftnref163"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn163" title=""><span class="MsoFootnoteReference"><span class="calibre23">[163]</span></span></a> âyeti delîldir.</span></p>

    <p class="evliya"><span class="calibre23">Hazret-i Dâvûd'dan nübüvvet-i Resûlullâh'a gelince bin altı yüz kırk sene olup Mekke-i Mükerreme'yi feth etdükden sonra ta‘mîr ü termîmi mahallinde nakkâşların pîri Ka‘be nakş ederken Ebü'l-hazen bin Nasr bin Abdullâh, Hazret'e döğülmüş zer-i hâlis getirüp Mekke-i Mükkereme'i anınla mutallâ ve müzehheb etdiler.</span></p>

    <p class="evliya"><span class="calibre23">Ba‘dehu Risâlet-penâh'ın izn-i şerîfiyle Selmân-ı Pâk, Ebü'l-hazen'in belin bağlayup zer-kûplara ya‘nî altun döğücülere pîr oldu. Kabri (---) (---)'dir. Bu ehl-i hıref dahi tahtırevânlar üzre câmlı dükkânları içre altun döğerek ubûr ederler.</span></p>

    <p class="evliya"><b class="calibre1"><span class="calibre23">Esnâf-ı müzehheb-keşân</span></b><span class="calibre23">: <span class="calibre24"> </span>Dükkân 40, neferât 105, pîrleri Hazret-i Osmân'dır kim Hazret-i Risâlet'e kırk yaşında nübüvvet geldikde Hazret-i Cibrîl-i Emîn ile ibtidâ Kur’ân-ı azîmden <a class="pcalibre pcalibre1" id="_ftnref165"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn165" title=""><span class="MsoFootnoteReference"><span class="calibre23">[165]</span></span></a> âyeti, yarlığ-ı belîğ-i Rabbü'l-İzze gelüp ba‘dehu Hazret-i Osmân İslâm ile müşerref oldukda bu âyet-i şerîfi ibtidâ-i Kur’ân-ı azîm edüp ser-levha ve müzehheb edüp hâlâ müzehhebcilerin silsilesi Hazret-i Osmân-ı Zi'n-Nûreyn'e çıkar. Kabri Medîne-i Münevvere Bakî‘inde denilmişdir.</span></p>

    <p class="evliya"><span class="calibre23">Bu müzehhebciler dahi dükkânlarında Kelâm-ı İzzetleri ve kitâbları tezhîb ederek ubûr ederler.</span></p>

    <p class="evliya"><b class="calibre1"><span class="calibre23">Esnâf-ı mücellidân</span></b><span class="calibre23">: <span class="calibre24"> </span>Dükkân 100, neferât 300, pîrleri Abdullâh-ı Yetîmî olup bu sahhâfân alayı bâlâda ordu monlâsı alayında mufassaldır.</span></p>

    <p class="evliya"><b class="calibre1"><span class="calibre23">Esnâf-ı sahhâfân</span></b><span class="calibre23">: Dükkân 60, neferât 200, zîrâ ayak sahhâfı çokdur. Pîrleri Ebâ Zer-ı Gıffârî'dir, Selmân-ı Pâk belin bağladı. Kabri Bakî‘'dedir, yüz yetmiş yaşında nakl etdi. {On beşinci pîr-i mâldâr olduğundan Hazret-i Resûl-i Hudâ anlara Ebâ Zer deyü lakab komuşlardır. Hazret'den kırk hadîs rivâyet eder}.</span></p>

    <p class="evliya"><span class="calibre23">Bunlar dahi dükkânların niçe bin kitâb-ı gûnâ-gûn ile zeyn edüp ayak sahhâfları <i class="calibre2">"Mültekâ</i> ve <i class="calibre2">Dürer [u] Gurer</i>'im eydir ammâ <i class="calibre2">Keşşâf'</i>ımı keşf edüp <i class="calibre2">Tarîkat-ı Muhammedî</i>'den ayrılman, ey kitâbdır" deyü torba tobra kitâblarla ubûr ederler.</span></p>

    <p class="evliya"><b class="calibre1"><span class="calibre23">Esnâf-ı kâğızcıyân</span></b><span class="calibre23">: Dükkân 200, neferât 205, pîrleri Hazret-i Abbâs amm-i Resûl'dür. Kabri Bakî‘'dedir ve Alî {kemerin bağladı}. Bunlar dahi seyishâneler üzre dükkânların İslâmbol tabağı ve <b class="calibre1"><span class="calibre25">$</span></b>  B<span class="calibre24">B</span>osna <span class="calibre24">(kâ€›d cinsi);</span> ve Sebde ve Bundukânî kâğızlarıyla zeyn edüp cümlesi beyâz kâğızdan ferrâce ve muvahhidîler ve hırka ve azîm destâr ile ve yine kâğızdan gûnâ-gûn külâhlar ile kendülerin zeyn edüp dükkânlarında kâğızlar mühreleyüp cümlesi pür-silâh beyâz esbâblı asker olup ubûr ederler.</span></p>

    <p class="evliya"><b class="calibre1"><span class="calibre23">Esnâf-ı mukavvâ kubur divitciyân</span></b><span class="calibre23">: <span class="calibre24"> </span>Dükkân 55, neferât 105, pîrleri Mu‘âz ibn Cebel'dir ve Selmân kemer-bestesidir. Kabri {Ebtah'dadır}.</span></p>

    <p class="evliya"><span class="calibre23">Bunlar dükkânların gûnâ-gûn kubur ve müzehheb ü münakkaş devâtlar ile müzeyyen edüp kendüler dahi pür-silâh tayy-ı mekân ederler.</span></p>

    <p class="evliya"><b class="calibre1"><span class="calibre23">Esnâf-ı remmâlân</span></b><span class="calibre23"> ve <b class="calibre1">esnâf-ı mektûbcuyân</b>: <span class="calibre24"> </span>Pîr perv[er]leri ve askerleriyle bâlâdâ ordu monlâsı alayında yazılmışdır.</span></p>

    <p class="evliya"><b class="calibre1"><span class="calibre23">Esnâf-ı mürekkebciyân</span></b><span class="calibre23">: <span class="calibre24"> </span>Dükkân 40, neferât 65, pîrleri Zeyd bin Hâris'dir, Enes kemerin bağladı. Kabri Mekke Ebtahı'ndadır. Bunların dükkânları Sultân Bâyezîd'dedir, ammâ niçe yüz kimesneler hânelerinde işlerler. Husûsan Sultân Selîm kurbünde İkiçeşme önünde Mürekkebci Karı'nın mürekkebi gâyet meşhûrdur. Ve Kızılmusluk'daki yedi iklîmde meşhûrdur, hattâ anın hakkında kâtibler ve şâ‘irler bu beyti terennüm etmişler:</span></p>

    <p class="evliyabeyit"><span class="calibre23"> Mürekkeb çokdur İslâmbol'da ammâ</span></p>

    <p class="evliyabeyit"><span class="calibre23"> Kızılmusluk'daki gâyetde a‘lâ</span></p>

    <p class="evliya"><span class="calibre23">deyü medh etmişlerdir.</span></p>

    <p class="evliya"><b class="calibre1"><span class="calibre23">Esnâf-ı nakkâşân-ı musavvirân</span></b><span class="calibre23">: Dükkân 4, neferât 40, pîrleri yokdur, zîrâ sûret yazmak şerî‘atımızda memnû‘dur, lâkin Hazret-i Risâlet-penâh Hayber kal‘asın feth edüp andan bir esed sûretli sancak <b class="calibre1"><i class="calibre2">[199b]</i></b> ganîmet alup mehâbet [u] salâbet içün ol esed sûretli sancağı Ebâ Eyyûb-ı Ensârî ki alemdâr-ı Resûlullâh'dır anların evlâd-ı mihteri Seydî Emetullâh taşıyup pederi Eyyûb Sultân, Hazret huzûrunda kemerine şed bağlayup bayrakdârlara pîr oldu. Kabri İmâm Hüseyin'e bayrakdâr olup Kerbelâ şühedâları içinde âsûde-hâldir.</span></p>

    <p class="evliya"><span class="calibre23">Hazret ol sancakdan gayrı sûrete ve tasvîr [u] put yazmağa ruhsat vermemişlerdir. Ammâ Rûm nakkâşları zâde-i tab‘larından yine dîn-i İslâmın şân [u] şöhret şevketleriyçün Hazret-i Hamza-i bâ-safânın Zûpîn ile atlar üzre ceng [ü] cidâl sûretlerin âlât-ı silâha müstağrak olup Zûpîn'i kayd [ü] bend edüp Hamza gâlib olup sûretin yazarlar kim gûyâ zî-rûhdur.</span></p>

    <p class="evliya"><span class="calibre23">Ve Hamza-i bâ-safânın yüz yetmiş sandaliyye sâhibi Hazret-i Sa‘d u Sa‘îd'i ve Hâlid ibn Velîd'i ve Ubeydetü'l-Cerrâh'ı ve Şeyh Sârî'yi ve Ma‘dî-Kereb'i ve Dîvâne Hurûm'u ve Lenduhâ ibn Sa‘dân'ı ve Sâhib-kırân Bedî‘üzzamân Veliyyü'l-akrân'ı ve Kâsım-ı la‘leyn-i Kubâ'yı ve teber-i müslimîsi elinde Hazret-i Peyk-i Resûl Baba Amr Ümeyye-i Zamîrî ve niçe yüz sâhib-kırânları zırh [u] zireh-külâh ve cebe ve cevşene müstağrak olup hüssân-ı sâfinâtü'l-ciyâd misilli atlara yedi pâre âlât-ı silâhlarıyla her bir pehlivânların sûretlerin mehâbet [u] salâbetleriyle yazarlar kim gören ümmî âdemler hamd-i Hudâ ümmet-i Muhammed'den böyle sâhib-kırânlar var imiş deyü kendüleri cenge mahabbet edüp mücâhidün fî-sebîlillâh olmağa bâ‘is olur.</span></p>

    <p class="evliya"><span class="calibre23">Ve selef pehlivânlardan <i class="calibre2">Şâhnâme</i>'de yazduğı üzre Sâm ü Nerîmân'ı ve Zâl ü Köstehem'i ve Rüstem [ü] Efrâsiyâb'ı ve Şagât'ı ve Pîjen-i Menûçehr'i ve Ferîdûn'u ve Demirci Kâve ve Dahhâk'ı bu pehlivânları dahi eyle tasvîr edüp yazarlar kim her biri gûyâ birbirlerine hamle etmededirler.</span></p>

    <p class="evliya"><span class="calibre23">Ve bu zikr olunan pehlivânların sûretlerin musavvirân dükkânlarının cânib-i etrâfına zeyn edüp ubûr ederler. Bu musavvirlerin ser-çeşmesi Miskâlî Solakzâde. Ve Tiryâkî Osmân Çelebi, kal‘alar sûreti cengiyle tasvîr etmede Bihzâd-ı Sânî idi. Ve Parmakkapu'da Tâsbâz Pehlivân Alî, pâdişâhların ve serdâr u vüzerâların Revân ve Bağdâd cenglerin yazmada Velî Cân-ı Evvel idi ve gayrı fünûnda dahi Cemşîd-i asr idi.</span></p>

    <p class="evliya"><b class="calibre1"><span class="calibre23">Esnâf-ı fâlcıyân-ı musavver</span></b><span class="calibre23">: Dükkân ve nefer birdir. Mahmûd Paşa çârşûsunda bir dükkânda sâkin Hoca Mehemmed Çelebi derlerdi, sulehâ-yı ümmetden müsin kimesne idi. Hattâ Süleymân Hân sohbetiyle müşerref olmuş bir zinde ihtiyâr idi.</span></p>

    <p class="evliya"><span class="calibre23">Bâlâda tahrîr olunan cümle pehlivânların ve selef pâdişâhlarının ve niçe mürsel peygamberlerin ve bî-hisâb kal‘aların ceng [ü] cidâllerin ve deryâda keştîlerin agreb ü garâyibden harb [ü] kıtâllerin evâyil-i eyyâm üstâdlarının sihr-i i‘câz ve pesendîde ketebeli kalemleriyle iri İslâmbol tabakı kâğız cermleri üzre yazılmış tasvîrleri cild cild rû-yı dükkânına dizüp âyende ve revende gelüp tâli‘ dutup bir akçe verüp bu tasvîrlerden fâl açup, ceng [ü] cidâl mi gelir yâhûd Yûsuf ü Züleyhâ mı gelir ya Leylâ vü Mecnûn ve Ferhâd ü Şîrîn ve Varka [ü] Gülşâh<span class="calibre24">;</span> mı veyâ selef sâhib-kırânlarının birbiriyle muhâsemeti ve ayş [u] işretleri gelüp ana göre;</span></p>

    <p class="evliyabeyit"><span class="calibre23"> Bu fâl issine geldi işte Ferhâd,</span></p>

    <p class="evliyabeyit"><span class="calibre23"> Çalışmakla olursun sen de dilşâd</span></p>

    <p class="evliya"><span class="calibre23">deyü her tasvîrlere münâsib indiyyât-ı ebyât [u] eş‘ârlar okurdu kim istimâ‘ edenin gülmeden aklı giderdi. Ol pîr anınla kâr ederdi. Kâhîce bu sûretlerle pâdişâha giderdi.</span></p>

    <p class="evliya"><span class="calibre23">Bu dahi bir tahtırevân üzre sûretlerin halka gösterüp alayda giderdi. Hâlâ İslâmbol mukallidleri içre bu tasvîr fâlcısının indiyyât gazelleri gûnâ-gûn evzâ‘ [u] etvârlarıyla taklîd ederler kim niçe bin gûne mudhik kelâmlardır.</span></p>

    <p class="evliya"><b class="calibre1"><span class="calibre23">Esnâf-ı oymacıyân</span></b><span class="calibre23">: Dükkân 9, neferât 20, pîrleri Abdurrahmân ibn Şâ‘ir Hassân'dır. Hazret-i Resûl'ün Kâsım evlâdıyla rıdâ‘an emildeş süd karındaşıdır. Kabri Kudüs kurbünde şehr-i Taberistân'dadır. <b class="calibre1"><span class="calibre25">$</span></b></span></p>

    <p class="evliya"><span class="calibre23">Bu oymacılar, dervîşân-ı zîşândan Hezârfen Çelebi ma‘rifetli üstâd-ı kâmillerdir kim mikrâs-ı lây ile sihr-i i‘câz oymalar oyarlar kim gûyâ sihr-i helâldir. Bunların yâdigârlarını teberrüken kitâblar içinde hıfz ederler.</span></p>

    <p class="evliya"><span class="calibre23"> Bunlar seyishâneler üzre dükkânlarında elvân varaklar üzre oymaların yapup ve kâğızlar üzre yapışdırup oymalar oyarak ubûr ederler.</span></p>

    <p class="evliya"><b class="calibre1"><span class="calibre23">Esnâf-ı nakılcıyân-ı sûr-ı hümâyûn</span></b><span class="calibre23">: Dükkân 4, neferât 55, pîrleri Müyesser-i Ezherî'dir, Hadîce Ana huddâmıdır. Enes ibn Mâlik belin bağladı. {Kabri Kûfe'dedir. Hazret asrındaki sûrlarda bahârdan serviler yapardı. Bu esnâfın} dükkânları Koska Furunu yanında ve Aksarây'da ve Tahta'l-kal‘a'da ve Odunkapusu'nun iç yüzünde Şem‘ahâne mukâbelesinde nıkılcıbaşı dükkânıdır.</span></p>

    <p class="evliya"><span class="calibre23">Bunlar bu alayda şehremîni mâlıyla <b class="calibre1"><i class="calibre2">[200a]</i></b> Süleymâniyye minâresi kaddi balmûmunun rengâreng kâfûrîlerinden ve şamata varağı tellerinden evce ser-çekmiş servi-misâl münevver ve mutallâ nakıllar eyleyüp her birin yüzer ikişer yüzer tershâne karavana pâyzenleri çeküp vardiyanlar sağa ve sola çekin deyü silisre düdüklerin çalarak ubûr ederler ve niçe yüz hurde nakıllar ile alay gösterüp ubûr ederler.</span></p>

    <p class="evliya"><span class="calibre23">{<b class="calibre1">Esnâf-ı alıcı ve balıcı</b>: Neferât 100, bunlar ancak yevm-i Ramazân'da ıydeynlerde ma‘sûmlara iskât(?) içün yeşil balmûmundan tûtîler ve beyâz mûmdan kumrular edüp çubucuklar ucunda "Alıcığım balıcığım" diyerek güzer ederler}.</span></p>

    <p class="evliya"><b class="calibre1"><span class="calibre23">Esnâf-ı basmacıyân-ı yasdık</span></b><span class="calibre23">: Dükkân 15, neferât 55, pîrleri yine nakkâşların pîri Fazl ibn Hazret-i Abbâs'dır {kim Hazret-i Resûl merhûm oldukda Alî gasl edüp bu Fazl cesed-i Nebî üzre su sab ederdi}. Dükkânları Sırt hammâmı kurbündedir. Kârları neftli ve katrânlı gûnâ-gûn boyalar ile münakkaş yasdıklar ve sofralar ve perdeler ve şatranc bezleri basup dükkânlarında bu kâr ile ubûr ederler. Ammâ latîf musanna‘ kârdır kim ne kadar yaykasan nakşı müteğayyir olmaz bir kârdır.</span></p>

    <p class="evliya"><b class="calibre1"><span class="calibre23">Esnâf-ı basmacıyân-ı çit</span></b><span class="calibre23">: Dükkân 25, neferât 100, pîrleri yine Fazl bin Hazret-i Abbâs'dır. Bunlar ekseriyyâ bekârhâne odalarında Tokad ve Sivas Ermenîleri ve Acem ve Hindî basmacılarıdır kim sihr-i i‘câz yorkan yüzleri ve çarşaflar ve perdeler basarlar kim hayâl-pesenddir. Bu kârların arz edüp dükkânlarn kârlarıyla zeyn edüp pür-silâh ubûr ederler.</span></p>

    <p class="evliya"><b class="calibre1"><span class="calibre23">Esnâf-ı nakkâşân-ı zerdûzân</span></b><span class="calibre23">: Dükkân 20, neferât 25, ammâ niçesi hânelerinde işlerler, pîrleri Ebî Sürh'dür ve Selmânî'dir. Kabri Medâyin'dedir. Bunların kârı vüzerâ ve vükelâ ve a‘yân-ı kibâra zerdûz çerkâb yasdıklar ve mak‘ad ve perdeler ve dikdik ve abâyîler ve şakabendler ve eğerler ve tegeltiler ve atlas üzre cebinlikler işlerler kim görenin aklı gider, sırmanın şa‘şa‘asından âdemin gözü hîrelenir. Bu dahi pâk san‘atdır. Bunlar cümle metâ‘ların tahtırevânlar üzre dükkânların da zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı nakkâşân-ı yağlıkcıyân</span></b><span class="calibre23">: Dükkân yigirmi, neferât 25, pîrleri Sirâceddîn'dir, Selmân belin bağladı. Kabri Şâm kurbünde Busrâ'dadır. Bunlar gûnâ-gûn bezler üzre siyâh kalemler ile makreme ve çarşaflar ve yasdıklar ve peşkîrler üzre nakş edüp hâtûnlardan bizim vâlide dahi ana göre nakş edüp kâr eder. Bunlar dahi dükkânlarında siyâh kalemler ile bezleri nakş ederek pür-silâh olup ubûr ederler.</span></p>

    <p class="evliya"><span class="calibre23">Bu esnâflardan sonra nakkâşbaşı cümle güzîde askeriyle ve şeyh ve nakîbleriyle ve du‘âcılarıyla sekizer kat mehterhâneyle ubûr ederler. Bu nakkâşbaşıya yamak cümle on yedi esnâfdır ve cümle (---) dükkândır ve yekûn (---) askerdir.</span></p>

    <p class="Balk"><span class="calibre26">el-Faslu's-sâbi‘ ve selâsîn<br class="calibre27"/>
    Esnâf-ı Bezzâzistân-ı atîk</span></p>

    <p class="evliya"><span class="calibre23">İslâmbol'un iz[di]hâm ve güzîde yerinde Âl-i Osmân'ın hazîne-i azîmi bir bezzâzistândır kim gûyâ kal‘a-i Kahkahâ'dır. Cemî‘i erbâb-ı seferlerin ve vüzerâ ve a‘yânın mâlları bundadır kim zîr-i zemîninde niçe yüz demir kapulu mahzenler vardır. Sene 857 târîhinde Ebü'l-feth Sultân Mehemmed Hân binâsıdır kim gûyâ şeddâdî binâdır. Cânib-i erba‘ası taşrasında keçeciler ve sahhâf ve takyacılar ve boğasıcılar ve kılabdan u sırmacılar ve kuyumcular ve incücüler ihâta etmişdir.</span></p>

    <p class="evliya"><span class="calibre23">Ve çâr-kûşesinde kal‘a kapuları gibi metîn ve kavî demir kapuları vardır, şimâle nâzır Sahhâflarkapusu, garba mekşûf Takyacılarkapusu, cenûba meftûh Gazzâzlarkapusu. Ve şarka küşâde Kuyumcularkapusu üzre kanatların açmış bir mehîb kuş sûreti vardır. Bu kuş sûretin bu kapu üzre tasvîr etmeden rumûz oldur kim kâr [u] kesb dedükleri ber-hevâ tayerân eder bir vahşî kuşdur. Eğer kuşı bir nezâketle sayd edebilirsen bu bezâstende kâr edebilirsin demek işâretidir. Ammâ hakkâ ki acâyib rumûz vasiyyetdir.</span></p>

    <p class="evliya"><span class="calibre23">Ve bu bezâsten içre cümle (---) pâye-i kâ[r]girler üzre (---) aded rusâs-ı nîlgûn ile mestûr kubbe-i azîmdir kim cânib-i erba‘asında demir kapaklı pençereler vardır ve dâ’iren-mâdâr kubbe etrâflarında âdemler gezüp demir kapaklar kapayacak tabakalar vardır.</span></p>

    <p class="evliya"><span class="calibre23">Ve bezâsten içre şâhrâh dörd sokağın yemîn [ü] yesârı cümle altı yüz dükkândır ve kat-ender-kat cümle iki bin dollâbdır. Her dollâb sâhibi ferâğat edüp fürûht etmek dilese beşer bin guruşa tûtyâ gibi satılır. Sabâhdan kuşluk vaktine dek işler bir kârhâne-i azîmdir, cihânın cümle zî-kıymet eşyâları bu bezâstende bî-kıymet bulunur bâzârdır. Ve bunda biner ve ikişer bin kîseye mâlik bâzergânlar vardır.</span></p>

    <p class="evliya"><b class="calibre1"><span class="calibre23">Esnâf-ı pâsbân-ı Bezâsten-i atîk</span></b><span class="calibre23">: Neferât 70, bunların nâzırları pâdişâh hazînedârbaşısıdır. Kefîlli <b class="calibre1"><span class="calibre25">$</span></b> ve bâyinli müselmân âdemlerdir kim her gece bezâsten içinde kanâdîlleri çerâğân edüp pür-silâh yatırlar. Pîrleri Gafîr-i Hindî'dir. <b class="calibre1"><i class="calibre2">[200b]</i></b> Selmân Kemer-bestesidir. Kabri Mısır'dadır.</span></p>

    <p class="evliya"><span class="calibre23">Bunlar eyle mu‘temed âdemlerdir kim bedâstende olan dollâblar açık kalup niçe Mısır hazînesi ve cevâhirât ve murassa‘âtın hisâbın Cenâb-ı Bârî bilür, meydânda yatup aslâ vaz‘-ı yed etmeğe kâdir değillerdir. Bunlar ellerinde fânûsları ve nobutlar ile,</span></p>

    <p class="evliya"><span class="calibre23">"Aşa vura duta hay" diyerek ubûr ederler. Ammâ bunlar İslâmbol içre olan kırk bin pâsbânlara karışmazlar, zîrâ bunlar emr-i pâdişâhiyle gedik sâhibi pâsbân [u] nigehbânlar ve dîdebânlardır. Taraf-ı pâdişâhîden şehremîninden ulûfe alup yerleri mahlûl oldukda bedâsten hammâllarının müstehaklarına tevcîh olunur kavmdirler.</span></p>

    <p class="evliya"><b class="calibre1"><span class="calibre23">Esnâf-ı hammâlân-ı bezzâzistân</span></b><span class="calibre23">: <span class="calibre24"> </span>Neferât 300, bunların pîri Peygâm-ı Alî'dir ve Selmânî'dir. Kabri Tebrîz'dedir. Bunlar bedesten hâricinde hidmet ederler, bedestenin dörd zencîrli kapusundan içeri giremezler, ancak taşradaki esnâflara hidmet edüp her gece cümle esnâfların sandûk sandûk metâ‘ların taşıyup bedâstenin taşra mahzenlerine İslâmbol'un ihrâk havfından hıfz edüp taşra dükkânlar boş kalır. Zîrâ her dükkân sâhibleri ba‘îd yerlerde olur.</span></p>

    <p class="evliya"><span class="calibre23">Bu hammâllar dahi arkalarında yassılama semerleri ve ellerinde hablleri ve bellerinde kılıçlarıyla ubûr ederler. <i class="calibre2">Ve's-selâm</i>.</span></p>

    <p class="evliya"><b class="calibre1"><span class="calibre23">Esnâf-ı dellâlân-ı Bezzâzistân-ı enderûn</span></b><span class="calibre23">: Neferât 40, pîrleri Ebü'n-nidâ (---) (---) (---). Bunlar cümle eli berâtlı gedik sâhibi muhteşem ve mu‘temed âdemlerdir kim bedâsten içinde hidmet ederler, taşra çıkamazlar. Cümlesi alayda cevâhir raht ve kılıç ve gaddâre ve kürk ve gayrı zî-kıymet eşyâlar ile omuzlarında ubûr ederler.</span></p>

    <p class="evliya"><b class="calibre1"><span class="calibre23">Esnâf-ı dellâlân-ı Bezzâzistân-ı bîrûn</span></b><span class="calibre23">: Cümle 300 eli berâtlı değildir ammâ mu‘temed kefîlleri vardır. Bunlar dahi omuzlarında metâ‘larıyla "Bin guruşa cevâhir kuşağım ve iki bin guruşa <span class="calibre24">i</span>istifan<span class="calibre24">;</span>ım" deyüp ubûr ederler.</span></p>

    <p class="evliya"><b class="calibre1"><span class="calibre23">Ehl-i sanâyi‘</span></b><span class="calibre23">, <b class="calibre1">çukacıyân</b>: Dükkân 100, neferât 107, pîrleri Ebü'l-Hüdâ-yı Halebî'dir ve Selmânî'dir. Kabri Mekke'dedir. Bunlar arabalar üzre niçe bin pasdav saya ve londirine ve vezentin [florentin?] ve karkaşona ve nime ve paris ve marliye ve ankona ve londura ve iskerled ve yetmiş çile çukaları endâzeleyüp "Ala bin iki bin guruş" deyüp geçerler.</span></p>

    <p class="evliya"><b class="calibre1"><span class="calibre23">Ehl-i hıref</span></b><span class="calibre23">, <b class="calibre1">atlascıyân</b>: Dükkân 105, neferât 300, pîrleri Mansûr-ı Endelûsî'dir ve Selmânî'dir. Kabri {nâ-ma‘lûm}. Bu kavm ekserî Yahûdîlerdir, gûnâ-gûn akmişe-i fâhireleri dükkânlarında tahtırevânlar üzre ölçerek kat‘-ı menâzil ederler.</span></p>

    <p class="evliya"><b class="calibre1"><span class="calibre23">Esnâf-ı dîbâcıyân</span></b><span class="calibre23">: Dükkân 16, neferât 25, pîrleri (---) (---) (---) (---) (---). Bu hıref tahtırevânlar üzre dükkânların zer-ender-zer şîb ü zerbâf ve serengler ile zeyn edüp müsellah ubûr ederler.</span></p>

    <p class="evliya"><b class="calibre1"><span class="calibre23">Ehl-i kâr</span></b><span class="calibre23">, <b class="calibre1">katîfeciyân</b>: Dükkân 70, neferât 200, pîrleri (---) (---) (---) (---). Bu tâ’ife tahtırevânlar üzre katîfe dokuyarak san‘atları ve metâ‘ların arz ederek muhteşemâne ubûr ederler.</span></p>

    <p class="evliya"><b class="calibre1"><span class="calibre23">Esnâf-ı yasdıkcıyan-ı sereng ve katîfe</span></b><span class="calibre23">: <span class="calibre24"> ve</span> Dükkân 100, neferât 400, pîrleri (---) (---) (---). Mardin kârı ve Bursa kârı sırmalı katîfe ve sereng yasdıklar ile dükkânlarında dokuyarak cümle müsellah geçerler.</span></p>

    <p class="evliya"><b class="calibre1"><span class="calibre23">Esnâf-ı dârâyîciyân</span></b><span class="calibre23">: Dükkân 200, neferât 500, pîrleri (---) (---) (---) (---) (---). Bu fırka dahi dükkânçelerin dârâyî ve pûlâdî ve şâmîler ile zeyn edüp harîr dokuyarak menâzil kat‘ ederler.</span></p>

    <p class="evliya"><b class="calibre1"><span class="calibre23">Esnâf-ı hil‘atcıyân-ı harîr</span></b><span class="calibre23">: Dükkân 5, neferât 105, pîrleri (---) (---) (---) (---) (---). Bu zümre kuşaklık ta‘bîr etdikleri yedi bâbet hil‘at-ı pâdişâhîleri dokuyarak hil‘atları zeyn edüp geçerler.</span></p>

    <p class="evliya"><b class="calibre1"><span class="calibre23">Esnâf-ı muhattemciyân</span></b><span class="calibre23">: Dükkân 17, neferât 40, pîrleri (---) (---) (---) (---) (---). Bu pîşekârlar kırmızı ve gûnâ-gûn mukaddem kuşakları bâft edüp dükkânların muhattemler ile zeyn edüp ubûr ederler.</span></p>

    <p class="evliya"><b class="calibre1"><span class="calibre23">Ehl-i kâr</span></b><span class="calibre23">, <b class="calibre1">alacacıyân-ı Tire ve Şâm</b>: Dükkân 70, neferât 100, pîrleri (---) (---) (---) (---) (---). Bunlar seyishâneler üzre dükkânların Tire ve Ma‘nisa ve Şâm ve Hind alacaların dokuyarak arz-ı mahâret edüp geçerler.</span></p>

    <p class="evliya"><b class="calibre1"><span class="calibre23">Ehl-i kesb</span></b><span class="calibre23">, <b class="calibre1">peştemâlciyân</b>: <span class="calibre24"> </span>Dükkân, kârhâne birdir, ammâ neferât 400, pîrleri (---) (---) (---) (---) kârhâneleri Kırkçeşme kurbünde başka kârhâne-i azîmdir. Dükkânların kırk kalem peştemâlleriyle zeyn edüp geçüp giderler. <b class="calibre1"><i class="calibre2">[201a]</i></b></span></p>

    <p class="evliya"><b class="calibre1"><span class="calibre23">Ehl-i şuğl</span></b><span class="calibre23">, <b class="calibre1">kâmhâcıyân</b>: Dükkân 17, neferât 30, pîrleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i tüccâr</span></b><span class="calibre23">, <b class="calibre1">dimiciyân</b>: Dükkân 58, neferât 100, pîrleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i kâni‘</span></b><span class="calibre23">, <b class="calibre1">bezciyân</b>: Dükkân 500, neferât 600, pîrleri (---) (---) (---) (---) (---). Bunlar gûnâ-gûn Serfice ve Tarabefzûn ve İslâmbol bezleri ve yelken bezleri ve asdâr bezleri dokuyarak ubûr ederler.</span></p>

    <p class="evliya"><b class="calibre1"><span class="calibre23">Ehl-i kâsib</span></b><span class="calibre23">, <b class="calibre1">bezzâzân-ı boğasıcıyân</b>: Kârhâne 40, neferât 100, pîrleri (---) (---) (---). Bunlar lekefûrî ve bruçî ve hıtâyî <span class="calibre24">(bez cinsi);</span> ve şâmî ve zâğî ve mollâyî el-hâsıl gûnâ-gûn elvân bezleri bâft ederek geçerler.</span></p>

    <p class="evliya"><b class="calibre1"><span class="calibre23">Ehl-i sevdâger</span></b><span class="calibre23">, <b class="calibre1">tâcirân-ı bezzâzân</b>: Dükkân 700, neferât 1000, pîrleri (---) (---) (---) (---) (---). Bu kimseler cümle bez dokuyucuların tâcirleridir, cemî‘i rengâreng zî-kıymet Ahmed-âbâd ve Mahmûdî elvân bezleri ile geçerler.</span></p>

    <p class="evliya"><span class="calibre23">Bâlâda tahrîr olunan metâ‘ dokuyanlarının dahi birer kat tâcir esnâfları vardır kim cümle yetmiş esnâfdır bile alay ederler. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Ehl-i eşgâl</span></b><span class="calibre23">, <b class="calibre1">halîçe[ci]yân</b>: Dükkân 40, neferât 111, pîrleri (---) (---) (---) (---) (---) (---) (---).</span></p>

    <p class="evliya"><span class="calibre23">Arabalar üzre dükkânlarında Selânik ve Sıfet ve Uşşâk ve Kula ve Mısır ve Isfehân halîçeleriyle zeyn edüp ubûr ederler.</span></p>

    <p class="evliya"><b class="calibre1"><span class="calibre23">Ehl-i tarîkat</span></b><span class="calibre23">, <b class="calibre1">abâcıyân</b><span class="calibre24">;</span>: Dükkân 300, neferât 700, pîrleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i şerî‘at</span></b><span class="calibre23">, <b class="calibre1">kebeciyân</b><span class="calibre24">;</span>: Dükkân 100, neferât 700, pîş kademleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i hakîkat</span></b><span class="calibre23">, <b class="calibre1">ihrâmcıyân-ı sûf</b><span class="calibre24">;</span>: <span class="calibre24"> </span>Dükkân 80, neferât 100, mürşidleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i ma‘rifet</span></b><span class="calibre23">, <b class="calibre1">sofcıyân</b><span class="calibre24">;</span>: [Dük]kân 90, neferât 400, pîşvâları</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i iktisâb</span></b><span class="calibre23">, <b class="calibre1">sipâhbâzârı</b><span class="calibre24">;</span>: Dükkân 500, neferât 800, ser-çeşmeleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i hîlekâr</span></b><span class="calibre23">, <b class="calibre1">bitbâzârı</b><span class="calibre24">;</span>: Dükkân 400, neferât 700, şeyh-i kadîmleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i hevâ-yı avretbâzârı</span></b><span class="calibre28">;</span><span class="calibre23">: Dükkânları biledir, neferât 200, reh-nümâları</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i ayyâr</span></b><span class="calibre23">, <b class="calibre1">dellâlân-ı bâzâr</b><span class="calibre24">;</span>: <span class="calibre24"> </span>Dükkânsız, neferât 300, üstâd-ı kadîmleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i ayyâr</span></b><span class="calibre23">, <b class="calibre1">miyâncıyân bâzârı</b><span class="calibre24">;</span>: <span class="calibre24"> </span>Dükkân [(---)] neferât 200, ser-nefer-i kadîmleri</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><span class="calibre23">Bunlar alayından sonra Bedâsten-i atîk şeyhleri ve nakîbleri ve du‘âcıları cümlesi bedâsten kethudâsıyla cümle rikâb rikâbe at başı berâber enselerinde çifte köçekler ile pür-silâh olup sekizer kat mehterhâne ile mükemmel ubûr ederler. Bu bedâsten kethudâsına yamak olan cümle otuz esnâfdır ve cümle (---) dükkândır ve yekûnu (---) asker-i bî-pâyândır.</span></p>

    <p class="Balk"><span class="calibre26">el-Faslu's-sâmin ve selâsîn<br class="calibre27"/>
    Esnâf-ı cemâ‘at-i Bezâsten-ı cedîd</span></p>

    <p class="evliya"><span class="calibre28"> </span><span class="calibre23">Bu dahi Sultân Mehemmed Hân'ın binâsıdır. Eski Bezzâzisten'e yüz adım karîbdir. Bunun dahi eşkâl-i binâsı hemân Eski <b class="calibre1"><i class="calibre2">[201b]</i></b> Bezâsten gibidir. Ancak şimâl cânibine Zebâtcılarkapusu'na altı kademe taş nerdübân ile çıkılır. Garba Hakkâklarkapusu, cenûba Çadırcılarkapusu, şarka Telcilerkapusu nerdübânsız düz kapulardır.</span></p>

    <p class="evliya"><span class="calibre23">Bunun dahi zîr-i zemînleri kavîdir ve serâpâ kurşumlu kubbelerdir. İçinde cümle altı yüz dollâbdır. Ve cümle bin aded neferâtlardır. Ammâ bunda Bedâsten-i atîk gibi zî-kıymet cevâhir makûlesi eşyâlar satılmaz, Cümle harîre ve elbise-i fâhireye müte‘allik metâ‘lar bey‘ olunur. Bu ehl-i bedâstenin pîrleri (---) (---) (---) (---) (---) (---) (---).</span></p>

    <p class="evliya"><b class="calibre1"><span class="calibre23">Esnâf-ı hâcegiyân-ı Bedâsten-i cedîd</span></b><span class="calibre23">: Cümle 1000 mâl-ı Kârûn'a mâlik tüccârân-ı kâ‘idînler vardır kim mallârının hisâbı lâ-yu‘ad velâ yuhsâdır. Ammâ gâyet sulehâ-yı ümmetden kimesnelerdir kim <a class="pcalibre pcalibre1" id="_ftnref166"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn166" title=""><span class="MsoFootnoteReference"><span class="calibre23">[166]</span></span></a> deyüp kâr edüp cümle metâ‘ların tahtırevânlar üzre dükkânların arûsek gibi bezeyüp mü’eddeb ü muhteşemâne ubûr ederler.</span></p>

    <p class="evliya"><b class="calibre1"><span class="calibre23">Sınıf-ı dellâlân-ı Bedesten-i</span></b><span class="calibre23"> <b class="calibre1">cedîd</b> 70, pîrleri Ebü'n-nidâ denilmişdi. Bu dellâllar Eski Bedâsten dellâllarına kendüleri ol kadar müsellah u müzeyyen ve zî-kıymet âriyetî esbâblar ile alay ederler kim cümle temâşâcılar âlem-i hayretde kalırlar.</span></p>

    <p class="evliya"><b class="calibre1"><span class="calibre23">Pâsbân-ı Bedâsten-i cedîd</span></b><span class="calibre23"> 80, pîrleri Gafîr-i Hindî denilmişdi. Bu pâsbânlar ellerinde balta ve harbe ve bellerinde şemşîr-i âteş-tâb ile rûz-ı rûşende niçe musanna‘ fânûslar yakup "Aşa dura vura" deyü feryâd ile ubûr ederler.</span></p>

    <p class="evliya"><b class="calibre1"><span class="calibre23">Hammâlân-ı Bedâsten-i cedîd</span></b><span class="calibre23"> 300, pîrleri Peygâm-ı Alî'dir deyü bâlâda gümrük emîni zelehor hammâlları ta‘rîfinde tahrîr olunmuşdu. Bunlar cümle arkalıçlarıyla bedâsten sandûkların(?) götürerek bir hây-hû ile ubûr ederler.</span></p>

    <p class="evliya"><b class="calibre1"><span class="calibre23">Esnâf-ı dellâlân-ı Bedâsten-i bîrûn</span></b><span class="calibre23">: <span class="calibre24"> </span>Pîrleri Ebü'n-nidâ'dır denilmişdi. Bunlar ketiflerinde niçe bin guruşluk zî-kıymet esbâblar ile "Çârkâb tîrkeşim bin guruşa, tepsile(?) bezim bir guruşa" deyüp feryâd ederek tayy-ı merâhil ederler.</span></p>

    <p class="evliya"><b class="calibre1"><span class="calibre23">Ehl-i hâl</span></b><span class="calibre23">, <b class="calibre1">âyineciyân</b>: Dükkân 90, neferât 105, pîrleri Hüsâmeddîn Necefî'dir kim İmâm Hüseyin belin bağladı ve İmâm Hüseyin ile Kerbelâ'da şehîd olup kabri andadır. Bu tâ’ife dükkânların niçe bin âyine-i moran ile zeyn edüp geçerler.</span></p>

    <p class="evliya"><b class="calibre1"><span class="calibre23">Ehl-i helâl</span></b><span class="calibre23">, <b class="calibre1">sabbâğân</b>, <b class="calibre1">ya‘nî boyacıyan</b>: Dükkân 500, neferât 800, pîrleri Âmir ibn Abdullâh es-Sabbâğ'dır, Selmân-ı Pâk belin bağladuğı pîrlerin kırk yedincisidir, boyacıların silsilesi ana çıkar. Yüz otuz dört yaşında nakl edüp kabri Yemen'dedir. Bunlar arabalar üzr[e] dükkânlarında elvân bezler boyayup iplere bezler serüp ubûr ederler.</span></p>

    <p class="evliya"><b class="calibre1"><span class="calibre23">Ehl-i sâbır</span></b><span class="calibre23">, <b class="calibre1">hayırkâr ya‘nî boyacı tokmakcısı</b>: Dükkân 100, neferât 700, bunlara hayırkâr derler. Ba‘zı zarîfler nezâketle bir âdeme söğmek murâd etse "hayır başına" der ya‘nî boyacı tokmağı başına demekdir. Bu esnâflar dahi arabalar üzre dükkânlarında bez tokmaklayarak ubûr etdükde gûyâ ra‘d gürler gibi gürleyüp omuzlarında tokmaklar ile geçerler. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Ehl-i hirfet</span></b></p>

    <p class="evliyabeyit"><span class="calibre3">......................(2 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i meşgûl</span></b></p>

    <p class="evliyabeyit"><span class="calibre3">......................(2 satırlık yer boş)...................</span></p>

    <p class="evliya"><b class="calibre1"><span class="calibre23">Esnâf-ı ehl-i tâcir</span></b><span class="calibre23">, <b class="calibre1">tâ’ife-i Bezzâzistân-ı Galata</b>: Sene (---) târîhinde (---) (---) binâsıdır. Bu dahi kal‘a-misâl dörd demir kapulu ve (---) aded kurşum kubbeli ve iki yüz dollâblı ve yüz aded pâsbânlı ve elli aded dellâllı bir metîn bezâstendir. Neferât cümle 200, dollâb 100, ammâ bunda İslâmbol bedâstenleri gibi cevâhir ve murassa‘ât ve zî-kıymet tefârûkât bey‘ [ü] şirâ olmaz, metâ‘ları çuka ve kumâş ve Sakız kâmhâsı ve Sakız dimisi ve kız dimisi ve Cezâyir ihrâmları fürûht olunur.</span></p>

    <p class="evliya"><span class="calibre23">Bu bedâstenin cümle âdemleri müsellah olup Bedâsten-i cedîd neferâtlarıyla arz-ı metâ‘ ederek tebdîl-i câme ubûr ederler. Zîrâ çoğu cezîreler Urumlarıdır.</span></p>

    <p class="evliya"><b class="calibre1"><span class="calibre23">Esnâf-ı zebâtcıyân</span></b><span class="calibre23">: Dükkân 70, neferât 100, pîrleri (---) (---) (---) (---) (---) (---) (---). Bunlar dükkânların zebât ve kullemisk ve niçe yüz elvân hoş-bû dühniyyâtlar ile dükkânların hokkalar ile zeyn edüp geçerler. <b class="calibre1"><i class="calibre2">[202a]</i></b></span></p>

    <p class="evliya"><span class="calibre23">Ba‘dehu Yeni Bedâsten şeyhleri ve nakîbleri ve kethudâsı dahi sâhib-i ru’ûs olmağile sekizer kat mehterhâne ile geçerler. Bu Yeni Bedâsten kethudâsına yamak olan cümle 13 esnâfdır ve cümle (---) dükkândır ve cümle (---) askerdir.</span></p>

    <p class="Balk"><span class="calibre26">el-Faslu't-tâsi‘ ve selâsîn</span></p>

    <p class="evliya"><b class="calibre1"><span class="calibre23">Esnâf-ı doğramacıyân</span></b><span class="calibre23">: Kârhâneleri Vefâ kurbünde Ekmekcioğlu türbesi yanında Süleymân Hân binâ etmişdir bir kârhâne-i azîmdir. Doğramacıbaşı ya‘nî sadefkârîcibaşı anda sâkin olur. Kârhâne neferâtları cümle 100 neferdir. Ammâ İslâmbo[l] içre,</span></p>

    <p class="evliya"><b class="calibre1"><span class="calibre23">Esnâf-ı sadefkârcıyân</span></b><span class="calibre23">: Dükkân 100, neferât 500, pîrleri Şu‘ayb-ı Hindî'dir ve Selmân-ı Pâk belin bağladı, kabri Hind'de cezîre-i Serendîl'de. Bunlar dükkânların Hind püsüskârîsi pîş-tahta ve sandûkalar ile zeyn edüp ubûr ederler.</span></p>

    <p class="evliya"><b class="calibre1"><span class="calibre23">Esnâf-ı kâr-ı helâl</span></b><span class="calibre23">, <b class="calibre1">harrâtîn ya‘nî çıkrıkcıyân</b>: Dükkân 500, neferât 1005, pîrleri Ebû Ubeyd Harrât'dır. Selmân-ı Pâk belin bağladuğı kırk üçüncü pîrdir kim çıkrıkcıların silsilesi ana müntehîdir. Kabri (---). Ammâ bu kâra şöhret veren Hazret-i İbrâhîm Edhem'dir kim sihr-i i‘câz çıkrık işi işlerdi.</span></p>

    <p class="evliya"><span class="calibre23">Bu esnâf dahi tahtırevânlar üzre dükkânların gûnâ-gûn çıkrıkcı kârlarıyla tezyîn edüp kendüler dahi kemânelerin çekerek işleyerek ubûr ederler.</span></p>

    <p class="evliya"><b class="calibre1"><span class="calibre23">Ehl-i şâkirân</span></b><span class="calibre23">, <b class="calibre1">hilâlciyân</b>: Dükkân 55, neferât 700, şeyh-i kadîmleri İmâm Hasan <i class="calibre2">radıyallâhu anh</i>'dır. Hazret'e hilâl hedâyâ getirdiği mastûrdur kim hilâl-i gûnâ-gûn yapmada sihr-i helâl ederdi. Kabri Medîne-i Münevvere Bakî‘'indedir. <i class="calibre2">Rahmetullâhi aleyh</i>. {Kemerin bizzât Resûl-i Kibriyâ bağlayup (---) kerîmesi evlâdı olmağile bağrına basmışdır}.</span></p>

    <p class="evliya"><b class="calibre1"><span class="calibre23">Ehl-i köşe</span></b><span class="calibre23">, <b class="calibre1">kaşıkcıyân</b>: Dükkân 300, neferât 1000, Hazret'in zamân-ı sa‘âdetlerinde miğlafa yok idi. Hams-ı mübârek deyü sağ elleriyle tenâvül ederlerdi. Takiyy-i Acemî, Hazret'e bir kaşık yapup Selmân-ı Pâk belin beğladı ve Selmân'ın bürâderi idi.</span></p>

    <p class="evliya"><b class="calibre1"><span class="calibre23">Ehl-i dükkân</span></b><span class="calibre23">, <b class="calibre1">kutucıyân</b>: Dükkân 100, neferât 1000, pîrleri Hurrem-i Hindî'dir. Yemen'de sâkin olmağile Veys el-Karanî kemerin bağladı. Kabri Habeş Sevâkin'indedir. Bunlar tahtırevânlar üzre dükkânların kutularla zeyn edüp ubûr ederler.</span></p>

    <p class="evliya"><b class="calibre1"><span class="calibre23">Ehl-i îcâd</span></b><span class="calibre23">, <b class="calibre1">varulcuyân</b>: Dükkân 80, neferât 105, pîrleri nâ-ma‘lûmdur. Varulcu esnâfın bir fütüvvetde görmedik. Bunlar tahtırevânlar üzre ardıc ve servi ve çam tahtalarından varul ve gerdeller yaparak tebdîl-i câme ile geçerler.</span></p>

    <p class="evliya"><b class="calibre1"><span class="calibre23">Ehl-i kâmil</span></b><span class="calibre23">, <b class="calibre1">na‘lıncıyân</b>: Dükkân 13, neferât 106, pîrleri Sun‘ullâh ibn Ebü'l-Kâsım Abdülvâhid en-Neccâr'dır. Babası Abdülvâhid dülgerlerin pîri idi. Oğlu Sun‘ullâh, Hazret'e na‘lın yapardı. Kabri Kûfe'dedir. Na‘lıncılar dahi na‘lınlar{ıyla ubûr ederler}.</span></p>

    <p class="evliya"><b class="calibre1"><span class="calibre23">Ehl-i ihtirâ‘</span></b><span class="calibre23">, <b class="calibre1">zer-desteciyân</b>: Dükkân 8, neferât 25, pîrleri Kâsım'dır kim neccârların pîrine bununiçün Ebü'l-Kâsım {Abdülvâhid derler. Dülgerler pîrinin evlâd-ı kühterîdir. Bu zer-desteciler} dükkânlarında zer-deste ve çelik ve matrak ve nobut ve meçik ve asâ ve arka kaşağısı ve çevgân yaparak geçerler.</span></p>

    <p class="evliya"><span class="calibre23">Andan doğramacıbaşı güzîde askeriyle pür-silâh olup sekizer kat mehterhânelerin çalarak ubûr ederler. Bu doğramacıbaşıya yamak olan cümle tokuz esnâfdır ve cümle (---) dükkândır ve cümle (---) askerdir.</span></p>

    <p class="Balk"><span class="calibre26">el-Faslu erba‘în<br class="calibre27"/>
    Esnâf-ı çalıcı mehterân ya‘nî zurnacıbaşı</span></p>

    <p class="evliya"><span class="calibre23">Bu tâ’ife ile mi‘mârbaşının pâdişâh huzûrunda azîm mücâdele ve mübâheseleri geçüp mi‘mârbaşı eydir:</span></p>

    <p class="evliya"><span class="calibre23">"Pâdişâhım biz Habîb Neccâr köçeğiyiz. Anlar Cemşîd-i la‘în hirfeti bir alay Deccâl kavmidir. Biz pâdişâhıma sarâylar binâ ederiz ve selâtîn câmi‘ler ve merkad-i pür-envârlar ve âsâr-ı acîbe binâlar edüp kal‘alar fethinde ta‘mîr [ü] termîm edüp ordu-yı İslâmda biz mukaddem lâzım olduğumuz içün evvel alay ederiz" dedükde cevâb-ı mu‘âraza mehterbaşı eydir:</span></p>

    <p class="evliya"><span class="calibre23">"Bizim hidmetimiz pâdişâhıma her bâr lâzımız kim bir cânibe müteveccih olsa mehâbet [u] salâbet, şân, şöhret [ü] şevket içün dosta düşmana karşu tabl, kudüm, nefîrin döğerek gider. Bâ-husûs ceng mahallinde guzât-ı müslimîni cenge terğîb edüp yüz yigirmi koldan ceng tablına ve kös-i hâkânîlere turralar <b class="calibre1"><span class="calibre25">$</span></b>urulup asker-i İslâmı cenge kılındırmağa sebeb oluruz. Bâ-husûs pâdişâhım bir şeye elem-zede oldukda def‘-i gam içün huzûrunda on iki makâm yigirmi dörd şu‘be ve yigirmi dörd usûl ve kırk sekiz terkîb ilm-i mûsikârdan fasl edüp pâdişâhım mesrûr olur. Hukemâ-yı kudemâ kavlince sâz [ü] söz ve hânende ve mahbûb rakkâs âdemin rûhuna safâ verir. <b class="calibre1"><i class="calibre2">[202b]</i></b> Bu gûne rûha gıdâ verici esnâflar hod bize mensûbdur. Sen ki mi‘mârbaşısın, senin cümle esnâfın Ermenî ve Urum kefereleri ve egserci Çingâneler ve löküncü ve suyolcu Arnavudlar ve lağımcı ve necisli Ermenîlerdir kim cümle esnâfın mezmûm u menhûs kâfirlerdir. Pâdişâhım biz bu esnâfı üzerimize tasaddur etdirmeziz. Cümle mehterhâne ocağı halkı kırılmağı irtikâb ederiz. Irz-ı pâdişâhî yok mıdır kim bir alay haşerât alayımıza tekaddüm edeler. Bâ-husûs her yerde alem-i Resûlullâh olursa ol alayda tabl-ı Âl-i Osmânî gerekdir" deyü ser-i mehterân ve serkâr-ı sâzendekâr bu gûne da‘vâ-yı merd edince çalıcı mehterler mukaddem alay etmek içün fermân-ı şehriyârî oldu.</span></p>

    <p class="evliya"><b class="calibre1"><span class="calibre23">Esnâf-ı çalıcı mehterân</span></b><span class="calibre23">: <span class="calibre24"> </span>Kârhâne birdir, neferât üç yüzdür. {Pîrleri Cemşîd'dir. Hazret asrında zurna çalınmayup pîr-i hakîkîleri yokdur. Ammâ Âl-i Emeviyyûn'da iştihâr buldular.} Kârhâneleri Hünkâr sarâyının bâğçe kapularında Demirkapu kurbünde bir kârhâne-i azîmdir. Ortasında bir ser-bülend çâr-kûşe kulle-i azîmi vardır. Her gece ba‘de'l-ışâ üç fasıl ve bir cengî harbî çalup pâdişâha du‘â ederler.</span></p>

    <p class="evliya"><span class="calibre23">Ve her vakt-i seher sabâha üç sâ‘at kalup dîvâna cümle erbâb-ı dîvânı ve ehl-i salâtı âgâh etmek içün üç kerre fasl-ı latîfler ederler kim bîdâr olanlara hayât verir. Sayf [ü] şitâ'da kânûn-ı Osmânî budur. Gâyet mültefit ü mu‘azzez esnâfdır ve ulûfeleri ağırdır. Her ehl-i dîvân ve cümle a‘yân bir mansıb-ı âlîye nâ’il olsa bu mehterân tehniyeleriyçün hâne-i ehl-i manâsıblara varup üç nevbet fasl ederler. {Eğer sâhib-i hâne hânesinde gâ’ib ise ehl-i beytine bir fasl çalup giderler}.</span></p>

    <p class="evliya"><b class="calibre1"><span class="calibre23">Kârhâne-i mehterân-ı Yedikulle</span></b><span class="calibre23">: Neferât kırk, bunlarda ba‘de'l-ışâ ve ale's-sabâh üç fasl ederler, kânûn-ı Ebü'l-feth'dir. Ve İslâmbol'un dörd mevleviyyet yerinde Eyyûb'da ve Kâsımpaşa'da ve Galata'da ve Tophâne'de ve Beşiktaş'da ve Rûmeli Hisârı'nda ve Yeniköy'de ve Rûmeli Yenihisârı'nda ve Kavak Yenihisârı'nda ve Beğkoz'da ve Anatolu Hisârı'nda ve Üsküdar'da ve Kızkullesi'nde, bu zikr olunan on üç yerde her vakt-i ışâ ve her vakt-i seher mehterhâneler çalınup subaşılar ve kadılar ve dizdârlar dîvân durmaları kânûn-ı Ebü'l-feth'dir. Zîrâ ol asrda ol taraflar serhad idi. Hakîkatına nazar olunsa henüz dahi serhaddir. Ve dörd mevleviyyet yere mehterân-ı bîrûn cümle neferât 1000.</span></p>

    <p class="evliya"><span class="calibre23">Bunlar pâdişâh kârhânelerinde ulûfeleri yokdur, ancak sûrlarda fasl edüp kâr ederler. Çoğu Lidros köyünde ve Terkoz'da ve Balat'da sâkinlerdir, cümlesi mehterbaşıya mensûbdur. Bir sûra gitseler mehterbaşıya bir hedâyâ verüp me’zûn olurlar.</span></p>

    <p class="evliya"><b class="calibre1"><span class="calibre23">Esnâf-ı mehterân-ı kösciyân</span></b><span class="calibre23">: Kârhâne birdir. Odunkapusu'nun iç yüzünde Bıçkıcılar içinde bir azîm kârhânedir kim yüz elli çift deve kösleri ve Osmân Hân'ın Hotin seferine götürdüğü fîl kösleri var kim her biri hammâm kubbesi kadardır. Leyle-i ıydeynde ve rûz-ı ıydeynde ve sûr-ı hümâyûnlarda ve on sekiz pâdişâh ve kralın elçileri cem‘ olanda bu kösleri çalup ra‘d-vâr sadâları evce peyveste olur.</span></p>

    <p class="evliya"><span class="calibre23">Bu kârhânede cümle (---) neferâtdır, pîrleri Hâkân-ı Çîn'dir. Anıniçün kös-i hâkâniyân derler. Ammâ Hazret-i Risâlet-penâh gazâlarında kös ü nakare çalup pîr evvelâ Baba Sevindik-i Hindî'dir Hamza-i bâ-safâ kemer-bestesidir. Kabri Musul'da Çercîs {Nebî cenbindedir} dır.</span></p>

    <p class="evliya"><b class="calibre1"><span class="calibre23">Esnâf-ı kâr zurnacıyân</span></b><span class="calibre23">: Dükkân 7, neferât 40, ibtidâ mü’ellifi Cemşîd'dir, meşâdı Ayasuluk'dadır. İslâm ile gitdiğinde ihtilâf vardır. Ammâ gün başına birer şey te’lîf etdikde tabl çalardı.</span></p>

    <p class="evliya"><b class="calibre1"><span class="calibre23">Esnâf-ı davulcuyân</span></b><span class="calibre23">: Dükkân 5, neferât 15, Âl-i Osmân'da ibtidâ davul çalan Orhân Gâzî'dir kim hâlâ Bursa'da kabri üzre maslûb kırmızı örtülü bir tabl-ı kebîrdir. Sene (---) târîhinde Eğre fâtihi asrında kudretden çalındığı müsbet [ü] zâhirdir.</span></p>

    <p class="evliya"><b class="calibre1"><span class="calibre23">Esnâf-ı dâ’ireciyân</span></b><span class="calibre23">: Dükkân 10, neferât 50, ibtidâ dâ’ire Hazret-i Süleymân ile Belkîs'ın zifâfı gecesi çalınmışdır. Ba‘dehu hicretin (---) senesinde Fâtımatü'z-Zehrâ on sekizine bâliğa iken Hazret-i Alî menkûhası olup leyle-i zifâfda Baba Ömer ve Hazret'in hoş-hânı Hamza bin Yetîm dâ’ire çalup sûr etdiler. Anıniçün dâ’irezenlerin pîri Amr-ı Ayyâr'dır. Zîrâ Hazret-i Resûl buyurmuşdur: <a class="pcalibre pcalibre1" id="_ftnref167"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn167" title=""><span class="MsoFootnoteReference"><span class="calibre23">[167]</span></span></a> demişlerdir. Anıniçün dâ’ire-i Arabistân helâldir, hattâ tevhîdlerde bile çalarlar, ammâ celâcilsiz olup içinde halkaları ola gerekse sadefkârî olsun. Sûrlarda ve hitânlarda ve zekât verecek mahallerde çala. Arabistân'da def ü kudüm çalınmak şer‘îdir. <b class="calibre1"><i class="calibre2">[203a]</i></b></span></p>

    <p class="evliya"><b class="calibre1"><span class="calibre23">Kâr-ı rebâbcıyân</span></b><span class="calibre23">: Dükkân 3, nefer 9, ibtidâ rebâb Abdullâh Fâryâbî'den kalup Süleymân Nebî huzûrunda çalınmışdır, sâz-ı kadîmdir kim üç târ ile cemî‘i ilm-i mûsıkî icrâ olunur. Hazret'den evvel sâz harâm değil idi. Sâz-ı kadîm erganûn-ı ibret-nümâ Dâvûd Nebî, Zebûr âyetleriyle çalardı derler. Frengistân'a mahsûs bir sâzdır.</span></p>

    <p class="evliya"><span class="calibre23">{<b class="calibre1">Der ta‘rîf-i sâz-ı erganûn</b>:} Bu erganûn 300 aded rûzgâr düdüğü sâzlardır. Her deyrde birer mü’ezzin mahâfilleri üzre mezkûr sâzlar zeyn olup iki aded körükleri câmûs derilerindendir, her körüğü onar ruhbân çeküp bir körük enüp bir körük kalkup rûzgârları birer san‘at ile bu zeyn olan sâzların çarhlarına dokunup çalar. Ve ağızla çalınacak sâzlara yine körüklerin rîhları isâbet edüp çaldıkda <b class="calibre1"><span class="calibre25">$</span></b> her sâzın yine deliklerine güderiden parmak gibi şeyler deliklere basup usûl ile sadâ verir. Ammâ bu cümle üç yüz sâzların muharriki körüklerin rûzgârları ve zenbereke ve çarhlardır.</span></p>

    <p class="evliya"><span class="calibre23">Bu sâzlar savt-ı hazîn ile rehâvî makâmında sadâ verdikce ruhbânlar peyrev olup Zebûr âyetleri okurlar. Ve mûğ-pîçeciklerin niçesin tavâşî ederler kim bulûğiyete erdikde nefesi bozulmaya. Anlar dahi beşer beşer körüklerin üzerlerine çıkup körüklerin üst kapaklarıyla çıkup enerken mü’essir hoş-âvâz ile erganûna muvâfık müselsel Zebûr âyetlerin rehâvî makâmında okuduklarında âdem mebhût ve gaş ve mest [u] hayrân olur.</span></p>

    <p class="evliya"><span class="calibre23">Alman diyârında okunan Zebûr âyetlerin tercüme etmişlerdir. Zîrâ Zebûr, lisân-ı İsrâ’îlî üzredir. Âye[t]: <a class="pcalibre pcalibre1" id="_ftnref168"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn168" title=""><span class="MsoFootnoteReference"><span class="calibre23">[168]</span></span></a>dir kim Zebûr Hazret-i Dâvûd'a nâzil olmuşdur. Ammâ Nemse kavmi diyâr-ı Alman'da millet-i Mesîhiyyedendirler. Zebûr'u erganûn çalmalarıyçün tercüme edüp erganûnla okurlar. Âyet-i Zebûr lisân-ı Nemse:</span></p>

    <p class="evliya"><i class="calibre2"><span class="calibre23">Fin son derbars an daş cuder gebbet ale'r-rheyligesten unt seligsten yugunt firav Marya hilf avef den kapuçiner berko pasu<a class="pcalibre pcalibre1" id="_ftnref169"></a></span></i> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn169" title=""><span class="MsoFootnoteReference"><span class="calibre23">[169]</span></span></a></p>

    <p class="evliya"><span class="calibre23">Ammâ hikmet bu kim çok elfâzları Fârisî'dir. Bu âyeti rehâvî makâmında okuduklarında âdem hayrân olur. Bu erganûnu Hazret-i Dâvûd, Ruhâ'da ya‘nî Urfa'da peydâ etdüğiyçün Ruhâ şehri ve ruhâvî makâmı derler. Görmeğe muhtâc bir erganûndur kim; mısra‘:</span></p>

    <p class="evliyabeyit"><span class="calibre23"> Şenîden key büved mânend-i dîde<a class="pcalibre pcalibre1" id="_ftnref170"></a> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn170" title=""><span class="MsoFootnoteReference"><span class="calibre23">[170]</span></span></a></span></p>

    <p class="evliya"><span class="calibre23">demişler. Hakkâ ki şeker yemişler.</span></p>

    <p class="evliya"><b class="calibre1"><span class="calibre23">Esnâf-ı kâr</span></b><span class="calibre23">, <b class="calibre1">neyzen-i kadîm</b>: Dükkân 4, nefer 13, Hazret-i Mûsâ çoban iken ibtidâ kaval çaldı derler. Bunlar kamışdan battâl düheng ve nây ve girift ve mansûrşâh ve bolâheng ve dahi battâl ve Dâvûd ve serheng ve süpürge, hâsıl-ı kelâm on iki gûne ney vardır.</span></p>

    <p class="evliya"><span class="calibre23">Bu sâza ulemâ-yı Rûm sehel rızâ vermişlerdir. Zîrâ meclis-i Sultânü'l-ulemâda ve huzûr-ı Hazret-i Mevlânâ'da çalınup ile'l-ân Mevlevîhânelerde çalınur. Ammâ Hazret-i Risâlet yigirmi beşe bâliğ iken Hadîce-i Kübrâ mâlıyla Hazret-i Hadîce'nin Müyesser nâmında bir gulâmıyla Busrâ şehrine, andan Şâm şehrine ticârete gidüp azîm hayr etdiler, ammâ Hazret Şâm'a girmeyüp Cebel-i Kaysûn'da hımârıyla hâlâ Kademü'n-Nebî olan kubbe yerinde kâ’im olup andan Mekke'ye rucû‘ edüp Hadîce-i Kübrâ'ya istikâmetle muhâsebe verüp ol sene Hadîce Ana kırk yaşında mahlûle iken Hazret'e mahabbet edüp Hazret'in menkûhası olup leyle-i zifâfda def ü kudüm ve rebâb ve nây sâzları çalındığı <i class="calibre2">Siğer-i</i> <i class="calibre2">Cerîr</i>'de mastûrdur. Anıniçün semâ‘hânelerde ney çalınur başka bir mü’essir sadâsı var, âdemin cânına safâ verir.</span></p>

    <p class="evliya"><b class="calibre1"><span class="calibre23">Esnâf-ı kâr</span></b><span class="calibre23">, <b class="calibre1">mûsikâr</b>: Dükkân 6, nefer 15, Hazret-i Süleymân asrında Fisagores-i Tevhîdî halîfesi Mûsâ mûsikâr ya‘nî miskâli te’lîf edüp sâz-ı kadîmdir. Bunun dahi envâ‘ından battâl ve girift miskâller olur.</span></p>

    <p class="evliya"><b class="calibre1"><span class="calibre23">Hüner-i kâr</span></b><span class="calibre23">, <b class="calibre1">cengciyân</b>: Dükkân 2, nefer 10, Süleymân Nebî zamânında def‘-i sevdâ içün Fisagores-i Hekîm te’lîfidir. Ammâ turfa hey’et sâzdır, gûyâ fîl hortumu gibi kırk târlı sâzdır, sadâsı âdeme hayât verir.</span></p>

    <p class="evliya"><b class="calibre1"><span class="calibre23">Ehl-i hevâ-yı kudüm ve kös ve tablbâz ve deblekciyân</span></b><span class="calibre23">: <span class="calibre24"> ve  ve  ve  </span>Dükkân ve nefer bir âdemdir. Müşkil ma‘rifetdir kim nakarenin yüzlerine deve hâmı çeküp zîl ü bemin bulmakdır. Ehl-i hevâ âdem kârıdır, ancak bir âdeme mahsûsdur. <b class="calibre1"><i class="calibre2">[203b]</i></b></span></p>

    <p class="evliya"><span class="calibre23">Kâr-ı tanbûrcıyân (---)</span></p>

    <p class="evliya"><span class="calibre23">Kâr-ı santûrcuyân (---)</span></p>

    <p class="evliya"><span class="calibre23">Kâr-ı kânûncuyân (---)</span></p>

    <p class="evliya"><span class="calibre23">Kâr-ı avvâdân (---)</span></p>

    <p class="evliya"><span class="calibre23">Kâr-ı çârtâyıyân (---)</span></p>

    <p class="evliya"><span class="calibre23">Kâr-ı ravzacıyân (---)</span></p>

    <p class="evliya"><span class="calibre23">Kâr-ı şeştâriyân (---)</span></p>

    <p class="evliya"><span class="calibre23">Kâr-ı şeşhâneciyân (---)</span></p>

    <p class="evliya"><span class="calibre23">Kâr-ı kopuzcuyân (---)</span></p>

    <p class="evliya"><span class="calibre23">Kâr-ı çöğürcüyân<span class="calibre24">;</span> (---)</span></p>

    <p class="evliya"><span class="calibre23">Kâr-ı çeşdeciyân (---)</span></p>

    <p class="evliya"><span class="calibre23">Kâr-ı karadüzenciyân (---)</span></p>

    <p class="evliya"><span class="calibre23">Kâr-ı yonkârcıyân (---)</span></p>

    <p class="evliya"><span class="calibre23">Kâr-ı yeltemeciyân (---)</span></p>

    <p class="evliya"><span class="calibre23">Kâr-ı muğniciyân (---)</span></p>

    <p class="evliya"><span class="calibre23">Kâr-ı tel tanbûracıyân (---)</span></p>

    <p class="evliya"><span class="calibre23">Kâr-ı bârbûtcıyân (---)</span></p>

    <p class="evliya"><span class="calibre23">Kâr-ı ıklıkcıyân (---) </span></p>

    <p class="evliya"><span class="calibre23">Kâr-ı kemânçeciyân (---)</span></p>

    <p class="evliya"><span class="calibre23">Kâr-ı sundarcıyân (---)</span></p>

    <p class="evliya"><span class="calibre23">Kâr-ı şarkcıyân (---)</span></p>

    <p class="evliya"><span class="calibre23">(---)</span></p>

    <p class="evliya"><span class="calibre23">Kâr-ı kaba zurnacıyân (---)</span></p>

    <p class="evliya"><span class="calibre23">Kâr-ı cura zurna (---)</span></p>

    <p class="evliya"><span class="calibre23">Kâr-ı âsafî zurna (---)</span></p>

    <p class="evliya"><span class="calibre23">Kâr-ı arabî zurna (---)</span></p>

    <p class="evliya"><span class="calibre23">Kâr-ı acemî sûrnâ (---)</span></p>

    <p class="evliya"><span class="calibre23">Kâr-ı şehâbî sûrnâ (---)</span></p>

    <p class="evliya"><span class="calibre23">Kâr-ı balaban (---)</span></p>

    <p class="evliya"><span class="calibre23">Kâr-ı nefîr (---)</span></p>

    <p class="evliya"><span class="calibre23">Kâr-ı nağarakı (---)</span></p>

    <p class="evliya"><span class="calibre23">Kâr-ı (---)</span></p>

    <p class="evliya"><span class="calibre23">Kâr-ı kaval-ı çoban (---)</span></p>

    <p class="evliya"><span class="calibre23">Kâr-ı kaba düdük (---)</span></p>

    <p class="evliya"><span class="calibre23">Kâr-ı dilli düdük (---) <b class="calibre1"><span class="calibre25">$</span></b></span></p>

    <p class="evliya"><span class="calibre23">Kâr-ı arabî düdük (---)</span></p>

    <p class="evliya"><span class="calibre23">Kâr-ı çığırtma düdük (---)</span></p>

    <p class="evliya"><span class="calibre23">Kâr-ı Macar düdüğü (---)</span></p>

    <p class="evliya"><span class="calibre23">Kâr-ı mehter düdüğü (---)</span></p>

    <p class="evliya"><span class="calibre23">Kâr-ı mizmer düdüğü (---)</span></p>

    <p class="evliya"><span class="calibre23">Kâr-ı dankiyo düdüğü (---)</span></p>

    <p class="evliya"><span class="calibre23">Kâr-ı tulum düdüğü (---)</span></p>

    <p class="evliya"><span class="calibre23">Kâr-ı Eyyûb borusu (---)</span></p>

    <p class="evliya"><span class="calibre23">Kâr-ı dervîşân borusu (---)</span></p>

    <p class="evliya"><span class="calibre23">Kâr-ı şîşe boru (---)</span></p>

    <p class="evliya"><span class="calibre23">Kâr-ı torompete boru (---)</span></p>

    <p class="evliya"><span class="calibre23">Kâr-ı Efrâsiyâb borusu (---)</span></p>

    <p class="evliya"><span class="calibre23">Kâr-ı pirincden mehter borusu (---)</span></p>

    <p class="evliya"><span class="calibre23">Kâr-ı luturyan borusu (---)</span></p>

    <p class="evliya"><span class="calibre23">Kâr-ı İngilis borusu (---)</span></p>

    <p class="evliya"><span class="calibre23">Kâr-ı erganûn borusu (---)</span></p>

    <p class="evliya"><span class="calibre23">Kâr-ı demirden ağır tanbûrası (---)</span></p>

    <p class="evliya"><span class="calibre23">Kâr-ı câm dünbeleği (---)</span></p>

    <p class="evliya"><span class="calibre23">Kâr-ı Eyyûb debleği (---)</span></p>

    <p class="evliya"><span class="calibre23">Kâr-ı Yemen debleği (---)</span></p>

    <p class="evliya"><span class="calibre23">Kâr-ı makrefe debleği (---)</span></p>

    <p class="evliya"><span class="calibre23">Kâr-ı tabl-bâzcıyân (---)</span></p>

    <p class="evliya"><span class="calibre23">Kâr-ı çağanacıyân (---)</span></p>

    <p class="evliya"><span class="calibre23">Kâr-ı filcân-ı sâzcıyân (---)</span></p>

    <p class="evliya"><span class="calibre23">Kâr-ı çârpâreciyân-ı rakkâsân (---)</span></p>

    <p class="evliya"><span class="calibre23">Kâr-ı kamış mizmerciyân (---)</span></p>

    <p class="evliya"><span class="calibre23">Kâr-ı şâne zümmârcıyân (---)</span></p>

    <p class="evliya"><span class="calibre23">Kâr-ı dinkefciyân: Dükkân bir, nefer 3, küçük dâ’ire gibidir.</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><span class="calibre23">Bu bâlâda tahrîr olunan cümle (---) esnâfın her biri seyishâne üzre ve kimi piyâde dükkânlarında zikr olunan sâzları yapup ubûr ederken Hünkâr mehterbaşısı dahi bu cümle üstâdların sâzlarına peyrev olup sekiz kat mehterhâne ile cümle üstâdlar yapdıkları sâzlara ferdaş verüp bir hây-hû ile ubûr ederler kim gûyâ Deccâl zuhûr etdi. Mehterbaşıya yamak olan cümle 77 esnâf ve cümle (---) dükkân ve cümle (---) cüyûş-ı sâzkârdır. <b class="calibre1"><i class="calibre2">[204a]</i></b></span></p>

    <p class="Balk"><span class="calibre26">el-Faslu'l-hâdî ve erba‘în<br class="calibre27"/>
    Esnâf-ı bâzbâzân [u] cânbâzân [u] pehlivânân</span></p>

    <p class="evliya"><span class="calibre23">Evvelâ kâr-ı pesendîde-i âlem <b class="calibre1">pehlivânân-ı resenbâzân ya‘nî cânbâzân</b>: İslâmbol'da hâzır bulunan pehlivân nefer 13 pehlivânlardır kim her biri ipden nerdübân ile eflâke kemend atup urûc ederek kerrûbiyân ve Hazret-i Îsâ ile kelimât etmeğe yakın olmuşlardır. Evvelâ Üsküdarlı Mehemmed Çelebi ve Mağribli Hacı Nâsır ve İskenderiyyeli Hacı Alî ve Harputlu Şaşı Hüsâm ve Bursalı Kubâdî ve Arabgîrli Kara Şücâh ve Kamberoğlu ve Kız Pehlivân, bunlar pâdişâh huzûrunda terâzûlü ve terâzûsüz kubâdî pabuc ile ve kimi ellerinde birer desti ile arkalarında birer hımâr ile ve kimi ellerinde dal kılıç ile ve'l-hâsıl iki yüz altmış pâre âlet-i bâzbâzân ile arz-ı ma‘rifet edüp Galata kullesinin tâ zirve-i a‘lâsındaki top-ı feleke kadem basmış Arab u Acem ve Hind ü Yemen pehlivânlarıdır.</span></p>

    <p class="evliya"><span class="calibre23">Cümleye ser-çeşme, sûr-ı hümâyûnda Atmeydânı'nda resenbâzlık eden Üsküdarlı Mehemmed Çelebi hatt-ı şerîf ile ser-çeşme-i pehlivânân idi. Anın defteriyle bu cezîre-i dünyâda geşt [ü] güzâr eden pehlivânlar cümle iki yüz neferdir, huddâmlarıyla iki bin âdemdir.</span></p>

    <p class="evliya"><span class="calibre23">Pîrleri Dâvûd-ı Hablî ibn İmri'l-kays'dır. Dâvûd, kal‘a-i Hayber'e resenbâzlık ile {çıkup kal‘anın fethine sebeb olup Selmân-ı Fâris belin bağlayup resenbâzlara pîr oldu. Kabri Hemedân'dadır. Babası İmri'l-kays Benî Kureyş kabîlesinin fusahâ-yı büleğâsından şu‘arâ-yı Arab'ın ferîd-i dehri idi. <i class="calibre2">Li-<span class="calibre24">i.</span>İmri'l-kaysi'l-belîğ<span class="calibre24">;</span> hâze'l-ebyât:<a class="pcalibre pcalibre1" id="_ftnref171"></a></i></span> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn171" title=""><span class="MsoFootnoteReference"><span class="calibre23">[171]</span></span></a></p>

    <p class="evliya"><span class="calibre23">Bu ebyât kable'l-vukû‘-ı Kur’ân-ı azîm denilmişdir. Ba‘dehu <a class="pcalibre pcalibre1" id="_ftnref172"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn172" title=""><span class="MsoFootnoteReference"><span class="calibre23">[172]</span></span></a> âyeti nâzil olmuşdur. Âhir Hırkîl Krala gidüp Kayseriyye'de gûrunda yatır.}</span></p>

    <p class="evliya"><b class="calibre1"><span class="calibre23">Esnâf-ı âteşbâzân</span></b><span class="calibre23">: Neferât 70, pîrleri Ebû Ömer-i Vâsıtî'dir. Selmân-ı Pâk belin bağladığı beşinci pîrdir. Cümle âteşbâz pehlivânların pîridir. Yüz elli sene mu‘ammer olup kabri Kum'dadır.</span></p>

    <p class="evliya"><span class="calibre23">Bu âteşbâzların müntehâ ma‘rifetlerin gördüğümüz seksen iki senesinde Fûncistân diyârında Rumeyletü'l-Himâl şehrinde gördüğümüz bâlâda ikinci Mısır seyâhati cildinde acâyib tahrîr olunmuşdur kim eyle bir âteşbâzlık bu günde etmemişdir. Meğer bu kâra iştihâr veren Ebû Alî Sînâ etmiş ola. Sihr-i mübîn mertebesi ma‘rifetdir. Ol cilde nazar oluna.</span></p>

    <p class="evliya"><span class="calibre23">Pehlivân-ı şebbâz ya‘nî hayâl-i zılcıyân</span></p>

    <p class="evliya"><span class="calibre23">Pehlivân-ı hayâl-i zıll-ı tasvîrciyân</span></p>

    <p class="evliya"><span class="calibre23">Pehlivân-ı kuklabâz</span></p>

    <p class="evliya"><span class="calibre23">Pehlivân-ı baş kuklabâz</span></p>

    <p class="evliya"><span class="calibre23">Pehlivân-ı zûrbâz</span></p>

    <p class="evliya"><span class="calibre23">Pehlivân-ı tâsbâz </span></p>

    <p class="evliya"><span class="calibre23">Pehlivân-ı kûzebâz</span></p>

    <p class="evliya"><span class="calibre23">Pehlivân-ı çanakbâz</span></p>

    <p class="evliya"><span class="calibre23">Pehlivân-ı sinibâz</span></p>

    <p class="evliya"><span class="calibre23">Pehlivân-ı kâsebâz</span></p>

    <p class="evliya"><span class="calibre23">Pehlivân-ı perendebâz</span></p>

    <p class="evliya"><span class="calibre23">Pehlivân-ı şîşebâz</span></p>

    <p class="evliya"><span class="calibre23">Pehlivân-ı kadehbâz</span></p>

    <p class="evliya"><span class="calibre23">Pehlivân-ı hokkabâz</span></p>

    <p class="evliya"><span class="calibre23">Pehlivân-ı beyzabâz<b class="calibre1"><span class="calibre25"> $</span></b></span></p>

    <p class="evliya"><span class="calibre23">Pehlivân-ı kayışbâz </span></p>

    <p class="evliya"><span class="calibre23">Pehlivân-ı kâğızbâz</span></p>

    <p class="evliya"><span class="calibre23">Pehlivân-ı güllebâz</span></p>

    <p class="evliya"><span class="calibre23">Pehlivân-ı yuvarlakbâz</span></p>

    <p class="evliya"><span class="calibre23">Pehlivân-ı kumârbâz</span></p>

    <p class="evliya"><span class="calibre23">Pehlivân-ı âyînebâz</span></p>

    <p class="evliya"><span class="calibre23">Pehlivân-ı çarhbâz</span></p>

    <p class="evliya"><span class="calibre23">Pehlivân-ı şemşîrbâz</span></p>

    <p class="evliya"><span class="calibre23">Pehlivân-ı pâcîlebâz</span></p>

    <p class="evliya"><span class="calibre23">Pehlivân-ı şâzrevânbâz</span></p>

    <p class="evliya"><span class="calibre23">Pehlivân-ı sürmebâz </span></p>

    <p class="evliya"><span class="calibre23">Pehlivân-ı çemberbâz</span></p>

    <p class="evliya"><span class="calibre23">(---)</span></p>

    <p class="evliya"><span class="calibre23">(---)</span></p>

    <p class="evliya"><span class="calibre23">(---)</span></p>

    <p class="evliya"><span class="calibre23">Pehlivân-ı meymûnbâz</span></p>

    <p class="evliya"><span class="calibre23">Pehlivân-ı ayubâz</span></p>

    <p class="evliya"><span class="calibre23">Pehlivân-ı hımârbâz</span></p>

    <p class="evliya"><span class="calibre23">Pehlivân-ı köpekbâz</span></p>

    <p class="evliya"><span class="calibre23">Pehlivân-ı yılanbâz</span></p>

    <p class="evliya"><span class="calibre23">Pehlivân-ı (---)</span></p>

    <p class="evliya"><span class="calibre23">Bu esnâf-ı ibretkârların her biri pâdişâh huzûrunda mahâretlerin icrâ ederek ubûr ederler kim diller ile ta‘bîr olunmaz. Bunlar dahi def ü kudüm ve bir hây-hû-yı şûm ile ubûr ederler kim İslâmbol içi velvelelerinden zelzele-nâk olur. Ammâ bunlarda mehterhâne yokdur. Cümle kırk esnâfdır. Kârhâneleri Katırhânı'dır ve cümle bî-silâh (---) âdemdir. <b class="calibre1"><i class="calibre2">[204b]</i></b></span></p>

    <p class="Balk"><span class="calibre26">el-Faslu's-sânî ve erba‘în<br class="calibre27"/>
    Esnâf-ı neccârân-ı mi‘mârân</span></p>

    <p class="evliya"><span class="calibre23">Kârhâneleri Vefâ kurbünde doğramacıbaşı kârhânesinde olurlar, ammâ büyük ağalık olmağile dâ’imâ dîvânı cümle ihtiyârlar ile hânesinde eder. Kâmil yetmiş halîfesi vardır kim her biri İslâmbol gibi bir kal‘a ve Ayasofya ve Süleymâniyye gibi bir câmi‘ yapmağa kâdirlerdir. Ve yetmiş kethudâ ve yetmiş çavuş bütün gün anlar ile İslâmbol içre gezüp hudûdundan taşra tarîk-i âm üzre yâ bir garîb ü fakîr hânesine havâle hâne yapanların hakkından gelüp hânelerin yıkmağa me’mûrlardır ve yapan üstâdın hakkından gelirler. Ve üç yüz yetmiş aded esnâf yamakları vardır.</span></p>

    <p class="evliya"><span class="calibre23">Pîrleri kadîm-i eyyâmda Habîb Neccâr idi. Antâkıyye'de medfûndur ve Antâkıyye kal‘asın (---) asrında Habîb Neccâr yapdı, derler. Ammâ Hazret-i Resûl asrında pîrleri Ebü'l-Kâsım Abdülv[â]hid en-Neccâr'dır. Hazret-i Selmân, Hazret huzûrunda kemerin bağladuğı kırk ikinci pîrdir, ba‘de'l-feth Mekke-i Mükerreme ve Hatîm-i Harem-i Şerîfi bunlar müceddeden binâ edüp Beyt-i Şerîfe iki bâb-ı sa‘âdet yapdılar. Ba‘dehu Yûsuf-ı Haccâc cânib-i garbdaki kapuyu sedd etdiler. Hâlâ cânib-i şarka bir bâb-ı mu‘allâ kaldı. Pîr-i neccârân Ebü'l-Kâsım'ın kabri İsvân kal‘asının şarkında Hazret-i Lokmân gârında yatır.</span></p>

    <p class="evliya"><span class="calibre23">Esnâf-ı Neccârân, cümle 4000</span></p>

    <p class="evliya"><span class="calibre23">Esnâf-ı bennâyân, neferât 3000</span></p>

    <p class="evliya"><span class="calibre23">Esnâf-ı keresteciyân, dükkân 999, neferât 1005</span></p>

    <p class="evliya"><span class="calibre23">Esnâf-ı bıçkıcıyân, dükkân 300, neferât 1000</span></p>

    <p class="evliya"><span class="calibre23">Esnâf-ı sıvacıyân, neferât 1000</span></p>

    <p class="evliya"><span class="calibre23">Esnâf-ı câmcıyân, dükkân 71, neferâ[t] 105</span></p>

    <p class="evliya"><span class="calibre23">Esnâf-ı alçıcıyân, dükkân 25, neferât 500</span></p>

    <p class="evliya"><span class="calibre23">Esnâf-ı horasâncıyân, dükkân 85, nefer 400</span></p>

    <p class="evliya"><span class="calibre23">Esnâf-ı kirecciyân, ocak 55, nefer 500</span></p>

    <p class="evliya"><span class="calibre23">Esnâf-ı yağlı kirecciyân, dükkân 90, nefer 600</span></p>

    <p class="evliya"><span class="calibre23">Esnâf-ı mermer kirecciyân, dükkân 40, nefer 100</span></p>

    <p class="evliya"><span class="calibre23">Esnâf-ı taş kireci, dükkân 7, nefer 50, pîrleri Kâsım bin Nasr'dır.</span></p>

    <p class="evliya"><span class="calibre23">Esnâf-ı mermer-bürân, dükkân 121, nefer 300</span></p>

    <p class="evliya"><span class="calibre23">Esnâf-ı lökünciyân, dükkân 10, nefer 100</span></p>

    <p class="evliya"><span class="calibre23">Esnâf-ı su yolcıyân, kârhâne bir, nefer 300</span></p>

    <p class="evliya"><span class="calibre23">Esnâf-ı kiremitciyân, dükkân 35, nefer 500</span></p>

    <p class="evliya"><span class="calibre23">Esnâf-ı kerpiçciyân, dükkânları yok, nefer 1000</span></p>

    <p class="evliya"><span class="calibre23">Esnâf-ı tahta kurşumcıyân, dükkân bir, nefer 50</span></p>

    <p class="evliya"><span class="calibre23">Esnâf-ı kurşum örtücü, neferât 300</span></p>

    <p class="evliya"><span class="calibre23">Esnâf-ı kaldırımcıyân, neferât 800</span></p>

    <p class="evliya"><span class="calibre23">Esnâf-ı kayağancıyân, dükkân 20, nefer 151</span></p>

    <p class="evliya"><span class="calibre23">Esnâf-ı taş-kesen, neferât 1000, kârhâne Dâvûdpaşa'da 10</span></p>

    <p class="evliya"><span class="calibre23">Esnâf-ı taş-keşân, nefer 1000, hımâr 1005</span></p>

    <p class="evliya"><span class="calibre23">Esnâf-ı badanacıyân, neferât 400</span></p>

    <p class="evliya"><span class="calibre23">Esnâf-ı Eyyûb oyuncakcısı, dükkân 100, nefer 105</span></p>

    <p class="evliya"><span class="calibre23">Esnâf-ı araba yapıcıyân, dükkân 18, nefer 40</span></p>

    <p class="evliya"><span class="calibre23">Esnâf-ı pîş-tahtacıyân, dükkân 55, nefer 80</span></p>

    <p class="evliya"><span class="calibre23">Esnâf-ı iskemleciyân, dükkân 40</span></p>

    <p class="evliya"><span class="calibre23">Esnâf-ı ferâşcıyân, dükkân 10, nefer 12</span></p>

    <p class="evliya"><span class="calibre23">Esnâf-ı tâbûtcıyân, dükkân 20, nefer 50</span></p>

    <p class="evliya"><span class="calibre23">Esnâf-ı gergefciyân, dükkân 6, nefer 20</span></p>

    <p class="evliya"><span class="calibre23">Esnâf-ı çûlhâ dezgâhcısı, dükkân 6, nefer 20</span></p>

    <p class="evliya"><span class="calibre23">Esnâf-ı tahtırevâncıyân, dükkân bir, nefer 10</span></p>

    <p class="evliya"><span class="calibre23">Esnâf-ı Üsküdar'da mahfeciyân,<span class="calibre24">;</span> dükkân bir, nefer 20</span></p>

    <p class="evliya"><span class="calibre23">Esnâf-ı burma işkenceciyân, bir âdemdir</span></p>

    <p class="evliya"><span class="calibre23">Esnâf-ı yağ değirmeni cenderecisi, nefer 3</span></p>

    <p class="evliya"><span class="calibre23">Esnâf-ı at değirmeni çarkcısı, nefer yedi <b class="calibre1"><span class="calibre25">$</span></b></span></p>

    <p class="evliya"><span class="calibre23">Esnâf-ı su dollâbları çarkcısı, nefer bu dahi ancak üç âdemdir.</span></p>

    <p class="evliya"><span class="calibre23">Esnâf-ı furun binâ edici, nefer ancak 10</span></p>

    <p class="evliya"><span class="calibre23">Esnâf-ı kuyu kazıcıları, nefer 100</span></p>

    <p class="evliya"><span class="calibre23">Esnâf-ı toloz mahzencileri, nefer 40</span></p>

    <p class="evliya"><span class="calibre23">Esnâf-ı su yolları kazıcılar ilm-i hendesedir vasf olunmaz.</span></p>

    <p class="evliya"><span class="calibre23">Esnâf-ı ırgadân, neferât 10.000</span></p>

    <p class="evliya"><span class="calibre23">Esnâf-ı mühmel lağımcı Ermenîler, neferât 300</span></p>

    <p class="evliya"><span class="calibre23">Bu bâlâda tahrîr olunan esnâfların cümle kârların dükkânlarda ve piyâde işleyüp her biri metâ‘ların birer takrîb ile gösterüp cümle âlâtları ellerinde ve bellerinde olup,</span></p>

    <p class="evliya"><b class="calibre1"><span class="calibre23">Neccârlar</span></b><span class="calibre28">;</span> <span class="calibre23">keser ile arabalar üzre evler yaparak bir hây-hû ile "Bire tahta getir ve egser getir" diyerek geçerler.</span></p>

    <p class="evliya"><b class="calibre1"><span class="calibre23">Bennâlar</span></b><span class="calibre23"> dîvâr yaparak "Taş getir ve çamur getir, tekne götür" diyerek geçerler.</span></p>

    <p class="evliya"><b class="calibre1"><span class="calibre23">Keresteciler</span></b><span class="calibre23"> araba üzre direk mertek <b class="calibre1"><i class="calibre2">[205a]</i></b> yığup geçerler.</span></p>

    <p class="evliya"><b class="calibre1"><span class="calibre23">Bıçkıcıyân</span></b><span class="calibre23"> arabalar üzre tahta biçerek geçerler.</span></p>

    <p class="evliya"><b class="calibre1"><span class="calibre23">Sıvacıyân</span></b><span class="calibre23"> dükkânların sıvayup nakş ederek geçerler.</span></p>
  </div>
</body>
</html>