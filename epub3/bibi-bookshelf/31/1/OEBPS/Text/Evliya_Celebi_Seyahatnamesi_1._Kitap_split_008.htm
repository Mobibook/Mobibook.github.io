<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliya"><span class="calibre23">Kara Osmân Şâh Beğ: Kara Mustafâ Paşa oğludur. Süleymân Hân'ın hemşîresinden tevellüd etmişdir. Tırhala'da bir acâyib câmi‘i ve bir medrese ve imâretleri vardır.</span></p>

    <p class="evliya"><span class="calibre23">Alî Beğ ibn Malkoç Beğ: Pojeğa beği iken Hırvadistân'a velvele vermişdir. Nevbahârzâde Celâlzâde telâmîzlerinden olmağile ba‘dehu defterdâr oldu.</span></p>

    <p class="evliya"><span class="calibre23">Çerkes Kâsım Beğ: Defterdâr iken Kefe eyâlet olmak bunlardan kalup Heyhât sahrâsından Ejderhân seferine gitmişdir.</span></p>

    <p class="evliya"><span class="calibre23">Hacı Beğ: Haremden çıkup Nâbulus hâkimi olup çölde Urbân âlât-ı silâh ile gezmez oldu.</span></p>

    <p class="evliya"><span class="calibre23">Kurd Beğ: Sâbıkan vezîr-i sânî Deli Husrev Paşa'nın oğludur.</span></p>

    <p class="evliya"><span class="calibre23">Canpûlâd Beğ: Kabîle-i Ekrâd'dan nâmdâr beğ idi.</span></p>

    <p class="evliya"><span class="calibre23">Hüseyin Beğ: Ekrâd cezîresi beği iken bunların elkâbında cenâb yazılır idi.</span></p>

    <p class="Balk"><span class="calibre26">Süleymân Hân'ın meşâhîr-i ulemâlarının ba‘zıları zikrindedir</span></p>

    <p class="evliya"><span class="calibre23"> Evvelâ Monlâ Hayreddîn Efendi: Mukaddemâ hâceleri idi.</span></p>

    <p class="evliya"><span class="calibre23">Ve Mevlânâ Seydi Çelebi: Kastamonu'dandır. Beyne'l-ulemâ benâm ve müftî-i enâm olmuşdur.</span></p>

    <p class="evliya"><span class="calibre23">Mevlânâ Kâdirî Çelebi. Ve,</span></p>

    <p class="evliya"><span class="calibre23">Mevlânâ Şeyh Mehemmed Efendi<span class="calibre24">;</span>: Çivizâde demekle meşhûrdur.</span></p>

    <p class="evliya"><span class="calibre23">Mevlânâ Şeyh Mehemmed ibn Kutbeddîn: Anatolu kadı‘askeri<span class="calibre24">;</span> idi.</span></p>

    <p class="evliya"><span class="calibre23">Mevlânâ Mehemmed ibn Ahmed ibn Âdil Paşa: İlm-i târîhde mâhir ve Fârisî eş‘ârı vâfîr <b class="calibre1"><i class="calibre2">[49a]</i></b> idi.</span></p>

    <p class="evliya"><span class="calibre23">Mevlânâ Abdülfettâh ibn Ahmed Âdil Paşa: Lezîzü's-sohbe ve hüsnü'l-muhâvere âdem idi. Acem'de Berda‘ nâm şehirden zuhûr etmişdir.</span></p>

    <p class="evliya"><span class="calibre23">Şeyh Mehemmed Tûnusî: Hâfız-ı Kur’ân olup kırâ‘at-ı aşere sâhibi idi. Meşhûr-ı âfâkdır.</span></p>

    <p class="evliya"><span class="calibre23">Mevlânâ Zahîrüddîn Erdebîlî: Tebrîz'den Rûm'a gelüp Mısır'da Hâ’in Ahmed Paşa ile salb olundu.</span></p>

    <p class="evliya"><span class="calibre23">Mevlânâ Mehemmed: Kemâl Paşazâde telâmîzlerinden idi.</span></p>

    <p class="evliya"><span class="calibre23">Mevlânâ Ya‘kûb: Sene 929 târîhinde Ma‘nisa'da müderris iken vefât eyledi. Ece Halîfe demek ile meşhûr ve fâzıl kimesne idi.</span></p>

    <p class="evliya"><span class="calibre23">eş-Şeyhülislâm Alâeddîn Cemâlî: Asr-ı Selîm Hân'da dahi şeyhülislâm idi. Âmil ü âlim ve kâmil ü fâzıl bir azîz idi. Elli akçe terakkî ile tekâ‘üd ihtiyâr etdi.</span></p>

    <p class="evliya"><span class="calibre23">Şeyhülislâm Kemâl Paşazâde Ahmed Efendi: Selîm Hân'da ibtidâ Mısır fethinde kadı‘asker kaldı. Te’lîfât ü tasnîfâtına hadd [ü] hasr olmadığından gayrı Müfti'üs-sakaleyn olup asrında yegâne-i asr idi ve ilm-i cifr'de ferîdü'd-dehr idi. Ve</span></p>

    <p class="evliya"><span class="calibre23">Şeyhülislâm Ebussu‘ûd Efendi: Bu azîzin evsâf [u] midhati bir mücelled kitâb olur. Bin mücelled kitâb te’lîfât [u] risâlâtları vardır ve bir tefsîr-i şerîfi vardır kim beyne'l-ulemâ hummûs-ı Nahçıvânî'dir gâyet mu‘teber tefsîr-i nefîsedir.</span></p>

    <p class="evliya"><span class="calibre23">Mevlânâ Muhyiddîn Arabzâde: Ebussu‘ûd Efendi'nin ta‘zîr etdirdiği Arabzâde'dir kim Mısır'a giderken Bahr-i sefîd'de gark olmuşdur.</span></p>

    <p class="evliya"><span class="calibre23">Mevlânâ Alî ibn Sâlih: <i class="calibre2">Hümâyûnnâme</i><span class="calibre24">. Sâlih'in eseri;</span> mü’ellifidir. Bursa'da medfûndur.</span></p>

    <p class="Balk"><span class="calibre26">Fasl</span><span class="calibre29">:</span> <span class="calibre26">Kânûnnâme-i âyîn-i kavâ‘id-i tertîb-i Sultân Süleymân'ı ayân u beyân eder</span> <i class="calibre2"><span class="calibre29">ve's-selâm</span></i></p>

    <p class="evliya"><span class="calibre23">Evvelâ bâlâda tahrîr olunan akl-ı Arasto ve müdebbir ve Âsaf-re’y vüzerâ-yı rûşen-zamîr ü âkıbet-endîş ve mîrimîrân-ı kişver-keş ve efrâd-ı defterdârân u nişâncıyân ve ulemâ vü sulehâ ve meşâyihân-ı umûr-dîdeler ile Süleymân Hân kırk sekiz sene saltanatında rûz-merre mezkûr ser-i kârda olan vüzer[â]lar ile müşâvere edüp dîn-i mübîn gayretine dâ’imâ tarz [u] tavr-ı Âl-i Osmân'ın cemî‘i esnâf-ı askerîsine nizâm [u] intizâm vere deyü bu yüzden bir kânûnnâme-i hümâyûn etmişdir kim anı beyân eder.</span></p>

    <p class="Balk"><span class="calibre26">Sûret-i Kavânîn-i Âl-i Osmân âyîn-i Nasîhü'd-devle Süleymân Hân </span></p>

    <p class="evliya"><span class="calibre23">Gerçi Ebü'l-feth Sultân Mehemmed Hân Kostantıniyye'yi feth etdi. Ammâ Süleymân Hân amâr edüp kânûn üzre Rûmeli'nde ve Anatolu'da ne kadar vezâret ve ne kadar mîrimîrânlık ve ne kadar mîrilivâlık ve her eyâlet [u] livâlarda ne kadar hâs-ı hümâyûn ve ne kadar hâs-ı vüzerâ ve hâs-ı mîrimîrân ve mîrilivâ hâsları vardır anı beyân eder ve her eyâletde ne kadar serbest ze‘âmet ve her sancakda ne kadar tîmâr ve ze‘âmet vardır ve kânûn-ı Süleymân üzre cebelüleri ile niçe kerre yüz bin asker olur anı beyân eder.</span></p>

    <p class="Balk"><span class="calibre26">Fasl-ı evvel</span></p>

    <p class="evliya"><span class="calibre23"> Eyâlet-i Rûmeli, sancak 24, kılıç ze‘âmet 1227 ve kılıç tîmâr 12378 ve dahi,</span></p>

    <p class="evliya"><span class="calibre23">Taht-ı Kızılelma Eyâlet-i Budin, sancak 17, kılıç ze‘âmet 278, kılıç tîmâr 2391,</span></p>

    <p class="evliya"><span class="calibre23">Eyâlet-i Özi, sancak 6, ze‘âmet 188 tîmâr 1186</span></p>

    <p class="evliya"><span class="calibre23">Ve eyâlet-i Bosna, sancak 7, ze‘âmet 150 ve tîmâr 1792 <b class="calibre1"><span class="calibre25">$</span></b></span></p>

    <p class="evliya"><span class="calibre23">Eyâlet-i Tımışvar, sancak 6, ze‘âmet 59 tîmâr 1090</span></p>

    <p class="evliya"><span class="calibre23">Eyâlet-i Cezâyir, sancak 15, ze‘âmet 73 tîmâr (1)8804</span></p>

    <p class="evliya"><span class="calibre23">Eyâlet-i Eğre, sancak 9, ze‘âmet 108 tîmâr 4000</span></p>

    <p class="evliya"><span class="calibre23">Eyâlet-i Kannije, sancak 7, ze‘âmet 77 tîmâr 3007 andan</span></p>

    <p class="evliya"><span class="calibre23">Eyâlet-i Kefe, sancak 9, ze‘âmet tîmâr yokdur.</span></p>

    <p class="evliya"><span class="calibre23">Eyâlet-i cezîre-i Mora, sancak 5, ze‘âmet (---) ve tîmâr (---)</span></p>

    <p class="evliya"><span class="calibre23">Eyâlet-i Varat, sancak 5, ze‘âmet (---) ve tîmâr (---)</span></p>

    <p class="evliya"><span class="calibre23">Eyâlet-i Erdel kırallık olup senevî üç bin kîse verir.</span></p>

    <p class="evliya"><span class="calibre23">Eyâlet-i Eflak kefere beğliği olup senevî üç bin kîse verirler.</span></p>

    <p class="evliya"><span class="calibre23">Eyâlet-i Boğdan kefere beği olup üçer bin kîse verir.</span></p>

    <p class="evliya"><span class="calibre23">Eyâlet-i Kırım, ze‘âmet tîmâr yokdur. Kânûn üzre hânlıkdır.</span></p>

    <p class="evliya"><span class="calibre23">Eyâlet-i Rodos, sancak 5, ze‘âmet (---) ve tîmâr (---)</span></p>

    <p class="evliya"><span class="calibre23">Eyâlet-i Kıbrıs, sancak 7, ze‘âmet (---) tîmâr (---)</span></p>

    <p class="evliya"><span class="calibre23">Eyâlet-i cezîre-i Girid, sancak 13, ze‘âmet (---) tîmâr (---)</span></p>

    <p class="evliya"><span class="calibre23">Balâda tahrîr olunan yigirmi aded Rûmeli eyâletlerinde kânûn-ı Süleymân Hân üzre cem‘â yekûn sancak 167, ve cem‘â kılıç ze‘âmet 3309, ve cem‘â kılıç tîmârları 37379, yekûn kılıç ze‘âmet ve tîmâr aded 40685, ve ze‘âmethâ-yı mu‘âf [u] müsellem Mahmûd Paşa cem‘â 30399, <b class="calibre1"><i class="calibre2">[49b]</i></b></span></p>

    <p class="Balk"><span class="calibre29">{</span><span class="calibre26">Fasl-ı sânî</span><span class="calibre29">}</span><span class="calibre26"><br class="calibre27"/>
    Anatolu cânibinde olan eyâletleri ve sancakları ve ze‘âmet [u] tîmârları ve mu‘âf [u] müsellemleri beyân eder</span></p>

    <p class="evliya"><span class="calibre23">Eyâlet-i Anatolu, sancak 14 ve ze‘âmet 294 ve tîmâr 5589</span></p>

    <p class="evliya"><span class="calibre23">Eyâlet-i Karaman, sancak 7, ze‘âmet 68 tîmâr 2211</span></p>

    <p class="evliya"><span class="calibre23">Eyâlet-i Sivas, sancak 7, ze‘âmet 108 tîmâr 2699</span></p>

    <p class="evliya"><span class="calibre23">Eyâlet-i Mar‘ayş, sancak 4, ze‘âmet 29 tîmâr 215</span></p>

    <p class="evliya"><span class="calibre23">Eyâlet-i Şâm-ı şerîf, sancak 7, ze‘âmet 128 tîmâr 1868</span></p>

    <p class="evliya"><span class="calibre23">Eyâlet-i Tarabulus-Şâm, sancak 6, ze‘âmet 63 tîmâr 571</span></p>

    <p class="evliya"><span class="calibre23">Eyâlet-i cedîd Sayda, sancak 4, ze‘âmet 94 tîmâr 985</span></p>

    <p class="evliya"><span class="calibre23">Eyâlet-i Haleb, sancak 5, ze‘âmet 99 tîmâr 833</span></p>

    <p class="evliya"><span class="calibre23">Eyâlet-i Adana, sancak 5, ze‘âmet 43 tîmâr 1059</span></p>

    <p class="evliya"><span class="calibre23">Eyâlet-i Rûhâ, sancak 4, ze‘âmet 37 tîmâr 6026</span></p>

    <p class="evliya"><span class="calibre23">Eyâlet-i Diyârbekir, sancak 12, ze‘âmet 52 tîmâr 926</span></p>

    <p class="evliya"><span class="calibre23">Eyâlet-i Erzurûm, sancak 9, ze‘âmet 123 tîmâr 5159</span></p>

    <p class="evliya"><span class="calibre23">Eyâlet-i Tarabefzûn, sancak 2, ze‘âmet 56 tîmâr 398</span></p>

    <p class="evliya"><span class="calibre23">Eyâlet-i Gürcistân, sancak, ze‘âmet, tîmâr yokdur.</span></p>

    <p class="evliya"><span class="calibre23">Eyâlet-i Kars, sancak 6, ze‘âmet 100 tîmâr 1263</span></p>

    <p class="evliya"><span class="calibre23">Eyâlet-i Çıldır, sancak 13, ze‘âmet 49 tîmâr 689</span></p>

    <p class="evliya"><span class="calibre23">Eyâlet-i Van, sancak 24, ze‘âmet 46 tîmâr 2695</span></p>

    <p class="evliya"><span class="calibre23">Eyâlet-i Musul, sancak 3, ze‘âmet 66 tîmâr 1004</span></p>

    <p class="evliya"><span class="calibre23">Eyâlet-i Şehrezûl, sancak 21, ze‘âmet 85 tîmâr 806</span></p>

    <p class="evliya"><span class="calibre23">Eyâlet-i Bağdâd, tîmâr, ze‘âmet yokdur senevî iltizâmdır.</span></p>

    <p class="evliya"><span class="calibre23">Eyâlet-i Basra, bu dahi sâlyâne ile zabt olunur.</span></p>

    <p class="evliya"><span class="calibre23">Eyâlet-i Lahsa, bu dahi senevî sâlyâne ile iltizâmdır.</span></p>

    <p class="evliya"><span class="calibre23">Eyâlet-i Yemen Murâd-ı Râbi‘'den berü imâmlar elinde kaldı.</span></p>

    <p class="evliya"><span class="calibre23">Eyâlet-i Mekke cemî‘i İslâm diyârının mâlı anda gider.</span></p>

    <p class="evliya"><span class="calibre23">Eyâlet-i Habeş, sultânlıkdır, sâlyâne ile zabt olunur.</span></p>

    <p class="evliya"><span class="calibre23">Eyâlet-i Mısır, ze‘âmet, tîmâr yokdur, iltizâm ile mazbûtdur.</span></p>

    <p class="evliya"><span class="calibre23">Eyâlet-i Dehlîz-i Circe Mısır'ın gılâline maktû‘ eyâletdir.</span></p>

    <p class="evliya"><span class="calibre23">Eyâlet-i Tarabulus sâlyâne ile zabt olunur.</span></p>

    <p class="evliya"><span class="calibre23">Eyâlet-i Tûnus, bu dahi senevî iltizâm ile zabt [olunur].</span></p>

    <p class="evliya"><span class="calibre23">Eyâlet-i Cezâyir, bu dahi iltizâm ile zabt olunur.</span></p>

    <p class="evliya"><span class="calibre23">Bâlâda tahrîr olunan üç yüz aded vezâret ile zabt olunagelmiş eyâletlerin cümle sancakları 151 ve cem‘â kılıç ze‘âmetleri 1571 ve yekûn tîmârları 41286 ve kânûn üzre cebelüleri ile cümle askeri (---) ve bâlâda sâlyâne ile zabt olan eyâletlerin vüzerâsına ve askerî tâ’ifesine hâsıl olan mâldan hâs-bahâları ve ulûfeleri verilüp mâ-bâkîsi Der-i devlete irsâliyye gidüp Mısır ve Habeş ve Bağdâd hazînesi bağlanır. Tarabulus-ı Şâm ve Sayda eyâletleri dahi böyledir. Lâkin,</span></p>

    <p class="Balk"><span class="calibre26">Hâs ile zabt olan eyâletleri beyân eder</span></p>

    <p class="evliya"><span class="calibre23"> Evvelâ cümle Memâlik-i Mahrûsa üç bahş olup bir bahşı Hâs-ı Hümâyûndur. Bir bahşı havâss-ı vüzerâ ve mîrimîrân [u] ümerâdır. Ve bir bahşı ze‘âmet ve tîmâr ifrâz olunmuşdur.</span></p>

    <p class="Balk"><span class="calibre26">Fasl-ı sâlis<br class="calibre27"/>
    Her beğlerbeğinin ne mikdâr hâssı vardır anı beyân eder</span></p>

    <p class="evliya"><span class="calibre23"> Evvelâ havâss-ı mîrimîrân-ı Rûmeli on bir kerre yüz bin akçe olur kâmil.</span></p>

    <p class="evliya"><span class="calibre23">Ve hâss-ı Anatolu on kerre yüz bin akçedir.</span></p>

    <p class="evliya"><span class="calibre23">Hâss-ı Karaman altı yüz altmış bin yetmiş bir akçedir.</span></p>

    <p class="evliya"><span class="calibre23">Hâss-ı Şâm on kerre yüz bin akçedir.</span></p>

    <p class="evliya"><span class="calibre23">Hâss-ı Sivas tokuz kerre yüz bin akçedir.</span></p>

    <p class="evliya"><span class="calibre23">Hâss-ı Erzurûm on iki kerre yüz bin on dörd bin altı yüz akçedir kâmil.</span></p>

    <p class="evliya"><span class="calibre23">Hâss-ı Diyârbekir on iki kerre yüz bin altı yüz altmış akçedir.</span></p>

    <p class="evliya"><span class="calibre23">Hâss-ı Van on bir kerre yüz bin otuz iki bin iki yüz akçedir.</span></p>

    <p class="evliya"><span class="calibre23">Hâss-ı Budin sekiz kerre yüz bin ve seksen bin akçedir.</span></p>

    <p class="evliya"><span class="calibre23">Hâss-ı Cezâyir sekiz yüz seksen beş bin akçedir.</span></p>

    <p class="evliya"><span class="calibre23">Hâss-ı Haleb sekiz yüz on yedi bin yedi yüz altmış akçedir.</span></p>

    <p class="evliya"><span class="calibre23">Hâss-ı Mar‘ayş altı yüz yigirmi sekiz bin dörd yüz elli akçedir.</span></p>

    <p class="evliya"><span class="calibre23">Hâss-ı Bosna altı yüz elli bin akçedir.</span></p>

    <p class="evliya"><span class="calibre23">Hâss-ı Tımışvar sekiz yüz altı bin yedi yüz toksan akçedir.</span></p>

    <p class="evliya"><span class="calibre23">Hâss-ı Kars sekiz yüz yigirmi bin yedi yüz yetmiş akçedir.</span></p>

    <p class="evliya"><span class="calibre23">Hâss-ı Çıldır tokuz kerre yüz bin yigirmi beş bin akçedir.</span></p>

    <p class="evliya"><span class="calibre23">Hâss-ı Tarabefsûn yedi yüz otuz dörd bin sekiz yüz elli akçedir.</span></p>

    <p class="evliya"><span class="calibre23">Hâss-ı Rıkka altı yüz seksen bir bin elli altı akçedir. <b class="calibre1"><i class="calibre2">[50a]</i></b></span></p>

    <p class="evliya"><span class="calibre23">Hâss-ı Musul altı yüz seksen iki bin akçedir.</span></p>

    <p class="evliya"><span class="calibre23">Hâss-ı Şehrizûr on bir kerre yüz bin akçedir.</span></p>

    <p class="evliya"><span class="calibre23">Hâss-ı Tarabulus-ı Şâm yedi yüz seksen altı bin akçedir.</span></p>

    <p class="evliya"><span class="calibre23">Hâss-ı Özi tokuz bin seksen sekiz bin akçedir.</span></p>

    <p class="evliya"><span class="calibre23">Hâss-ı Kırım sultânı on iki kerre yüz bin akçe hâssını Kefe iskelesi gümrüğünden alır.</span></p>

    <p class="evliya"><span class="calibre23">Hâss-ı Kefe paşası altı yüz yetmiş tokuz bin akçe.</span></p>

    <p class="evliya"><span class="calibre23">Hâss-ı Eğre sekiz yüz bin seksen akçedir.</span></p>

    <p class="evliya"><span class="calibre23">Hâss-ı Kannije yedi yüz kırk altı bin altmış akçedir.</span></p>

    <p class="evliya"><span class="calibre23">Hâss-ı Mora altı yüz elli altı bin akçedir.</span></p>

    <p class="evliya"><span class="calibre23">Hâss-ı Bağdâd on iki kerre yüz bin iki yüz akçedir.</span></p>

    <p class="evliya"><span class="calibre23">Hâss-ı Basra vezâret olalı on kerre yüz bin akçedir.</span></p>

    <p class="evliya"><span class="calibre23">Lahâss-ı Lahsa vezâret değildir ammâ hükûmet olmağile sekiz yüz seksen sekiz bin akçedir.</span></p>

    <p class="evliya"><span class="calibre23">Hâss-ı Mekke-i mükerreme şerîfi Mısır surresinden (---) altun alır.</span></p>

    <p class="evliya"><span class="calibre23">Hâss-ı Habeş on bir kerre yüz bin seksen akçedir.</span></p>

    <p class="evliya"><span class="calibre23">Hâss-ı vüzerâ-yı Mısır dörd yüz seksen yedi kîse-i Mısrî küşûfiyyesi vardır.</span></p>

    <p class="evliya"><span class="calibre23">Hâss-ı Tarabulus (---).</span></p>

    <p class="evliya"><span class="calibre23">Hâss-ı Tûnus (---).</span></p>

    <p class="evliya"><span class="calibre23">Hâss-ı Cezâyir (---).</span></p>

    <p class="evliya"><span class="calibre23">Hâss-ı Kıbrıs (---).</span></p>

    <p class="evliya"><span class="calibre23">Hâss-ı serdâr-ı Rodos (---).</span></p>

    <p class="evliya"><span class="calibre23">Hâss-ı vezîr kapudan paşa on iki kerre yüz bin ve yedi yüz akçedir. Bundan tâ Tarabulus paşası hâssına varınca yüzer akçe birbirinden nâkısdır. Ammâ Süleymân Hân asrındaki serdâra küffârdan intikâm almak içün ruhsat verilüp cümle deryâ beğleri ve kapudan paşa dahi anın re’y [ü] tedbîriyle sefer eşerdi ve cümle deryâ paşaları üzre takaddüm ederdi, andan yoluyla gelüp Hayreddîn Paşa gibi kapudan olurdu.</span></p>

    <p class="evliya"><span class="calibre23">Hâss-ı feth-i cedîd paşa-yı Varat yedi yüz toksan bin akçedir.</span></p>

    <p class="evliya"><span class="calibre23">Hâss-ı feth-i cedîd cezîre-i Girid serdârı on bir bin tokuz yüz toksan akçedir. Cümleden sonra feth oldu ammâ hatt-ı hümâyûn ile hîn-i tahrîrde böyle hâs ihsân olunmamışdır.</span></p>

    <p class="evliya"><span class="calibre23">Ve kânûn-ı Süleymân Hân böyledir kim her kankı memleket mukaddem feth olduysa anın vezîri ve paşasının hâssı ziyâde olup sonra feth olunan vilâyet hâkiminin üzerine takkaddüm ede. Ammâ ba‘zı müsin vüzerâya ber-vech-i arpalık sancaklar ihsân olunup Adana gibi eyâlet olmuşdur kim Sûhte Mahmûd Paşa'ya sadaka olundukda hâss-ı Adana on bir bin altı yüz bir akçe ile ihsân olundu.</span></p>

    <p class="evliya"><span class="calibre23">Kânûndur kim Mısır sultânı iki sorguc taşır. Ve Habeş vezîri iki otağa taşır. Bağdâd vezîri kezâlik sorguc taşır. Pâdişâh<span class="calibre24">,</span> Anatolu gazâlarında bulunsa ve dîvânda ve ıydeynde Pâdişâh huzûrunda ibtidâ Mısır andan Bağdâd andan Habeş andan Budin andan Anatolu andan Mar‘ayş andan kapudan paşa durur. Ammâ Rûm'da olsa ibtidâ vezîr-i a‘zam andan Budin vezîri andan Mısır, Habeş ve Bağdâd ve Rûmeli ba‘dehu eyâleti kadîm feth olmuşlar birbirleri üzre takaddüm ederlerdi.</span></p>

    <p class="evliya"><span class="calibre23">Ve kânûn-ı Süleymân Hân budur kim her kankı beğlerbeği ne mikdâr hâssa mutasarrıf ise beş bin akçede bir mükemmel cebelüleri ile sefer eşmek kânûndur. <b class="calibre1"><span class="calibre25">$</span></b></span></p>

    <p class="Balk"><span class="calibre26">Fasl-ı Râbi‘<br class="calibre27"/>
    Her eyâletde ne kadar sancak var ise anı esmâları ile beyân eder</span></p>

    <p class="Balk"><span class="calibre26"> Evvelâ Eyâlet-i Rûmeli</span></p>

    <p class="evliya"><span class="calibre23">Yigirmi dörd sancakdır. Evvelâ mâl defterdârı ve çavuşlar kethudâsı ve defter emîni ve defter kethudâsı ve tîmâr defterdârı ve alaybeğisi ve çeribaşısı ve voynuk ağası ve ze‘âmet ile yedi Yörük beğleri vardır.</span></p>

    <p class="evliya"><b class="calibre1"><span class="calibre23">Sancakları bunlardır kim zikr olunur</span></b><span class="calibre23">: Sancağ-ı Sofya paşanın tahtıdır. Livâ-i Köstendil, livâ-i İskenderiyye, livâ-i Tırhala, livâ-i Ohri, livâ-i Avlonya, livâ-i Delvinye, livâ-i Yanya, livâ-i Elbasan, livâ-i Çirmen, livâ-i Selânik, livâ-i Üsküb, livâ-i Dukagin, livâ-i Vidin, livâ-i Alacahisâr, livâ-i Prizrin, livâ-i Vuçitrin, livâ-i Sağ-kol, livâ-i Sol-kol. {Ammâ} livâ-i Silisre ve Nigebolı ve Kırk Kilise ve Bender ve Akkirman ve Özi ve Kılburun sancakları Rûmeli'nden ifrâz olup Karadeniz sâhilindeki kurâ ve kasabâtlar muhâfazasıyçün Silisre eyâlet olup başka vezâret olmuşdur. <b class="calibre1"><i class="calibre2">[50b]</i></b></span></p>

    <p class="Balk"><span class="calibre26">Eyâlet-i Anatolu sancakların beyân eder</span></p>

    <p class="evliya"><span class="calibre23">Cümle on dörd sancakdır, defter kethudâsı ve defter emîni ve defter muhâsibi ve tîmâr defterdârı ve çavuşlar kethudâsı ve çavuşlar emîni ve çeribaşları ve alaybeğisi vardır ve ze‘âmet ile dörd müsellem beği vardır ve on bir yaya beği vardır. Şehr-i Kütâhiyye paşa sancağıdır.</span></p>

    <p class="evliya"><b class="calibre1"><span class="calibre23">Sancakları bunlardır kim zikr olunur</span></b><span class="calibre23">: Livâ-i Sarhan, livâ-i Aydın, Kastamonu, Hudâvendigâr, Bolu, Menteşa ve Ankara ve Karahisâr-ı Sâhib, Tekeeli, Kânkırı, Hamîd, Sultânönü, Karesi.</span></p>

    <p class="Balk"><span class="calibre26">Eyâlet-i Karaman </span></p>

    <p class="evliya"><span class="calibre23">Yedi sancakdır. Hazîne defterdârı ve defter kethudâsı ve defter emîni ve tîmâr defterdârı ve çavuşlar kethudâsı ve emîni ve alaybeğisi ve çeribaşısı vardır.</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Mahmiyye-i Konya paşa sancağıdır. Livâ-i Kayseriyye ve Niğde ve Beğşehri ve Kırşehri ve Akşehir ve Aksarây.</span></p>

    <p class="Balk"><span class="calibre26">Eyâlet-i Sivas </span></p>

    <p class="evliya"><span class="calibre23">Yedi sancakdır. Defter kethudâsı ve defter emîni ve defterdâr-ı tîmâr ve çavuşlar kethudâsı ve emîni ve alaybeğisi ve çeribaşıları vardır. Şehr-i Sivas Rûm paşa sancağıdır.</span></p>

    <p class="evliya"><b class="calibre1"><span class="calibre23">Sancakları bunlardır</span></b><span class="calibre23">: Livâ-i Divriği ve Çorum ve Keskin ve Bozok ve Amasiyye ve Tokat ve Zile, Canik ve Arabgîr ba‘dehu Zile vâlide hâssı olmuşdur.</span></p>

    <p class="Balk"><span class="calibre26">Eyâlet-i Bosna </span></p>

    <p class="evliya"><span class="calibre23">Sekiz sancakdır. Hazîne deterdârı ve defter kethudâsı ve defter emîni ve çavuşlar kethudâsı ve çavuşlar emîni ve alaybeğisi ve çeribaşıları vardır. Şehr-i Sarây paşa tahtıdır</span></p>

    <p class="evliya"><b class="calibre1"><span class="calibre23">Ve sâ’ir livâları bunlardır</span></b><span class="calibre23">: Hersek, Kilis, İzvornik ve Pojeğa<span class="calibre24">;</span> ve Zaçne ve Kırka ve Rahoviçe ve Banaluka.</span></p>

    <p class="Balk"><span class="calibre26">Eyâlet-i Kapudan Paşa<span class="calibre30">;</span></span></p>

    <p class="evliya"><span class="calibre23">On bir sancakdır üç sancağı sâlyâne iledir. Defter kethudâsı ve defter emîni ve tîmâr defterdârı ve çavuşlar kethudâsı ve emîni ve azebistân ağaları ve kethudâları ve yüzbaşı dayıları vardır. Şehr-i Gelibolu Paşa sancağıdır.</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Livâ-i Ağrıboz ve Karlıeli ve İnebahtı ve Rodos ve Midilli ve Kocaeli ve Biga ve Sığla ve İzmit ve İzmir.</span></p>

    <p class="Balk"><span class="calibre26">Eyâlet-i Mora cezîresi </span></p>

    <p class="evliya"><span class="calibre23">Defter emîni ve defter kethudâsı yokdur. Rûmeli'nden ifrâz vezâret ile eyâlet olup üç yüz yük akçe mâl-ı pâdişâhî tahsîl eder. Beş sancakdır. Mora'da Gördüs paşa sancağıdır.</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Livâ-i Misistre ve livâ-i Manya ve livâ-i Koron beği bir pâre kadırgaya mâlikdir ve livâ-i Ayamavra beği bir pâre kadırgaya mâlikdir [ve] livâ-i Anapolya beği iki pâre kadırga ile sefer eşerler. Ba‘zı cezîrelerde re‘âyâları vardır, kânûn-ı Süleymân Hân'dır. Ammâ cezîre-i Sakız sancağı ve Nakşe sancağı ve Mehdiyye sancağı bu üç sancak sâlyâne ile zabt olup kapudan paşa hükm eder.</span></p>

    <p class="Balk"><span class="calibre26">Eyâlet-i Budin ve Eyâlet-i Eğri ve Eyâlet-i Kannije </span></p>

    <p class="evliya"><span class="calibre23">Cümle (---) sancakdır. Budin'de hazîne defterdârı ve defter kethudâsı ve defter emîni ve tîmâr defterdârı ve çavuşlar kethudâsı ve emîni ve alaybeğisi ve çeribaşıları vardır kim büyük dîvândır. Kal‘a-i Budin<span class="calibre24">:</span> paşa sancağıdır. {Ve livâ-i Belgrad kâ’immakâmlıkdır. }</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Livâ-i Semendire ve Peçuy ve Ustolni-Belgrad ve Üstürgon ve Şimatorna ve Segsar ve Sirem ve Mihaç ve Ösek.</span></p>

    <p class="Balk"><span class="calibre26">Eyâlet-i Eğre</span></p>

    <p class="evliya"><span class="calibre23">Sonradan eyâlet olmağile {yedi sancakdır ammâ} mâl defterdârı yokdur. Ammâ defter kethudâsı ve defter emîni ve çavuşlar kethudâsı ve alaybeğisi ve çeribaşıları vardır.</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Livâ-i Segedin ve Sonlok ve Hatvan ve Seçan ve Germat ve Filek. Eğre paşa sancağıdır. <b class="calibre1"><span class="calibre25">$</span></b></span></p>

    <p class="Balk"><span class="calibre26">Eyâlet-i Kannije</span></p>

    <p class="evliya"><span class="calibre23">Bu dahi Budin eyâletinden ifrâz eyâlet olup (---) sancakdır. Mâl defterdârı ve tîmâr defterdârı yokdur. Ammâ çavuşlar kethudâsı ve çavuşlar emîni ve alaybeğisi ve çeribaşıları vardır. Kannije, paşa sancağıdır.</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Livâ-i Seğitvar ve Kopan ve Valpova {ve Şaklofça} ve Nadaj ve Balatin.</span></p>

    <p class="Balk"><span class="calibre26">Eyâlet-i Uyvar</span></p>

    <p class="evliya"><span class="calibre23">Yetmiş üçde Sultân Mehemmed-i Râbi‘ asrında be-dest-i Köprülüzâde Fâzıl Ahmed Paşa feth edüp eyâlet olmuşdur. Ammâ ma‘mûr eyâletdir. Mâl defterdârı ve defter emîni ve defter kethudâsı ve çavuşlar kethudâsı ve alaybeğisi ve çeribaşısı ve yigirmi oda ile yeniçeri ağası ve cebecibaşı ve topcubaşısı ve bir vezîr hâkimi vardır. Eyâletinde cümle (---) sancakdır. Uğvar paşa tahtı sancağıdır.</span></p>

    <p class="evliya"><b class="calibre1"><span class="calibre23">Sancakları bunlardır kim zikr olunur</span></b><span class="calibre23">: <b class="calibre1"><i class="calibre2">[51a]</i></b> Livâ-i kal‘a-i Litre, livâ-i Leve ve livâ-i Novigrad ve livâ-i Hollok ve livâ-i Buyak ve tâbi‘-i Tuna Vişigradı.</span></p>

    <p class="Balk"><span class="calibre26">Eyâlet-i Tımışvar </span></p>

    <p class="evliya"><span class="calibre23">Altı sancakdır. Hazîne defterdârı ve defter kethudâsı ve tîmâr defterdârı ve mâl-ı pâdişâhî defterdârı ve çavuşlar kethudâsı ve çavuşlar emîni ve yigirmi iki tuğ sâhibi kal‘a ağaları ve dizdârı ve çeribaşıları ve alaybeğisi vardır. Hâlâ Sultân Mehemmed Hân-ı Râbi‘ asrında sene 1069 târîhinde be-dest-i Köpürlü Mehemmed Paşa Yanova kal‘ası feth olup Tımışvar paşasına sancak-ı taht oldu.</span></p>

    <p class="evliya"><b class="calibre1"><span class="calibre23">Gayrı livâları bunlardır kim zikr olunur</span></b><span class="calibre23">: Livâ-i Tımışvar ve Lipova ve Çanad ve Göle ve Modova, feth-i cedîd Şebeş ve feth-i cedîd Logoş, livâ-i Façat ve livâ-i Arat ve livâ-i Beşkelek ba‘dehu Sokullu Mehemmed Paşa evkâfı olmuşdur, ammâ azîm livâ evkâfdır.</span></p>

    <p class="Balk"><span class="calibre26">Eyâlet-i Varat </span></p>

    <p class="evliya"><span class="calibre23">Sene (---) târîhinde Sultân Mehemmed Hân-ı Râbi‘in asrında be-dest-i serdâr-ı mu‘azzam Köse Alî Paşa feth edüp eyâlet olmuşdur. Mâl defterdârı ve defter emîni ve defter kethudâsı ve defterdâr-ı tîmâr ve çavuşlar kethudâsı ve emîni ve on oda yeniçeri ağası ve dizdârı ve bir hâkim vezîri ve alaybeğisi ve çeribaşıları vardır. Paşa tahtı kal‘a-i Varat'dır.</span></p>

    <p class="evliya"><b class="calibre1"><span class="calibre23">Ve eyâletinde sancağı bunlardır</span></b><span class="calibre23">: Evvelâ livâ-i Salanta ve livâ-i Dobraçin ve livâ-i Halmaş ve livâ-i Senköy ve livâ-i Papmezö. Ve bu livâlar kâfiristân olmağile hâkimleri yine kendüler mâbeyninde Macar birovları mâl tahsîl edüp ümerâlarına irsâliyyelerin îsâl ederler. Bir tarz-ı acîb sulh olup eyâlet olmuşdur.</span></p>

    <p class="Balk"><span class="calibre26">Eyâlet-i kâfiristân-ı Erdelistân dâr-ı Macar-ı füccâristân<span class="calibre30">;</span></span></p>

    <p class="evliya"><span class="calibre23">Bu diyâr dahi sene (---) târîhinde Sultân Mehemmed-i Râbi‘'in darb-ı şimşîr-i âteş-tâbiyle be-dest-i serdâr-ı mu‘azzam Gâzî sa‘id [u] şehîd efendimiz Seydî Ahmed Paşa feth edüp senevî bin kîse mâl ve bin kîse hedâyâ vermek üzre <i class="calibre2">merhûm u mağfûrun-leh</i> efendimiz Melek Ahmed Paşa re’yiyle Apopi Mihal nâm bî-nâm-ı güm-nâm bed-nâmı kıral nasb olunup Âl-i Osmân'a eyâlet-i Erdel erzel iken tâbi‘ olup rezâletden halâs oldular.</span></p>

    <p class="evliya"><span class="calibre23">Bu Eyâlet-i Erdel dörd sancakdır. Bir kavmi Hayduşak'dır, bir kavmi Erdel'dir, bir kavmi Seykeldir, bir kavmi Saz Macarı'dır. Cemî‘i zamânda {Saz kavmi} Âl-i Osmân'a isyân etmemişlerdir. Bu Erdel diyârına Hak bereket versin dörd kerre seferinde elimize belağan mâ-belağ mâl-ı ganâyim üsârâ girmişdir.</span></p>

    <p class="Balk"><span class="calibre26">Eyâlet-i Eflak ve eyâlet-i Boğdan </span></p>

    <p class="evliya"><span class="calibre23">Dahi kâfiristân olup beğleri Âl-i Osmân tarafından azl [u] nasb olup kâfirce hükûmât edüp her sene Âl-i Osmân devletine ikişer bin kîse hizmet edüp Silisre eyâletine tâbi‘lerdir.</span></p>

    <p class="Balk"><span class="calibre26">Eyâlet-i Özi ya‘nî Silisre </span></p>

    <p class="evliya"><span class="calibre23">Ne mâl defterdârı ve dîvân çavuşları ve tîmâr defterdârı ve defter emîni misilli bir şey yokdur. Ancak Rûmeli eyâletinden ifraz eyâlet olup vezâret olmuşdur.</span></p>

    <p class="evliya"><b class="calibre1"><span class="calibre23">Eyâleti on bir sancakdır</span></b><span class="calibre23">: Evvelâ livâ-i Nigebolı ve Çirmen [ve] Vize ve Kırkkilise ve Bucak Tatarı ve Bender ve Akkirman ve Özi ve Kılburun ve livâ-i cedîd-i Doğan<span class="calibre24">..</span>. Livâ-i Silisre paşa sancağıdır.</span></p>

    <p class="Balk"><span class="calibre26">Eyâlet-i cezîre-i Kırım</span></p>

    <p class="evliya"><span class="calibre23">Hânlıkdır. Ammâ yedi sancak add olur. Başka sikke ve hutbe sâhibi pâdişâhdır ammâ azl [u] nasbı Âl-i Osmân elindedir. Hutbesinde ibtidâ Âl-i Osmân yâd olunup ba‘dehu hân ismi yâd olunur.</span></p>

    <p class="evliya"><b class="calibre1"><span class="calibre23">Eyâletinde boybeğleri sancağı bunlardır kim zikr olunur</span></b><span class="calibre23">: Hânların tahtı Bâğçesarây'dır. Taht-ı kalga sultân Akmescid'dir. Taht-ı nûreddîn sultân (---). Şîrîn beğleri Nakşevân elindedir. Mansûr beğleri Mankıt ellerindedir. Karaçı halkı Çikişke ellerindedir. Olanlar ki Hânîler neslinden Arbat ellerindedir. Sincivit kavmi Çorgana ellerindedir. Badrak Or ağzı ellerinde. Dayir kavmi Gözlev ellerindedir. Bu zikr olunan eller cümle birer sancak yerlerdir, <i class="calibre2">ve's-selâm.</i></span></p>

    <p class="Balk"><span class="calibre26">Eyâlet-i Kefe </span></p>

    <p class="evliya"><span class="calibre23">Yine Kırım cezîresinin nısfı Âl-i Osmân hükmünde olup (---) sancakdır ammâ ba‘zı sancakların voyvadalar zabt eder. Livâ-i Balıklağa, livâ-i Kerc, livâ-i cezîre-i Taman ve livâ-i tâbi‘-i Çerkes Şagake ve livâ-i Balısıra, Urus harâb etmişdir. Ve livâ-i Azak. Kefe paşası Azak'da sâkin olur. Kefe defterdârı vardır, ammâ gayrı dîvân huddâmlarından merâtib sâhibleri yokdur. <b class="calibre1"><i class="calibre2">[51b]</i></b></span></p>

    <p class="Balk"><span class="calibre26">Eyâlet-i Kıbrıs</span></p>

    <p class="evliya"><span class="calibre23">Yedi sancakdır, dördü hâs ile üçü sâlyâne ile zabt olunur. Hazîne defterdârı ve tîmâr defterdârı ve defter kethudâsı ve defter emîni ve çavuşlar kethudâsı ve emîni ve alaybeğisi ve çeribaşları vardır.</span></p>

    <p class="evliya"><b class="calibre1"><span class="calibre23">Hâs ile zabt olunan sancaklar</span></b><span class="calibre23">: İç-eli, Tarsûs ve Alâiyye ve Sis. Ve,</span></p>

    <p class="evliya"><b class="calibre1"><span class="calibre23"> Sâlyâne ile zabt olunan sancaklar bunlardır</span></b><span class="calibre23">: Girniye ve Baf ve Magosa. Ve Lefkoşe paşa sancağıdır. Ve cezîre-i Kıbrıs yedi yüz yetmiş mîl ihâta eder bir cezîre-i azîmdir. Otuz bin İslâm askeri yüz elli bin keferesi var bir vâsi‘ cezîredir.</span></p>

    <p class="Balk"><span class="calibre26">Eyâlet-i cezîre-i Girid </span></p>

    <p class="evliya"><span class="calibre23">Sene (---) târîhinde Sultân İbrâhîm asrında be-dest-i Yûsuf Paşa Hanya feth olup yigirmi altı yıldan sonra sene (---) târîhinde Sultân Mehemmed-i Râbi‘ şemşîriyle be-dest-i Köpürlüzâde Fâzıl Ahmed Paşa cebren ve kahren üç sene itmâmında kal‘a-i Kandiye'yi feth edüp yedi yüz yetmiş yedi mîl cezîre yetmiş pâre kal‘asıyla kabza-i teshîre gelüp hîn-i tahrîrde (---) sancak tahrîr olundu kim,</span></p>

    <p class="evliya"><b class="calibre1"><span class="calibre23">Sancakların beyân eder</span></b><span class="calibre23">: Evvelâ livâ-i Hanya ve livâ-i Retime ve livâ-i Seline ve livâ-i (---) (---) (---). Eyâlet-i azîm olmağla kırk bin kul ve bir yeniçeri ağası ve bir vezîr-i zî-tedbîr ve bir mâl defterdârı ve tîmâr defterdârı ve defter emîni ve çavuşlar kethudâsı ve emîni ve kâtibi ve rûznâmecisi ve alaybeğleri ve çeribaşıları vardır ve hâlâ yedi vezîr ve kırk bin asker muhâfazasına me’mûrdur.</span></p>

    <p class="Balk"><span class="calibre26">Eyâlet-i Şâm</span></p>

    <p class="evliya"><span class="calibre23">Hazîne defterdârı ve gayrı cümle dîvân huddâmları mukarrerdir. Alaybeğisi ve çeribaşıları vardır. Ve cümle on sancakdır, yedisi hâs ile zabt olunur, üçü sâlyâne iledir. Sâlyâne ile olan livâlarda tîmâr ve ze‘âmet yokdur. Ammâ,</span></p>

    <p class="evliya"><b class="calibre1"><span class="calibre23">Hâs ile zabt olunan sancaklar bunlardır ki zikr olunur</span></b><span class="calibre23">: Kudüs-i Şerîf ve Gazze ve Kerek ve Sıfet ve Nâbulus ve Aclûn ve Leccûn ve Bukâ‘. Şâm paşa sancağıdır. Ve,</span></p>

    <p class="evliya"><b class="calibre1"><span class="calibre23">Sâlyâne ilen zabt olan sancaklar bunlardır</span></b><span class="calibre23">: Tedmur ve Sayda ve Beyrût ve Kerek-i Nûh. Bu sancaklardan mâ‘adâ Şâm eyâletinde tâ Mekke ve Medîne'[ye] varınca yetmiş Urbân ümerâları ve meşâyihleri vardır.</span></p>

    <p class="Balk"><span class="calibre26">Eyâlet-i Tarabulus-ı Şâm </span></p>

    <p class="evliya"><span class="calibre23">Beş sancakdır. Hazîne defterdârı ve defter kethudâsı ve tîmâr defterdârı ve çavuşlar kethudâsı ve alaybeği ve çeribaşısı vardır. Tarabulus-ı Şâm paşa sancağıdır.</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Livâ-i Hamâ ve Hıms ve Selmiyye ve Cebeliyye ve Lâtikıyye ve Hasan-âbâd. Ve dağlar içre kırk aded gayr-ı müslim Dürzî beğleri vardır kim her biri birer mezâhibe hizmet eder dâll kavimlerdir.</span></p>

    <p class="Balk"><span class="calibre26">Eyâlet-i Halebü'ş-Şehbâ </span></p>

    <p class="evliya"><span class="calibre23">Ze‘âmet ve tîmârları yedi sancakdır. İki sancağı sâlyâne ile olmağın iltizâm olmuşdur, anlarda tîmâr ve ze‘âmet yokdur. Hazîne defterdârı ve başka Haleb muhassılı ve defter kethudâsı ve defter emîni ve çavuşlar kethudâsı ve emîni ve kâtibi ve alaybeği ve çeribaşıları vardır kim,</span></p>

    <p class="evliya"><b class="calibre1"><span class="calibre23">Sancakları bunlardır</span></b><span class="calibre23">: Ekrâd-i Kilis, Birecik, Ma‘arra ve Azez ve Belîs ve Antâkıyye ve sâlyâne ile olanlar Mazîk ve Ulu Türkmân. Haleb paşa sancağıdır.</span></p>

    <p class="Balk"><span class="calibre26">Eyâlet-i Adana</span></p>

    <p class="evliya"><span class="calibre23">Dîvân huddâmlarından bir kimesne yokdur. Zîrâ Haleb'den ifrâz eyâlet olmuştur. Ve (---) sancakdır.</span></p>

    <p class="evliya"><b class="calibre1"><span class="calibre23">[Sancakları bunlardır]</span></b><span class="calibre23">: Livâ-i Sis ve Tarsûs ve Karataş ve Silifke ve yedi boy Varsak beğleri. Âsî eyâleti çokdur, zîrâ sengistân diyârdır. Ve,</span></p>

    <p class="Balk"><span class="calibre26">Eyâlet-i Diyârbekir </span></p>

    <p class="evliya"><span class="calibre23">On tokuz sancakdır ve beş hükûmetdir. Zikr olunan on tokuz livânın on biri Osmânlu sancaklarıdır kim sâ’ir memâlik-i mahrûsalardaki gibi zabt olunur. Sekizi Ekrâd beğleri zabt eder kim Selîm Hân-ı Evvel hîn-i fethde kendülere sancak verilüp yurdluk ve ocaklık ihsân olunup azl [u] nasb kabûl etmezler, eyle kânûndur ve fevt olduklarında vâlî-i vilâyeti arzıyla {sancakları} evlâdlarına verilüp gayrıya verilmez, meğer akrabâları olmaya. Lâkin sâ’ir sancaklar gibi ebvâb-ı mahsûlâtları deftere tahrîr olunup topraklarında tîmâr ve ze‘âmet vardır. Sefer<span class="calibre24">;</span>-i <b class="calibre1"><i class="calibre2">[52a]</i></b> hümâyûn olsa erbâb-ı tîmârları sâ’irleri gibi alaybeğisi bayrağı altında edâ-yı hidmet ederler. Terk-i hizmet ederse ze‘âmeti ve sancağı oğluna yâhûd akrabâlarına verilir. Ammâ hükûmet tahrîr olunan sancaklar içre kânûnnâme-i Selîm Hân'da tîmâr ve ze‘âmet yokdur. Hâkimleri mülkiyyet üzre zabt edüp mefrûzu'l-kalem ve maktû‘ü'l-kadem olup ebvâb-ı mahsûlâtları her ne ise hâkimleri mutasarrıflardır. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Osmânlu sancakları bunlardır</span></b><span class="calibre23">: Livâ-i Harbut ve Ergani ve Siverek ve Nusaybin ve Hasankeyf ve Mîfârıkîn ve Akçakal‘a ve Hâbûr ve Sincar.</span></p>

    <p class="evliya"><b class="calibre1"><span class="calibre23">Ve yurdluk ve ocaklık tarîkiyle tasarruf olunan bu sancaklardır kim tahrîr olunur</span></b><span class="calibre23">: Sağman ve Kulp ve Mihrani ve Tercil ve Atak ve Pertek ve Çapakçur ve Çermik. Ve mefrûzu'l-kalem ve maktû‘u'l-kadem olan sancak hâkimlerine Âsitâne-i Sa‘âdet tarafından bir emir sâdır olsa anların elkâblarında cenâb yazılur.</span></p>

    <p class="evliya"><b class="calibre1"><span class="calibre23">Hükûmetleri bunlardır</span></b><span class="calibre23">: Hükûmet-i Cezîre, Hükûmet-i Eğil ve Hükûmet-i Genc ve Hükûmet-i Palu ve Hükûmet-i Hazzo. Bu zikr olunan sancaklar eyâlet-i azîm kadar Kürdistân içre hükûmetlerdir, <i class="calibre2">ve's-selâm</i>.</span></p>

    <p class="evliya"><span class="calibre23">Bu Diyârbekir dîvânının dahi rûznâmecisi ve mâl defterdârı ve tîmâr defterdârı ve defter emîni ve çavuşlar kethudâsı ve emîni ve kâtibi ve alaybeğisi ve çeribaşıları vardır.</span></p>

    <p class="Balk"><span class="calibre26">Eyâlet-i Kars </span></p>

    <p class="evliya"><span class="calibre23">(---) sancakdır. Mâ-tekaddem hîn-i fethde Erzurûm'a tâbi‘ idi ba‘dehu Pasin sancakları ilhâk olup eyâlet olmuşdur. Erbâb-ı dîvân huddâmlarından mâl defterdârı yokdur ammâ alaybeği ve çeribaşısı vardır.</span></p>

    <p class="evliya"><b class="calibre1"><span class="calibre23">Sancakları bunlardır</span></b><span class="calibre23">: Ardahan-ı Küçük ve Hococan ve Zarreşâd ve Keciran [Keçivan] ve Kağızman. Kars paşa sancağıdır.</span></p>

    <p class="Balk"><span class="calibre26">Eyâlet-i Çıldır ya‘nî Ahıçka </span></p>

    <p class="evliya"><span class="calibre23">Erkân-ı dîvân huddamlarından mâl defterdârı ve gayrı yokdur ammâ alaybeği ve çeribaşı vardır.</span></p>

    <p class="evliya"><b class="calibre1"><span class="calibre23">Ve on üç sancakdır</span></b><span class="calibre23">: Oltı ve Harbus [Hırtos] ve Ardanıç ve Hacrek ve Ardahan-ı Büzürg ve Posthu ve Mahçıl ve Açara Penbek. Bunlardan gayrı dörd sancağı yurdluk ve ocaklık ve mülkiyyet tarîkiyle tasarruf olunur: Pürtekrek ve Livâne ve Nısf-ı Livân ve Şavşad. Ammâ Sultân Mehemmed-i Râbi‘ asrında be-dest-i Kara Murtazâ Paşa kal‘a-i Kütatis</span></p>

    <p class="evliyabeyit"><span class="calibre3">......................(1 satırlık yer boş)....................</span></p>

    <p class="evliya"><span class="calibre23">feth olup sancaklar ilhâk olundu. Ve umûmen Tomris Hân oğulları itâ‘at edüp sancak oldu.</span></p>

    <p class="Balk"><span class="calibre26">Eyâlet-i Gürcistân</span></p>

    <p class="evliya"><span class="calibre23">Açıkbaş ve Şavşad ve Dâdyân ve Küril ve Migrilistân beğleri cümle keferelerdir ammâ Murâd-ı Râbi‘'de cümle itâ‘at edüp vezâret ile Sefer Paşa hâkim olup kal‘a-i Ahıçka'yı taht edinmişdi. İlâ hâze'l-ân her sene hedâyâları gelmededir.</span></p>

    <p class="Balk"><span class="calibre26">Eyâlet-i Trabızon ve Tarab-efzûn</span></p>

    <p class="evliya"><span class="calibre23">Ve Tarabefsûn dahi derler, Batum sancakları ki Gümüşhâne ve Canha ve Rize ve Gönye, bu dörd sancak bir yere cem‘ olup Trabızon eyâlet olmuşdur. Lâkin defter kethudâsı ve tîmâr defterdârı ve alaybeği ve çeribaşısı vardır.</span></p>

    <p class="Balk"><span class="calibre26">Eyâlet-i Rıkka </span></p>

    <p class="evliya"><span class="calibre23">Yedi sancakdır. Rıkka ve Rûhâ sancakları cem‘ olunup eyâlet olmuşdur.</span></p>

    <p class="evliya"><b class="calibre1"><span class="calibre23">Sancakları bunlardır</span></b><span class="calibre23">: Cemmâse ve Hâbûr ve Deyr-i Rahbe ve Benî Rabî‘ ve Serûc ve Harrân ve Rıkka, ikisini Urbân harâb etmişdir. Rûhâ ya‘nî Urfa paşa sancağıdır. Erbâb-ı dîvândan huddâmları yokdur</span></p>

    <p class="Balk"><span class="calibre26">Eyâlet-i Bağdâd-ı behiş-âbâd </span></p>

    <p class="evliya"><span class="calibre23">On sekiz sancakdır. Hazîne defterdârı ve defter kethudâsı ve tîmâr defterdârı vardır ve yedi sancağında sâ’ir memâlik gibi ze‘âmet [ve] tîmâr olup "Arz-ı memleket" deyü zikr olunur. Livâ-i Hille ve Zeng-âbâd ve Cevâzir ve Rûmâhiyye ve Cengûle ve Karatağ.</span></p>

    <p class="evliya"><span class="calibre23">Bu sancaklardan mâ‘adâ on bir sancağa Arz-ı Irâk derler, ze‘âmet ve tîmâr yokdur, ancak sancak beğleri hâssı vardır, ba‘zı kurâ ve mezâri‘ yerleri ber-vech-i tahmîn verilmişdir kim <b class="calibre1"><i class="calibre2">[52b]</i></b> ol sancaklar bunlardır kim zikr olunur: Livâ-i Derteng ve Semâvât ve Bayat ve Derne ve Debâlâ ve Vâsıt ve Kerend ve Demirkapu ve Karâniyye ve Gîlân ve Âl-i Sâh. </span></p>

    <p class="evliya"><span class="calibre23">Eyâlet-i mezbûreye tâbi‘,</span></p>

    <p class="Balk"><span class="calibre26">Eyâlet-i İmâdiyye </span></p>

    <p class="evliya"><span class="calibre23">Tîmâr ve ze‘âmet yokdur, mülkiyyet üzre mutasarrıflardır ammâ sefere gelmek kânûndur.</span></p>

    <p class="Balk"><span class="calibre26">Eyâlet-i Basra </span></p>

    <p class="evliya"><span class="calibre23">Mâ-tekaddem mülkiyyet üzre zabt olunurdu. Sene (---) târîhinde Sultân Mehemmed Hân-ı Râbi‘ asrında be-dest-i (---) Paşa feth olup eyâlet olmuşdur. Hâlâ mâl defterdârı ve çavuşlar kethudâsı vardır. Tîmâr ve ze‘âmet olmaduğundan alaybeği ve çeribaşı olmayup cümle arâzîsi vâlîsine iltizâmdır.</span></p>

    <p class="Balk"><span class="calibre26">Eyâlet-i Lahsa </span></p>

    <p class="evliya"><span class="calibre23">Mülkiyyet üzre mutasarrıflardır. Tîmâr [ve] ze‘âmet yokdur, lâkin her ayda bir Bağdâd vâlîsine hedâyâları gelmek üzre mutasarrıflardır. Mâ-tekaddem Osmânlı tarafından mîrimîrân giderdi, hâlâ tağallüben zabt etdiler</span></p>

    <p class="Balk"><span class="calibre26">Eyâlet-i Yemen </span></p>

    <p class="evliya"><span class="calibre23">Dahi Murâd Hân-ı Râbi‘'de tağallüben imâmlar zabt etdiler. <b class="calibre1"><span class="calibre25">$</span></b></span></p>

    <p class="Balk"><span class="calibre26">Eyâlet-i Habeş </span></p>

    <p class="evliya"><span class="calibre23">Anda dahi tîmâr ve ze‘âmet yokdur ancak üç senede bir Âsitâne-i sa‘âdetden vâlîsi gidüp cümleden mülk zabt eder iltizâm değildir.</span></p>

    <p class="Balk"><span class="calibre26">Eyâlet-i Mekke</span></p>

    <p class="evliya"><span class="calibre23">Cidde paşası ile Mekke şerîfi iştirâk-i sevî üzre zabt edüp benderlerden hâsıl olan mahsûlâtları hissedâr olurlar, gayrı kârları yokdur. Bir alay du‘âcılardır.</span></p>

    <p class="Balk"><span class="calibre26">Eyâlet-i Mısır'da</span></p>

    <p class="evliya"><span class="calibre23">Dahi tîmâr ve ze‘âmet yokdur, cümle kurâ vü kasabâtları üç nev‘ üzre tahrîr olunmuşdur. Bir sınıfı mîrî kurâlarıdır, bir nev‘i evkâfâtdır, bir nev‘i küşûfiyye kurâlarıdır ve bir sınıfı iltizâm belîdeleridir. Mâl defterdârı ve rûznâmecisi ve yedi mukâta‘acısı ve paşa tarafından mukâbelecisi ve küçük rûznâmecisi ve kırk aded ümerâları ve yedi bölük ağaları vardır.</span></p>

    <p class="evliya"><b class="calibre1"><span class="calibre23">Ve eyâletinde olan sancakları bunlardır</span></b> <span class="calibre23">kim mîrilivâlar mutasarrıf olurlar: Evvelâ livâ-i Sa‘îd-i alî Circe ve livâ-i İbrîm<span class="calibre24">;</span> ve livâ-i Elvâhât ve livâ-i Menfelût ve Şarkiyye ve Garbiyye ve Menûfiyye ve Mansûriyye ve Kulûbiyye ve Bahîre ve emânet-i Dimyât. Bu makûle kâşifliklere cümle ümerâlar mutasarrıflardır. Ammâ cümleden azîz mansıb-ı ümerâ-i emîr-i haclıkdır kim cümle Arab ve Urbân mâbeyninde Mısır emîr-i haccına sultânu'l-ber derler. Kethudâsı bile sorguc taşır <i class="calibre2">ve's-selâm</i>.</span></p>

    <p class="evliya"><span class="calibre23">Ammâ eyâlet-i Mağrib Tarabulusu, eyâlet-i Tûnus ve eyâlet-i Cezâyir'e seyâhat müyesser olmaduğı ecilden ma‘lûmumuz olmayup tahrîr olunmadı. Ammâ üçü dahi eyâlet-i azîm oldukları muhakkakdır.</span></p>

    <p class="Balk"><span class="calibre26">Eyâlet-i Musul </span></p>

    <p class="evliya"><span class="calibre23">Altı sancakdır. Erbâb-ı dîvân huddâmları yokdur. Ammâ alaybeğisi ve çeribaşısı vardır. <b class="calibre1">Sancakları bunlardır kim zikr olunur</b>: Livâ-yı Bâcvânlar ve Tikrît ve Eski Musul ve Horûn [Hârûn].</span></p>

    <p class="Balk"><span class="calibre26">Eyâlet-i Van Sedd-i Îmân</span></p>

    <p class="evliya"><span class="calibre23">On üç sancakdır. Defterdârı ve defter kethudâsı ve defter emîni ve çavuşlar kethudâsı ve çavuşlar emîni ve çavuşlar kâtibi ve alaybeğisi ve çeribaşısı ve tîmâr defterdârı vardır. Ve,</span></p>

    <p class="evliya"><b class="calibre1"><span class="calibre23">Sancakları bunlardır</span></b><span class="calibre23">: Livâ-yı Adilcevâz ve Ercîş ve Muş ve Bârgirî ve Kârkâr ve Kesânî ve Ziriki ve İsba‘îrd ve Ağakis ve Ekrâd ve Benî Kotur ve kal‘a-i Bâyezîd ve Berdû‘ [Berda‘] ve Ahlât. Eyâlet-i mezbûrede tâbi‘ Âl-i Abbâsiyyân'dan Bitlîs hânı ve Hakkâri hâkimi ve Mahmûdî hâkimi ve Penyanişi hâkimi eyâletlerinde tîmâr ve ze‘âmet vardır ve harâcları cümle Van kuluna aklâm bağlanmışlardır. Sâ’ir ebvâb-ı mahsûlâtların kendüler zabt edüp eyâletlerine mülkiyyet üzre mutasarrıflardır. Azl u nasb kabûl etmeyüp fevt olduklarında eyâletleri oğullarına ve akrabâlarına ihsân olunur.</span></p>

    <p class="Balk"><span class="calibre26">Eyâlet-i Erzurûm </span></p>

    <p class="evliya"><span class="calibre23">On iki sancakdır. Hazîne defterdârı ve tîmâr defterdârı ve defter emîni ve defter kethudâsı ve çavuşlar kethudâsı ve emîni ve kâtibi vardır. Ve,</span></p>

    <p class="evliya"><b class="calibre1"><span class="calibre23">Sancakları bunlardır</span></b><span class="calibre23">: Evvelâ livâ-i Karahisâr-i şarkî ve livâ-i Kiğı ve Pasin ve İspir ve Hınıs ve Malazgird ve Tekmân ve Kuzuçan ve Tortum ve Micingird [ve] Mamruvan. Erzurûm paşa sancağıdır.</span></p>

    <p class="Balk"><span class="calibre26">Eyâlet-i Şehrezûl </span></p>

    <p class="evliya"><span class="calibre23">Yigirmi sancakdır. Cümle erbâb-ı dîvân huddâmları ve alaybeği ve <b class="calibre1"><i class="calibre2">[53a]</i></b> çeribaşısı vardır. Ve,</span></p>

    <p class="evliya"><b class="calibre1"><span class="calibre23">Sancakları bunlardır</span></b><span class="calibre23">: Sürücek ve Erbîl ve Keşân ve Şehr-i Bâzâr ve Cengûle ve Cebel-i Cimri ve Hezârmerd ve Dulhuvarân ve Merkâve ve Harîr ve Rûdîn ve Tiltarı ve Sîhuzencîr ve Acûr ve Ebrûmân ve Dâvdân ve Pâk ve Perenli ve Belkâs ve Uşti ve kal‘a-i Gâzî ve Şehrezûl paşa sancağıdır.</span></p>

    <p class="evliya"><span class="calibre23">Ve bu Şehrezûl eyâletinde ba‘zı mîr-i aşîretler vardır. Sancakbeği hükmünde olmayup tabl [u] alem sâhibleri değillerdir. Yüzden mütecâviz aşîret beğleridir kim erbâb-ı zü‘amâ mertebesi gibi hükûmet edüp sancağı beğleri ile sefer eşerler. Fevt olduklarında mutasarrıf oldukları tîmârı ve mîr-i aşîretliği oğluna verilir, evlâdı yok ise akrabâlarına verilür. Eğer inkırâz bulursa hârice tîmâr ve ze‘âmet gibi verilür. <i class="calibre2">Ve's-selâm.</i></span></p>

    <p class="Balk"><span class="calibre29">{</span><span class="calibre26">Fasl</span><span class="calibre29">}</span><span class="calibre26"><br class="calibre27"/>
    Kânûnnâme-i Süleymân Hân üzre her sancakbeğinin kânûnların beyân eder</span></p>

    <p class="evliya"><span class="calibre23">Evvelâ kankı sancakbeğinin hâssı ziyâde ise ol beğ mâdûnuna takaddüm ve tasaddur eder, meğer vezîr-i a‘zamlıkdan ma‘zûl olmuş ola. Anın üzerine kimesne tasaddur etmeyüp yine meğer vezîr-i a‘zam-ı sâbık tasaddur ede. İbtidâ bir sancakbeği kânûn üzre iki yüz bin akçe ile beğ olur. Sonra gazâlarda uğur-ı hümâyûnda, hizmeti müşâhede olundukda terakkî verilür, istihkakına göre binde yüz akçe ziyâde terakkî verilür, ne kadar hizmet ederse ol kadar ziyâde terakkî ihsân olunup tâ mîrimîrân olur. Velâkin atebe-i ulyâda olan ağalar sancağa çıkdıkda ibtidâdan iki yüz, yüz bin akçe ile verilmez, ziyâde ile verilür. Her birinin kânûnları mütefâvitdir.</span></p>

    <p class="evliya"><span class="calibre23">Meselâ yeniçeri ağası beş yüz bin akçe ile nişâncı paşa ve mîrialem ve kapucubaşılar ve mîrâhûr-ı kebîr dörd yüz bin akçe ile çıkar. Ve çâşnigîrbaşı ve müteferrikabaşı ve çakırcıbaşı ve küçük emir âhûr ve sipâh oğlanı ve silihdâr ağası ve sağ ulûfeci ve sol gurebâ ağaları cümle üç yüz bin akçe ile sancakbeği olurlar.</span></p>

    <p class="evliya"><span class="calibre23">Sekbânbaşı ve defter kethudâsı ve tîmâr defterdârı ve yaya beğleri ve ze‘âmetleri elli binden ziyâde olanlar sancağa çıkdıkda yüz bin akçe ile çıkarlar kânûndur. Ve bir sancak mahlûl olsa müstahık olan beğe terakkî ile ihsân olunur.</span></p>

    <p class="evliya"><span class="calibre23">Yeniçerilikden ve bölükden tîmâra çıkanlara beyler mahlûlünden ziyâde kalan hâsları tîmâr tarîkiyle mezkûrlara verilür. Lâkin müstahık sancakbeği oldukda düşen mahlûl tîmârdan hâs verilür. Ve sancakbeğleri sefer-i hümâyûnda ne denlü asker ile sancak tasarruf ederse hâssına göre her beş bin akçeda bir mükemmel cebelü verir[ler]. İki yüz bin akçe ile sancak tasarruf eden ednâ pâyelidir (bin) kırk cebelü asker ile sefer eşer. Ve beş yüz bin akçe ile sancak tasarruf eden yüz cebelü verir. Kezâ ve kezâ her beş binde bir eğer paşa ve mîrilivâ ve erbâb-ı zü‘amâ ve erbâb-ı tîmâr birer cebelü verüp sefer eşerler.</span></p>

    <p class="Balk"><span class="calibre26">Fasl-ı Hâmis<br class="calibre27"/>
    Her sancakbeğinin ve defter kethudâlarının ve tîmâr defterdârlarının ne denlü hâsları olduğun beyân eder.</span></p>

    <p class="Balk"><span class="calibre26">Der-eyâlet-i Rûmeli </span></p>

    <p class="evliya"><span class="calibre23">Hâss-ı mîrilivâ-i Mora 507.760.</span></p>

    <p class="evliya"><span class="calibre23">Hâss-ı İskender 459.200.</span></p>

    <p class="evliya"><span class="calibre23">Hâss-ı Avlonya 229.000.</span></p>

    <p class="evliya"><span class="calibre23">Hâss-ı Silisre 4.489.665.</span></p>

    <p class="evliya"><span class="calibre23">Nigebolı 400.000.</span></p>

    <p class="evliya"><span class="calibre23">Ohri 335.299.</span></p>

    <p class="evliya"><span class="calibre23">Yanya 60.260.</span></p>

    <p class="evliya"><span class="calibre23">Tırhala 450.885.</span></p>

    <p class="evliya"><span class="calibre23">Köstendil 442.400.</span></p>

    <p class="evliya"><span class="calibre23">Elbasan 20l.963.</span></p>

    <p class="evliya"><span class="calibre23">Çirmen 240.000.</span></p>

    <p class="evliya"><span class="calibre23">Vize 224.465.</span></p>

    <p class="evliya"><span class="calibre23">Delvine 57.132.</span></p>

    <p class="evliya"><span class="calibre23">Selânik 280.832.</span></p>

    <p class="evliya"><span class="calibre23">Üsküb 240.000.</span></p>

    <p class="evliya"><span class="calibre23">Kırkkenîse iki yüz bin kâmil.</span></p>

    <p class="evliya"><span class="calibre23">Dukagin 207.500.</span></p>

    <p class="evliya"><span class="calibre23">Vidin 230.000.</span></p>

    <p class="evliya"><span class="calibre23">Alacahisâr 200.399.</span></p>

    <p class="evliya"><span class="calibre23">Vuçitrin 205.000.</span></p>

    <p class="evliya"><span class="calibre23">Prizrin 28.146.</span></p>

    <p class="evliya"><span class="calibre32">z</span><span class="calibre23">e‘âmet-i kethudâ-yı defter-i Rûmeli 81.426.</span></p>

    <p class="evliya"><span class="calibre32">z</span><span class="calibre23">e‘âmet-i defterdâr-ı tîmârhâ-yı Rûmeli 2.000.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i Yörükân-ı Vize 52.000.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i Yörükân-ı Tekirdağı 600.000.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i Yörükân-ı Yanbolu 53.470.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i Yörükân-ı <b class="calibre1"><i class="calibre2">[53b]</i></b> Ofçabolu 33.494.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i Yörükân-ı Koca 4.000.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i Yörükân-ı Selânik 91.397.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i Yörükân-ı Na‘ldöken 3.500.</span></p>

    <p class="evliya"><span class="calibre32">z</span><span class="calibre23">e‘âmet-i kapudan-ı Kavala 40.414.</span></p>

    <p class="evliya"><span class="calibre32">z</span><span class="calibre23">e‘âmet-i mîr-i voynuk 50.052.</span></p>

    <p class="Balk"><span class="calibre26">Der-eyâlet-i hâss-ı ümerâ-yı Bosna </span></p>

    <p class="evliya"><span class="calibre23">Evvelâ hâss-ı livâ-i Kilis 42.500.</span></p>

    <p class="evliya"><span class="calibre23">Hâss-ı Hersek 410.515.</span></p>

    <p class="evliya"><span class="calibre23">İzvornik 245.793.</span></p>

    <p class="evliya"><span class="calibre23">Pojeğa 61.623.</span></p>

    <p class="evliya"><span class="calibre23">Zaçne 170.000.</span></p>

    <p class="evliya"><span class="calibre23">Kırka 200.000.</span></p>

    <p class="evliya"><span class="calibre23">Rahoviçe 70.000.</span></p>

    <p class="evliya"><span class="calibre23">Hâss-ı kethudâ-yı defter-i Bosna 46.000.</span></p>

    <p class="evliya"><span class="calibre23">Hâss-ı ze‘âmet-i defterdâr Bosna 85.530,</span></p>

    <p class="Balk"><span class="calibre26">Der-eyâlet-i hâss-ı ümerâ-i Cezâyir </span></p>

    <p class="evliya"><span class="calibre23">Livâ-i Ağrıboz 440.000.</span></p>

    <p class="evliya"><span class="calibre23">Karlıeli 30.000.</span></p>

    <p class="evliya"><span class="calibre23">İnebahtı 300.000.</span></p>

    <p class="evliya"><span class="calibre23">Rodos 277.004.</span></p>

    <p class="evliya"><span class="calibre23">Midilli 40.000.</span></p>

    <p class="evliya"><span class="calibre23">Kocaeli 236.526.</span></p>

    <p class="evliya"><span class="calibre23">Biga 213.088.</span></p>

    <p class="evliya"><span class="calibre23">Sığla 300.000.</span></p>

    <p class="evliya"><span class="calibre23">Misistre hâssı 219.000.</span></p>

    <p class="evliya"><span class="calibre23">Ze‘âmet-i kethudâ-yı defter-i Cezâyir meblağ 88.390.</span></p>

    <p class="evliya"><span class="calibre23">Ze‘âmet-i defterdâr-ı tîmâr-ı Cezâyir meblağ 62.077</span></p>

    <p class="Balk"><span class="calibre26">Der-eyâlet-i hâss-ı ümerâ-i Budin </span></p>

    <p class="evliya"><span class="calibre23">Livâ-i hâss-ı Semendire 540.260.</span></p>

    <p class="evliya"><span class="calibre23">Peçuy 400.000.</span></p>

    <p class="evliya"><span class="calibre23">Ustolni-Belgrad 36.000.</span></p>

    <p class="evliya"><span class="calibre23">Üstürgon 210.000.</span></p>

    <p class="evliya"><span class="calibre23">Segedin 340.000.</span></p>

    <p class="evliya"><span class="calibre23">Sirem 425.675.</span></p>

    <p class="evliya"><span class="calibre23">Ösek 330.000 ve,</span></p>

    <p class="evliya"><span class="calibre23">Şimatorna 240.000.</span></p>

    <p class="evliya"><span class="calibre23">Kopan 230.000.</span></p>

    <p class="evliya"><span class="calibre23">Filek 300.000.</span></p>

    <p class="evliya"><span class="calibre23">Segsar 234.000.</span></p>

    <p class="evliya"><span class="calibre23">Novigrad 233.940.</span></p>

    <p class="evliya"><span class="calibre23">Sonlok 400.000.</span></p>

    <p class="evliya"><span class="calibre23">Mihaç 292.000.</span></p>

    <p class="evliya"><span class="calibre23">Seğitvar 6.230.</span></p>

    <p class="evliya"><span class="calibre23">Seçan 240.260.</span></p>

    <p class="evliya"><span class="calibre23">Hâss-ı defterdâr-ı Budin 105.520.</span></p>

    <p class="evliya"><span class="calibre23">Ze‘âmet-i kethudâ-yı defter-i Budin 103.240.</span></p>

    <p class="evliya"><span class="calibre23">Ze‘âmet-i kethudâ-yı defterdâr-i tîmâr-ı Budin 8.940. <b class="calibre1"><span class="calibre25">$</span></b></span></p>

    <p class="Balk"><span class="calibre26">Der-eyâlet-i Tımışvar </span></p>

    <p class="evliya"><span class="calibre23">Hâss-ı ümerâ-yı livâ-yı Lipova 210.000.</span></p>

    <p class="evliya"><span class="calibre23">Çanad 20.792.</span></p>

    <p class="evliya"><span class="calibre23">Göle 298.945.</span></p>

    <p class="evliya"><span class="calibre23">Modova 260.080.</span></p>

    <p class="evliya"><span class="calibre23">Yanova 192.420.</span></p>

    <p class="evliya"><span class="calibre23">Şebeş 61.945.</span></p>

    <p class="evliya"><span class="calibre23">Hâss-ı defterdâr-ı Tımışvar 110.000.</span></p>

    <p class="evliya"><span class="calibre23">Ze‘âmet-i kethudâ-yı defter-i Tımışvar 64.880.</span></p>

    <p class="evliya"><span class="calibre23">Ze‘âmet-i defterdâr-ı tîmârhâ-yı Tımışvar 60.000.</span></p>

    <p class="Balk"><span class="calibre26">Der-eyâlet-i Anatolu </span></p>

    <p class="evliya"><span class="calibre23">Hâss-ı mîrilivâ-i <span class="calibre24">i.</span>Sarhan<span class="calibre24">;</span> 240.000.</span></p>

    <p class="evliya"><span class="calibre23">Aydın 613.460.</span></p>

    <p class="evliya"><span class="calibre23">Karahisâr-ı Afyon 240.299.</span></p>

    <p class="evliya"><span class="calibre23">Engürü 264.300.</span></p>

    <p class="evliya"><span class="calibre23">Bursa 618.079.</span></p>

    <p class="evliya"><span class="calibre23">Bolu 300.122.</span></p>

    <p class="evliya"><span class="calibre23">Kastamonu 500.000.</span></p>

    <p class="evliya"><span class="calibre23">Menteşa 400.800.</span></p>

    <p class="evliya"><span class="calibre23">Teke 328.000.</span></p>

    <p class="evliya"><span class="calibre23">Hamîd 204.000.</span></p>

    <p class="evliya"><span class="calibre23">Kânkırı 258.081.</span></p>

    <p class="evliya"><span class="calibre23">Karesi 300.000.</span></p>

    <p class="evliya"><span class="calibre23">Sultânönü 250.000.</span></p>

    <p class="evliya"><span class="calibre23">Ve ze‘âmet-i kethudâ-yı Anatolu 100.912.</span></p>

    <p class="evliya"><span class="calibre23">Ve ze‘âmet-i defterdâr-ı tîmâr-ı Anatolu 90.596.</span></p>

    <p class="evliya"><span class="calibre23">Ve Kütâhiyye eyâletinde ne kadar livâlar var ise cümlesinde birer müsellemân beğ ze‘âmetleri olmak kânûndur. Ammâ piyâdegân-ı Kütâhiyye ve Alâiyye ze‘âmetleri cümle müsellemân piyâdegândan çokdur, yine kânûnları üzre sefer eşerler.</span></p>

    <p class="Balk"><span class="calibre26">Der-eyâlet-i mîrilivâ-i hâss-ı Karaman </span></p>

    <p class="evliya"><span class="calibre23">Evvelâ hâss-ı Kayseriyye 250.000.</span></p>

    <p class="evliya"><span class="calibre23">Niğde 350.000.</span></p>

    <p class="evliya"><span class="calibre23">Ve Beğşehri 390.000.</span></p>

    <p class="evliya"><span class="calibre23">Aksarây 350.000.</span></p>

    <p class="evliya"><span class="calibre23">Akşehir 310.000.</span></p>

    <p class="evliya"><span class="calibre23">Kırşehir 267.540.</span></p>

    <p class="evliya"><span class="calibre23">Hâss-ı defterdâr-ı Karaman 65.000.</span></p>

    <p class="evliya"><span class="calibre23">Hâss-ı kethudâ-yı defter-i Karaman 35.000.</span></p>

    <p class="evliya"><span class="calibre23">Hâss-ı defterdâr-ı tîmâr 65.000.</span></p>

    <p class="Balk"><span class="calibre26">Eyâlet-i Kıbrıs </span></p>

    <p class="evliya"><span class="calibre23">Hâss-ı mîrilivâ-i İç-eli 270.000.</span></p>

    <p class="evliya"><span class="calibre23">Alâiyye 250.000.</span></p>

    <p class="evliya"><span class="calibre23">Tarsûs 245.260.</span></p>

    <p class="evliya"><span class="calibre23">Sis 60.299.</span></p>

    <p class="evliya"><span class="calibre23">Hazîne-i defterdâr-ı Kıbrıs 120.000.</span></p>

    <p class="evliya"><span class="calibre23">Ze‘âmet-i defterdâr-ı tîmâr 70.000.</span></p>

    <p class="evliya"><span class="calibre23">Ze‘âmet-i kethudâ-yı Kıbrıs 82.000.</span></p>

    <p class="Balk"><span class="calibre26">Der-eyâlet-i Tarabulus-ı Şâm </span></p>

    <p class="evliya"><span class="calibre23">Hâss-ı livâ-i Hıms 220.290.</span></p>

    <p class="evliya"><span class="calibre23">Cebeliyye 234.180.</span></p>

    <p class="evliya"><span class="calibre23">Selmiyye 29.000.</span></p>

    <p class="evliya"><span class="calibre23">Hâss-ı Hamâ 294.030.</span></p>

    <p class="evliya"><span class="calibre23">Hâss-ı defterdâr-ı Tarabulus-ı Şâm 13.000.</span></p>

    <p class="evliya"><span class="calibre23">Ze‘âmet-i kethudâ-yı defter-i Tarabulus altmış dör[d] bin sekiz yüz akçedir.</span></p>

    <p class="evliya"><span class="calibre23">Ze‘âmet-i defterdâr-ı tîmâr Tarabulus altmış bir bin akçedir.</span></p>

    <p class="Balk"><span class="calibre26">Der-eyâlet-i Şâm-ı Şerîf </span></p>

    <p class="evliya"><span class="calibre23">Hâss-ı mîrilivâ-i Kudüs-i Şerîf 252.485.</span></p>

    <p class="evliya"><span class="calibre23">Hâss-ı Gazze 82.258.</span></p>

    <p class="evliya"><span class="calibre23">Hâss-ı Sıfed 273.800.</span></p>

    <p class="evliya"><span class="calibre23">Nâbulus 296.450.</span></p>

    <p class="evliya"><span class="calibre23">Aclûn 29.000.</span></p>

    <p class="evliya"><span class="calibre23">Hâss-ı Leccûn 200.000.</span></p>

    <p class="evliya"><span class="calibre23">Hâss-ı mîrilivâ-i defter-i Şâm 140.235.</span></p>

    <p class="evliya"><span class="calibre23">Ze‘âmet-i kethudâ-yı defter-i Şâm 130.000.</span></p>

    <p class="evliya"><span class="calibre23">Ze‘âmet-i defterdâr-ı tîmârhâ-yı Şâm 740.000.</span></p>

    <p class="Balk"><span class="calibre26">Der-eyâlet-i hâss-ı ümerâ-ı Haleb </span></p>

    <p class="evliya"><span class="calibre23">Hâss-ı Kilis 522.867.</span></p>

    <p class="evliya"><span class="calibre23">Hâss-ı Adana 1.095.000.</span></p>

    <p class="evliya"><span class="calibre23">Hâss-ı Birecik 295.220.</span></p>

    <p class="evliya"><span class="calibre23">Hâss-ı Ma‘arra 230.000.</span></p>

    <p class="evliya"><span class="calibre23">Hâss-ı Azez 220.000. <i class="calibre2"><b class="calibre1">[54a]</b></i></span></p>

    <p class="evliya"><span class="calibre23">Belîs 220.000.</span></p>

    <p class="evliya"><span class="calibre23">Hâss-ı defterdâr-ı hazîne-i Haleb 127.826.</span></p>

    <p class="evliya"><span class="calibre23">Ze‘âmet-i kethudâ-yı Haleb 26.930.</span></p>

    <p class="evliya"><span class="calibre23">Ze‘âmet-i defterdâr-ı tîmâr-ı Haleb 81.146.</span></p>

    <p class="Balk"><span class="calibre26">Der-eyâlet-i Zülkadriyye ya‘nî Mar‘ayş </span></p>

    <p class="evliya"><span class="calibre23">Hâss-ı Malatıyye 500.000.</span></p>

    <p class="evliya"><span class="calibre23">Hâss-ı Ayntâb 145.130.</span></p>

    <p class="evliya"><span class="calibre23">Hâss-ı Kars-ı Mar‘aş 205.300.</span></p>

    <p class="evliya"><span class="calibre23">Samsad 200.000.</span></p>

    <p class="evliya"><span class="calibre23">Hâss-ı kethudâ-yı defter-i Mar‘ayş 850.073.</span></p>

    <p class="evliya"><span class="calibre23">Hâss-ı ze‘âmet-i defterdâr-ı tîmâr-ı Mar‘ayş 20.200.</span></p>

    <p class="Balk"><span class="calibre26">Der-eyâlet-i Rûm Sivas </span></p>

    <p class="evliya"><span class="calibre23">Hâss-ı mîrilivâ-i Amasiyye 300.000.</span></p>

    <p class="evliya"><span class="calibre23">Çorum 300.000.</span></p>

    <p class="evliya"><span class="calibre23">Bozok 200.275.</span></p>

    <p class="evliya"><span class="calibre23">Hâss-ı Divriği 250.360.</span></p>

    <p class="evliya"><span class="calibre23">Canik 207.124.</span></p>

    <p class="evliya"><span class="calibre23">Arabgîr 310.000.</span></p>

    <p class="evliya"><span class="calibre23">Ze‘âmet-i kethudâ-yı defter-i Rûm 80.200.</span></p>

    <p class="evliya"><span class="calibre23">Ve ze‘âmet-i defterdâr {tîmâr}hâ-yı Rûm 62.550. <b class="calibre1"><span class="calibre25">$</span></b></span></p>

    <p class="Balk"><span class="calibre26">Der-eyâlet-i hâss-ı emîrân-ı Erzurûm </span></p>

    <p class="evliya"><span class="calibre23">Karahisâr-ı Şarkî 12.000.</span></p>

    <p class="evliya"><span class="calibre23">Hâss-ı Kiğı 30.000.</span></p>

    <p class="evliya"><span class="calibre23">Pasin 29.400.</span></p>

    <p class="evliya"><span class="calibre23">Hâss-ı İspir 300.000.</span></p>

    <p class="evliya"><span class="calibre23">Hınıs 580.440.</span></p>

    <p class="evliya"><span class="calibre23">Malazgird 500.000.</span></p>

    <p class="evliya"><span class="calibre23">Tekmân 164.929.</span></p>

    <p class="evliya"><span class="calibre23">Kuzuçan 200.702.</span></p>

    <p class="evliya"><span class="calibre23">Tortum 297.000.</span></p>

    <p class="evliya"><span class="calibre23">Micingird 240.000.</span></p>

    <p class="evliya"><span class="calibre23">Mamruvan 203.000.</span></p>

    <p class="evliya"><span class="calibre23">Hâss-ı defterdâr-ı hazîne-i Erzurûm 142.900.</span></p>

    <p class="evliya"><span class="calibre23">Ze‘âmet-i kethudâ-yı defter-i Erzurûm 150.000.</span></p>

    <p class="evliya"><span class="calibre23">Ze‘âmet-i defterdâr-ı tîmâr-ı Erzurûm 20.200.</span></p>

    <p class="Balk"><span class="calibre26">Der-eyâlet-i hâss-ı ümerâ-yı Kars </span></p>

    <p class="evliya"><span class="calibre23">Hâss-ı Ardahan-ı Küçük 2.903.</span></p>

    <p class="evliya"><span class="calibre23">Hococan 153.500.</span></p>

    <p class="evliya"><span class="calibre23">Hâss-ı Zarreşad 240.000.</span></p>

    <p class="evliya"><span class="calibre23">Kağızman 200.0000.</span></p>

    <p class="evliya"><span class="calibre23">Hâss-ı Keciran 200.000.</span></p>

    <p class="Balk"><span class="calibre26">Der-eyâlet-i Çıldır ya‘nî Ahıçka </span></p>

    <p class="evliya"><span class="calibre23">Hâss-ı mîrilivâ-i Oltı 200.017.</span></p>

    <p class="evliya"><span class="calibre23">Pertek 146.219</span></p>

    <p class="evliya"><span class="calibre23">Hâss-ı Ardanuç 280.000.</span></p>

    <p class="evliya"><span class="calibre23">Ardahan-ı Büzürg 300.000.</span></p>

    <p class="evliya"><span class="calibre23">Şavşad ber-vech-i ocaklık 656.000.</span></p>

    <p class="evliya"><span class="calibre23">Hâss-ı Livâne ocaklık iki sancakdır 365.000.</span></p>

    <p class="evliya"><span class="calibre23">Hâss-ı Harbus [Hırtos] 200.500.</span></p>

    <p class="evliya"><span class="calibre23">Sahrek [Hacrek] 365.000.</span></p>

    <p class="evliya"><span class="calibre23">Postuh 206.000.</span></p>

    <p class="evliya"><span class="calibre23">Mahçıl 203.229.</span></p>

    <p class="evliya"><span class="calibre23">Penbek 400.000.</span></p>

    <p class="Balk"><span class="calibre26">Der-eyâlet-i Tarabefsûn </span></p>

    <p class="evliya"><span class="calibre23">Ze‘âmet-i kethudâ-yı defter-i Batum üç yüz bin akçedir.</span></p>

    <p class="evliya"><span class="calibre23">Ve ze‘âmet-i defterdâr-ı tîmârhâ-yı Batum kırk bin iki yüz toksan akçedir.</span></p>

    <p class="Balk"><span class="calibre26">Der-eyâlet-i Diyârbekir </span></p>

    <p class="evliya"><span class="calibre23">Hâss-ı livâ-i Harbut 219.999.</span></p>

    <p class="evliya"><span class="calibre23">hâss-ı Ergani 200.515.</span></p>

    <p class="evliya"><span class="calibre23">Siverek 303.043.</span></p>

    <p class="evliya"><span class="calibre23">Hâss-ı Atak 447.200.</span></p>

    <p class="evliya"><span class="calibre23">Nusaybin 200.000.</span></p>

    <p class="evliya"><span class="calibre23">Tercil 445.200.</span></p>

    <p class="evliya"><span class="calibre23">Çermik 22.140.</span></p>

    <p class="evliya"><span class="calibre23">Hasankeyf 203.955.</span></p>

    <p class="evliya"><span class="calibre23">Eğil ber-vech-i ocaklık 89.675.</span></p>

    <p class="evliya"><span class="calibre23">Çapakçur 370.000.</span></p>

    <p class="evliya"><span class="calibre23">Çemişgezek 334.223.</span></p>

    <p class="evliya"><span class="calibre23">Samsad 269.057.</span></p>

    <p class="evliya"><span class="calibre23">Hâss-ı Sa‘ird 223.772.</span></p>

    <p class="evliya"><span class="calibre23">Akçakal‘a 200.000.</span></p>

    <p class="evliya"><span class="calibre23">Sincar 191.517.</span></p>

    <p class="evliya"><span class="calibre23">Mîfârıkîn 200.000.</span></p>

    <p class="evliya"><span class="calibre23">Livâ-yı Pesyan u Pozyan 100.000.</span></p>

    <p class="evliya"><span class="calibre23">Hâss-ı Kulp ocaklık 66.668.</span></p>

    <p class="evliya"><span class="calibre23">Hançuk 428.900.</span></p>

    <p class="evliya"><span class="calibre23">Ve hâss-ı Pertek 380.000.</span></p>

    <p class="evliya"><span class="calibre23">Hâss-ı Genc 278.340.</span></p>

    <p class="evliya"><span class="calibre23">Hâss-ı defterdâr-ı hazîne-i Âmid 140.395.</span></p>

    <p class="evliya"><span class="calibre23">Ze‘âmet-i kethudâ-yı defter-i Diyârbekir 100.924.</span></p>

    <p class="evliya"><span class="calibre23">Ze‘âmet-i defterdâr-ı tîmârhâ-yı Âmid 80.000.</span></p>

    <p class="Balk"><span class="calibre26">Eyâlet-i Rıkka </span></p>

    <p class="evliya"><span class="calibre23">Hâss-ı mîrilivâ-i Cemmâse 255.122.</span></p>

    <p class="evliya"><span class="calibre23">Deyr-i Rahbe. 280.000.</span></p>

    <p class="evliya"><span class="calibre23">Kapur [Hâbûr] 100.000.</span></p>

    <p class="evliya"><span class="calibre23">Benî Rabî‘a 400.000.</span></p>

    <p class="evliya"><span class="calibre23">Hâss-ı Serûc 200.000.</span></p>

    <p class="evliya"><span class="calibre23">hâss-ı Ane 282.215.</span></p>

    <p class="Balk"><span class="calibre26">Der-eyâlet-i Bağdâd </span></p>

    <p class="evliya"><span class="calibre23">Hâss-ı livâ-i Zeng-âbâd 270.000.</span></p>

    <p class="evliya"><span class="calibre23">Hille ber-vech-i eyâlet olmuşdur 9.510.000.</span></p>

    <p class="evliya"><span class="calibre23">Cevâzir 220.000.</span></p>

    <p class="evliya"><span class="calibre23">Rûm nâhiye 445.000.</span></p>

    <p class="evliya"><span class="calibre23">Çengûle 200.000.</span></p>

    <p class="evliya"><span class="calibre23">Karatağ hükûmetdir 804.287.</span></p>

    <p class="evliya"><span class="calibre23">Derteng 420.000.</span></p>

    <p class="evliya"><span class="calibre23">Semâvât 255.000.</span></p>

    <p class="evliya"><span class="calibre23">Derne 406.931.</span></p>

    <p class="evliya"><span class="calibre23">Debâlâ 260.000.</span></p>

    <p class="evliya"><span class="calibre23">Vâsıt 220.000.</span></p>

    <p class="evliya"><span class="calibre23">Kerend 239.260.</span></p>

    <p class="evliya"><span class="calibre23">Tapur 200.000.</span></p>

    <p class="evliya"><span class="calibre23">Karâniyye 200.000.</span></p>

    <p class="evliya"><span class="calibre23">Gîlân 200.000.</span></p>

    <p class="evliya"><span class="calibre23">Âl-i Sâ‘ 200.000.</span></p>

    <p class="evliya"><span class="calibre23">Ze‘âmet-i kethudâ-yı defter-i Bağdâd 100.000.</span></p>

    <p class="evliya"><span class="calibre23">Ze‘âmet-i defterdâr-ı tîmâr-ı Bağdâd 80.000.</span></p>

    <p class="Balk"><span class="calibre26">Der-eyâlet-i Van </span></p>

    <p class="evliya"><span class="calibre23">Hâss-ı mîrilivâ-i Adilcevâz 1.450.346.</span></p>

    <p class="evliya"><span class="calibre23">Ercîş 300.000.</span></p>

    <p class="evliya"><span class="calibre23">Muş 410.000.</span></p>

    <p class="evliya"><span class="calibre23">Bârgirî 200.000.</span></p>

    <p class="evliya"><span class="calibre23">Kârkâr 200.000.</span></p>

    <p class="evliya"><span class="calibre23">Keşân 250.000.</span></p>

    <p class="evliya"><span class="calibre23">İspa‘îrd 200.000.</span></p>

    <p class="evliya"><span class="calibre23">Ağakis 250.000.</span></p>

    <p class="evliya"><span class="calibre23">Ekrâd 290.000.</span></p>

    <p class="evliya"><span class="calibre23">Vâdî-i Benî Kotur 270.000. <b class="calibre1"><span class="calibre25">$</span></b></span></p>

    <p class="evliya"><span class="calibre23">Kal‘a-i Bâyezîd 10.044.</span></p>

    <p class="evliya"><span class="calibre23">Berdû‘ [Berdâ‘] 200.000</span></p>

    <p class="evliya"><span class="calibre23">Ve Ovacık 385.000.</span></p>

    <p class="evliya"><span class="calibre23">Ze‘âmet-i kethudâ-yı defter-i Van 60.999.</span></p>

    <p class="evliya"><span class="calibre23">Ze‘âmet-i defterdâr-ı tîmârhâ-yı Van 53.870.</span></p>

    <p class="Balk"><span class="calibre26">Der-eyâlet-i Musul </span></p>

    <p class="evliya"><span class="calibre23">Hâss-ı mîrilivâ-i Bâcvânlar [Bâcvânlu] 215.000.</span></p>

    <p class="evliya"><span class="calibre23">Tikrît 217.284. <b class="calibre1"><i class="calibre2">[54b]</i></b></span></p>

    <p class="evliya"><span class="calibre23">Hâss-ı livâ-i Hârûn 200.000.</span></p>

    <p class="evliya"><span class="calibre23">Yana 300.000.</span></p>

    <p class="evliya"><span class="calibre23">Bu mahalde cümle mîrilivâların hâsları ale't-tafsîl tamâm oldu.</span></p>

    <p class="Balk"><span class="calibre26">Fasl-ı Sâdis<br class="calibre27"/>
    Kânûn-ı Süleymân üzre her beğlerbeğilik kaç kılıçdır ve cümle askeri ne mikdâr olur ve her sancakda ve eyâletde ne denlü tîmâr ve ze‘âmet vardır anları beyân eder</span></p>

    <p class="evliya"><span class="calibre23">Evvelâ eyâlet-i Rûmeli cümle sancaklarında olan ze‘âmet [ve] tîmârları tokuz bin iki yüz yetmiş dörd kılıçdır. Tokuz yüz on dördü ze‘âmetdir mâ‘adâsı tezkirelü ve tezkiresiz tîmârdır. Erbâb-ı zü‘amâya beş binde bir cebelü ve erbâb-ı tîmâra üç bin akçede bir cebelü vermek kânûndur. Ve on bin akçesi olanlar on binden ze‘âmete varınca mutasarrıf olanlar üç cebelü verir.</span></p>

    <p class="evliya"><span class="calibre23">Bu minvâl-i meşrûh üzre eyâlet-i Rûmeli'nde olan erbâb-ı zü‘amâ ve erbâb-ı tîmârın kânûn üzre cebelüleri ile yigirmi bin iki yüz nefer asker olur. Mirimîrân ve sancak beğleri ve defter kethudâsı ve tîmâr defterdârı cümle beş bin akçede bir cebelü verirler bunların cebelüleri dahi iki bin beş yüz nefer olur.</span></p>

    <p class="evliya"><span class="calibre23">Bu takdîrce Rûmeli askeri kânûn üzre cebelüleri ile otuz üç bin güzîde müsellah asker olur, sâ’ir huddâmları ile kırk bin asker olur. <i class="calibre2">Ve's-selâm.</i></span></p>

    <p class="Balk"><span class="calibre26">Fasl-ı Sâbi‘<br class="calibre27"/>
    <span class="calibre30"><br class="calibre27"/></span> Rûmeli ve Anatolu eyâletinde her sancağın tîmâr ve ze‘âmetleri ne mikdâr olduğun zikr ü beyân eder</span></p>

    <p class="evliya"><span class="calibre23">Evvelâ livâ-i paşa-yı Sofya ze‘âmet ve tîmâr 17.821</span></p>

    <p class="evliya"><span class="calibre23">Der-livâ-i Köstendil ze‘âmet 48, tîmâr 1.017</span></p>

    <p class="evliya"><span class="calibre23">Tırhala ze‘âmet 36, tîmâr 529 ve</span></p>

    <p class="evliya"><span class="calibre23">Yanya ze‘âmet 62, tîmâr 345</span></p>

    <p class="evliya"><span class="calibre23">Üsküb ze‘âmet 57, tîmâr 345</span></p>

    <p class="evliya"><span class="calibre23">Ohri ze‘âmet 60, tîmâr 342</span></p>

    <p class="evliya"><span class="calibre23">Avlonya ze‘âmet 28, tîmâr 489</span></p>

    <p class="evliya"><span class="calibre23">Mora ze‘âmet 100, tîmâr 600 ve</span></p>

    <p class="evliya"><span class="calibre23">İskenderiyye ze‘âmet 75, tîmâr 422</span></p>

    <p class="evliya"><span class="calibre23">Nigebolı ze‘âmet 60, tîmâr 344</span></p>

    <p class="evliya"><span class="calibre23">Çirmen ze‘âmet 20, tîmâr 130</span></p>

    <p class="evliya"><span class="calibre23">Elbasan ze‘âmet 18, tîmâr 138</span></p>

    <p class="evliya"><span class="calibre23">Vize ze‘âmet 30, tîmâr 79</span></p>

    <p class="evliya"><span class="calibre23">Delvine ze‘âmet 24, tîmâr 155</span></p>

    <p class="evliya"><span class="calibre23">Selânik ze‘âmet 36, tîmâr 262</span></p>

    <p class="evliya"><span class="calibre23">Kırkkilise ze‘âmet 10, tîmâr 18</span></p>

    <p class="evliya"><span class="calibre23">Dukagin ze‘âmet 10, tîmâr 52</span></p>

    <p class="evliya"><span class="calibre23">Vidin ze‘âmet 12, tîmâr 65</span></p>

    <p class="evliya"><span class="calibre23">Alacahisâr ze‘âmet 27, tîmâr 509</span></p>

    <p class="evliya"><span class="calibre23">Vuçitrin ze‘âmet 10, tîmâr 317</span></p>

    <p class="evliya"><span class="calibre23">Prizrin ze‘âmet 17, tîmâr 225</span></p>

    <p class="evliya"><span class="calibre23">Ofçabolu ze‘âmet-i Yörükân-ı ocak 188.</span></p>

    <p class="evliya"><span class="calibre23">Ve Tekirdağı ocağı ze‘âmet 324.</span></p>

    <p class="evliya"><span class="calibre23">Selânik ocağı 168</span></p>

    <p class="evliya"><span class="calibre23">Kocacık ocağı 400</span></p>

    <p class="evliya"><span class="calibre23">Na‘ldöken ocağı 314</span></p>

    <p class="evliya"><span class="calibre23">Müsellemân-i Rûmeli 400.</span></p>

    <p class="evliya"><span class="calibre23">Müsellemân-ı Kızılca ocak 300.</span></p>

    <p class="evliya"><span class="calibre23">Müsellemân-ı Çirmen 301.</span></p>

    <p class="evliya"><span class="calibre23">Ve Çingâne ocağı 198.</span></p>

    <p class="evliya"><span class="calibre23">Müsellemân-ı Vize ocağı 178.</span></p>

    <p class="evliya"><span class="calibre23">Cem‘â ocakhâ 1019.</span></p>

    <p class="evliya"><span class="calibre23">Defter<span class="calibre24">;</span>-i pâdişâhîde Yörük ve müsellem kayd olanların otuz neferi bir ocakdır, beş neferi nevbet ile eşkinci, yigirmi beş neferi yamak olup sefer-i hümâyûn vâkı‘ oldukda nevbetleri eşkinci yamaklarından avârız dîvânına mukâbelesinde elli beşer akçe harçlık alup sefer eşerler. Kaçan sefer olmaduğı zamân yamaklardan bir nesne almazlar, be-nevbet sefer eşer, eşkinciler sefer eşdikleri sene âdet-ı ağnâm vermezler.</span></p>

    <p class="evliya"><span class="calibre23">Bu tâ’ife şöyledir kim seferde sipâhî dahi olursa Yörüklükden halâs olmaz ve müsellemlere vilâyetlerinden birer çiftlik mikdârı yerler verilmişdir. Çiftliklerinden hâsıl olan kendü terekelerinin öşürleri alınmayup kendülere tîmâr mahsûlü kayd olunmuşdur. Nevbetleri geldikde ol tîmârın mahsûlün alup sefere giderler. Ve sefer-i hümâyûnda bu askerin hidmetleri top çeküp ve yollar tathîr edüp ve askere zahîre getirmekdir. Bu makûle hidmetlerde bunlar çalışup sâ’ir erbâb-ı zü‘amâ ve erbâb-ı tîmâr ve cebeliyân ancak ceng [ü] cidâle ve harb [ü] kıtâle çalışırlar.</span></p>

    <p class="Balk"><span class="calibre26">Fasl-ı sâmin</span></p>

    <p class="evliya"><span class="calibre23">Eyâlet-i A[na]tolu içre yedi bin üç yüz on üç kılıçdır. Yüz toksan beşi ze‘âmetdir mâ‘adâsı tezkirelü ve tezkiresiz tîmârdır. Tokuz bin yedi yüz nefer cebelüleri ile cümle on yedi bin mikdâr askerdir. Bu zikr <b class="calibre1"><i class="calibre2">[55a]</i></b> olunan tâ’ife her sancağın alaybeğisi bayrağının altında sefer eşerler. Ve zü‘amâ ve erbâb-ı tîmârların kânûn üzre senevî hâsılları üç yüz yetmiş üç kerre yüz bin ve on bin yedi yüz otuz akçe eder. Ve <b class="calibre1">her sancağın</b> <b class="calibre1">ze‘âmet [ve] tîmârı ne vechile olduğun beyân eder</b>:</span></p>

    <p class="evliya"><span class="calibre23">Livâ-i Kütâhiyye ze‘âmet 29, tîmâr 939</span></p>

    <p class="evliya"><span class="calibre23">Sarhan ze‘âmet 41, tîmâr 674 <b class="calibre1"><span class="calibre25">$</span></b></span></p>

    <p class="evliya"><span class="calibre23">Aydın ze‘âmet 19, tîmâr 572</span></p>

    <p class="evliya"><span class="calibre23">Karahisâr ze‘âmet 15, tîmâr 616</span></p>

    <p class="evliya"><span class="calibre23">Engürü ze‘âmet 10, tîmâr 257</span></p>

    <p class="evliya"><span class="calibre23">Bursa ze‘âmet 30, tîmâr 1005</span></p>

    <p class="evliya"><span class="calibre23">Bolu ze‘âmet 14, tîmâr 551</span></p>

    <p class="evliya"><span class="calibre23">Kastamonu ze‘âmet 24, tîmâr 587</span></p>

    <p class="evliya"><span class="calibre23">Menteşa ze‘âmet 52, tîmâr 381</span></p>

    <p class="evliya"><span class="calibre23">Teke ze‘âmet 7, tîmâr 392</span></p>

    <p class="evliya"><span class="calibre23">Hamîd ze‘âmet 9, tîmâr 585</span></p>

    <p class="evliya"><span class="calibre23">Karesi ze‘âmet 7, tîmâr 381</span></p>

    <p class="evliya"><span class="calibre23">Sultânönü ze‘âmet 7, tîmâr 182</span></p>

    <p class="evliya"><span class="calibre23">Kânkırı ze‘âmet 7, tîmâr 182</span></p>

    <p class="evliya"><span class="calibre23">Livâ-i Anatolu'da piyâde ve müsellemân tâ’ifesi vardır, nevbetleri ile cümle sefer eşerler yekûn altı bin tokuz yüz nefer asker olur. Yamakları ile yigirmi altı bin beş yüz nefer olur.</span></p>

    <p class="evliya"><span class="calibre23">Bu zikr olunan piyâde ve müsellemân tâ’ifesinin beğleri Yörüklerin nevbetleriyle sefere ihrâc edüp top çekmek ve şâhrâh ma‘leml[er]ini tathîr edüp asker-i İslâma zahîre götürmekdir.</span></p>

    <p class="evliya"><span class="calibre23">Ve Rûmeli'nde olduğu gibi bunların dahi müsellem ocağının çiftlikleri olup hâsıl olan kendü öşürleri resmi alınmayup kendülere tîmâr mahsûlü kayd olunup anın tahtında sefer eşerler idi. Şimdiki hâlde piyâde ve müsellem tâ’ifesi ref‘ olup cümlesi re‘âyâ kayd olunup ve çiftlikleri tîmâr ve ze‘âmet kayd olunup zü‘amâ ve erbâb tîmârları kapudan paşa ile deryâ seferine me’mûrlardır.</span></p>

    <p class="evliya"><span class="calibre23">Bunlardan mâ‘adâ bin iki yüz seksen nefer cânbâzân ve azebistân tâ’ifesi dahi vardır. On neferde bir neferi sefer nevbeti hidmetin edâ edüp yüz yigirmi sekiz nefer sefer eşerler idi. Anlar dahi resm-i kadîmden mensûh olup ze‘âmet ve tîmâr kayd olunmuşdur <i class="calibre2">ve's-selâm</i>.</span></p>

    <p class="Balk"><span class="calibre26">Her sancakda ne denlü çiftlik mensûh olup ze‘âmet ve tîmâr verildiği tafsîl [u] beyân olunur</span></p>

    <p class="Balk"><span class="calibre26">Der-livâ-i Bursa </span></p>

    <p class="evliya"><span class="calibre23">Ze‘âmet 42, tîmâr 44.</span></p>

    <p class="evliya"><span class="calibre23">Netîce-i merâm eyâlet-i Anatolu'nın cümle (---) sancağında tîmâr ve ze‘âmet-i mensûhâtlar vardır, mükerrer tahrîr olunmasında fâ’ide yokdur, zîrâ bâlâda tahrîr olunan gibidir.</span></p>

    <p class="Balk"><span class="calibre26">Der-eyâlet-i Kapudan Paşa ya‘nî Cezâyir </span></p>

    <p class="evliya"><span class="calibre23">Bin altı yüz on sekiz kılıçdır ammâ Sultân Murâd-ı Râbi‘ asrında bostâncıbaşılıkdan çıkmış Kapudan Ca‘fer Paşa bin kırk üç târîhinde kapudan iken deryâ kaleminde cümle tokuz bin tokuz yüz kılıç olup deryâda küffâr gezmez oldu.</span></p>

    <p class="evliya"><span class="calibre23">Yedi yüz altısı ze‘âmet idi, mâ‘adâsı tîmâr idi, kânûn üzre cebelüleri ile on iki bin altmış yedi asker olurdu. Tershâne-i azebistân ve gönüllüyân ve kapudan paşa ve altmış pâre kadırga sâhibi deryâ beğleri askerleri dahi on bin asker deryâ seferine me’mûrlar idi. Ammâ erbâb-ı zü‘amâ ve erbâb-ı tîmârların senevî hâsılları yüz seksen kerre yüz bin akçe olur <i class="calibre2">ve's-selâm.</i></span></p>

    <p class="evliya"><span class="calibre23">Cezâyir livâlarında sancağ-ı Ağrıboz'da ze‘âmet 13, tîmâr 188</span></p>

    <p class="evliya"><span class="calibre23">İnebahtı ze‘âmet 13, tîmâr 287</span></p>

    <p class="evliya"><span class="calibre23">Midilli ze‘âmet 4, tîmâr 83</span></p>

    <p class="evliya"><span class="calibre23">Kocaeli ze‘âmet 25, tîmâr 187</span></p>

    <p class="evliya"><span class="calibre23">Sığla ze‘âmet 32, tîmâr 235</span></p>

    <p class="evliya"><span class="calibre23">Karlıeli ze‘âmet 11, tîmâr 119</span></p>

    <p class="evliya"><span class="calibre23">Gelibolu ze‘âmet 14, tîmâr 132</span></p>

    <p class="evliya"><span class="calibre23">Rodos ze‘âmet 5, tîmâr 785</span></p>

    <p class="evliya"><span class="calibre23">Biga ze‘âmet 6, tîmâr 146</span></p>

    <p class="evliya"><span class="calibre23">Misistre ze‘âmet 15, tîmâr 91</span></p>

    <p class="Balk"><span class="calibre26">Der-eyâlet-i Karaman </span></p>

    <p class="evliya"><span class="calibre23">Bin altı yüz yigirmi kılıçdır yüz onu ze‘âmetdir mâ‘adâsı tezkireli tîmârdır. Ümerâ vü zü‘amâ ve erbâb-ı tîmârı kânûn üzre cebelüleri ile dörd bin altı yüz asker olur. Bu asâkirin senevî hâsılları yüz beş kerre yüz bin dahi yüz yetmiş beş akçe eder. Ve ze‘âmet [ve] tîmârları <b class="calibre1"><i class="calibre2">[55b]</i></b> ne vechile olduğun beyân eder.</span></p>

    <p class="evliya"><span class="calibre23">Evvelâ Livâ-i Konya ze‘âmet 13, tîmâr 512</span></p>

    <p class="evliya"><span class="calibre23">Kayseriyye ze‘âmet 12, tîmâr 200</span></p>

    <p class="evliya"><span class="calibre23">Niğde ze‘âmet 14, tîmâr 255</span></p>

    <p class="evliya"><span class="calibre23">Beğşehri ze‘âmet 12, tîmâr 244</span></p>

    <p class="evliya"><span class="calibre23">Akşehir ze‘âmet 9, tîmâr 22</span></p>

    <p class="evliya"><span class="calibre23">Kırşehri ze‘âmet 4, tîmâr 130</span></p>

    <p class="evliya"><span class="calibre23">Aksarây ze‘âmet 13, tîmâr 228</span></p>

    <p class="Balk"><span class="calibre26">Der-eyâlet-i Rûm ya‘nî Sivas </span></p>

    <p class="evliya"><span class="calibre23">Üç bin yüz otuz üç kılıçdır, yüz tokuzu ze‘âmetdir, mâ‘adâsı tezkirelü tîmârlardır. Ümerâ vü zü‘amâ ve erbâb-ı tîmârları kânûn üzre cebelüleri ile tokuz bin asker olur. Bu cümlenin hâsılları senevî yüz otuz bir kerre yüz bin ve seksen yedi bin üç yüz yigirmi yedi akçe olur. Livâ-i Sivas ve livâ-i Amasiyye ve livâ-i Çorum ve livâ-i Bozok ve livâ-i Divriği ve livâ-i Canik ve livâ-i Arabgîr, bu mezkûr livâların tîmâr ve ze‘âmetleri cümle berâber tahrîr olunmuşdur, ziyâde ve noksân yokdur.</span></p>

    <p class="evliya"><span class="calibre23">Livâ-i Sivas ze‘âmet 48 tîmâr 928.</span></p>

    <p class="evliya"><span class="calibre23">Cümle livâların tîmâr ze‘âmetleri bu minvâl üzredir.</span></p>

    <p class="Balk"><span class="calibre26">Der-eyâlet-i Mar‘ayş </span></p>

    <p class="evliya"><span class="calibre23">İki bin iki yüz altmış tokuz kılıçdır ve yigirmi tokuz ze‘âmetdir mâ‘adâ tezkirelü ve tezkiresiz tîmârlardır. Ümerâ vü zü‘amâ ve erbâb-ı tîmârının kânûn üzre cebelüleri ile cümle beş bin beş yüz mikdârı asker olur. Bu cüyûşun senevî hâsılları toksan dörd kerre yüz bin ve yigirmi üç bin on yedi akçe olur. <b class="calibre1"><span class="calibre25">$</span></b></span></p>

    <p class="evliya"><span class="calibre23">Livâ-i Mar‘ayş ze‘âmet 3, tîmâr 1120</span></p>

    <p class="evliya"><span class="calibre23">Kars ze‘âmet 2 ve tîmâr 656</span></p>

    <p class="evliya"><span class="calibre23">Ayntâb ze‘âmet 2, tîmâr 656</span></p>

    <p class="evliya"><span class="calibre23">Malatıyye ze‘âmet 8 tîmâr 276, ma‘mûr livâdır.</span></p>

    <p class="Balk"><span class="calibre26">Der-eyâlet-i Haleb </span></p>

    <p class="evliya"><span class="calibre23">Tokuz yüz otuz üç kılıçdır, yüz dördü ze‘âmetdir yedi yüz toksan tokuzu tezkirelü tîmârdır. Bu asker kânûn üzre cebelüleri ile iki bin beş yüz askerdir.</span></p>

    <p class="evliya"><span class="calibre23">Livâ-i Haleb'de ze‘âmet 18, tîmâr 1295</span></p>

    <p class="evliya"><span class="calibre23">Adana ze‘âmet 11, tîmâr 190</span></p>

    <p class="evliya"><span class="calibre23">Kilis ze‘âmet 17, tîmâr 295</span></p>

    <p class="evliya"><span class="calibre23">Ma‘arra ze‘âmet 9, tîmâr 890</span></p>

    <p class="evliya"><span class="calibre23">Azez ze‘âmet 2, tîmâr 190</span></p>

    <p class="evliya"><span class="calibre23">Belîs ze‘âmet 6, tîmâr 57</span></p>

    <p class="Balk"><span class="calibre26">Der-eyâlet-i Şâm </span></p>

    <p class="evliya"><span class="calibre23">Tokuz yüz toksan altı kılıçdır yigirmi sekizi ze‘âmetdir, sekiz yüz altmış sekizi tîmârdır, kânûn üzre cebelüleri ile bin altı yüz askerdir</span></p>

    <p class="evliya"><span class="calibre23">Livâ-i Kudüs-i Şerîf ze‘âmet 9, tîmâr 16</span></p>

    <p class="evliya"><span class="calibre23">Aclûn ze‘âmet 4, tîmâr 61</span></p>

    <p class="evliya"><span class="calibre23">Leccûn ze‘âmet 9, tîmâr 26</span></p>

    <p class="evliya"><span class="calibre23">Sıfed ze‘âmet 5, tîmâr 123</span></p>

    <p class="evliya"><span class="calibre23">Gazze ze‘âmet 7, tîmâr 107</span></p>

    <p class="evliya"><span class="calibre23">Nâbulus ze‘âmet 7, tîmâr 124</span></p>

    <p class="Balk"><span class="calibre26">Der-eyâlet-i Kıbrıs </span></p>

    <p class="evliya"><span class="calibre23">Bin altı yüz altmış yedi kılıçdır, kırk ze‘âmetdir, bin altı yüz yigirmi yedisi tezkirelü tîmârlardır. Kânûn-ı kadîm üzre ümerâ ve zü‘amâ ve erbâb-ı tîmârının cebelüleri ile dörd bin beş yüz asker olur.</span></p>

    <p class="evliya"><span class="calibre23">Livâ-i Kıbrıs ze‘âmet 9, tîmâr 38</span></p>

    <p class="evliya"><span class="calibre23">Alâiyye ze‘âmet 9, tîmâr 152</span></p>

    <p class="evliya"><span class="calibre23">Tarsûs ze‘âmet 13 ve tîmâr 418</span></p>

    <p class="evliya"><span class="calibre23">Sis ze‘âmet 2, tîmâr 56</span></p>

    <p class="evliya"><span class="calibre23">İç-eli ze‘âmet 16, tîmâr 620</span></p>

    <p class="Balk"><span class="calibre26">Der-eyâlet-i Tarabulus-ı Şâm </span></p>

    <p class="evliya"><span class="calibre23">Kılıç altı yüz on dörddür, cebelüleri ile bin dörd yüz asker olur.</span></p>

    <p class="evliya"><span class="calibre23">Livâ-i Tarabulus ze‘âmet 12, tîmâr 87</span></p>

    <p class="evliya"><span class="calibre23">Hıms ze‘âmet 9, tîmâr 169</span></p>

    <p class="evliya"><span class="calibre23">Cebeliyye ze‘âmet 9, tîmâr 91</span></p>

    <p class="evliya"><span class="calibre23">Selmiyye ze‘âmet 9, tîmâr 52</span></p>

    <p class="evliya"><span class="calibre23">Hamâ ze‘âmet 22, tîmâr 171</span></p>

    <p class="Balk"><span class="calibre26">Der-eyâlet-i Rıkka </span></p>

    <p class="evliya"><span class="calibre23">Kılıç altı yüz ellidir, cebelüleri ile bin dörd yüz asker olur.</span></p>

    <p class="evliya"><span class="calibre23">Livâ-i Rıkka ze‘âmet 3, tîmâr 132</span></p>

    <p class="evliya"><span class="calibre23">Rûhâ ze‘âmet 9, tîmâr 291</span></p>

    <p class="evliya"><span class="calibre23">Birecik ze‘âmet 15, tîmâr 109</span></p>

    <p class="evliya"><span class="calibre23">Ane <span class="calibre24">livâs›;</span> ze‘âmet 6, tîmâr 129</span></p>

    <p class="Balk"><span class="calibre26">Der eyâlet-i Tarabefzûn</span></p>

    <p class="evliya"><span class="calibre23">Kılıç dörd yüz elli dörddür, cebelüsü ile bin sekiz yüz elli asker olur.</span></p>

    <p class="evliya"><span class="calibre23">Livâ-i Trabızon ze‘âmet 43, tîmâr 326</span></p>

    <p class="evliya"><span class="calibre23">Batum ze‘âmet 5, tîmâr 72 tamâm.</span></p>

    <p class="Balk"><span class="calibre26">Der-eyâlet-i Diyârbekir </span></p>

    <p class="evliya"><span class="calibre23">Kılıç yedi yüz otuzdur, cebelüleri ile bin sekiz yüz asker olur. Ammâ Murâd Hân-ı Râbi‘de tokuz bin kılıç idi.</span></p>

    <p class="evliya"><span class="calibre23">Livâ-i Âmid ze‘âmet 9, tîmâr 169</span></p>

    <p class="evliya"><span class="calibre23">Harput ze‘âmet 7, tîmâr 163</span></p>

    <p class="evliya"><span class="calibre23">Ergana ze‘âmet 9, tîmâr 123</span></p>

    <p class="evliya"><span class="calibre23">Siverek ze‘âmet 4, tîmâr 163</span></p>

    <p class="evliya"><span class="calibre23">Nusaybin ze‘âmet 4, tîmâr cümle 15 <b class="calibre1"><i class="calibre2">[56a]</i></b></span></p>

    <p class="evliya"><span class="calibre23">Perçik [Tercil] ze‘âmet 4, tîmâr 163</span></p>

    <p class="evliya"><span class="calibre23">Çermik, ze‘âmet 6, tîmâr 13,</span></p>

    <p class="evliya"><span class="calibre23">Hasankeyf, ze‘âmet 2, tîmâr 45 andan</span></p>

    <p class="evliya"><span class="calibre23">Çapakçur, ze‘âmet 5, tîmâr 30</span></p>

    <p class="evliya"><span class="calibre23">Çemişgezek, ze‘âmet 2, tîmâr 7</span></p>

    <p class="evliya"><span class="calibre23">Kulp, ze‘âmet 2, tîmâr 24</span></p>

    <p class="evliya"><span class="calibre23">Sincar, ze‘âmet 6, tîmâr 21</span></p>

    <p class="Balk"><span class="calibre26">Der-eyâlet-i Erzurûm</span></p>

    <p class="evliya"><span class="calibre23">Kılıç beş bin iki yüz yetmiş tokuz kılıçdır. Cebelüleri ile sekiz bin asker olur.</span></p>

    <p class="evliya"><span class="calibre23">Livâ-i Erzurûm, ze‘âmet 56, tîmâr 2215</span></p>

    <p class="evliya"><span class="calibre23">Tortum, ze‘âmet 5, tîmâr 49</span></p>

    <p class="evliya"><span class="calibre23">Mamruvan, ze‘âmet 4, tîmâr 92</span></p>

    <p class="evliya"><span class="calibre23">Kiğı, ze‘âmet 8, tîmâr 229</span></p>

    <p class="evliya"><span class="calibre23">Hınıs, ze‘âmet 2, tîmâr 425</span></p>

    <p class="evliya"><span class="calibre23">Malazgird, ze‘âmet 9, tîmâr 282</span></p>

    <p class="evliya"><span class="calibre23">Tekmân, ze‘âmet 1, tîmâr 253</span></p>

    <p class="evliya"><span class="calibre23">Karahisâr-ı Şarkî, ze‘âmet 4, tîmâr 940</span></p>

    <p class="Balk"><span class="calibre26">Eyâlet-i Çıldır</span></p>

    <p class="evliya"><span class="calibre23">Kılıç altı yüz elli altıdır. Cebelüleri ile cümle sekiz yüz asker eder.</span></p>

    <p class="evliya"><span class="calibre23">Livâ-i Oltı, ze‘âmet 3, tîmâr 123</span></p>

    <p class="evliya"><span class="calibre23">Ardahan, ze‘âmet 8, tîmâr 45</span></p>

    <p class="evliya"><span class="calibre23">Azerbuc |Ardanuç], ze‘âmet 4, tîmâr 49</span></p>

    <p class="evliya"><span class="calibre23">Hacrek, ze‘âmet 2, tîmâr 12</span></p>

    <p class="evliya"><span class="calibre23">Hırtos, ze‘âmet 13, tîmâr 35</span></p>

    <p class="evliya"><span class="calibre23">Post[h]u, ze‘âmet 10, tîmâr 18</span></p>

    <p class="evliya"><span class="calibre23">Petek [Penbek] , ze‘âmet 8, tîmâr 54</span></p>

    <p class="evliya"><span class="calibre23">Pasin, ze‘âmet 9, tîmâr 14</span></p>

    <p class="evliya"><span class="calibre23">Lûri, ze‘âmet 9, tîmâr 10</span></p>

    <p class="evliya"><span class="calibre23">Ostha, ze‘âmet 8, tîmâr 17</span></p>

    <p class="evliya"><span class="calibre23">Caklik, ze‘âmet (---), tîmâr 32</span></p>

    <p class="evliya"><span class="calibre23">Çatla, ze‘âmet 13, tîmâr 14</span></p>

    <p class="evliya"><span class="calibre23">İspir, ze‘âmet 1, tîmâr 4</span></p>

    <p class="evliya"><span class="calibre23">Penk, ze‘âmet 4, tîmâr 98 <b class="calibre1"><span class="calibre25">$</span></b></span></p>

    <p class="Balk"><span class="calibre26">Der-eyâlet-i Van</span></p>

    <p class="evliya"><span class="calibre23">Kılıç asker ma‘a cebelü bin üç yüz askerdir. Ammâ kerrâtile şâha sağ kol ve sol kol askeriyle karşu komuşlardır.</span></p>

    <p class="evliya"><span class="calibre23">Livâ-i Van, ze‘âmet 48, tîmâr 45</span></p>

    <p class="evliya"><span class="calibre23">Şûreger, ze‘âmet 47, tîmâr 33</span></p>

    <p class="evliya"><span class="calibre23">Çobanlu, ze‘âmet 2, tîmâr 26</span></p>

    <p class="evliya"><span class="calibre23">Dalegird, ze‘âmet 7, tîmâr 61</span></p>

    <p class="evliya"><span class="calibre23">Kal‘a-i Bâyezîd, ze‘âmet 4, tîmâr 125 ve</span></p>

    <p class="evliya"><span class="calibre23">Erceyş, ze‘âmet 14, tîmâr 86</span></p>

    <p class="evliya"><span class="calibre23">Adilcevâ<span class="calibre24">;</span>z, ze‘âmet 19, tîmâr 101</span></p>

    <p class="evliya"><span class="calibre23">Kürladik, ze‘âmet 7, tîmâr 67 <i class="calibre2">ve's-selâm</i>.</span></p>

    <p class="evliya"><span class="calibre23">Bu mahalde Sultân Süleymân <i class="calibre2">aleyhi'r-rahmeti ve'l-gufrân</i>'ın Rûmeli ve Anatolu zü‘amâ ve erbâb-ı tîmârının mahsûlâtları ve ze‘âmet [ve] tîmârları tahrîri hayr ile itmâm buldu. Ammâ zamân-ı sa‘âdetlerinde Rûmeli ıtlâk olunan eyâlet-i azîmelerde cümle erbâb-ı zü‘amâ ve erbâb-ı tîmâr ma‘a cebelüleri ile yetmiş dörd bin altı yüz asker idi.</span></p>

    <p class="evliya"><span class="calibre23">Anatolu ıtlâk olunan cümle (---) eyâletde erbâb-ı zü‘amâ ve erbâb-ı tîmâr ma‘a cebelüleri ile toksan bir bin altı yüz askerdir. Bi-emrillâh devlet-i Âl-i Osmân'a ol mertebe nizâm [ü] intizâm vermiş idi kim Rûmeli'ne sefer etse Anatolu'dan değme hâl ile asker almak iktizâ etmezdi. Anatolu cânibine sefer etse Rûmeli'nden asker almazdı. Ancak kapukuluyla Irâk'a ve Alman'a gidüp mansûr [u] muzaffer gelirdi.</span></p>

    <p class="evliya"><span class="calibre23">Zamân-ı hayâtında âmâde olan yerden bine, binden yüz bine varınca Âl-i Osmân'ın kabza-i tasarrufunda olan eli berâtlı mevâcib alır askerî tâ’ifesin ale'l-umûm hisâb etmişler, beş kerre yüz bin vazîfe-hâr eşkinci cüyûş-ı muvahhidîn tahrîr olunmuşdur. Kırk bin meydânın ve altın ve üstün bilür yeniçeri ve dörd bölükde yigirmi bin müsellah sipâh huddâmları ile kırk bin add olunmuşdur.</span></p>

    <p class="evliya"><span class="calibre23">Ammâ hamd-i Hudâ Sultân Mehemmed Hân-ı Râbi‘ asrında eyâlet-i Yanova feth olup ze‘âmet (---) ve tîmâr (---) ilhâk olup üç bin asker ziyâde oldu.</span></p>

    <p class="evliya"><span class="calibre23">Eyâlet-i Varat feth olup (---) sancak yerinde ze‘âmet (---) ve tîmâr (---) olup sekiz bin asker ziyâde oldu.</span></p>

    <p class="evliya"><span class="calibre23">Eyâlet-i Uyvar feth olup ze‘âmet (---) ve tîmâr (---) olup sekiz bin asker ziyâde oldu.</span></p>

    <p class="evliya"><span class="calibre23">Eyâlet-i azîm cezîre-i Girid feth olup (---) sancaklık yerde cümle ze‘âmet (---) olup ve tîmâr (---) olup yigirmi bin asker ve yüz bin re‘âyâ ziyâde oldu. Cenâb-ı Bârî dahi ziyâde ede.</span></p>

    <p class="evliya"><span class="calibre23">Hattâ efendimiz Melek Ahmed Paşa bin altmış târîhinde Mehemmed Hân-ı Râbi‘ asrında vezîr-i a‘zam olup fermân-ı şehriyârî sâdır olup ekâlîm-i seb‘ada <b class="calibre1"><i class="calibre2">[56b]</i></b> dâne-i hardal ve bir akçe ulûfe yiyen pâdişâh kulları tahrîr olunup cümle beş kerre yüz bin ve altmış altı bin kul hisâb olundu ve birden bine, binden yüz bine varınca cümle vazîfe-hârânların senevî mevâcibleri kırk üç bin yedi yüz kîse-i Rûmî etdi. Ve Mısır kulunun başka hızâne ve alîkı ve terakkîleri ile senevî ulûfeleri tokuz bin kırk kîse olduğu Melek Ahmed Paşa'nın tahrîriyle telhîs olundu. İnkırâzü'd-devrân mü’ebbed ola. <i class="calibre2">Âmîn</i>, <i class="calibre2">Yâ Mu‘în</i>. Ammâ Süleymân Hân asrında bu mertebe masrûf ve bu kadar deryâ-misâl asker yok idi. Ammâ cümle hâzırbâş asker-i müvahhidîn [ü] mücâhidîn idi. Hâlâ cemî‘i dünyâ {halkı} rûh-ı Süleymân Hânı hayr ile yâd ederler.</span></p>

    <p class="Balk"><span class="calibre26">Fasl-ı âşir<br class="calibre27"/>
    Kavânîn-i tertîb-i dîvân-ı Süleymân Hân</span></p>

    <p class="evliya"><span class="calibre23">İhvân-ı zevi'l-ukûle ma‘lûm ola kim Süleymân Hân'dan mukaddem tertîb [u] tezyîn-i dîvân yok idi. Ammâ Süleymân Hân dörd gün dîvân-ı azîm edüp Yedikubbe vezîrleri ve iki kadı‘asker<span class="calibre24">;;</span> ve yeniçeri ağası ve altı bölük ağaları ve çavuşbaşı ve kapucular kethudâsı gümüş asâ ile dîvânda hidmet etmeği kânûn etdi.</span></p>

    <p class="evliya"><span class="calibre23">Andan vezîr-i a‘zam cümleden sonra gelüp Kubbealtı'nda meks edüp da‘vâ ve nizâ‘ istimâ‘ olunurdu. Ve kapudan paşa dahi Yedikubbe'den hâric bir mahalde oturup Tershâne-i Âmire'ye müte‘allik da‘vâları dinlerdi. Ve Çehârşenbe gün Dârü's-sa‘âde ağası Haremeynü'l-Muhteremeyn'e müte‘allik da‘vâları fasl ederdi.</span></p>

    <p class="evliya"><span class="calibre23">Ve cümle erbâb-ı dîvânın libâsların bir gûne tarza komak Süleymân Hân'dan kaldı. Evvelâ Yedikubbe vezîri ve kapudan paşa ve sadrıa‘zam selîmî destâr ile vezâret ile yeniçeri ağası olursa ol dahi selîmî ile orta kapunun sağ tarafında yeniçerilerin dîvân durduğu mahalde meks eder. Çavuşbaşı ve kapucular kethudâsı ve mîrialem ve çakırcıbaşı ve emîr-i âhûr ağa ve çâşnigîrbaşı ve müteferrikabaşısıyla bunlar başlarına mücevvezeler geyüp ve üst-i muvahhidî atlas hil‘at geyüp her biri merkezlerinde karâr ederlerdi. Ve dörd bölük ağaları ve silihdâr ve sipâh ağaları ve cümle dîvân çavuşları ve yetmiş kalem re’îsleri cümle mücevvezeler ile üst hil‘atları geyüp herkes merkezlerinde karâr edüp me’mûr olduğu işlerine mukayyed olurlardı.</span></p>

    <p class="evliya"><span class="calibre23">Ve mezkûr dörd dîvânda ale's-sabâh yeniçeri çorbası çıkup üç bin tâs buğday çobrasın yeniçeri tâ’ifesi yağmâ etdikde tâs gürüldüsünden tâs-ı felek güm güm sadâ verir. Kaçan yeniçeriler pâdişâha dilgîr olsalar çorba içmeyüp âsûde durdukları pâdişâha arz olunup yeniçerilerin murâdları üzre hareket olunur.</span></p>

    <p class="evliya"><span class="calibre23">Andan pâdişâh Adâlet Köşkü'ne çıkup ba‘zı da‘vâ-yı azîmleri istimâ‘ ederler. Andan kuşluk mahallinde cemî‘i erbâb-ı dîvâna summât summât ni‘met-i nefîseler ile niçe bin sahan ta‘âm bezl olup cümle zülüflü baltacılar vüzerâlara ve mehterân-ı hayme neferâtları sâ’ir erbâb-ı dîvâna hidmet ederler.</span></p>

    <p class="evliya"><span class="calibre23">Ba‘de't-ta‘âm yedi vezîr ve kapudan paşa ve yeniçeri ağası ve kadı‘askereyn sa‘âdetlü pâdişâha Akağakapusu'ndan içeri Arz Odası'na girüp her dîvânda ne zuhûr edüp icrâ-yı hak olduysa Pâdişâh'a arz olunup taşra çıkarlar.</span></p>

    <p class="evliya"><span class="calibre23">Yine Kubbealtı'na gelüp çavuşbaşı sadrıa‘zamdan mührü alup taşra hazîne ve cümle defterhâneyi mühürleyüp mührü yine sadrıa‘zama teslîm edüp du‘â vü senâ ile cümle erbâb-ı dîvân alayları ile hânelerine revâne olurlar.</span></p>

    <p class="evliya"><span class="calibre23">Ve galebe dîvân oldur kim üç ay başında cemî‘i kula mevâcib çıka yâhûd bir kıraldan elçi gele ol gün rûz-ı mahşerden nişân verir bir dîvân-ı azîm olur kim iki yüz cevâhire müstağrak küheylân atlar ve cemî‘i erbâb-ı dîvân zer-ender-zere müstağrak ve cemî‘i âlât-ı âvânî-i ta‘âm mücevher kâseler ve zerdûs halîçe ve mihaddeler ile pâdişâh-ı Cem-cenâbın cümle âsitânın eyle tezyîn ederler kim elçiler gördükde dem-beste ve hayrân olurlar. Ve rûz-ı ıydeyn dîvânlarında ibtidâ Tatar hânlardan biri andan şeyhülislâm ve sâ’ir ulemâ ve andan sadrıa‘zam ve sâ’ir vüzerâ dest-bûs edüp tabl u nefîr ve sûrnâ ve nakare sadâsından âdeme dehşet hâsıl olup rû-yı deryâda olan niçe bin pâre keştîlerin top u tüfeng şâdumânından Belde-i tayyibe <b class="calibre1"><i class="calibre2">[57a]</i></b> içre bir azîm sît ü sadâ olur.</span></p>

    <p class="evliya"><span class="calibre23">Hülâsa-i kelâm Âl-i Osmân'ın bu kânûn [u] kâ‘ide-i dîvânın ve alay-ı dârât-ı azamet, şöhret şevketin âyîn-i Süleymân Hân üzre tahrîr eylesek bir mücelled dîvân olur. Ancak bu kadar ile iktifâ olundu.</span></p>

    <p class="Balk"><span class="calibre26">Fasl[-ı Hâdî aşer]<br class="calibre27"/>
    Süleymân Hân'ın zamân-ı saltanatlarında vâkı‘ olan fütûhât-ı cemîle ve gazavât-ı cezîleyi ayân u beyân eder</span></p>

    <p class="evliya"><span class="calibre23">İbtidâ gazâları Şâm vâlîsi Çerkes-i nâkes Cânberdî Gazâlî hâyinden (...) tâğî ve yağı ve bâğî olmağile Vezîr Ferhâd Paşa serdâr-ı mu‘azzam olup sene 927 Saferü'l-hayrın yedinci gün Cânberdî Gazâlî münhedim olup ser-i bî-devleti galtân olup Âsitâne-i sa‘âdete geldi.</span></p>

    <p class="evliya"><span class="calibre23">Feth-i Yemen ve İskender Şakî'nin katli sene 927.</span></p>

    <p class="evliya"><span class="calibre23">Feth-i Belgrad ve Böğürdelen sene 927.</span></p>

    <p class="evliya"><span class="calibre23">Feth-i kal‘a-i İslankamin ve Kopnik sene 927.</span></p>

    <p class="evliya"><span class="calibre23">Feth-i cezîre-i Rodos fî 20 Receb sene 928.</span></p>

    <p class="evliya"><span class="calibre23">Feth-i kal‘a-i Iskıradin. Ve katl-i Şehsuvârzâde Alî Beğ. Ve feth-i kal‘a-i Helke [Hereke] ve kal‘a-i İliki. Ve feth-i kal‘a-i cezîre-i İncirli ve kal‘a-i Tahtalu. Ve kal‘a-i İstanköy ve kal‘a-i Bodurum ma‘a gayrı kılâ‘hâ sene 928 feth oldular.</span></p>

    <p class="evliya"><span class="calibre23">Feth-i gazâ-yı Mihaç ve kal‘a-i Varadin ve kal‘a-i İlok ve Kopnik ve Dîmurçe ve kal‘a-i İrik ve Gargofça ve Logan ve Sotin [ve] Vulkovar ve Ardud ve Raça ve Ösek, merkûm kal‘alar ve taht-ı Ungurus Budin ve kal‘a-i Peşte ve kal‘a-i Segedin ve mâbeyninde niçe kal‘alar ve bî-hisâb fütûhâtlar ile kal‘a-i Budin sene 932 târîhinde feth oldu.</span></p>

    <p class="evliya"><span class="calibre23">İnhizâm-ı Kalender-i nâ-halef sene 933.</span></p>

    <p class="evliya"><span class="calibre23">Feth-i kal‘a-i Yayiçse sene 934.</span></p>

    <p class="evliya"><span class="calibre23">Gazâ-yı Kızılelma-yı Alman Beç sene 935.</span></p>

    <p class="evliya"><span class="calibre23">Feth-i kal‘a-i Budun bâ-ceng-i dîğer sene 936: Kıral Yanoş kıral-ı Budin oldu. Yanoş Kıral Budin içinde muhâsara olunup Yahyâ Paşazâde gelüp tahlîs etdiği sene 937.</span></p>

    <p class="evliya"><span class="calibre23">Feth-i kal‘a-i İrşek ve Şıklofça ve Kapolin[y]e ve Şil[y]e ve Bobofca ve Berezense ve Balvar ve Vetoş ve Zakan ve Kannije ve Kapornak ve Yeleşke ve Çobaniçse ve Şarvar ve Ni‘met Uğvar ve Kemendvar ve Egirvar ve Egirsek ve Meşter ve Hedvik ve Sünbüthel ve Meştı ve Kösek nâmân kal‘alar cümle sene 939 târîhinde feth oldular.</span></p>

    <p class="evliya"><span class="calibre23">Feth-i kal‘a-i Koron bâ-diğer sene 940.</span></p>

    <p class="evliya"><span class="calibre23">Feth-i Irâkeyn ve Gazvin ve Karakan ve feth-i Bağdâd ve Revân ve tahrîb-i Sultâniyye ve kal‘a-i Tebrîz ve Hemedân sene 941.</span></p>

    <p class="evliya"><span class="calibre23">Feth-i kal‘a-i Van, kal‘a-i Adilcevâz ve kal‘a-i Ercîş ve kal‘a-i Ahlât ve kal‘a-i Bârgirî ve kal‘a-i Amık ve kal‘a-i Hoşâb ve kal‘a-i Vestân ve kal‘a-i Sebâdân ve kal‘a-i Cerem ve kal‘a-i Bîdkâr ve kal‘a-i Rosni ve kal‘a-i Hal ve kal‘a-i Tennûre ve kal‘a-i Van-ı celîlü'ş-şân ile merkûm kal‘alar sene 941 feth oldular.</span></p>

    <p class="evliya"><span class="calibre23">Sene-i mezbûrda feth-i kal‘a-i Tebrîz ma‘a tevâbi‘hâ sene 941.</span></p>

    <p class="evliya"><span class="calibre23">Akın be-vilâyet-i Gürcistân feth-i kal‘a-i Fesliye be-vilâyet-i Polpa ve feth-i kal‘a-i Kilis Bosna sene 943.</span></p>

    <p class="evliya"><span class="calibre23">Feth-i kal‘a-i İvarnya ve kal‘a-i Nadin ve kal‘a-i Sin ve kal‘a-i Pakriçse ve kal‘a-i Karin ve kal‘a-i Oburça ve sefer-i hümâyûn cezîre-i Körfos sene 943.</span></p>

    <p class="evliya"><span class="calibre23">Feth-i kal‘a-i Pojeğa ve hezîmet-i Sorkuçyan İvan der-kurb-ı kal‘a-i Ösek sene 944.</span></p>

    <p class="evliya"><span class="calibre23">Andan sefer-i hümâyûn vilâyet-i Boğdan feth-i şehr-i Yaş ve feth-i vilâyet-i Basra ve kal‘a-i Tin, vilâyet-i Bosna. Mezbûr kal‘alar cümle sene 945 târîhinde feth oldular.</span></p>

    <p class="evliya"><span class="calibre23">İstihlâs-ı kal‘a-i Nova der-livâ-i Hersek ve dahi feth-i vilâyet-i Yemen ve kal‘a-i Aden ve azîmet-i tonanma-yı hümâyûn be-cânib-i Hind ve Bender-i Dîv ve bender-i feth-i kal‘a-i Dimen(?) ve feth-i Habeş. Merkûm kal‘alar cümle 940 târîhinde be-dest-i Tavâşî Süleymân Paşa feth oldu.</span></p>

    <p class="evliya"><span class="calibre23">Feth-i kal‘a-i Budun, mukeddemâ iki kerre feth olup içine Erdel kralı Yanoş Kıral nasb olunup âhir-i kâr sene 948 feth olup içine Gâzî Süleymân Paşa'yı vezîr nasb edüp Hayreddîn Efendi kadı oldu. <b class="calibre1"><span class="calibre25">$</span></b></span></p>

    <p class="evliya"><span class="calibre23">Feth-i kal‘a-i Ustolni-Belgrad ve kal‘a-i Valpova ve feth-i kal‘a-i Üstürgon-ı ibret-meşhûn ve kal‘a-i Tata ve kal‘a-i Papa ve kal‘a-i Pirespirim ve kal‘a-i <b class="calibre1"><i class="calibre2">[57b]</i></b> Polata ve Çavga nâm kal‘alar Ustolni-Belgrad kurbünde olmağ ile mezkûr kal‘alar cümle sene 950 târîhinde feth oldular.</span></p>

    <p class="evliya"><span class="calibre23">Ve vefât-ı Şehzâde Mehemmed Hân fî 8 şehr-i Şa‘bân sene 950.</span></p>

    <p class="evliya"><span class="calibre23">Feth-i kal‘a-i Vişigrad kurb-ı Usturgon ve feth-i kal‘a-i Novigrad ve kal‘a-i Hatvan ve kal‘a-i Şimatorna ve kal‘a-i Velika der-livâ-i Bosna ve feth-i kal‘a-i Çavka ve kal‘a-i Andrik kurb-ı cezîre-i Girid. Bâlâda tahrîr olunan kal‘alar sene 951 târîhinde feth oldular.</span></p>

    <p class="evliya"><span class="calibre23">Şâh Tahmâs'ın bürâderi Elkâs Mîrzâ hâkim-i Şirvân iken Der-i devlete rûmâlîde kıldı, sene 954.</span></p>

    <p class="evliya"><span class="calibre23">{Târîh-i kudûm-ı Elkâs Mîrzâ:</span></p>

    <p class="evliyabeyit"><span class="calibre23"> Mutî‘ oldu Süleymân-ı zamâna Mîrzâ Elkâs.</span></p>

    <p class="evliyabeyit"><span class="calibre23"> Sene 954.</span></p>

    <p class="evliya"><span class="calibre23">Târîh-i sefer-i Elkâs Mîrzâ be-cânib-i Isfehân </span></p>

    <p class="evliyabeyit"><span class="calibre23"> Şâh-ı şâhân eyledi Tahmâs'a azm.</span></p>

    <p class="evliyabeyit"><span class="calibre23"> Sene 956}.</span></p>

    <p class="evliya"><span class="calibre23">Feth-i kal‘a-i Şirvân ve kal‘a-i Şamâkı ve def‘â feth-i kal‘a-i Van ve kal‘a-i Tebrîz ve Şâh bürâderi Elkâs Mîrzâ vilâyet-i Kum ve Kâşân'ı ve Isfehân-ı nısf-ı cihânı gâret ve alan [u] tâlân edüp mâl-ı ganâyimle Der-i devlete geldi, sene 955.</span></p>

    <p class="evliya"><span class="calibre23">Feth-i kal‘a-i Peçuy ve Beçkerek ve Arat ve kal‘a-i Çanat ve Tımışvar ve muharebe-i Hâdım Alî Paşa der-sahrâ-yı Segedin. Bu cümle kal‘alar sene 958 feth oldular.</span></p>

    <p class="evliya"><span class="calibre23">Ammâ Tımışvar elli tokuzda feth oldu. Be-dest-i Vezîr-i sânî Ahmed Paşa.</span></p>

    <p class="evliya"><span class="calibre23">Feth-i kal‘a-i Sonlok ve muhâsara-i kal‘a-i Eğri rucû‘eş bî-feth sene 959.</span></p>

    <p class="evliya"><span class="calibre23">Sefer-i Nahçıvân ve vefât-ı Şehzâde Cihângîr be-meştâ-yı Haleb ve âmeden-i Şehzâde Selîm be-meştâ-yı Haleb sene 960.</span></p>

    <p class="evliya"><span class="calibre23">Feth-i kal‘a-i ülke-i Şehrezûl ve kal‘a-i zâlim ma‘a tevâbi‘hâ sene 962.</span></p>

    <p class="evliya"><span class="calibre23">Feth-i kal‘a-i Kapoşvar ve kal‘a-i Korotine ve gazâ-yı Devlet Geray Hân vilâyet-i Kırım ve gazâ-yı Malkoç Beğ mîrilivâ-i Kilis sene 961.</span></p>

    <p class="evliya"><span class="calibre23">Muhârebe-i Şehzâde Selîm Hân karındaşı Bâyezîd Hân ile {sahrâ-yı Konya'da} ceng-i azîm edüp Bâyezîd Hân münhedim olup şâh-ı Acem'e firâr edüp encâm-ı kârı Acem'den kayd [u] bend ile Sivas'a getirilüp anda evlâdları ile ma‘nûkan şehîd edüp Paşa kal‘asının kapusu hâricinde defn olundu sene 966.</span></p>

    <p class="evliya"><span class="calibre23">Azîmet-i sefer-i hümâyûn Seğitvar fî sene 973 muhâsara olunup ceng-i azîm ederken Erdel cânibinde Serdâr Pertev Paşa kal‘a-i Göle ve Yanova'yı ve kal‘a-i Vilagoş'u feth etdiler sene 974.</span></p>

    <p class="evliya"><span class="calibre23">Bu fütûhâtdan on gün mukaddem pâdişâh-ı mağfûrun vedâ‘-ı fânî edüp saltanat-ı câvidânîye rıhletleri sene 974 târîhinde vâkı‘ olup yedinci gün mürûrunda Seğitvar kal‘ası dahi darb-ı şemşîr ile vezîr-i Âsaf-tedbîrin hüsn-i tedbîriyle yetmiş gün pâdişâhın şikeste-hâtırlığın ve merhûm olduğun hâsodalıların bile âgâhı olmayup Seğitvar kal‘ası ve Göle kal‘ası ve Komar kal‘asını Süleymân Hân'ın ölüsü aldı derler.</span></p>

    <p class="evliya"><span class="calibre23">Çün mutlakâ nüfûs-ı benî âdem âhirü'l-emr kabza-i ecele düşüp Kâfdan Kâf'a hükm eden pâdişâh-ı cihângîrlere ve cemî‘i peygamberlere bâkî kalmayup <a class="pcalibre pcalibre1" id="_ftnref45"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn45" title=""><span class="MsoFootnoteReference"><span class="calibre23">[45]</span></span></a> emrine râm olup dâr-ı Illiyyîn'i makâm etdiler. Pes pâdişâh-ı mağfûr dahi âsûdâr-ı gurûrda kırk sekiz yıl pâdişâh-ı devrân olup İslâmbol'u amâr edüp niçe bin hayrât [u] hasenâtlar edüp cemî‘i feth [ü] fütûhât etdüği kılâ‘ ve belîdelerde iki bin altmış hutbesi tilâvet olunup ekâlîm-i seb‘ada fütûhâtları hissesi olup evvel gazâsı Şâm'da Çerkes Cânberdî Gazâlî fethidir, âhir kal‘a-i Seğitvar fethidir kim yedi gün mukaddem mâh-ı Safer'in yigirmi ikinci gün leyle-i pencşenbenin tokuzuncu sâ‘atde <a class="pcalibre pcalibre1" id="_ftnref46"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn46" title=""><span class="MsoFootnoteReference"><span class="calibre23">[46]</span></span></a> fehvâ-yı şerîfi mûcebince vedâ‘-ı tâc-ı taht-ı Süleymânî edüp na‘ş-ı şerîfi yine pinhân edüp Ma‘nisa'dan Selîm-i Sânî gelüp cümle guzât-ı müslimîn bî‘at etdiler. Andan na‘ş-ı Pâdişâh Süleymân Hân'ı Âsitâne'de kendü câmi‘leri mihrâbı önüne defn edüp Selîm Hân müstakil pâdişâh oldu. <span class="calibre24">. Süleymân Hân</span></span></p>

    <p class="Balk"><span class="calibre29">{</span><span class="calibre26">İcmâl-i devlet-i Selîm Hân-ı Sânî ibn Süleymân Hân <br class="calibre27"/></span> <i class="calibre2"><span class="calibre29">tâbe serâhümâ</span></i><span class="calibre29">}</span></p>

    <p class="evliya"><span class="calibre23">(---) sene vilâdet-i bâ-sa‘âdetleri sene 929 târîhinde olup {târîh-i cülûs-ı Selîm-i Sânî:</span></p>

    <p class="evliyabeyit"><span class="calibre23"> Şeh Selîm oldu emîrü'l-mü’minîn.</span></p>

    <p class="evliyabeyit"><span class="calibre23"> Sene 974</span></p>

    <p class="evliyametin"><span class="calibre23">Târîh-i dîğer:</span></p>

    <p class="evliyabeyit"><span class="calibre23"> Sultân Selîm-i âdil sâhib-kırân-ı kâmil.</span></p>

    <p class="evliyabeyit"><span class="calibre23"> Sene 974</span></p>

    <p class="evliyametin"><span class="calibre23">Târîh-i diğer: Güft-i Abdurrahmân Efendi, Çekmece cisrini itmâmına târîh olmuşdur,</span></p>

    <p class="evliyabeyit"><span class="calibre23"> Temme emrü'l-cisr.</span></p>

    <p class="evliyabeyit"><span class="calibre23"> Sene 975</span></p>

    <p class="evliyametin"><span class="calibre23">Dîğer târîh-i musanna‘-ı zîbâ:</span></p>

    <p class="evliyabeyit"><span class="calibre23"> Hâkim-i kişver-küşây.</span></p>

    <p class="evliyabeyit"><span class="calibre23"> Sene 974 <b class="calibre1"><span class="calibre25">$</span></b></span></p>

    <p class="evliyametin"><span class="calibre23">Haysiyyet-i târîh-i ibtidâ-i cülûs:</span></p>

    <p class="evliyabeyit"><span class="calibre23"> Adl-i bî-gâyetest u ayn-ı nizâm,</span></p>

    <p class="evliyabeyit"><span class="calibre23"> Sene 974</span></p>

    <p class="evliyametin"><span class="calibre23">Diğer târîh:</span></p>

    <p class="evliyabeyit"><span class="calibre23"> Hâmî-i dîn Sânî Sultân Selîm.</span></p>

    <p class="evliyabeyit"><span class="calibre23"> Sene 974}.</span></p>

    <p class="evliya"><span class="calibre23">Müddet-i saltanatları (---) sene olup sene 974 Rebi‘ü'l-evvelinin tokuzuncu gününde merhûm olup ayş [u] nûşa mâ’il Cem-meşreb Cem-cenâb idi. <b class="calibre1"><i class="calibre2">[58a]</i></b> Ammâ {bu} Selîm Hân-ı Sânî bir halûk [u] halîm [u] selîm pâdişâh idi kim: <a class="pcalibre pcalibre1" id="_ftnref48"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn48" title=""><span class="MsoFootnoteReference"><span class="calibre23">[48]</span></span></a> âyeti gûyâ anın hakkında nâzil olmuşdu. Ve cümle ulemâ ve sulehâ ve meşâyihân [u] şâ‘irân ile dâ’imâ sohbet edüp akl-ı Berhayâ vezîr-i dilî[r]lerin re’y [ü] tedbîriyle cânib-i erba‘asında olan düşmanlardan intikâm alup yine kendü zevkine meşgûl idi.</span></p>

    <p class="evliya"><span class="calibre23">{Târîh-i livâ-i Selîm Hân-ı Sânî:</span></p>

    <p class="evliyabeyit"><span class="calibre23"> Livâ-yı adl-i şehzâde verüp nûr</span></p>

    <p class="evliyabeyit"><span class="calibre23"> Karaman ellerini kıldı Aydın.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">Konya sahrâsında Selîm-i Sânî karındaşı Bâyezîd Hân ile cengine târîhdir:</span></p>

    <p class="evliyabeyit"><span class="calibre23"> Eyledi Sultân Selîm ile kıtâli Bâyezîd.</span></p>

    <p class="evliyabeyit"><span class="calibre23"> Sene 966}.</span></p>

    <p class="evliya"><span class="calibre23">Vezîr-i a‘zamı Sokullu Mehemmed Paşa ve vezîr-i sânî fâtih-i Tımışvar Ahmed Paşa, Vezîr Piyâle Kapudan Paşa ve Zâl Mahmûd Paşa ve Lala Kara Mustafâ Paşa ve Lala Tütünsüz Hüseyin Paşa'dır. Bu vezîrlerin her biri akl-ı Arasto-tedbîr dilîr vezîr-i bî-nazîrler idi.</span></p>

    <p class="evliya"><b class="calibre1"><span class="calibre23">Zamân-ı sa‘âdetlerindeki mîrimîrânların beyân eder</span></b><span class="calibre23">: Kapudan Alî Paşa ve Sofu Alî Paşa ve Potur Hüseyin Paşa ve Mahmûd Paşa ve Mehemmed Paşa ibn Lala Mustafâ Paşa ve Abdurrahmân Paşa ve Dâvûd Paşa ve Rûs Hasan Paşa ve Murâd Paşa ve Hâdım Ca‘fer Paşa ve Dervîş Alî Paşa ve Arab Ahmed Paşa ve Mustafâ Paşa.</span></p>

    <p class="evliya"><b class="calibre1"><span class="calibre23">Der-zikr-i defterdârân ve nişâncıyân</span></b><span class="calibre23">: Defterdâr Murâd Çelebi ve Dervîş Çelebi Şeyh Baba Nakkâş oğludur ve Lalazâde Mehemmed Çelebi ve Oğlan Memi Çelebi ve Abdülgafûr Çelebi ve Muharrem Çelebi ve Nişâncı Fîrûz Beğ ve Mehemmed Çelebi merhûm Nişânî Celâlzâde Beğ hâherzâdesidir.</span></p>

    <p class="evliya"><b class="calibre1"><span class="calibre23">Asr-ı hümâyûnlarındaki ulemâlar zikridir</span></b><span class="calibre23">: Beşiktaşî Yahyâ Efendi, Mevlânâ Mehemmed ibn Abdülvehhâb ibn Abdülkerîm ve Mevlânâ Muslihiddîn ve Mevlânâ Ca‘fer Efendi, Mevlânâ Atâullâh Efendi, Mevlânâ Mehemmed Çelebi ve Ahmed Çelebi, Ahaveyn Çelebi derlerdi. Mevlânâ Abdülkerîm bin Mehemmed ibn Hazret-i Şeyhülislâm Ebussu‘ûd Efendi<span class="calibre24">.;</span> </span></p>

    <p class="evliya"><b class="calibre1"><span class="calibre23">Asr-ı şerîflerindeki hukemâlardır</span></b><span class="calibre28">;</span><span class="calibre23">: Mevlânâ Hekîm Sinân, Hekîm Osmân Efendi, Mevlânâ Hekîm Îsâ, Hekîm İshâk, Hekîm Bedreddîn Mehemmed ibn Mehemmed eş-şehîr bi-Kaysûnî ve Tabîb Ahmed Çelebi. </span></p>

    <p class="evliya"><b class="calibre1"><span class="calibre23">Asırlarında olan meşâyih-i kibârları beyân eder</span></b><span class="calibre28">;</span><span class="calibre23">: eş-Şeyh Alâeddîn <i class="calibre2">kuddise sırruhu</i> Karaman'da Aksarây nâm vilâyetdendir. İlm-i cifr'de hakâyık-ı bahr-i ma‘ânî idi.</span></p>

    <p class="evliya"><span class="calibre23">Ve eş-Şeyh Abdülkerîm ve Şeyh Ârif-i billâh Mahmûd Çelebi ve Şeyh Ebûsa‘îd, eş-Şeyh Hekîm Çelebi <i class="calibre2">kuddise sırruhu.</i></span></p>

    <p class="evliya"><span class="calibre23">eş-Şeyh Ya‘kûb Kirmânî, erbâb-ı tîmârdan iken meşâyih-i Halvetiyye'de Sünbül Sinân Efendi hidmetine yetdi.</span></p>

    <p class="evliya"><span class="calibre23">Şeyh Sarhoş Balı Efendi, eş-Şeyh Ramazân Efendi, el-mulahhas be-Behiştî.</span></p>

    <p class="evliya"><span class="calibre23">eş-Şeyh Mehemmed Birgili sene 981 vefât edüp şehr-i Birgi'de medfûndur.</span></p>

    <p class="evliya"><b class="calibre1"><span class="calibre23">Zamân-ı devletinde olan fütûhâtları beyân eder</span></b><span class="calibre23">: Basra'da Ulyânoğlu isyân edüp münhezimen itâ‘at etdi sene 975.</span></p>

    <p class="evliya"><span class="calibre23">Ve sefer-i Ejderhân sene 976.</span></p>

    <p class="evliya"><span class="calibre23">Feth-i Irâk-ı Dâdyân ve Deşt-i Kıpçağ sene 976.</span></p>

    <p class="evliya"><span class="calibre23">Feth-i tekrâr Yemen be-dest-i Sinân Paşa be-vilâyet-i Aden sene (---).</span></p>

    <p class="evliya"><span class="calibre23">İşpanya'dan ehl-i İslâm Mübtecel kavmin İslâmbol'a taleb etdikleri sene 978.</span></p>

    <p class="evliya"><span class="calibre23">Feth-i cezîre-i Kıbrıs ma‘a kılâ‘-ı tevâbi‘hâ be-dest-i Lala Kara Mustafâ Paşa sene 978, kal‘a-i Lefkoşe ve kal‘a-i Mağosa ve kal‘a-i Girniye ve kal‘a-i Baf umûmen üç senede cezîre-i Kıbrıs feth olundu.</span></p>

    <p class="evliya"><span class="calibre23">{Târîh-i feth-i Kıbrıs:</span></p>

    <p class="evliyabeyit"><span class="calibre23"> İki fâtih Kıbrıs'ı feth etdiler.</span></p>

    <p class="evliyabeyit"><span class="calibre23"> Aldı Kıbrıs atasın Şeh Selîm.</span></p>

    <p class="evliyabeyit"><span class="calibre23"> Sene 978}.</span></p>

    <p class="evliya"><span class="calibre23">Feth-i kal‘a-i Tûnus ve iklîm-i Afrika an yed-i Kılıç Alî Paşa sene 977.</span></p>

    <p class="evliya"><span class="calibre23">Ve inhizâm-ı kebîr Tonanma-yı Hümâyûn sene 979.</span></p>

    <p class="evliya"><span class="calibre23">Ta‘mîr-i sath-ı Mekke-i mükerreme sene 979.</span></p>

    <p class="evliya"><span class="calibre23">Çapkun-ı Tatar Hân be-vilâyet-i Maskov sene 979.</span></p>

    <p class="evliya"><span class="calibre23">Ayasofya câmi‘ine pâyeler ve iki minâreleri binâ olundu sene 981.</span></p>

    <p class="evliya"><span class="calibre23">Küffâr Bosna'ya istîlâ edüp Serdâr Sinân Paşa feth etdi sene 982,</span></p>

    <p class="evliya"><span class="calibre23">Vefât-ı Selîm Hân-ı mağfûr fî 18 Şa‘bânü'l-mu‘azzam sene 982. <b class="calibre1"><span class="calibre25">$</span></b></span></p>

    <p class="evliya"><span class="calibre23">İslâmbol'da ve Mekke ve Medîne'de hayrâtı bî-haddir. Ammâ Edirne'deki câmi‘i bu günde yokdur. İnşâ’allâh mahallinde tahrîr olunur. Ammâ İslâmbol içre eyle bir câmi‘-i kebîri yokdur.</span></p>

    <p class="evliya"><span class="calibre23">Andan yerine Sultân Murâd-ı Sâlis ibn Selîm Hân müstakil pâdişâh oldu.</span></p>

    <p class="Balk"><span class="calibre29">{</span><span class="calibre26">İcmâl-i Saltanat-ı Sultân Murâd-ı Sâlis ibn Sultân Selîm-i Sânî<br class="calibre27"/></span> <i class="calibre2"><span class="calibre29">tâbe serâhümâ</span></i></p>

    <p class="evliya"><span class="calibre23">Cülûsu târîhidir,</span></p>

    <p class="evliyabeyit"><span class="calibre23"> Ey Türâbî oldu târîhi anın,</span></p>

    <p class="evliyabeyit"><span class="calibre23"> Oldu şâh-ı müslimîn Sultân Murâd.</span></p>

    <p class="evliyabeyit"><span class="calibre23"> Sene 982,</span></p>

    <p class="evliyametin"><span class="calibre23">diğer târîh:</span></p>

    <p class="evliyabeyit"><span class="calibre23"> Murâd Hân ebbedallâhu.</span></p>

    <p class="evliyabeyit"><span class="calibre23"> Sene 982.</span></p>

    <p class="evliya"><b class="calibre1"><span class="calibre23">Evlâd-ı Murâd-ı Hân-ı Sâlis</span></b><span class="calibre23">: Şehzâde Mustafâ, Osmân, Bâyezîd, Selîm, Cihângîr, Abdullâh, Abdurrahmân, Hasan, Ahmed, Ya‘kûb, Alemşâh, Yûsuf, Hüseyin Hân, Korkud, Alî, İshâk, Ömer, Alâeddîn, Dâvûd Hân ve yigirmi dörd duhter-i pâkîze-ahterleri kendülerden sonra müte’ehhile kaldılar.</span></p>

    <p class="evliya"><span class="calibre23">Cümle yüz yigirmi yedi evlâdı vücûda gelüp kendilerden sonra cümlesin ma‘nûkan şehîd edüp Ayasofya sâhasında Murâd Hân cenbinde cümle medfûnlardır. <i class="calibre2">Rahmetullâhi aleyhim ecma‘în</i>}.</span></p>

    <p class="evliya"><span class="calibre23">Vilâdet-i bâ-sa‘âdetleri sene 953 Cemâziye'l-ulâ'sının beşinci gününde vâkı‘dır kim {târîh-i mevlûdu, "külli sâbit" lafzıdır sene 953. Târîh-i diğer, "külli beşâret hayru'n-neseb" sene 953} cülûs-ı sa‘âdetleri sene 982 Ramazân-ı şerîfinin sekizinci <b class="calibre1"><i class="calibre2">[58b]</i></b> günü yevmü'l-erba‘ada vâkı‘ olmuşdur.</span></p>

    <p class="evliya"><span class="calibre23">{Târîh-i cülûs-ı Murâd Hân Gâzî,</span></p>

    <p class="evliyabeyit"><span class="calibre23"> Pâdişâh-ı âlem oldu gül gibi Sultân Murâd.</span></p>

    <p class="evliya"><span class="calibre23">Târîh-i kasr-ı Sinân Paşa (---) sene (---),</span></p>

    <p class="evliyabeyit"><span class="calibre23"> Kıldı bu kasrı binâ Sultân Murâd.</span></p>

    <p class="evliyabeyit"><span class="calibre23"> Sene 990.</span></p>

    <p class="evliya"><span class="calibre23">Târîh-i Kapudan Sinân Paşa güfte-i Sağır Riyâzî Efendi,</span></p>

    <p class="evliyabeyit"><span class="calibre23"> Bâ-i bismillâh ile hâtif dedi târîhini,</span></p>

    <p class="evliyabeyit"><span class="calibre23"> Kapudan oldu Sinân Paşa-yı deryâ-dil yine.</span></p>

    <p class="evliyabeyit"><span class="calibre23"> Sene (---)}.</span></p>

    <p class="evliya"><b class="calibre1"><span class="calibre23">Zamân-ı sa‘âdetlerinde olan fütûhatları beyân eder</span></b><span class="calibre23">: Lala Kara Mustafâ Paşa'nın Acem'e serdârlığı sene 985.</span></p>

    <p class="evliya"><span class="calibre23">Muhârebe-i azîm der-sahrâ-yı Çıldır sene 982.</span></p>

    <p class="evliya"><span class="calibre23">Feth-i kal‘a-i Çıldır ve kal‘a-i Tümek ve kal‘a-i Hırtîz ve kal‘a-i Dâhil ve kal‘a-i Tiflis ve kal‘a-i Şeki ve binâ-i kal‘a-i Ereş ve feth-i kal‘a-i Bâbü'l-ebvâb a‘nî Demirkapu ve feth-i Eyâlet-i Şirvân {târîh-i vilâyet-i Şirvân,</span></p>

    <p class="evliyabeyit"><span class="calibre23"> Aldı Sultân Murâd Şirvân'ı. Sene 986},</span></p>

    <p class="evliya"><span class="calibre23">Özdemirzâde Osmân Paşa'ya verildi. Bu fütûhâtlar cümle sene 986 târîhinde vâkı‘ olmuşdur.</span></p>

    <p class="evliya"><span class="calibre23">İbtidâ sûr-ı hümâyûn sene 990.</span></p>

    <p class="evliya"><span class="calibre23">İmâmkulu Hân'ın inhizâmı, sene 991.</span></p>

    <p class="evliya"><span class="calibre23">Binâ-i kal‘a-i ta‘mîr-i Revân, sene 991.</span></p>

    <p class="evliya"><span class="calibre23">Feth-i kal‘a-i Gûri ve kal‘a-i Lûri, sene 992.</span></p>

    <p class="evliya"><span class="calibre23">Şehzâde Mehemmed Hân'ın Ma‘nisa sancağına teveccüh etdikleri sene 991.</span></p>

    <p class="evliya"><span class="calibre23">Semiz Mehemmed Geray Hân'ın izâle-i vücûdu, sene 992.</span></p>

    <p class="evliya"><span class="calibre23">Binâ-i kal‘a-i Tebrîz, sene 993.</span></p>

    <p class="evliya"><span class="calibre23">Feth-i kal‘a-i Gence ve Cığalazâde'nin Bağdâd üzre serdârlığı ve feth-i Despul ve feth-i kal‘a-i Nihâvend, feth-i kal‘a-i Kehredân [Kehrevân]. Cümlesi sene 995 târîhinde feth olmuşdur.</span></p>

    <p class="evliya"><span class="calibre23">Muhârebe-i azîm Hâdım Ca‘fer Paşa der-kurb-ı Tebrîz sene 997.</span></p>

    <p class="evliya"><span class="calibre23">Şâh ile sulh olup Şâhzâde rehine geldiği sene 1000.</span></p>

    <p class="evliya"><span class="calibre23">Feth-i kal‘a-i Bihke ve binâ-yı Yenihisâr-ı küffâr nehr-i Sava sene 1000.</span></p>

    <p class="evliya"><span class="calibre23">İnhizâm-ı tabur-ı azîm Bosna sene 1000.</span></p>

    <p class="evliya"><span class="calibre23">Feth-i kal‘a-i Pespirim ve kal‘a-i Polata ve inhizâm-ı asker-i İslâm der-sahrâ-yı Ustolni-Belgrad, kal‘a-i Tata ve kal‘a-i Senmartin feth olup ibtidâ Yanık kal‘ası muhâsara olduğu. Ve bâlâda kal‘alar fethi sene 1002 târîhinde olmuşlardır.</span></p>

    <p class="evliya"><span class="calibre23">Ammâ Yanık sene 1003 feth oldu.</span></p>

    <p class="evliya"><span class="calibre23">{Feth-i kal‘a-i Yanık be-dest-i Sinân Paşa:</span></p>

    <p class="evliyabeyit"><span class="calibre23"> Adû-yı dîn sınup feth oldu Yanık.</span></p>

    <p class="evliyabeyit"><span class="calibre23"> Sene 1003.</span></p>

    <p class="evliya"><span class="calibre23">Târîh-i diğer feth-i Yanık:</span></p>

    <p class="evliyabeyit"><span class="calibre23"> Kal‘a-i Yanık'a top atdı Sinân Paşa çün,</span></p>

    <p class="evliyabeyit"><span class="calibre23"> Dest-gîr oldu ana nusret [u] avn-i Hâlık.</span></p>

    <p class="evliyabeyit"><span class="calibre23"> Çâr rüknü yoğ olup fethine düşdü târîh</span></p>

    <p class="evliyabeyit"><span class="calibre23"> Nâr-ı kahr ile adû yanup alındı Yanık.</span></p>

    <p class="evliyabeyit"><span class="calibre23"> Sene 1003}.</span></p>

    <p class="evliya"><span class="calibre23">Bu fütûhâtlardan mâ‘adâ niçe yüz gazâları olup Âl-i Osmân'ın âb-ı rûyı olup gitdiler. Bizzât bir yere hareket buyurmadan bu kadar fütûhâta muvaffak olup âhirü'l-emr merhûm [u] mağfûrun-leh Sultân Murâd-ı Sâlis terk-i saltanat-ı sûrî etdüği fî Cemâziyelulâ sene 1003 târîhinde civâr-ı rahmete vâsıl oldular. <i class="calibre2">Rahmetullâhi aleyh</i>. <b class="calibre1"><span class="calibre25">$</span></b></span></p>

    <p class="Balk"><span class="calibre26">Zikr-i saltanat-ı Sultân Mehemmed Hân ibn Murâd Hân<br class="calibre27"/></span> <span class="calibre29"> <i class="calibre31">tâbe serâhümâ</i>.</span></p>

    <p class="evliya"><span class="calibre23">Vilâdet-i bâ-sa‘âdetleri Ma‘nisa'da olmuşdur fî sene 976. Hîn-i cülûsda sene 1003 Cemâziyelulâ'sının on altıncı günü yevm-i cum‘a idi.</span></p>

    <p class="evliyametin"><span class="calibre23">{Târîh-i Cülûs-ı Mehemmed Hân-ı Sâlis:</span></p>

    <p class="evliyabeyit"><span class="calibre23">Cülûs etdi bu gün Sultân Mehemmed adl ü dâd ile.</span></p>

    <p class="evliyabeyit"><span class="calibre23"> Sene 998.</span></p>

    <p class="evliyametin"><span class="calibre23">Sûr-ı hümâyûnda hitânının târîhidir:</span></p>

    <p class="evliyabeyit"><span class="calibre23"> Mehemmed sünnetine eylen ikrâm</span></p>

    <p class="evliyabeyit"><span class="calibre23"> Şerî‘at kesdiği parmak ağırmaz.</span></p>

    <p class="evliyabeyit"><span class="calibre23"> Sene 990.</span></p>

    <p class="evliyametin"><span class="calibre23">Târîh-i cülûs-ı Mehemmed Hân-ı Sâlis:</span></p>

    <p class="evliyabeyit"><span class="calibre23">Şeh-i şâhân-ı âlem devleti târîhidir mülhem</span></p>

    <p class="evliyabeyit"><span class="calibre23">Cülûs etdi gelüp Sultân Mehemmed adlile hâlâ.</span></p>

    <p class="evliyabeyit"><span class="calibre23"> Sene 998.}</span></p>

    <p class="evliya"><span class="calibre23">Sultân Murâd Hân merhûm olunca Bostâncıbaşı Ferhâd Ağa ılgar ile Ma‘nisa'ya varup cülûs müjdesin edüp eyâlet-i Mısır sadaka olundu.</span></p>

    <p class="evliya"><b class="calibre1"><span class="calibre23">Zamân-ı sa‘âdetlerinde olan fütûhâtları beyân eder</span></b><span class="calibre23">: Tatar Hân Boğdan'a gelüp re‘âyâ itâ‘at etdi sene 1004. Tımışvar kal‘asın Ca‘fer Paşa küffârdan tahlîs etdi sene 1004. Feth-i kal‘a-i Eğre {Târîh:</span></p>

    <p class="evliyabeyit"><span class="calibre23">Âzim-i râh-ı gazâ şüd yâft dil târîh-i û,</span></p>

    <p class="evliyabeyit"><span class="calibre23">Şeh Mehemmed kerd bâ-lütf-i likâ azm-i cihâd.</span></p>

    <p class="evliyabeyit"><span class="calibre23"> Sene 1004}</span></p>

    <p class="evliya"><span class="calibre23">Ve feth-i Tabur-ı makhûr der-sahrâ-yı Hırıştoş kurb-ı Eğre sene 1005.</span></p>

    <p class="evliya"><span class="calibre23">İstîlâ-yı küffâr kal‘a-i Yanık sene 1006.</span></p>

    <p class="evliya"><span class="calibre23">Muhâsara-i kal‘a-i Varat be-dest-i Sâtûrcu Hasan Paşa sene 1007.</span></p>

    <p class="evliya"><span class="calibre23">Defterdâr Etmekcizâde Ahmed Paşa ve katl-i Sâtûrcu Hasan Paşa sene 1008.</span></p>

    <p class="evliyametin"><span class="calibre23">Feth-i kal‘a-i Kanije ve muhârebe-i Tabur {Târîh:</span></p>

    <p class="evliyabeyit"><span class="calibre23"> Feth olup kal‘a bozuldu tabur.</span></p>

    <p class="evliyabeyit"><span class="calibre23"> Sene 1005.</span></p>

    <p class="evliyametin"><span class="calibre23">Feth-i [kal‘a-i Hisâr] târîh:</span></p>

    <p class="evliyabeyit"><span class="calibre23"> Kaçırdın kâfiri aldın Hisârı Sene 1009}.</span></p>

    <p class="evliya"><span class="calibre23">Celâlî Karayazıcı ve karındaşı Deli Hasan zuhûru sene 1007. Yemişci Paşa'nın azli ve ba‘dehu katli ve Kızılbaş'ın Tebrîz'e zafer bulduğu ve Kızılbaş Nahçıvân'a istîlâ etdüği ve Revân kal‘asın Kızılbaş aldığı ve Serdâr Cığalazâde'nin vefâtı sene 1002. Gence ve Şirvân'a Kızılbaş'ın istîlâsı sene 1012 (---)</span></p>

    <p class="evliya"><b class="calibre1"><span class="calibre23">Vefât-ı Sultân Mehemmed Hân</span></b><span class="calibre23">: Fî 18 Receb sene 1012 müddet-i saltanat 9, ömreş (---) sene zamân-ı devletinde İslâmbol içre kendülere bir türbe inşâ edüp gayrı hayrâtları Eğre'de ve gayrı diyârda ve Mekke ve Medîne'de bî-haddir. Hattâ Mısır'dan Mekke ve Medîne'ye her sene iki gemi gılâlı gider. Muhammediyye evkâfı derler azîm evkâfdır. Andan serîr-i saltanat Ahmed Hân'a değdi.</span></p>

    <p class="Balk"><span class="calibre26">İcmâl-i saltanat-ı Sultân Ahmed Hân</span></p>

    <p class="evliya"><span class="calibre23">Sene 998 târîhinde şehr-i Ma‘nisa'da mütevellid olup esnâ-yı cülûsda ma‘sûm [u] pâk çâr-sâle idi. Cülûs-ı hümâyûnları sene 1012 Recebü'l-müreccebinin on sekizinci günü vakı‘ olmuşdur.</span></p>

    <p class="evliya"><span class="calibre23">Târîh-i vilâdeti, "Hâkân-ı Rûm" sene 998. Nev‘-i âhar târîh-i vilâdet, "<i class="calibre2">Hafizahullâh".</i> Târîh-i cülûs:</span></p>

    <p class="evliyabeyit"><span class="calibre23"> Edicek taht-ı sa‘âdetde karâr</span></p>

    <p class="evliyabeyit"><span class="calibre23"> Oldu târîh-i cülûs-ı Bahtî Sene 1012.</span></p>

    <p class="evliya"><span class="calibre23">Diğer târîh: <i class="calibre2">"Hayru's-selâtîn"</i> <b class="calibre1"><i class="calibre2">[59a]</i></b></span></p>

    <p class="evliya"><span class="calibre23">{Târîh-i cülûs-ı Ahmed Hân güfte-i Ferîdûn Beğ et-Tevkî‘î:</span></p>

    <p class="evliyabeyit"><span class="calibre23"> Bu bir âdil şehinşehdir ki tâ haşr,</span></p>

    <p class="evliyabeyit"><span class="calibre23"> Tefâhur edinür ahdiyle eyyâm.</span></p>

    <p class="evliyabeyit"><span class="calibre23"> Kuşanup tîğ-ı zer geçdikde tahta</span></p>

    <p class="evliyabeyit"><span class="calibre23"> Sipâha genc-i bî-had kıldı in‘âm</span></p>

    <p class="evliyabeyit"><span class="calibre23"> Atâ-bahş oldu ihsânına târîh</span></p>

    <p class="evliyabeyit"><span class="calibre23"> Cülûs-ı sâline şemşîr-i İslâm .</span></p>

    <p class="evliyabeyit"><span class="calibre23"> Sene 982.}</span></p>

    <p class="evliya"><span class="calibre23">Bu hakîr-i pür-taksîr Evliyâ-yı bî-riyâ ibn Dervîş Mehemmed Zıllî rahm-ı mâderden müştak olup rû-yı arza kadem basdığımız bu Sultân Ahmed Hân'ın zamân-ı saltanatında bin yigirmi Muharremü'l-harâm'ın onuncu günü yevm-i âşûrâda vücûda gelüp yigirmi altı târîhinde nâmûs [u] ârı fark edüp Sultân Ahmed Hân'ın Edirne seferin ve Yeni câmi‘ binâsına mübâşeret olunduğun a‘lâ bilürdüm. Hamd-i Hudâ kim böyle bir azîmü'ş-şân pâdişâh-ı Cem-cenâb asrında vücûda gelmişiz.</span></p>

    <p class="evliya"><b class="calibre1"><span class="calibre23">Der-zikr-i şehzâdegân-ı Pâdişâh Ahmed Hân</span></b><span class="calibre23"> <i class="calibre2">dâme izzuhu</i>: Evvelâ Şehzâde Osmân.</span></p>

    <p class="evliya"><span class="calibre23">Şehzâde Mehemmed Hân, Sultân Osmân'ın bürâder-i kihteridir. Osmân Hân Hotin Seferine giderken Mehemmed Hân'ı şehîd edüp Hotin'den bî-feth gelüp âkıbet <a class="pcalibre pcalibre1" id="_ftnref49"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn49" title=""><span class="MsoFootnoteReference"><span class="calibre23">[49]</span></span></a> fehvâsınca Osmân Hân'ı dahi kul şehîd etdiler.</span></p>

    <p class="evliya"><span class="calibre23">Ve Şehzâde Murâd Hân fâtih-i Bağdâd'dır.</span></p>

    <p class="evliya"><span class="calibre23">Ve Şehzâde Bâyezîd Hân.</span></p>

    <p class="evliya"><span class="calibre23">Ve dahi Şehzâde Süleymân Hân <i class="calibre2">tâbe serâhümâ.</i> Şehzâde Bâyezîd'in vâlidesi gayrı idi.</span></p>

    <p class="evliya"><span class="calibre23">Ve Bâyezîd Hân Murâd Hân'dan sinnen üç ay sağîr idi.</span></p>

    <p class="evliya"><span class="calibre23">Murâd Hân, Şirvân seferinde iken Beşîr Ağa ile Kapucular kethudâsı Âsitâne'ye gelüp iki şehzâdeyi ma‘nûkan şehîd edüp ol gün Sultân Mustafâ ibn Mehemmed Hân merhûm bulunduğunda rivâyet var.</span></p>

    <p class="evliya"><span class="calibre23">Ve Şehzâde İbrâhîm Hân sinnen cümleden sağîr idi. <i class="calibre2">Rahmetullâhi aleyhim ecma‘în</i>.</span></p>

    <p class="evliya"><span class="calibre23">{Sultân Ahmed Hân ulemâya ve sâdâta ulûfe ikrâm etdiklerine târîhdir: Güfte-i Kâfzâde Fâ’izî Çelebi,</span></p>

    <p class="evliyabeyit"><span class="calibre23"> Anıla nâm-ı şerîfi ile târîh ola bu</span></p>

    <p class="evliyabeyit"><span class="calibre23"> Pâdişâh eyledi evlâd-ı Resûle ikrâm.</span></p>

    <p class="evliyabeyit"><span class="calibre23"> Sene 1026.}</span></p>

    <p class="evliya"><b class="calibre1"><span class="calibre23">Sultân Ahmed Hân'ın vezîr-i a‘zamları beyânındadır</span></b><span class="calibre23">: Vezîr-i a‘zam Yavuz Alî Paşa, Mısır vâlîsi iken sadrıa‘zam oldu.</span></p>

    <p class="evliya"><span class="calibre23">Vezîr-i a‘zam Mehemmed Paşa, Bosna'da Şâhin oğlu nâmıyla meşhûrdur.</span></p>

    <p class="evliya"><span class="calibre23">Vezîr Dervîş Paşa.</span></p>

    <p class="evliya"><span class="calibre23">Ve Gâzî Koca Murâd Paşa Anatolu'da cümle celâlîyi katl etmişdir.</span></p>

    <p class="evliya"><span class="calibre23">Vezîr Nasûh Paşa.</span></p>

    <p class="evliya"><span class="calibre23">Vezîr Dâmâd Mehemmed Paşa, iki kerre vezîr-i a‘zam olmuşdur.</span></p>

    <p class="evliya"><span class="calibre23">Vezîr Halîl Paşa, bu dahi iki def‘a sadrıa‘zam olmuşdur.</span></p>

    <p class="evliya"><b class="calibre1"><span class="calibre23">Sadrıa‘zam olmayan vüzerâyı beyân eder</span></b><span class="calibre23">: Kâ’immakâm Kâsım Paşa. Hâdım Ahmed Paşa el-Hâfız. Ve Sarıkcı Mustafâ Paşa. Ve Sofu Sinân Paşa. el-Vezîr Hızır Paşa. Ve Gürcî Hâdım Mehemmed Paşa, bir kaç def‘a kâ’immakâm olup asr-ı Mustafâ Hân'da vezîr-i a‘zam idi. el-Vezîr Etmekçizâde Ahmed Paşa. Ve Kurd Paşa. Ve Güzelce Mahmûd Paşa. Ve Cığalazâde Sinân Paşa. Vezîr-i sânî Cığalazâde Mahmûd Paşa ibn Sinân Paşa. Ve Sofu Mahmûd Paşa.</span></p>

    <p class="evliya"><b class="calibre1"><span class="calibre23">Ahmed Hân asrındaki meşâhîr-i ulemâları beyân eder</span></b><span class="calibre23">: el-Mevlâ Mustafâ Efendi, cülûs-ı hümâyûnda şeyhülislâm idi. el-Mevlâ Sun‘ullâh Efendi. el-Mevlâ Mehemmed Efendi ibn Hâce Sa‘deddîn, eş-şehîr bi-Çelebi Müftî. el-Mevlâ Şeyhülislâm Es‘ad Efendi. el-Mevlâ Mu‘allimü's-sultân Mustafâ Efendi. el-Mevlâ Kâfzâde. el-Mevlâ Yahyâ Efendi. el-Mevlâ Dâmâd Efendi. el-Mevlâ Kemâl Efendi [eş-şehîr] bi-Taşköprüzâde. el-Mevlâ Kethudâ Mustafâ Efendi. el-Mevlâ Bostânzâde Mehemmed Efendi. el-Mevlâ Ahîzâde Hüseyin Efendi. el-Mevlâ Ganîzâde Mehemmed Efendi.</span></p>

    <p class="evliya"><b class="calibre1"><span class="calibre23">Ahmed Hân'ın zamân-ı sa‘âdetlerindeki meşâyih-i izâmları bildirir</span></b><span class="calibre23">: eş-Şeyh Üsküdarî Mahmûd Efendi <i class="calibre2">kaddesenallâhu bi-sırrıhi'l-azîz</i> kutbiyyete kadem {basup} Sultân Ahmed, rikâbında piyâde yürümüşdür.</span></p>

    <p class="evliya"><span class="calibre23">eş-Şeyh Sivasî Abdülmecîd Efendi. eş-Şeyh Ömer Efendi eş-şehîr bi-Tercümân şeyhi. eş-Şeyh Emîr İştibî.</span></p>

    <p class="evliya"><span class="calibre23">eş-Şeyh İbrâhîm Efendi, eş-şehîr bi-Cerrâhpaşa, Emîr İştibî hazretlerinin halîfesi âşık-meşreb ve küşâde mezheb va‘z [u] nasîhatde te’sîr sâhibi bir ârif-i billâh idi. Cemî‘i erbâb-ı ma‘ârif dersine hâzır olurlardı.</span></p>

    <p class="evliya"><span class="calibre23">eş-Şeyh Muslihiddînü'n-Nakşıbendî, Cerrâhpaşa'da vâ‘iz iken hâfız-ı Kur’ân olmağın muktedâ-yı Ahmed Hân oldu.</span></p>

    <p class="evliya"><b class="calibre1"><span class="calibre23">Sultân Ahmed Hân'ın zamânında olan fütûhatları</span></b> <span class="calibre23"><b class="calibre1">beyân eder</b>: Vezîr-i a‘zam Yavuz Alî Paşa serdârlığı ve Belgrad'da vefâtı ve Üstürgon'u küffâr mahsûr etdüği ve Erdel kıralı Boçkay İşvan'ın zuhûru sene 1013.</span></p>

    <p class="evliya"><span class="calibre23">Feth-i kal‘a-i Üstürgon-ı ibret-nümûn <b class="calibre1"><i class="calibre2">[59b]</i></b> ve Erdel kıralı Boçkay ile Serhoş İbrâhîm Paşa ile taht-ı Nemse çâsârı olan kal‘a-i Beç tarafların gâret etdikleri ve yine Boçkay ile Âl-i Osmân askeri kal‘a-i Uyvar etrâfların nehb [ü] tâlân etdikleri sene 1014.</span></p>

    <p class="evliya"><span class="calibre23">Celâlî Tavîl ile Nasûh Paşa muhârebesi ve Kâ’immakâm Mustafâ Paşa'nın katli ve Sofu Sinân Paşa sadrıa‘zam olduğu ve Ahmed Hân'ın cânib-i Bursa'ya azîmeti ve Sofu Sinân Paşa'nın sadâretden azli sene 1013.</span></p>

    <p class="evliya"><span class="calibre23">Cığalazâde'nin vefâtı ve Nasûh Paşa'nın Haleb üzre serdâr ta‘yîn olunduğu sene 1014.</span></p>

    <p class="evliya"><span class="calibre23">Koca Mehemmed Paşa'nın Acem'e serdârlığı. Ba‘dehu Vezîr Murâd Paşa serdâr olduğu. Ba‘dehu Dervîş Paşa'nın vezîr-i a‘zam olduğu. Ba‘dehu Bostâncıbaşı Ferhâd Paşa'nın serdârlığı. Ba‘de'l-fütûh Celâlî Murâd Paşa-yı dilîr vezîr-i a‘zam<span class="calibre24">;</span> olduğu. Ba‘dehu Dervîş Paşa-yı kem-endîşin katl olunduğu cümle sene 1015 târîhinde vâkı‘ olmuşdur.</span></p>

    <p class="evliya"><span class="calibre23">Kuyucu Murâd Paşa'nın Haleb diyârında Cânpûlâdzâde üzre serdârlığı ve Kalenderoğlu nâm celâlî Bursa'yı gâret etdiği ve Murâd Paşa'nın Haleb kal‘asın feth etdiği sene 1016.</span></p>

    <p class="evliya"><span class="calibre23">Ve Kalenderoğlu'nun inhizâmı ve Murâd Paşa-yı vezîr-i celîl Tavîl-i avîli basdığı ve kemân-ı iktidarın yasduğı sene 1017. {Târîh:</span></p>

    <p class="evliyabeyit"><span class="calibre23"> Dedi târîhini ol dem Mevcî</span></p>

    <p class="evliyabeyit"><span class="calibre23"> Bin on altıda kırıldı sekbân}.</span></p>

    <p class="evliya"><span class="calibre23">Erbâb-ı tuğyândan Yûsuf Paşa Üsküdar'da katl olundu sene 1018.</span></p>

    <p class="evliya"><span class="calibre23">Vezîr-i sâhibü't-tedbîr Acem üzre sefere gidüp Tebrîz'i ve yetmiş pâre şehr-i azîmleri harâb [ü] yebâb etdi sene 1019.</span></p>

    <p class="evliya"><span class="calibre23">Ba‘dehu Murâd Paşa Diyârbekir kurbünde Çölek nâm mahalde terk-i fanî edüp bâkîde bâkî kaldı sene 1021.</span></p>

    <p class="evliya"><span class="calibre23">Nasûh Paşa serdâr olduğu ba‘dehu vezîr-i a‘zam olup Acem ile sulh etdiği ve Nasûh Paşa'nın dâmâd-ı pâdişâhî olduğu ve Betlen Gabor Erdel'e kıral olup anın sebebiyle asâkir-i İslâm Erdel'i nehb [ü] gâret edüp iki yüz bin esîr ve bilâ-hisâb mâl-ı ganâyim alınup mansûr [u] muzaffer gelindiği. Ba‘dehu sa‘âdetlü pâdişâh Edirne'ye teveccüh etdikleri. {Târîh-i sefer-i Edirne, güfte-i Ganîzâde: <b class="calibre1"><span class="calibre25">$</span></b></span></p>

    <p class="evliyabeyit"><span class="calibre23"> Cennet-âbâd oldu Sultân Ahmed ile Edrene.</span></p>

    <p class="evliyabeyit"><span class="calibre23"> Sene 1021</span></p>

    <p class="evliyametin"><span class="calibre23">Târîh-i diğer, güfte-i Mahmûd Efendi,</span></p>

    <p class="evliyabeyit"><span class="calibre23">Edirne tahtına bu yıl ferah geldi ve gam gitdi.</span></p>

    <p class="evliyabeyit"><span class="calibre23"> Sene 1021</span></p>

    <p class="evliya"><span class="calibre23">Cümle sene 1021 târîhinde vâkı‘ olmuşdur.</span></p>

    <p class="evliya"><span class="calibre23">Karadeniz'de Kazak-ı âk Sinop kal‘asın ihrâk etmeğile Nasûh Paşa müttehem olup katl olundu sene 1023.</span></p>

    <p class="evliya"><span class="calibre23">Ve Mehemmed Paşa vezîr-i a‘zam olup Revân'dan bî-feth avdet etdiği sene 1024. İskender Paşa Kırı(?) taburun münhezim etdüği fî 1025.</span></p>

    <p class="evliya"><span class="calibre23">Vezîr-i a‘zam Halîl Paşa serdâr olduğu sene 1026.</span></p>

    <p class="evliya"><span class="calibre23">Sultân Ahmed Hân'ın bu saltanat-ı sûrîden âzim-i dâr-ı cinân olduğu fî Zilka‘de sene 1026.</span></p>

    <p class="evliya"><span class="calibre23">Bir hâlûk sebük-rûh [u] sâhib-i kerem ve sâhibü'l-hayrât bir pâdişâh-ı zîşân idi. Şehr-i İslâmbol zamân-ı adlinde ol kadar emn [ü] emân ve ma‘mûr [u] âbâdân oldu kim diller ile ta‘bîr olunmaz. Hattâ cümleden hayrât-ı azîminin biri Atmeydânı'nda binâ etdiği câmi‘-i cedîddir kim tahrîr olunur. Bâlâda on beşinci fasılda câmi‘ler evsâfı tahrîr olunmağile yine sade[de] rücû‘ edüp,</span></p>

    <p class="Balk"><span class="calibre26">Evsâf-ı câmi‘-i selâtîn Sultân Ahmed Hân <br class="calibre27"/></span> <i class="calibre2"><span class="calibre29">aleyhi'r-rahmetü ve'r-rıdvân</span></i></p>

    <p class="evliya"><span class="calibre23">Belde-i İslâmbol içre selâtîn câmi‘lerinin (---) sidir. Ayasofya kurbünde Atmeydânı nâm mahalde bir mürtefi‘ yerde kıblesi Çatladıkapu tarafında deryâya nâzır bir câ-yı vâsi‘de bir câmi‘-i cedîddir kim gûyâ bir nâ-münkab bir dürr-i yektâdır.</span></p>

    <p class="evliya"><span class="calibre23">Merhûm Sultân Ahmed bu câmi‘in zemîninde beş aded sarây-ı vüzerâyı mâlıyla alup cümlesin esâsından münhedim edüp bir sahrâ-misâl câ-yı küşâde olup cemî‘i üstâd-ı mi‘mârân [u] mühendisîn cem‘ olup Üsküdarî Mahmûd Efendi'nin ve üstâd{ımız} Evliyâ Efendi'nin du‘âları ile esâsı hafrına şürû‘ eyleyüp ibtida Sultân Ahmed Hân dâmenine türâb doldurup,</span></p>

    <p class="evliya"><span class="calibre23">"Yâ Rabbî Ahmed kulunun hizmetidir kabûl-ı dergâh eyle" deyü ırgatlar ile temelden türâb taşımışdır.</span></p>

    <p class="evliya"><span class="calibre23">Ve Evliyâ Efendi temel imâmı ve Mahmûd Efendi temel şeyhi ve Kara Sünbül Alî Efendi temel kadısı ve Kalender Paşa temel mu‘temedi, Kemânkeş Alî Paşa temel nâzırı oldu. Üçüncü senede kubbeye mübâşeret olundu.</span></p>

    <p class="evliya"><b class="calibre1"><span class="calibre23">Eşkâl-i câmi‘-i Ahmed Hân</span></b><span class="calibre23">: Çâr-pâye-i mermer üzre eflâke <b class="calibre1"><i class="calibre2">[60a]</i></b> yetmiş arşın kad çekmiş bir serâmed kubbe-i müdevverdir. Bu kubbenin cânib-i erba‘asında nîm kubbeler ile ârâste olmuş câmi‘-i rûşendir. Ayasofya ve Süleymâniyye gibi içinde amûd-ı azîmler yokdur, hemân kubbe-i azîm dörd aded amelî zıh zıh musanna‘ pâyeler üzre mebnî kubbe-i nakş-ı bûkalemûndur.</span></p>

    <p class="evliya"><span class="calibre23">Ve bu câmi‘in üç tarafı etrâfında incecik sütûnlar üzre dâ’iren-mâdâr cemâ‘at tabakalarıdır. Andan yukaru tâ kubbe dâmenine varınca üç kat kanâdîller çerâğân edecek demir kafes kenârlı tabakalardır ve (---) sütûn-ı rakîk üzre bir mü’ezzin mahfili ve (---) sütûn-ı gûnâ-gûn üzre bir hünkâr mahfili var, gûyâ bu mahfileyn mahâfil-i cennetdir. Bu mahâfillerin ve yan soffa maksûrelerin altında cümle (---) aded amûd-ı gûnâ-gûn ile pîrâste olmuş bir câmi‘-i dîl-küşâ[dır.]</span></p>

    <p class="evliya"><span class="calibre23">Ve bir serâmed mermer-i müşebbekden bir minberi var kim gûyâ bir kürsî-i vâlâdır. Üstâd-ı mermer-bür minbere eyle direfş, tilsimân, tîşe urup nakş etmiş kim gûyâ nakş-ı Mânîdir. Ve minber-i makâm-ı Resûl üzre tâcı bir serâmed müzehheb ü mutallâ tâc-ı kiyâniyândır ve zirvesinde altun alemi alem-i mînâdır.</span></p>

    <p class="evliya"><span class="calibre23">{Târîh-i minber-i câmi‘-i Ahmed Hân:</span></p>

    <p class="evliyabeyit"><span class="calibre23">Kultü temmen temme bi'l-hayrâtı fî târîhihi.</span></p>

    <p class="evliyabeyit"><span class="calibre23">Minberü's-Sultân Ahmed Rabbi ekmil birrehu.</span></p>

    <p class="evliyabeyit"><span class="calibre23"> Sene 1026}</span></p>

    <p class="evliya"><span class="calibre23">Ve mihrâbının vasfında lisân lâldir ve mihrâb üzre (---) (---) tahrîr olunmuşdur. Ve iki cânibinde birer âdem kaddi şem‘dânlar üzre yigirmişer kantâr beyâz şem‘-i kâfûrîler ve çerâğdân buhûrdânlar ile tezyîn olmuş bir câmi‘dir.</span></p>

    <p class="evliya"><span class="calibre23">Ve mihrâbın sol tarafındaki pençere mâbeyninde çâr-kûşe rengâmîz bir sahra-i şerîf var kim Cenâb-ı Bârî yed-i kudretiyle halk edüp kudretin ızhâr etmiş bir vâcibü's-seyr sahratullâhdır.</span></p>

    <p class="evliya"><span class="calibre23">Ve cümle (---) pençereler eyle müzeyyendir kim cümle kanatları sadefkârî murakka‘ kapaklardır ve cümle kat-ender-kat reng-â-reng billûr ve necef ve moran (---) câmlardır. Ve gerüdeki iki aded pâyelerde Süleymâniyye'deki gibi çeşmeler vardır, cemâ‘at tecdîd-i vuzû’ edüp nûş ederler.</span></p>

    <p class="evliya"><span class="calibre23">Ve bu câmi‘in beş kapusu vardır. Sağ tarafdaki köşede hatîb kapusu, sol tarafda hünkâr mahfili altında imâm kapusu ve iki yan kapuları dahi cümle sadefkârî bâb-ı kebîrlerdir. Ve bu dörd aded kapulardan câmi‘e (---) kademe taş nerdübân ile urûc olunur. Ammâ beşinci bâb-ı kebîr kıble kapusudur kim cümleden serâmed ve musanna‘ ibret-nümûn bâb-ı bûkalemûndur.</span></p>

    <p class="evliya"><span class="calibre23">Ve bu câmi‘ içre olan maslûbât âvîze-i gûnâ-gûnlar bir câmi‘de yokdur. Ehl-i basîret cevher-für[û]ş olanların hisâbları üzre bu câmi‘in âvîzeleri yüz Mısır hazînesi değer deyü bahâ takdîr etmişlerdir. Zîrâ merhûm Ahmed Hân bir pâdişâh-ı azîmü'ş-şân bir çelebi sâhib-i tab‘ [u] ehl-i iz‘ân olmağile cedd-i izâmlarından berü ne kadar <b class="calibre1"><span class="calibre25">$</span></b> zî-kıymet ibret-nümâ cevâhir makûlesi hedâyâlar var ise câmi‘e âvîzeler eyledi ve cemî‘i divelden niçe hedâyâlar gelüp ve cemî‘i diyârın erbâb-ı ma‘rifeti ihsân ümniyyesiyle birer ibret-nümâ eşyâlar ihtirâ‘ edüp getirdiklerinde câmi‘[i] tezyîn etmişler.</span></p>

    <p class="evliya"><span class="calibre23">Hattâ cümleden biri hünkâr mahfili üzre Habeş vezîri Ca‘fer Paşa altı aded zümürrüd kandîller hedâyâ gönderüp bir mühr-i Süleymân üzr[e] altısın dahi mücevher altun zencîrler ile âvîze etmişlerdir kim her bir kandîl altışar vukıyye gelir birer kâse-i müdevver kadar vardır ve her birinde mücevher altun ayaklar ile kâr-ı zer-kâr ile mînâ olmuş kanâdîl-i sebiz-gûndur. Ehl-i hurdedân, her biri birer Rûm harâcı değer deyü tahmîn etmişler. Ve buna mânend niçe zî-kıymet âvîze-i bî-mânendler ile ârâste ve pîrâste olmuş huld-ı berîn maksûrelerinden nişân verir bir tarh [u] tarz-ı acîb ü girân-bahâ bir câmi‘-i garîbdir kim vasfında cemî‘i vassâflar âcizdir.</span></p>

    <p class="evliya"><span class="calibre23">Ve bu câmi‘in mihrâb tarafında olan müzehheb ve sadefkârî rahleler üzre olan niçe yüz Kelâm-ı izzetler diyâr-ı İslâm'da bir pâdişâh mâlik olmayup bir câmi‘de yokdur kim her biri birer diyârın pâdişâhlarından [ve] vüzerâlarından hedâyâ gelüp bu câmi‘e konmuşdur. Ve tuğra-yı garrâ ile memhûrlu tokuz bin aded teslîm-i mütevellî olmuş mücelled kitâblar var kim her biri birer mülûkda ve şeyhülislâmlarda yokdur.</span></p>

    <p class="evliya"><span class="calibre23">Ve bu câmi‘in mihrâbı önünde ravza-i cinândan nişân verir bir bâğ-ı İremezâtı var kim içinde hezâr hezârânın destânın dostânlar istimâ‘ etdikde <b class="calibre1"><i class="calibre2">[60b]</i></b> mürde diller hayât bulup rûha gıdâ hâsıl olur. Cemî‘i eşcâr-ı müsmirât ve cümle ezhârât, nebâtât, giyâhât anda menbût olduğundan câmi‘ içre cemâ‘at-i kesîrenin demâğları râyiha-i tayyibeden mu‘attar olur. Başka bâğbânı ve huddâmları vardır.</span></p>

    <p class="evliya"><span class="calibre23">Ve bu câmi‘ tûlen ve arzen (---) ayakdır. Hemân Şehzâde câmi‘i cirminde ve ol tarz üzre tarh olup vaz‘-ı esâs olunmuşdur. Ammâ bunda olan kâr-ı şîrînkârlık bir diyârın cevâmi‘lerinde yokdur. Ve bu câmi‘in kıble kapusu üzre târîhi (---):</span></p>

    <p class="evliya"><span class="calibre23">{Târîh:</span></p>

    <p class="evliyabeyit"><span class="calibre23"> Göricek bu câmi‘i dedim anın târîhini</span></p>

    <p class="evliyabeyit"><span class="calibre23"> Eyledin bu dehr içinde Hak bu kim âlî-nişân</span></p>

    <p class="evliya"><span class="calibre23">Kankı bâb üzre idiği ma‘lûmum değildir.}</span></p>

    <p class="evliya"><span class="calibre23">Ve harem-i muhteremi dahi şekl-i murabba‘ bir beyâz mermer-i hâm ile mefrûş bir sahrâdır. Cânib-i erba‘asındaki yan soffaları üzre cümle (---) aded amûd-ı gûnâ-gûnlar üzre reng-â-reng hücerâtlar ile müzeyyen (---) aded tâk-ı havernaklardır, dahi fevkinde (---) aded kubbe-i nîlgûnlardır. Ve harem etrâfında cümle tuç kafesli (---) aded revzenlerdir, dahi fevkinde cümle (---) aded câmlardır.</span></p>

    <p class="evliya"><span class="calibre23">Ve bu haremin tâ vasatında bir kasr-ı âlî-misâl bir havz-ı şâzrevânı var. Fevvârelerinden ayn-ı zülâlleri pertâb edüp cemâ‘at nûş edüp def‘-i harâret ederler. Ammâ bu havzdan âbdest alınmaz, zîrâ cânib-i erba‘ası (---) şebeke kafasdır. Üstü bir kubbe-i serâmeddir.</span></p>

    <p class="evliya"><span class="calibre23">Ve bu harem tûlen ve arzen (---) ayakdır ve üç aded bâb-ı kebîri vardır. Sol kapusu üzre târîhi (---) (---) (---) (---) (---) (---) (---) (---) (---) (---) ve sağ yan kapu üzre târîhi (---) (---) (---) (---) (---) (---) (---) (---) (---) ve harem kıble kapusu üzre târîhi (---) (---) (---) (---) (---) (---) (---) (---) Ammâ bu haremin kıble kapusu Hudâ-yı Müte‘âl hakkıyçün bir diyârda misli yok altun-misâl bir pirinc kapudur. Kaddi on iki zirâ‘dır. Üstâd-ı zerger kâr-ı iksîrin ayân u beyân içün bir bâb-ı sa‘âdet etmiş kim gûyâ Bâb-ı Mu‘allâdır kim im‘ân-ı nazar ile dikkat edenler vâlih [ü] hayrân olur.</span></p>

    <p class="evliya"><span class="calibre23">Eşkâli böyle binâ olunmuş kim pirinc ma‘âdin tahtalar üzre hurde nakş-ı bûkalemûn kalemkârî zerger nakışları içre cümle türünce ve kitâbe ve mutahhıllar içre sîm-i hâlis ile güller ortasında savatkârî mînâlar ile ve ba‘zı zî-kıymet taşlar ile tezyîn olmuş ve gümüş halka ve gümüş kufüller ve gümüş bendîşeler ile müzeyyen bir bâb-ı lâ-nazîrdir.</span></p>

    <p class="evliya"><span class="calibre23">Ba‘zı kimesneler bu kapu Üstürgon'da Kızılelma Kilisesi'nden gelmişdir derler ammâ galatdır. Ol kapu hâtırıyçün Nemse küffârı Üstürgon'u küffâr sene 1013 târîhinde alup mezkûr kapuyu yerinden kal‘ edüp hâlâ Beç kal‘ası içre İstifani deyrine Bâb-ı Meryem etmişdir. Ammâ bu Ahmed Hân câmi‘inin mezkûr harem kapusu merhûm u mağfurun-leh pederimiz Dervîş Mehemmed Zıllî ser-zergerân iken bu bâb-ı sa‘âdeti inşâ edüp bâlâda iki kıt‘a kitâbeler içre tahrîr olunan hatlarda ketebesiyle mastûrdur. <i class="calibre2">Ve's-selâm.</i></span></p>

    <p class="evliya"><span class="calibre23">Ve bu haremin üç kapusundan dahi taşra harem-i kebîre (---) kademe mermer nerdübân ile nüzûl olunur. Ve bu haremin pençerelerinden taşra üç tarafda yan dehlîzleri vardır. İki tarafında nahîf amûdcuklar üzre sütûhlar vardır. Cemâ‘at-i kesîre oldukda bu yan dehlîzlerinde dahi ibâdet olunup şeb [u] rûz Hindî ve Özbekî fukarâları ile memlû maksûrelerdir. Bu soffaların tahtında haremin iki cânib[i] (---) aded çeşmesârlardır kim cümle cemâ‘at andan âbdest alırlar.</span></p>

    <p class="evliya"><span class="calibre23">Ve bu câmi‘in <b class="calibre1">evsâf-ı minârâtı</b> altı aded ayyûka ser çekmiş minâre-i serâmedlerdir. Bu câmi‘-i Ahmed Hân selâtînlerin on altıncısı olmağın ve on altıncı pâdişâh binâ etdiğiyçün ana alâmeten altı minâresi on altı tabakadır. Mihrâb dîvârının yemîn [ü] yesâr köşesinde iki minâre ve harem kapusunun şimâl-cenûbundaki minâreteyn dahi üçer tabakalı minârelerdir kim dördü on iki tabaka eder ve taçları ve yigirmişer zirâ‘ tavîl alemleri cümle zeheb-i hâlis ile mutallâ minâre-i bâlâlardır kim külâhlarının ve alemlerinin şu‘lesinden merdüm-i dîdeler hîrelenir. Ve haremin gerüdeki <b class="calibre1"><i class="calibre2">[61a]</i></b> köşelerindeki iki minâreler dahi alçak ve <b class="calibre1"><span class="calibre25">$</span></b> ikişer tabaka ve taçları rusâs-ı hâs ile mebnî minâreteyndir. Bu hisâb üzre altı minâre on altı şerîfedir. Her leyle-i mübârekelerde on iki bin kanâdîller ile bu minâreler çerâğân oldukda gûyâ her biri birer nûrdan servi gibi pertev-i fer verir.</span></p>

    <p class="evliya"><span class="calibre23">Bu câmi‘in cümle kubâbları serâpâ rusâs-ı hâs ile mestûrdur ve cümle huddâmı yedi yüz elli huddâmdır. Zîrâ evkâf-ı kavîdir. Galata şehrinin cümle hâs harâcı ve niçe evkâflar dahi Sultân Ahmed Hân'ındır.</span></p>

    <p class="evliya"><span class="calibre23">Ve bu câmi‘in taşra haremi dahi rimâl-i beyâz ile döşenmiş bir vâdî-i haremdir kim gûnâ-gûn şecere-i müsmirâtlar ile müzeyyendir. Cânib-i erba‘asında sekiz kapusu vardır. Şimâl tarafında medrese kapusu ve ol tarafda türbe-i pür-envâr-ı Sultân Ahmed Hân'dır. Ve Atmeydânı tarafına üç kapudur ve ol tarafı Meydân-ı Hussâna nâzır cümle (---) aded pençerelerdir. Cümle kapular serâpâ kal‘a kapusu-misâl hadîd kapulardır. Ve dahi taşrası Atmeydânı'dır kim bir başından bir başına (---) adım at müşvârıdır. Bu meydânın cenûb tarafı imâret-i it‘âm ve dârü'z-ziyâfe ve bîmârhâne ve sebîlhânelerdir. Ammâ Sultân Ahmed Hân bu câmi‘in taşra haremi ve türbe ve medresesin tamâm etmeden merhûm olup yerine Mustafâ Hân cülûs etdi. Târîh:</span></p>

    <p class="evliyabeyit"><span class="calibre23"> Kaldı Ahmed'in {yerinde Sultân Mustafâ.</span></p>

    <p class="evliyabeyit"><span class="calibre23"> Sene 1026}</span></p>

    <p class="Balk"><span class="calibre26">İcmâl-i cülûs-ı Sultân Mustafâ ibn Sultân Mehemmed Hân</span></p>

    <p class="evliya"><span class="calibre23">Fî 23 Zilka‘de sene 1026. Ahmed Hân'ın şehzâdeleri henüz sağîr olmağile bürâder-i cân-berâberi Sultân Mustafâ pâdişâh oldu. Ammâ sehel aklında hiffet olup beytü'l-mâl-ı müslimîni itlâf etdiği ecilden cümle vükelâ-yı devlet cem‘ olup Mustafâ Hân'ı hal‘ etdiler. Saltanat (---) andan yerine Sultân Osmân'ı halîfe etdiler. (---)</span></p>

    <p class="Balk"><span class="calibre26">İcmâl-i saltanat-ı Sultân Osmân ibn Ahmed Hân<br class="calibre27"/></span> <span class="calibre29"> <i class="calibre31">Eş-şehîd</i> <i class="calibre31">tâbe serâhümâ</i></span></p>

    <p class="evliya"><span class="calibre23">Fî gurre-i Rebi‘ü'l-evvel sene 1027. Sultân Ahmed'in ekber evlâdı idi.</span></p>

    <p class="evliya"><span class="calibre23">{Târîh-i cülûs:</span></p>

    <p class="evliyabeyit"><span class="calibre23"> Şeh-i Osmânıyân. Sene 1027.}</span></p>

    <p class="evliya"><span class="calibre23">Tahta cülûs günü ol gulgulede Yedikulle'de mahpûs Mehemmed Geray firâr edüp Rûmelinde Pravadi nâm kasaba kurbünde kayd [ü] bend edüp yine Yedikulle'de habs etdikler{inde},</span></p>

    <p class="evliya"><span class="calibre23">{"İlâhî Osmân yakın zamânda sen dahi benim yanıma gelüp haps olasın" dediği müsbetdir. Hikmet-i Hudâ sene 42 sinden Yedikulle'de haps olup şehîd etdiler.</span></p>

    <p class="Balk"><span class="calibre26">Şehâdet-i Osmân Hân'da bulunan ulemâlardır</span></p>

    <p class="evliya"><span class="calibre23">Evvelâ Şeyhülislâm Es‘ad Efendi ve Nakîb Gubârî Efendi ve Zekeriyyâzâde Yahyâ Efendi ve Azmîzâde Hâletî Efendi ve <span class="calibre24">i.</span>Kâfzâde Fâ’izî Efendi<span class="calibre24">, fieyhülislâm;</span>, meşâyih-i izâmdan Ömer Efendi, Sivasî Efendi, Cerrâh şeyhi İbrâhîm Efendi, Dervîş Efendi, Kadızâde Efendi}.</span></p>

    <p class="evliya"><span class="calibre23">Devlet-i Osmân Hân'da Tatar Hân'ın Kızılbaş'a çapkun saldığı sene 1027. Ve asker-i İslâm'ın Acem Revânı'na revâne olduğu ve diyâr-ı Erdebîl'e varduğı sene 1027.</span></p>

    <p class="evliya"><span class="calibre23">Asker-i İslâm tâ Şirvân sahrâsına varup Acem ile sulh etdikleri sene 1027. Ve Sofu Mehemmed Paşa dâmâdı Mehemmed Paşa vezîr-i a‘zam olduğu sene 1028. Ve Kapudan Alî Paşa'nın vezîr-i a‘zam olduğu sene 1029.</span></p>

    <p class="evliya"><span class="calibre23">İskender Paşa'nın Boğdan'da Asar Voyvada taburun bozduğu ve İslâmbol Boğazı şiddet-i şitâ bu[zu]ndan müncemid olduğuna {târîh:</span></p>

    <p class="evliyabeyit"><span class="calibre23"> Lafze vü ma‘nen ana dedi Neşâtî târîh</span></p>

    <p class="evliyabeyit"><span class="calibre23">Be meded tondu sovukdan bin otuz'da deryâ}</span></p>

    <p class="evliya"><span class="calibre23">Ve Sultân Osmân bürâder-i kihterin şehîd etdiği nâmı mazlûm Mehemmed Hân idi sene 1029. Vezîr-i a‘zam Alî Paşa vefât edüp Hüseyin Paşa vezîr-i a‘zam oldu sene 1030.</span></p>

    <p class="Balk"><span class="calibre26">İcmâl-i sefer-i hümâyûn be-cânib-i Hotin<span class="calibre30">;</span></span></p>

    <p class="evliya"><span class="calibre23">Fî 7 Cemâziyelâhir sene 1030. Kal‘a-i Hotin'i feth edemeyüp sene 1031 târîhinde alay-ı azîm ile Mahmiyye-i Kostantıniyye'ye dâhil olup</span></p>

    <p class="evliya"><span class="calibre23">"Netîce-i kelâm Hotin gibi sarây-misâl kal‘ayı bana feth etdirmediniz" deyü Osmân Hân dilgîr olup İslâmbol'dan Şâm'a ve Mısır'a gidüp anda karâr etmeğiçün tuğlar Üsküdar'a çıkmışken kul gulû-yı âm edüp Osmân Hân Ağakapusu'na dahil düşdü ve anda kabûl etmediler.</span></p>

    <p class="evliya"><span class="calibre23">Andan Yeniodalar içinde Orta Câmi‘e dahil düşdü, anda dahi kabûl etmeyüp Binyâz nâm bir pehlivân-ı haylazkâm müşt-i pehlivânî ile Osmân Hân'ı ura ura arabaya koyup Yedikulle'de hayâlarından sıkup şehîd etdiler.</span></p>

    <p class="evliya"><span class="calibre23">Cebecibaşı nâm bir kâfir mübârek kulağın kesüp Dâvûd Paşa'ya müjde getirdi ve na‘ş-ı şerîfin Atmeydânı'nda Sultân Ahmed türbesinde defn etdiler.</span></p>

    <p class="evliya"><span class="calibre23">Vilâdet-i Osmân târîh-i {vilâdeti}:</span></p>

    <p class="evliyabeyit"><span class="calibre23"> Ede Bârî güzîn-i Âl-i Osmân Sene (---)</span></p>

    <p class="evliya"><span class="calibre23">Ve saltanat 4 sene, ömreş 18 sene.</span></p>

    <p class="evliya"><span class="calibre23">Târîh-i şehâdeti:</span></p>

    <p class="evliyabeyit"><span class="calibre23"> {Kafâsıyla bu gün} şehîd oldu Osmân.</span></p>

    <p class="evliyabeyit"><span class="calibre23"> Sene 1031. <b class="calibre1"><span class="calibre25">$</span></b></span></p>

    <p class="evliyametin"><span class="calibre23">{Târîh-i şehâdet-i Osmân Hân:</span></p>

    <p class="evliyabeyit"><span class="calibre23"> Kafâsıyla bu gün şehîd oldu Osmân.</span></p>

    <p class="evliyabeyit"><span class="calibre23"> Sene 1031}.</span></p>

    <p class="evliyabeyit"><span class="calibre23">İslâmbol içre bir âsâr komadın azm-i bekâ eyledi.</span></p>

    <p class="Balk"><span class="calibre26">İcmâl-i cülûs-ı mükerrer Sultân Mustafâ ibn Sultân Mehemmed Hân</span></p>

    <p class="evliya"><span class="calibre23">Fî Recebü'l-mürecceb 8 yevm sene 1031.</span></p>

    <p class="evliya"><span class="calibre23">{Cülûs-ı sânîsinin târîhidir,</span></p>

    <p class="evliyabeyit"><span class="calibre23"> İki def‘a Rûm'a sultân oldu Sultân Mustafâ.</span></p>

    <p class="evliyabeyit"><span class="calibre23"> Sene 1031}.</span></p>

    <p class="evliya"><span class="calibre23">Hîn-i cülûsda Yeniçeri ocağından Kara Mezâk {ol mahalde orta çavuş iken ol sâ‘at başçavuş oldu. Ve,</span></p>

    <p class="evliya"><b class="calibre1"><span class="calibre23">Osmân Hân şehâdeti günü katl olanlar</span></b><span class="calibre23">: Evvelâ Hoca Ömer Efendi ibtidâ menba‘-ı fesâd budur ve Dârü's-sa‘âde Ağası Süleymân Ağa'yı pâre pâre ve Vezîr Dilâver Paşa'yı pâre pâre, Kâ’immakâm Ahmed Paşa, Defterdâr Bâkî Paşa, Sekbânbaşı Nasûh Ağa, Yeniçeri Ağası Alî Ağa'yı pâre pâre etdiler.</span></p>

    <p class="evliya"><span class="calibre23">Sultân Mustafâ, Dâvûd Paşa'yı vezîr-i a‘zam etdi. Yevm 24. Mustafâ Hân'ın kız karındaşı zevci idi. Ba‘dehu Murâd Hân katl etdi.</span></p>

    <p class="evliya"><span class="calibre23">Ve yine vak‘a‘-i Osmân'da ol gece iç ağaları kapu ağasın pâreleyüp sabâhın leşin taşra atdılar ve Atmeydanı'nda leşini tuç ejdere asdılar, ayaklarından. Abaza Mehemmed Paşa Erzurûm'da isyân etdi ve} hatt-ı şerîf yazup <b class="calibre1"><i class="calibre2">[61b]</i></b> sadrıa‘zamlık Dâvûd Paşa'da karâr etdi ve ol gün aşkıyâ ve zorbalar niçe bin hânedânları yağmâ etdiler. Bir kaç günden vezâret Mısır'dan ma‘zûl Merre Hüseyin Paşa'ya verildi.</span></p>

    <p class="evliya"><span class="calibre23">{Merre Hüseyin Paşa anûd-ı Ârnâbûd asl Sâtûrcu Mehemmed Paşa'nın âşcıbaşısı ve sipâh çavuşu ve koyun emîni ve çavuşbaşı ve kapucubaşı ve kapucular kethudâsı ve mîrâhûr-ı kebîr ve vâlî-i Mısır ve Dâvûd Paşa yerine sadrıa‘zam olup def‘a-i sânî sadâretinde zamân-ı (---) hânîde sene (---) de katl olundu ve yerine Lefkeli Mustafâ Paşa vezîr-i a‘zam oldu. Müddet-i vezâret[i] iki ay on sekiz gün, fî Zilka‘de sene 1031. Ba‘dehu gâh Kastamonu ve gâh İzmit verilirdi. Halîm âdem olmağile cür’et sâhibi değil idi. Ol asırda ise aşkıyânın isyân [u] tuğyânın Hudâ bilürdü. Devlet-i Mustafâ Hân'da silihdârlıkdan ibtidâ Mısır ile çıkup Azîz-i Mısır oldu. Mısır'dan ma‘zûl olup Yedikulle habsinde hor [u] zelîl oldu sene 1031. Ve sonra vezîr oldu.}</span></p>

    <p class="evliya"><span class="calibre23">Hüseyin Paşa bir mollâyı dîvânda ta‘zîr edüp cümle ulemâ Ebü'l-feth câmi‘inde cem‘iyyet edüp cümle ulemâ ve sulehâyı hammâl ve ummâl ve acemî oğlanları kırup şehîd edüp na‘ş-ı ulemâyı Sultân Mehemmed {câmi‘i} haremindeki çâh-ı mâlara ilkâ etdiler.</span></p>

    <p class="evliya"><span class="calibre23">Günden güne İslâmbol içre isyân [u] tuğyân-ı aşkıyâ şuyû‘ bulup şerî‘at dinlenilmez oldu. Abaza Paşa Erzurûm'da celâlî olup Vezîr Mahmûd Paşa, Abaza üzre serdâr olduğu ve Bağdâd'a Kızılbaş'ın Çopur Bekir nâm şakînin eliyle zafer bulduğu sene 1033.</span></p>

    <p class="evliya"><span class="calibre23">Ve Kızılbaş Musul'a istîlâ etdiği ve Hâfız Ahmed Paşa Bağdâd'dan bî-feth rucû‘ etdiği ve Tay kabîlesi Kızılbaş ordusun gâret etdiği ve Merre Hüseyin Paşa'nın azli ve Kemânkeş Alî Paşa'nın vezîr-i a‘zam olduğu sene 1032.</span></p>

    <p class="evliya"><span class="calibre23">Ammâ devlet-i Âl-i Osmân'da gûnâ-gûn ihtilâller vâkı‘ olup bilâhire yine Sultân Mustafâ'yı hal‘ etdiler. Saltanat sene 1, şehr 4 olup cümle ulemâların meşveretleri ile</span></p>

    <p class="Balk"><span class="calibre26">İcmâl-i saltanat-ı Sultân Murâd Hân-ı Râbi‘ ibn Sultân Ahmed Hân</span></p>

    <p class="evliya"><span class="calibre23">Fî 14 Zilka‘de sene 1032. Cülûsuna târîhdir güfte-i Yahyâ Efendi Şeyhülislâm:</span></p>

    <p class="evliyabeyit"><span class="calibre23"> Hân Murâdu'l-âdil.</span></p>

    <p class="evliya"><span class="calibre23">Diğer târîh-i ra‘nâ:</span></p>

    <p class="evliyabeyit"><span class="calibre23"> Dediler Sultân Murâd-ı Râbi‘ oldu pâdişâh sene 1032.</span></p>

    <p class="evliya"><b class="calibre1"><span class="calibre23">Hîn-i hilye-i Sultân Murâd Hân</span></b><span class="calibre23">: Kâmetleri bülend-bâlâ ve vücûd-ı şerîfleri cesîm ü şahîm ve vech-i hüsnleri müdevver ve lihye-i şerîfleri siyâha mâ’il ve açık kaşlu ve âlâ gözlü beyâzı çok idi ve kitifleri vâsi‘ ve mübârek miyânı rakîk ve bâzûları kalın ve mübârek dest-i şerîfleri şîrâne pençe idi.</span></p>

    <p class="evliya"><span class="calibre23">Devlet-i Âl-i Osmân'da böyle bir zâbit [ü] râbıt ve âdil-i hunhâr, celâlî ve eşkıyâ-küş asker-keş, Rüstem-salâbet, bedî‘-şecâ‘at pâdişâh gelmemişdir.</span></p>

    <p class="evliya"><span class="calibre23">Akeb-i cülûsda Kemânkeş Alî Paşa'yı sene 1033 amân vermeyüp katl etdi. Zîrâ zorbalar ile yek-dil [ü] yek-cihet idi. {Diyâr-ı Hamîdîdir<span class="calibre24">;</span>. Haremden vezâret ile Bağdâd'a ve Diyârbekir'e [vâlî] olup Merre yerine vezîr-i a‘zam olup tama‘ı belâsından katl olundu.}</span></p>

    <p class="evliya"><span class="calibre23">Çerkes Mehemmed Paşa vezîr-i a‘zam olup Abaza üzre serdâr-ı mu‘azzam oldu sene 1034. {Silihdârlıkdan Şâm oldu ve mühr ile Abaza'yı münhedim edüp Tokat'da merhûm oldu. Vezâreti şehr 7, yevm 10.} Ba‘dehu Hâfız Ahmed Paşa vezîr-i a‘zam olup Bâkî Paşa ve Çerkes Mehemmed Paşa merhûm oldu.</span></p>

    <p class="evliya"><span class="calibre23">Ve Gürcistân beğlerinden Mavro Beğ, Kızılbaş hânlarından Karçıgay Hân'ı katl edüp cümle Gürcistân'ı itâ‘at etdirdi sene 1034. Hâfız Ahmed Paşa Bağdâd'ı muhâsara edüp bî-feth avdet eyledi sene 1035.</span></p>

    <p class="evliya"><span class="calibre23">Hâfız Ahmed Paşa'nın azli hâli ve Halîl Paşa'nın def‘a-i sânîde vezâreti ve Abaza üzre serdârlığı ve Dişlen Hüseyin Paşa'nın Acem elinden Kars kal‘ası <b class="calibre1"><span class="calibre25">$</span></b> istihlâsına Erzurûm'a vardıkda Dişlen Hüseyin Paşa'yı Abaza cümle askeriyle şehîd etdiği sene 1036.</span></p>

    <p class="evliya"><span class="calibre23">Ve Husrev Paşa vezîr-i a‘zam olup Abaza'dan Erzurûm'u ve Acem'den Ahıçka'yı feth eylediği ve Husrev Paşa Abaza Paşa'yı amân ile Murâd Hân'a getirüp ricâ etdüği sene 1038.</span></p>

    <p class="evliya"><span class="calibre23">Ve Husrev Paşa'nın Bağdâd'a azîmeti ve Şehrezûl haddinde Erkek Ahmed kal‘asın binâ etdüği ve Mihribân kal‘ası fethi ve Zeynel Hân'ın inhizâmı ve Acem diyârının nehb [ü] gâret olunduğu ve Bâğ-ı Cinân kal‘ası etrâflarında yigirmi pâre kal‘alar harâb olduğu andan Şehr-i Hemedân ve kal‘a-i Dergezîn cânibleri alan u tâlân ve ahâlîsi nâlân u giryân ve mâlları yağmâ olup uryân kaldukları cümle sene 1039 târîhinde vakı‘ olup.</span></p>

    <p class="evliya"><span class="calibre23">Sene 1040 Saferü'l-muzaffer'in yigirmi yedinci gün Bağdâd'ı muhâsara edüp Husrev-i şîr-i şîrân delîrâne metrise girdiler. Kırk gün muhâsara olup âhir bî-feth şiddet-i şitâ havfından cümle cebehâne ile topları keşân-ber-keşân çekerek Hille kal‘asına muhâfazacı asker konulup Musul kal‘asına gelüp binâ olundu ve Husrev Paşa Mardin'de kışladı sene 1040.</span></p>

    <p class="evliya"><span class="calibre23">Husrev Paşa'nın azli ve Hâfız Ahmed Paşa'nın tekrâr vezâreti ve Husrev Paşa'nın Tokat'da katli. (---) (---) (---) (---) <b class="calibre1"><i class="calibre2">[62a]</i></b> Ve Receb Paşa'nın vezâreti ve Defterdâr Mustafâ Paşa'yı Atmeydânı'nda sinirinden çınâra asdılar. Ve Hâfız Ahmed Paşa'yı Murâd Hân huzûrunda hançer-i ser-tîz üşürüp pâre pâre etdiler, {yevmü's-sülesâ fî Receb sene 1041.} Ve Yeniçeri Ağası Hasan Halîfe'yi katl etdiler. Ve Mûsâ Çelebi'yi musâhib-i şehriyârî iken Atmeydânı'ndaki Receb Paşa sarâyında katl edüp cesedin aşağı Atmeydânı'na atdılar. Ve Receb Paşa'nın katli ve Tabanıyassı Mehemmed Paşa'nın vezîr-i a‘zam olduğu sene 1041.</span></p>

    <p class="evliya"><span class="calibre23">Ol sene Tabanıyassı Mısır'dan ma‘zûl gelüp kubbe-nişîn idi. Ba‘dehu pâdişâh-ı Cem-cenâb vâkı‘asında dest-i Hazret-i Ömer'den kılıç alup ertesi Şeyhülislâm Hüseyin Efendi'yi katl edüp andan <i class="calibre2">bism-i İlâh</i> ile cemî‘i zorbaları ve aşkıyâları ale'l-umûm katl edüp âlemi ıslâh etdi sene 1042.</span></p>

    <p class="evliya"><span class="calibre23">Sultân Murâd Hân'ın Revân seferi'ne azîmeti ve ba‘de'l-feth Tebrîz ve Hoy [u] Menend vilâyetlerin harâb etdiği sene 1044. Târîh-i feth-i Revân: (---) (---) (---) (---) Kal‘a-i Revân'ı yedi günde kuvvet-i bâzûsıyla feth edüp içine Murtazâ Paşa'yı kırk bin askerle sâhib-i eyâlet edüp kendüler Âsitâne'ye müteveccih olup Tabanıyassı Muhammed Paşa'yı mührile Erzurûm'da alıkoyup kendüler Âsitâne-i sa‘âdet'e dâhil oldukda yedi gün yedi gece şâdumânîler oldu {sene 1045 Receb'inin tokuzuncu günü idi.} Ammâ ol senede ale'l-fevr şâh-ı bed-fi‘âl Revân'a sarılup muhâsara etdi.</span></p>

    <p class="evliya"><span class="calibre23">Berü tarafda Mehemmed Paşa, Erzurûm şitâsından imdâd etmeğe iktidârı olmayup ve Murtazâ Paşa'yı mahsûra adâveti sebebiyle imdâd etmeyüp hâh-nâ-hâh Sultân Murâd'ın yedi günde feth etdiği Revân'ı, Şâh yedi ayda güc ile alup içeride Murtazâ Paşa zehir nûş edüp asker-i İslâm amân ile kal‘ayı teslîm edüp bî-silâh taşra çıkdıklarında akîblerinden Kızılbaş yetişüp cümlesin dendân-ı tîğdan geçürüp kimi şehîd ve kimi atıyla firâr edüp dağlara düşdü. Bu haber-i mûhiş Sultân Murâd Hân'ın mesmû‘-ı hümâyûnları olup Mehemmed Paşa'yı mühürden ma‘zûl edüp Silisre eyâletin ihsân eyleyüp mührü Kâ’immakâm Bayram Paşa'ya ihsân edüp Bağdâd-ı behişt-âbâd üzre serdâr-ı mu‘azzam etdi sene 1045.</span></p>

    <p class="evliya"><span class="calibre23">Ale'l-akîb Murâd Hân-ı Râbi‘ deryâ-misâl asker ile Bağdâd üzre müteveccih oldukda Bayram Paşa vefât edüp Tayyâr Mehemmed Paşa vezîr-i a‘zam olup Bağdâd'ın mühimmât [u] levâzımâtın görüp Sultân Murâd Hân Bağdâd'ı kırk gün muhâsara edüp cebren ve kahren feth etdiğine târîh oldu. Târîh:</span></p>

    <p class="evliyabeyit"><span class="calibre23"> Şâh Safî'nin nâlesi,</span></p>

    <p class="evliyabeyit"><span class="calibre23"> Der imiş kim vâhey Bağdâd hey.</span></p>

    <p class="evliya"><span class="calibre23">Târîh-i güfte-i Cevrî,</span></p>
  </div>
</body>
</html>