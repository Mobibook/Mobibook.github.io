<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliya"><span class="calibre23">"Eteğimdeki guruşdur" deyü cevâb eder. Hemân Ahi Evran,</span></p>

    <p class="evliya"><span class="calibre23">"İlâhî mâl [u] erzâkınız berekâtlı olup çok ola" deyü du‘â ederler. İlâ hâze'l-ân tabbâğlarda mün‘im âdemler çokdur. Hacı Alî nâm bir tabbâğın kırk yıllık kelb necâseti vardır, İngilis Frengleri kırk bin guruş verüp vermemişdir deyü meşhûr-ı âfâkdır.</span></p>

    <p class="evliya"><span class="calibre23">Ve bu kasabanın hâricinde bir çeşme-i cân-fezâ'nın kemeri altında çâr-kûşe bir beyâz mermer üzre üstâd-ı mermer-bûr bir kaz murgu tasvîri etmişdir kim diller ile ta‘bîr olunmaz. Gûyâ zî-rûhdur. Efvâh-ı nâsda Kazlıçeşme nâmıyla meşhûrdur.</span></p>

    <p class="Balk"><span class="calibre26">İki yüz otuz altıncı fasıl<br class="calibre27"/>
    Kasaba-i Yenikapu imâretlerin bildir[ir]</span></p>

    <p class="evliya"><span class="calibre23">Yenikapu'nun hârici garbîde bir kasaba-i iremdir. Beş yüz mikdârı bâğ u bâğçeli gül-gülistânlı sarâyları ve hâneleri vardır ve Câmi‘-i Merkez Efendi ve yedi zâviye ve bir hammâm.<span class="calibre24">.</span> (---) mevlevîhânesi âsitâne-i azîmdir. Yetmiş aded fukarâ-yı Mevlevî hücreleri ve semâ‘hânesi ve imâreti ve etrâfında çemen-zâr kurâları ve dıraht-ı azîmler ile ârâste ve pîrâste olmuş bir âsitâne. Ve Âsârî nâm bir ressâm-ı mânend-i Bihzâd gelüp bu âsitânenin rû-yı dîvârına kalın hat ile <a class="pcalibre pcalibre1" id="_ftnref84"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn84" title=""><span class="MsoFootnoteReference"><span class="calibre23">[84]</span></span></a> âyetini yazmışdır kim gûyâ mu‘cizedir. Ve yine vech-i dîvâra bir şîr-i gurre tasvîri tahrîr etmiş kim gûyâ sâhil-i Şattu'l-Arab'da sayd [u] şikâra gezer bir eseddir. Her gelen şu‘arâ esede münâsib ebyâtlar yazmışlardır. Diller ile tavsîf olunmaz. Ve dahi niçe bin kıt‘a ebyât [u] eş‘âr tahrîr olunmuş bir âsitâne-i Mevlevî'dir.</span></p>

    <p class="evliya"><span class="calibre23">Ve bu kasabada yetmiş seksen mikdârı dekâkînleri vardır ve âb-ı hayât suları meşhûr [u] firâvândır.</span></p>

    <p class="evliya"><b class="calibre1"><span class="calibre23">Ziyâretgâh-ı kasaba-i Yenikapu</span></b><span class="calibre28">;</span><span class="calibre23">:</span></p>

    <p class="evliyabeyit"><span class="calibre3">................(6.5 satırlık yer boş).....................<b class="calibre1"><i class="calibre2">[117b]</i></b></span></p>

    <p class="Balk"><span class="calibre26">İki yüz otuz yedinci fasıl<br class="calibre27"/>
    Hâric-i sûr-ı İslâmbol kasaba-i hevâdâr [u] lâlezâr ya‘nî mahalle-i Topcular<span class="calibre30">;</span></span></p>

    <p class="evliya"><span class="calibre23">Ebü'l-feth asrında Rûmeli cânibine sefer oldukda tâ’ife-i topcıyân bu mahalde haymeleri ile meks etdikleriyçün Topcular derler. Bir mürtefi‘ ferah-fezâ yerde bâğ u bâğçeli bin mikdârı sarây-ı âlîler ve gayrı hânelerdir. Nişâncı Paşa câmi‘i ve yedi aded hânları ve yedi mesâcidleri ve bir tekyesi ve bir müfîd [ü] muhtasar küçük hammâmı Kara Çavuş yeniçeri ağası binâsıdır. Ve yüz aded esvâk-ı muhtasarı vardır, ammâ yine cümle eşyâ mevcûddur. Hevâsının letâfetinden mâ‘adâ âbı dahi Kırkçeşme suyudur kim âb-ı hayâtdan nişân verir. Ammâ cümle sarâylardan Melek Ahmed Paşa sarâyı gûyâ bir hadîka-i kerrûbiyândır. Kadîm-i eyyâmda (---) <b class="calibre1"><span class="calibre25">$</span></b> (---) binâsıdır kim gûyâ bir kal‘adır. Müte‘addid kâ‘alar ve maksûreler ve hücreler ve hammâmlar ile ârâste olmuş bir gül [ü] gülistân bostânlı bâğçedir. Bunda bir havz-ı azîm vardır kim aşren-fe-aşr bir havz-ı latîfdir. Başka subaşısı ve Eyyûb nâ’ibi hükmündedir. Ve Gürcî Paşa sarâyı ve Defterdâr Nişâncı Paşa sarâyı çeşmesi târîhidir:</span></p>

    <p class="evliyabeyit"><span class="calibre23"> Nişânî fikr ederken bu binânın sâl-i garrâsın</span></p>

    <p class="evliyabeyit"><span class="calibre23">Dedi mülhem anın târîhin[i] de hayr-ı Sultânî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Bu sarâya karîb Beğzâde Çelebi çeşmesinin târîhidir:</span></p>

    <p class="evliyabeyit"><span class="calibre23"> Dedi târîh-i binâsın Nâ’ilî</span></p>

    <p class="evliyabeyit"><span class="calibre23"> Âb-ı latîf çeşme-i aynü'l-hayât.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">................(6 satırlık yer boş)....................</span></p>

    <p class="Balk"><span class="calibre26">İki yüz otuz sekizinci fasıl<br class="calibre27"/>
    Evsâf-ı kasaba-i bîrûn-i sûr mahalle-i ma‘mûr (---) (---) (---) rabta-i Otakcılar</span></p>

    <p class="evliya"><span class="calibre23">Bu câ-yı ma‘hûda dahi Ebü'l-feth asrında taraf-ı Rûm'a azîmet olundukda serâperde-i Osmâniyânı cümle hayyâmlar bunda kurup sâkin olduklarıyçün Otakcılar derler. Âb [u] hevâsı latîf hadîka ve rıdvânlı iki binden mütecâviz müzeyyen sarâylar ve gayrı hâneler vardır. Başka hâkimi ve Eyyûb Sultân mevleviyyeti hükmündedir. Eğrikapu'nun garbında bin adım ba‘îd bir mürtefi‘ yerde vâkı‘ olmuş bir müferrih ve dil-küşâ semtdir.</span></p>

    <p class="evliya"><span class="calibre23">Ve Otak Meydânı nâmıyla bir çemenzâr ve mesîregâh vâdîsi vardır. Cümle yârân-ı bâ-safâ ba‘de'l-asr ol câ-yı ma‘hûda var[u]p kesb-i tarâvet hâsıl edüp cilvelenirler.</span></p>

    <p class="evliya"><span class="calibre23">Bu mahalde dörd câmi‘ ve on yedi mesâcid ve altı tekye {Emîr Buhârî tekyesi cümleden ma‘mûrdur} ve üç hân vardır ammâ sarây hammâmları çok olmağile çârsû hammâmı yokdur.</span></p>

    <p class="evliya"><span class="calibre23">Ve yüz mikdârı envâ‘ından dekâkînleri vardır. Ammâ çârsû câmi‘i (---) (---) binâsıdır. Cemâ‘at-i kesîreye mâlikdir. (---) Târîhi budur: (---) (---) (---) (---) .</span></p>

    <p class="evliya"><span class="calibre23">Târîh-i sebîl-i Hüseyin Ağa:</span></p>

    <p class="evliyabeyit"><span class="calibre23"> Görüp anı dedi bu abd-i za‘îf</span></p>

    <p class="evliyabeyit"><span class="calibre23"> Târîh olsun sebîli hûb [u] latîf.</span></p>

    <p class="evliyabeyit"><span class="calibre23"> Sene 1008.</span></p>

    <p class="evliya"><span class="calibre23">Ve dahi bu Otakcılar ile Edirnekapusu mâbeyninde tekye ve câmi‘-i Emîr Buhârî ulu âsitânedir. Süleymân Hân'ın Koca Mi‘mâr Sinân'ı binâsıdır.</span></p>

    <p class="evliyabeyit"><span class="calibre3">................(5 satırlık yer boş)................ <b class="calibre1"><i class="calibre2">[118a]</i></b></span></p>

    <p class="evliya"><span class="calibre23">Sâniyen,</span></p>

    <p class="Balk"><span class="calibre26">İki yüz otuz tokuzuncu fasıl<br class="calibre27"/>
    Kasaba-i hâric Nişâncı Paşa</span></p>

    <p class="evliya"><span class="calibre23">Hâric-i sûrun cânib-i garbında bir hevâdâr mürtefi‘ kûh üzre hadîka-i Rıdvânlı üç bin aded ma‘mûr u âbâdân ve müzeyyen sarây-ı azîmli mahalle-i kebîrdir. (---) câmi‘i vardır. Cümleden Nişâncı Paşa câmi‘i Sultân (---) (---) tuğra-yı garrâ hidmetine me’mûr idi. Cemâ‘at-i kesîreye mâlik bir müferrih câmi‘dir. Bir püşte-i âlî üzre vâkı‘ olmuş rûşen-binâ bir câmi‘-i zîbâdır. (----) târîhi budur:</span></p>

    <p class="evliyabeyit"><span class="calibre23"> Nişânî fikr ederken bu binânın sâl-i garrâsın</span></p>

    <p class="evliyabeyit"><span class="calibre23">Dedi mülhem anın târîhini [de] hayr-ı Sultânî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Ve elli aded mescidi ve dörd aded tekyesi ve bir hammâm henüz binâ olundu ve yigirmi aded dekâkînleri vardır. Ammâ hânları yokdur. Lâkin Nişâncı Paşa'nın bir müferrih hammâm-ı dil-küşâsı vardır kim lâ-nazîr kabîlesindendir. Eyyûb'a karîbdir. Süleymân Hân asrında olmak ile Mi‘mâr Sinân binâsıdır.</span></p>

    <p class="evliyabeyit"><span class="calibre3">.................(10 satırlık yer boş).....................</span></p>

    <p class="Balk"><span class="calibre26">İki yüz kırkıncı fasıl<br class="calibre27"/>
    Kasaba-i kûzeciyân ya‘nî mahalle-i Çömlekciler</span></p>

    <p class="evliya"><span class="calibre23">Kal‘a-i İslâmbol'un cânib-i garbında Halîc-i İslâmbol sâhilinde bir alçak düz yerde dörd bin hâneli ve bâğ u bâğçeli ma‘mûr u âbâdân ve kat-ender-kat İremezâtü'l-imâd misilli sarây-ı âlîler ve yalı kâ‘aları ile ârâste ve şükûfe-zâr besâtînler ile pîrâste olmuş bir şehr-i mu‘azzamdır.</span></p>

    <p class="evliya"><span class="calibre23">Bu câ-yı ma‘mûrun dörd aded iskelesi vardır. Biri Yâvedûd iskelesi, biri Defterdâr iskelesi, biri Zâl Paşa iskelesi, biri Hoca Efendi iskelesi. Bu iskelelerin deryâ aşırı karşu tarafı Hâsköy ve Pîrî Paşa kasabalarıdır kim merd ü zen fark olunur mikdârı mâbeynehümâları bahr-i mâlihdir. Ve bu şehrin dahi subaşı ve kadısı vardır. Eyyûb mevleviyyeti nahîyesidir.</span></p>

    <p class="evliya"><span class="calibre23">Ve cümle (---) mihrâbdır ve (---) hutbedir. Ammâ cümleden mükellef ü mükemmel Zâl Paşa câmi‘i bir bâğ-ı İrem içinde iki tarafı tarîk-i âm bir câmi‘-i rûşendir kim memâlik-i Âl-i Osmân'da vüzerâ câmi‘lerinde böyle bir münevver câmi‘ binâ olunmamışdır kim cümle üç yüz altmış altı câm-ı billûr ile meşhûr-ı âfâk bir câmi‘-i müzeyyendir. Şimâl tarafından haremine (---) kademe taş nerdübân ile urûc olunup altı serâpâ talebe hücreleridir. Cânib-i cenûbunda haremine (---) kademe nerdübân ile su‘ûd olunur. Zîrâ bu câmi‘in bir tarafı mürtefi‘ bayırlı zemîndir. Eğer bu câmi‘in tarz [u] tavrı vaz‘-ı binâsın ma-vaka‘ı üzre tahrîr eylesek bir mücelled olur. Ancak bu câmi‘ içre olan ilm-i mi‘mârî bir câmi‘de yokdur. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve kubbe-i mevzûnunun taşrasında olan hayâl-i pesendîde ma‘rifetler hadden efzûndur. Zamânemiz mi‘mârları eyle bir şîrînkârlık etmeğe kâdir değillerdir. Minberi ve mihrâbı ve mü’ezzin mahfilindeki hurdegîr san‘atlar meğer Sinop kal‘asındaki minberde ola. Ve hareminin cânib-i selâsında medrese hücreleri ile müzeyyendir. Ve cânib-i erba‘asındaki gül [ü] gülistânı içre murg-ı hezârın nevâsâzlığı âdeme hayât verir. Târîhi budur: (---) (---) (---) (---) (---) (---) Ve minâresi gâyet musanna‘ serâmed minâredir. Koca Mi‘mâr Sinân bu câmi‘ binâsında yed-i tûlâsın ayân u beyân etmişdir. <b class="calibre1"><i class="calibre2">[118b]</i></b></span></p>

    <p class="evliya"><span class="calibre23">Ve Defterdâr Nâzlı Mahmûd Paşa câmi‘i, Defterdâr iskelesi kenârında kâr-ı kadîm bir küçük câmi‘dir ammâ gâyet cemâ‘ati çokdur. Sultân (---) Hân defterdârlarındandır. Kapusu üzre târîhi budur:</span></p>

    <p class="evliyabeyit"><span class="calibre23"> Ârifî güft behr-i û târîh</span></p>

    <p class="evliyabeyit"><span class="calibre23"> İsm-i mescid makâm-ı Mahmûdest.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Ve kâr-ı kadîm bir alçak minâresi vardır. Mi‘mâr Sinân binâsıdır.</span></p>

    <p class="evliya"><span class="calibre23">(---) (---) (---) (---) câmi‘i (---) (---) (---) (---) (---) câmi‘i (---) (---) (---) (---) (---). Bunlardan mâ‘adâ yüz yetmiş mesâcidlerdir.</span></p>

    <p class="evliya"><span class="calibre23">İmâret-i it‘âmı yokdur ve bir hânı ve yedi tekye-i dervîşânı vardır. Ammâ Sultân Mustafâ'nın ibtidâ cülûsunda Yeniçeri ocağı başçavuşu Kara Mezâk nâm kâtil-i Osmân Hân olan âk, Zâlpaşa kurbünde bir hadîka-i bahâristân içre bir mevlevîhâne binâ etmişdi kim nazîri yok idi. Hikmet-i Hudâ bir gece bir zelzele-i azîm olup Mevlevîhâne yere berâber münhedim olup zemîni bahâristân iken hâlâ bostân oldu.</span></p>

    <p class="evliya"><span class="calibre23">Ve bir hammâm-ı hoş-hevâsı var kim cümle ehl-i belede rûşenâ bir hammâm-ı tâhirdir.</span></p>

    <p class="evliya"><span class="calibre23">Ve bu şehrin şâhrâhı üzre iki tarafını üç yüz aded her esnâfdan müzeyyen dükkânlardır. Cemî‘i zî-kıymet eşyâlar mevcûddur. Ammâ bezzâzistânı yokdur. Ve na‘lband dükkânları gâyet {çokdur} vâsi‘dir.</span></p>

    <p class="evliya"><span class="calibre23">Ve bir tarîk-i âmın dahi iki cânibi serâpâ iki yüz elli aded kârhâne-i sifâlı ve çanakcı ve bardakcı ve çömlekci dükkânlarıdır. Tîn-i mahtûmdan ve tîn-i Kâğızhâne'den ve tîn-i Sarıyâr'dan maşraba ve kûzeler ve sürâhîler îcâd ederler kim misli meğer Fağfûr Çîninde ve İznik çinisinde ola. Ammâ bunun hâk-i anber-pâkinde olan hâssa bir diyârın türâbında yokdur. Husûsâ bir kûze tâze iken andan âb nûş edenin demâğı mu‘attar olup hayât-ı câvidânı bulup <a class="pcalibre pcalibre1" id="_ftnref86"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn86" title=""><span class="MsoFootnoteReference"><span class="calibre23">[86]</span></span></a> âyeti mazmûnun müşâhede eder.</span></p>

    <p class="evliya"><span class="calibre23">Bu kârhânelerde eyle üstâd-ı kâmiller var kim tîn-i mahtûm bir kûzeyi hedâyâ içün kırk elli guruşa bey‘ edüp pâdişâha ve vüzerâ ve a‘yâna teberrüken götürürler. Tâ bu mertebe üstâd-ı kâmiller vardır.</span></p>

    <p class="evliyametin"><span class="calibre23">Târîh-i çeşme-i Halîl Ağa, mahalle-i Çömlekciler:</span></p>

    <p class="evliyabeyit"><span class="calibre23"> Dedi târîhin Fedâyî hakîr</span></p>

    <p class="evliyabeyit"><span class="calibre23"> Ayn-ı pâk çeşme-i mâ’ü'l-hayât.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Sokullu Mehemmed Paşa, kurb-ı Zâlpaşa:</span></p>

    <p class="evliyabeyit"><span class="calibre23"> Hak kabûl eyleye kim dedi Nihâdî târîh</span></p>

    <p class="evliyabeyit"><span class="calibre23"> Kıldı bu çeşmeyi bünyâd Mehemmed Paşa.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Şâh Sultân muttasıl-ı Zâlpaşa:</span></p>

    <p class="evliyabeyit"><span class="calibre23"> Teşne-diller dediler târîhini</span></p>

    <p class="evliyabeyit"><span class="calibre23"> Çeşme-i mâ’-i hayât-ı cânfezâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Defterdâr Nâzlı Mahmûd Paşa kurb-ı câmi‘-i û:</span></p>

    <p class="evliyabeyit"><span class="calibre23"> Temeddet(?) bünyâdına târîh</span></p>

    <p class="evliyabeyit"><span class="calibre23"> Dedi târîh innehâ hayrun cemîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">......................(11 satırlık yer boş)....................</span></p>

    <p class="Balk"><span class="calibre26">Ziyâretgâh-ı kasaba-i Zâlpaşa </span></p>

    <p class="evliya"><b class="calibre1"><span class="calibre23">el-Mevlâ Muslı Efendi</span></b><span class="calibre23">: <i class="calibre2">Şerh-i Miftâh</i> <span class="calibre24">(kitap)</span>'a hâşiyesi olan Balı Efendi'nin mahdûmudur. Defterdâr câmi‘i hareminde medfûndur, {binâ-i Mi‘mâr Sinân}.</span></p>

    <p class="evliya"><b class="calibre1"><span class="calibre23">el-Mevlâ Ahmed bi'l-Kâfzâde Efendi</span></b><span class="calibre23">: Defterdâr câmi‘i hareminde medfûndur. Sene 965 de Kâfzâde verâ-yı Kâf'a kadem basup kâf kâfı oldu. Kad(?) (---) mahlasıyla sihr-i i‘câz eş‘ârı vardır.</span></p>

    <p class="evliya"><b class="calibre1"><span class="calibre23">el-Mevlâ Bâkî</span></b><span class="calibre23"> <b class="calibre1">Efendi</b> <b class="calibre1">Muslısı</b>: Zâlpaşa reh-güzârında medfûndur.</span></p>

    <p class="evliya"><b class="calibre1"><span class="calibre23">eş-Şeyh Pîr Ahmed</span></b><span class="calibre23">: Tarîk-i Eşrefî'dir. Edirne'de Pîr Alî Dede halîfesidir. Defterdâr câmi‘i mukâbelesinde yatır.</span></p>

    <p class="evliya"><b class="calibre1"><span class="calibre23">eş-Şeyh Mahmûd el-Karamanî</span></b><span class="calibre23">: Niğdevîdir. Defterdâr Mahmûd Paşa dârü'l-hadîsinde muhaddis iken merhûm olup anda medfûndur. <b class="calibre1"><i class="calibre2">[119a]</i></b></span></p>

    <p class="evliya"><span class="calibre23">Sâlisen,</span></p>

    <p class="Balk"><span class="calibre26">İki yüz kırk birinci fasıl<br class="calibre27"/>
    Şehr-i azîm Ebâ Eyyûb-ı Ensârî hazretlerinin câmi‘ ve mesâcid ve medâris</span><span class="calibre29">,</span> <span class="calibre26">hân u hammâmları ve gayrı imâretleri ve ziyâretgâhlarının târîhleri ile ayân u beyân eder</span></p>

    <p class="evliya"><span class="calibre23">Evvelâ şehr-i Eyyûb, İslâmbol'un cânib-i garbında deryâdan tokuz mîl ba‘îd karadan iki sâ‘at dûr bir şehr-i iremdir. Ammâ yine mâbeyninde aslâ <b class="calibre1"><span class="calibre25">$</span></b> arz-ı hâliye yokdur. Serâpâ ma‘mûr [u] âbâdân vüzerâ ve vükelâ ve a‘yân, sultân yalılarıdır kim bu şehir İslâmbol'a muttasıldır. Lâkin başka hükûmetdir. İbtidâ kânûn-ı Ebü'l-feth üzre beş yüz akçe mevleviyyetdir ve yedi yüz pâre kurâya hükmü nâfizdir ve yigirmi altı nevâhî nâ’ibi vardır. Ber-vech-i adâlet senevî on bin guruş hâsıl olur. Başka subaşısı ve mütevellîsi hükûmet {eder}.</span></p>

    <p class="evliya"><span class="calibre23">Ammâ bu şehrin cânib-i erba‘asında sûr yokdur, hemân bir sevâd-ı mu‘azzam belde-i tayyibedendir. Cânib-i şimâli İslâmbol halîcidir. Karşu tarafı deryâ mukâbebelesinde Südlüce kasabasıdır, bir hadeng-i pehlivân menzili yerdir.</span></p>

    <p class="evliya"><span class="calibre23">Bu şehir mollâ defteri üzre bâğ u bâğçeli kat-ender-kat ma‘mûr u âbâdân tokuz bin sekiz yüz sarâylar ve gayrı büyûtlardır.</span></p>

    <p class="evliya"><span class="calibre23">Bu şehrin tûlu Halîc kenârınca Zâlpaşa câmi‘inden tâ Kâğızhâne yolu üzre Cüvânkapucubaşı sarâyına varınca nihâyet bulup üç bin adımdır. Andan öte kiremit hânelerdir. Ve yine Zâl Paşa<span class="calibre24">;</span>'dan tâ İdrîs Köşkü'ne varınca yine üç bin adımdır. Yine Zâl Paşa<span class="calibre24">;</span>'dan Bülbül deresine varınca üç bin adımdır. Yine Zâl'dan yokuş yukaru Nişâncı'ya ve Topcular'a varınca üç bin adım ravza-i iremli şehr-i kebîrdir. Bu cirmde olan şehr-i azîmin içinde olan,</span></p>

    <p class="Balk"><span class="calibre26">Şehr-i Eyyûb Sultân câmi‘lerin beyân [eder]</span></p>

    <p class="evliya"><span class="calibre23">Evvelâ <b class="calibre1">Câmi‘-i selâtîn Eyyûb Sultân</b>. Bizzât Ebü'l-feth Sultân Mehemmed Hân Gâzî binâ edüp Ebâ Eyyûb-ı Ensârî hazretleri rûhuna savâbın hibe eyledi. Leb-i deryâya karîb âsitâne-i Ensârî'de bir düz zemînde bir câmi‘-i kebîrdir. (---) kubbedir. Mihrâb tarafında bir nîm kubbe dahi vardır ammâ ol kadar âlî kubbeleri yokdur. Ve câmi‘ içre aslâ amûdlar yokdur, ancak orta kubbe etrâfında metîn kemerler ile mebnîdir.</span></p>

    <p class="evliya"><span class="calibre23">Minberi ve mihrâbı musanna‘ değildir. Ve sağ tarafda hünkâr mahfili vardır. Ve iki kapusu var, sağ cânibde yan kapu ve kıble kapusu var.</span></p>

    <p class="evliya"><span class="calibre23">Ve bu câmi‘-i selâtînin bir yanından bir yanına tûlu (---) ayakdır ve kıble kapusundan mihrâba varınca arzı (---) ayakdır. Ve kıble kapusu üzre bir kıt‘a mermer üzre celî hatt ile tahrîr olunan müzehheb târîhi budur:</span></p>

    <p class="evliyabeyit"><span class="calibre23"> Dedi târîhin dütâ beyt-i atîk</span></p>

    <p class="evliyabeyit"><span class="calibre23"> Hamdü lillâh beyt-i ma‘mûr oldu bu</span></p>

    <p class="evliyabeyit"><span class="calibre23"> Dendi Kostantîne târîh <a class="pcalibre pcalibre1" id="_ftnref87"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn87" title=""><span class="MsoFootnoteReference"><span class="calibre23">[87]</span></span></a>.</span></p>

    <p class="evliyabeyit"><span class="calibre23"> Sene (---). (---)</span></p>

    <p class="evliya"><span class="calibre23">Ve bu câmi‘in yemîn [ü] yesârında birer şerîfeli iki minâre-i âlîsi var. Ve harem-i muhtereminin cânib-i selâsında medrese hücreleri ile müzeyyen bir haremdir. Ve bu haremin tâ vasatında bir cemâ‘at maksûresi vardır, (---) sütûn mermer-i hâm üzre mebnî bir kasr-ı Havernakdır.</span></p>

    <p class="evliya"><span class="calibre23">Bu nüzhetgâh ile Ebâ Eyyûb kabri mâbeyninde evc-i âsumâna ser çekmiş iki çınâr-ı müntehâlar var kim her şu‘besi kâkül-i dilberân gibi perîşân olup sâyesinde cemî‘i cemâ‘at-i kesîre ibâdet ederler. Bu haremin dahi iki kapusu var. Ammâ cânib-i garb kapusundan taşra bir harem-i azîm dahi vardır. Şecere-i dud ile memdûd dırahtlar ile ârâste ve yedi aded çınâr-ı azîmler ile pîrâste olmuş bir haremdir. İki tarafında âbdest muslukları vardır.</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Andan Kâğızhâne râhı üzre <b class="calibre1">Şâh Sultân câmi‘i</b>: Bir bâğ u bâğçe içinde mahbûb câmi‘-i rûşendir. Çâr-kûşe harpüşteyi rusâs-ı hâs-ı nîlgûn ile Mi‘mâr Sinân mestûr etmişdir.</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Bu câmi‘lerden mâ‘adâ bu şehir içre cümle bin seksen mesâcid vardır. Cümleden cemâ‘ati çok Dökmeci{başı} mescidi ve Arpacıbaşı mescidi ve Karcı Süleymân mescidi bu dörd mescid Mi‘mâr Sinân binâsıdır. (---) (---) (---) (---) (---)</span></p>

    <p class="evliya"><span class="calibre23">Ve cümle (---) medresedir. Evvelâ medrese-i Eyyûb Sultân ve Medrese-i Sokullu Mehemmed Paşa (---).</span></p>

    <p class="evliyabeyit"><span class="calibre3">................(2 satırlık yer boş).................... <b class="calibre1"><i class="calibre2">[119b]</i></b></span></p>

    <p class="evliya"><span class="calibre23">Ve cümle (---) aded dârü'l-hadîsdir.</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><span class="calibre23">Ve cümle (---) aded dârü'l-kurrâ-i Kur’ân. Dârü'l-kurrâ-i Sa‘deddîn Hasan eş-şehîr bi-Hocazâde.</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><span class="calibre23">Ve cümle (---) aded dârü't-ta‘lîm-i sıbyân-ı tıflân-ı ebcedhândır.</span></p>

    <p class="evliyabeyit"><span class="calibre3">......................(1/2 satırlık yer boş)......................</span></p>

    <p class="evliya"><span class="calibre23">Ve cümle (---) aded sarây-ı vüzerâ ve a‘yândır. Evvelâ Sarây-ı Alî Paşa, kâr-ı Mi‘mâr Sinân'dır.</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><span class="calibre23">Ve cümle (---) aded zâviye.</span></p>

    <p class="evliyabeyit"><span class="calibre3">......................(2.5 satırlık yer boş)...................</span></p>

    <p class="evliya"><span class="calibre23">Ve cümle (---) aded hândır.</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><span class="calibre23">Ve ancak bir imâret-i ta‘âmdır kim âyende ve revendeye ni‘meti mebzûldür.</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><span class="calibre23">Ve cümle (---) aded hammâmdır. Bu dahi Ebü'l-feth Gâzî binâsıdır. Ammâ âb [u] hevâsı gâyet latîfdir. Merd [ü] zenân içün çifte çifte hammâmdır. Haste-hâl olan girse bi-emrillâh şifâ bulur. Andan gayrı altı yüz sarây hammâmı vardır. <b class="calibre1"><span class="calibre25">$</span></b></span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Ve cümle (---) aded sebîlhânelerdir. Târîh-i Sebîlhâne-i Sultân Ahmed der-harem-i Eyyûb Sultân:</span></p>

    <p class="evliyabeyit"><span class="calibre23"> Eyledi Sultân Ahmed şükr-i nu‘mâ-yı celîl</span></p>

    <p class="evliyabeyit"><span class="calibre23"> Bin igirmi ikisinde yapdırıp bir nev-sebîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i sebîl-i Kâsım Paşa kurb-ı türbe-i û:</span></p>

    <p class="evliyabeyit"><span class="calibre23"> Dedi târîhini Nihâdî içüp</span></p>

    <p class="evliyabeyit"><span class="calibre23"> Selsebîl-i behişt-i âb-ı zülâl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">......................(1.5 satırlık yer boş).................</span></p>

    <p class="evliya"><span class="calibre23">Ve cümle (---) aded çeşme-i âb-ı hayâtlardır. <span class="calibre24">‹</span>İskele başı<span class="calibre24">;</span>nda üç köşeli Resûl Paşa'nın çeşmesi târîhidir:</span></p>

    <p class="evliyabeyit"><span class="calibre23"> Bu Nihâdî dedi târîh[i] se tâ</span></p>

    <p class="evliyabeyit"><span class="calibre23"> Çeşme-i pes üç taraf kıldı sebîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Çârsûdaki çeşme[nin] târîhidir:</span></p>

    <p class="evliyabeyit"><span class="calibre23"> Kim Nihâdî dedi târîhin latîf</span></p>

    <p class="evliyabeyit"><span class="calibre23"> Oldu ayn-ı çeşmesâr-ı Selsebîl. [Sene] 975.</span></p>

    <p class="evliyabeyit"><span class="calibre23"> Pâk-i sâfî çeşme-i âb-ı hayât.</span></p>

    <p class="evliyabeyit"><span class="calibre23"> Sene 975.</span></p>

    <p class="evliyabeyit"><span class="calibre23"> Oldu âb-ı Kevser-i âb-ı sebîl.</span></p>

    <p class="evliyabeyit"><span class="calibre23"> Sene 975.</span></p>

    <p class="evliyabeyit"><span class="calibre3">......................(11 satırlık yer boş)...................<b class="calibre1"><i class="calibre2">[120a]</i></b></span></p>

    <p class="evliya"><span class="calibre23">Ve cümle bin seksen beş dükkândır. Gerçi bezzâzistânı yokdur, ammâ cemî‘i zî-kıymet eşyâ anda mevcûddur. Ammâ haffâf çârşûsu ve lebbân-ı hâlis çârşûsu ve ma‘sûmlara (---) çârşûsu mükellef ü müzeyyen çârsûlardır. Ammâ kaymağı ve yoğurdu gâyet lezîzdir. Ve berber dükkânları dahi gâyet müzeyyendir. Her yevm-i cum‘ada bu Ebâ Eyyûb ziyâretine niçe bin âdem gelüp çârsû-yı bâzârda âdem deryâsı olup kaymakcı dükkânlarının şâhnişînlerinde meks edüp leben-i hâlis ve kışta-yı ebyaz ve asel-i mussaffâ tenâvül edüp safâ ederler. (---) (---) (---) (---). Ve,</span></p>

    <p class="evliya"><b class="calibre1"><span class="calibre23">Mesîregâh-ı Eyyûb Sultân</span></b><span class="calibre28">;</span><span class="calibre23">: <span class="calibre24"> </span>Evvelâ Kâğıdhâne râhı üzre <b class="calibre1">Küplüce Ayazma</b>, Halîc-i bahre nâzır bir mürtefi‘ püşte üzre dıraht-ı müntehâlar sâyesinde bir mesîregâh-ı câ-yı safâdır kim âb-ı hayâtdan nişân verir bir ayazması vardır. Hummâ-yı rub‘a mübtelâ olan kimesne üç hafta ale's-seher nûş etse bi-emrillâh şifâ bulur. Ve,</span></p>

    <p class="evliya"><b class="calibre1"><span class="calibre23">Mesîregâh-ı Ağa Sekisi</span></b><span class="calibre23">: Bu dahi Halîc'e nâzır bir âlî çemenzâr yerdir. Ve,</span></p>

    <p class="evliya"><b class="calibre1"><span class="calibre23">Mesîregâh-ı Ceres Meydânı</span></b><span class="calibre23">: Bu şehrin nihâyetinde Kâğızhâne râhı üzre bir atmeydânı'dır. Her cum‘a niçe bin hussân-süvâr cündîler cem‘ olup silâhşörlük ederler. Aceb temâşâ yeridir. Ve,</span></p>

    <p class="evliya"><b class="calibre1"><span class="calibre23">Mesîregâh-ı Kalamış</span></b><span class="calibre23">: Her bâr niçe yüz yârân-ı bâ-safâ kayıklara süvâr olup bu cezîrelerde kaya balıkları sayd ederler kim bu mâhîler bir diyâra mahsûs değildir. Gerçi bir bed-çehre ve siyâh levn bir turfe balıkdır ammâ gâyet lezîz ve mukavvî semekdir. Bâ-husûs aslâ balık râyihası yokdur. Ne kadar tenâvül olunsa sıkleti ve harâreti yokdur. Ve,</span></p>

    <p class="evliya"><b class="calibre1"><span class="calibre23">Mesîregâh-ı Deniz hammâmı</span></b><span class="calibre23">: Yine kayıklar ile cümle ahibbâ her cum‘a günleri bu Eyyûb şehri önündeki cezîreler mâbeynindeki halîclere girüp cümle âşıkân [u] ma‘şukân-ı müştâkân bilâ vâsıta birbirlerine dirâğûş edüp felekden kâm alup deniz mâlikleri gibi âdem melekleri nîlgûn fûta ile şinâverlik ederler ve her cezîrelerin çemenzârlarında ayş [u] nûş edüp gam-ı dünyâyı ferâmûş edüp sohbet-i hâsü'l-hâs ederler. Bu câ-yı müferrih dahi bir diyâra mahsûs değildir, illâ şehr-i Eyyûb'a mahsûsdur. Ve,</span></p>

    <p class="evliya"><b class="calibre1"><span class="calibre23">Mesîregâh-ı Cân Kuyusu</span></b><span class="calibre23">: Eyyûb'un şimâlinde mezâristân içre bir kaç hâneler vardır, anda bir beyt-i kadîmde bir su kuyusu vardır. Bir âdemin bir şey’i gâ’ib olsa evvel pâk âbdest alup ol çâh-ı mâ kenârında iki rek‘at namâz kılup ve Fâtiha-yı şerîf tilâvet edüp savâbın Hazret-i Yûsuf rûhuna hibe edüp eyide kim,</span></p>

    <p class="evliya"><span class="calibre23">"Ey sâhib-i bi’r Hazret-i Yûsuf-ı Sıddîk aşkına olsun benim fülân akrabâm yâhûd fülân evlâdım yâhûd zâyi‘ olan eşyâm nice oldu" deyü kuyu ağzından aşağı nidâ edüp dura, derhâl su’âl etdüği kimesneyi yâhûd gâ’ib olan eşyâları ism [ü] resmiyle hayâtda ve memâtda ve kankı diyârda ve kim harâmîlik edüp eşyânı uğurladıkların bir bir takrîr edüp bir ince âvâz zâhir olur.</span></p>

    <p class="evliya"><span class="calibre23">Bir hikmet-i acîb ü garîb mesîregâh-ı tâli‘ kuyusudur kim ne gûne su’âl etsen ana göre cevâb istimâ‘ olunur. İllâ muğayyebât-ı hamseden su’âl etseler. Meselâ ba‘zı zenâne,</span></p>

    <p class="evliya"><span class="calibre23">"Karnımdaki erkek midir?" deyü su’âl etse,</span></p>

    <p class="evliya"><span class="calibre23">"Azacık ye" deyü cevâb zâhir olup gayrı haber çıkmaz. Hakîr bir kaç kerre müşâhede etmişim. Hattâ bir kerre,</span></p>

    <p class="evliya"><span class="calibre23">"Bizim Osmân dayımız hayâtda mıdır?" dedim,</span></p>

    <p class="evliya"><span class="calibre23">"Eydincik şehri<span class="calibre24">;</span>nde un alır yakında size gelir" deyü haber verdi.</span></p>

    <p class="evliya"><span class="calibre23">Hakîkat on üç günden Osmân Dayı gelüp, "Mâh-ı Şa‘bân'ın yedinci bâzâr günü neşlerdiniz?" dedim,</span></p>

    <p class="evliya"><span class="calibre23">"Eydincik'de un alırdım" deyü yemîn eyledi. Hulâsa-i kelâm bir acîb cân kuyusudur. Ve,</span></p>

    <p class="evliya"><b class="calibre1"><span class="calibre23">Mesîregâh-ı İdrîs Köşkü</span></b><span class="calibre23">: Bânîsi Bayramiyye tarîkinden Şeyh İdrîs nâm bir azîz, bir tekye inşâ edüp cemî‘i yârân-ı zarîfân-ı dervîşân anda cem‘ <b class="calibre1"><span class="calibre25">$</span></b> olup safâ ederlerdi. Ba‘dehu cülûs-ı Mustafâ Hân'da mezbûr şeyhe mülhiddir deyü isnâd edüp tekyesi ve evkâfın harâb [ü] yebâb, binâsın türâb edüp zîr [ü] zeber etdiler. Hâlâ bir kaç dıraht-ı müntehâları ve çemenzâr soffaları ve namâz seddi ve çeşme-i zülâli ve havz-ı azîmi kaldı. Hâlâ yine İdrîs Köşkü nâmıyla bir teferrücgâhdır. Ve,</span></p>

    <p class="evliya"><span class="calibre23"> <b class="calibre1">Mesîregâh-ı Kırkserviler</b>: Hevâd[â]r cihân-nümâ bir koyah-ı hıyâbân mesîregâh yerdir. Ve,</span></p>

    <p class="evliya"><b class="calibre1"><span class="calibre23">Teferrücgâh-ı Ağa karlığı</span></b><span class="calibre23">: Bir çemenzâr fezâdır kim gûyâ zemîn-i sebiz-gûn katîfedir.</span></p>

    <p class="evliya"><b class="calibre1"><span class="calibre23">Mesîregâh-ı Bülbülderesi</span></b><span class="calibre23">: Niçe bin andelîbânın nağmesinden âdeme safâ ve sürûr hâsıl olur. (---) (---) (---) (---) <b class="calibre1"><i class="calibre2">[120b]</i></b></span></p>

    <p class="evliya"><span class="calibre23">Ve bu şehrin âb [u] hevâsının letâfetinden mahbûb u mahbûbesi memdûhdur. Ve a‘yân [u] eşrâfı çokdur. Ammâ halkının ekseri ulemâdır. Anlara kurbâncılar derler. Zîrâ bu şehirde kurbânhâne vardır. Ba‘zı kimesne,</span></p>

    <p class="evliya"><span class="calibre23">"Eyyûb Sultân'a bir kurbân ve yüz kurbân nezrim olsun" deyüp kurbânhânede birer kurbânın edâ etdikde niçe yüz mün‘im âdemler cem‘ olup kurbânhâneden hissesin aldıkdan sonra tama‘kârlık edüp koluna bir yen dahi geyüp,</span></p>

    <p class="evliya"><span class="calibre23">"Bize de hissemiz verin" deyü dest-dırâzlık edüp üç dörd gûne libâs yen ile hisse aldıklarında İslâmbol zürefâları yanında Eyyûb halkına kurbâncılar derler meşhûrdur. Ve,</span></p>

    <p class="evliya"><b class="calibre1"><span class="calibre23">Memdûhât-ı şehr-i Eyyûb</span></b><span class="calibre23">: Evvelâ hâs ve beyâz ekmeği ve kaymağı ve yoğurdu ve şeftâlûsü ve kayısısı ve lüffân nârı bir diyâra mahsûs değildir. Ve haremdeki dıraht-ı çınârlar üzre âşiyân eden balıkcıl kuşları her sene başlarından ikişer aded tellerin Eyyûb Sultân kubbesi üzre bıragurlar.</span></p>

    <p class="evliyabeyit"><span class="calibre3">................... (1 satırlık yer boş) ...................</span></p>

    <p class="Balk"><span class="calibre26">Evsâf-ı ziyâretgâh-ı Hazret-i Ebâ Eyyûb-ı Ensârî </span><i class="calibre2"><span class="calibre29">aleyhi rahmetül-Bârî</span></i> <span class="calibre26">ve gayrı kibâr-ı evliyâullâhları ve merâkıd-ı ulemâ ve sulehâ ve meşâyih-i izâmları ve vüzerâ ve vükelâları ve gayrı a‘yân-ı kibârın merkad-i pür-envârlarının târîhleri ile firâdâ firâdâ beyân eder</span></p>

    <p class="evliya"><span class="calibre23">Evvelâ Ârif-i Samedânî ve (---) (---) (---) Hazret-i Ebâ Eyyûb-ı Ensârî ibn (---) (---) Sahâbe-i kirâmdan râvî-i hadîsdir ve Ensârdandır. Ve Hazret-i Risâlet-penâh Mekke'den Medîne'ye hicret etdükde nâka-i Resûlullâh'ı Cibrîl-i Emîn licâmından çeküp bu Ebâ Eyyûb hânesi önüne çökerüp Hazret-i Risâleti bu Ebâ Eyyûb hânesine müsâfir alup Ebâ Eyyûb gayrı hâneye nakl etdi. Ve hâlâ Hazret-i Risâlet'in kabr-i şerîfi bu Ebâ Eyyûb'un hânesi yeridir kim Hazret-i Ebûbekir, Resûl-i Kibriyâyı anda defn etdi. Bu Ebâ Eyyûb böyle yâr-ı gâr-ı Resûl'dür. Hazret'den (---) hadîs nakl eder.</span></p>

    <p class="evliya"><span class="calibre23">Âhir Âl-i Emevî'den Mu‘âviye hilâfetinde sene 52 târîhinde ba‘de'l-hicre Ebâ Eyyûb, Mesleme ile iki kerre Kostantıniyye üzre serdâr olup sulh ile Kostantîn kıraldan mâl-ı hazâyinler ile Şâm'a gelüp def‘a-i sânîde yine Ebâ Eyyûb serdârlık ile İslâmbol'u muhâsara edüp Galata'yı feth edüp İslâmbol'u feth etmek sadedinde iken küffâr sulh edüp be-kavl-i sulh Ebâ Eyyûb Ayasofya içre ibâdet edüp avdetde Eğrikapu'da küffâr bunları taşa dutup Ebâ Eyyûb taş ile mecrûhen merhûm oldu.</span></p>

    <p class="evliya"><span class="calibre23">Bir rivâyetde ishâlden merhûm oldu derler. Ahvâl-i pür-melâli bâlâda musarrahdır. Ammâ sene (---) târîhinde Ebü'l-feth Sultân Mehemmed Hân Gâzî, İslâmbol'u feth edüp yetmiş yedi kibâr-ı evliyâullâhlar ile yedi gün kabr-i Ebâ Eyyûb'u tecessüs etdiler. Âhir-i kâr Akşemseddîn hazretleri </span></p>

    <p class="evliya"><span class="calibre23">"Müjde olsun beğim, alemdâr-ı Resûl olan Ebâ Eyyûb-ı Ensârî bu mahalde medfûndur" deyü bir hıyâbân ormanistân ve çengalistân içre girüp bir seccâde üzre iki rek‘at namâz kılup ba‘de's-selâm bir secde dahi edüp gûyâ hâb-ı râhata varup kaldı. Niçeler,</span></p>

    <p class="evliya"><span class="calibre23">"Efendi kabr-i Eyyûb'u bulamadığı hicâbından hâba vardı" deyü niçe ta‘n-âmîz güft [u] gûlar etdiler.</span></p>

    <p class="evliya"><span class="calibre23">Bir sâ‘atden sonra Akşemseddîn hazretleri seccâdeden baş kaldırup mübârek gözleri tâs-ı pür-hûne dönüp beşereleri arak-âlûd olmuş, hemân Ebü'l-feth'e hitâb etdiler kim,</span></p>

    <p class="evliya"><span class="calibre23">"Beğim, hikmet-i Hudâ seccâdemizi tâ kabr-i Ebâ Eyyûb üzre döşemişiz, hemân şu mahalli kazsınlar" deyince fukarâ-yı Şemseddîn'den üç kişi, bir dahi Ebü'l-feth, bir dahi Akşemseddîn seccâdenin altını hafr edüp üç zirâ‘ amîk oldukda bir yeşil sommâkî çâr-kûşe taş zâhir olup ol taş üzre kûfî hat ile,</span></p>

    <p class="evliyabeyit"><span class="calibre23"> Hâzâ kabru Ebâ Eyyûb-ı Ensârî</span></p>

    <p class="evliya"><span class="calibre23">deyü tahrîr olunmuş, ol ân ol seng-i hârâyı ref‘ edüp (---) seneden berü vücûd-ı Eyyûb za‘ferân ile boyanmış kefen içre ter ü tâze bulunup mübârek yed-i yümnâlarında bir tuç mühre bulunup yine hâli üzre mezkûr seng-i sebiz-gûnu koyup setr ederler.</span></p>

    <p class="evliya"><span class="calibre23">Cümle asâkir-i İslâm ayne'l-yakîn hâsıl edüp hafr olan türâbını tevhîd [ü] tezkîr ile yine doldurup cümle ibâdullâh-ı müslimîn ziyâret edüp türbe-i pür-envârının esâsına mübâşeret ederler. Hâlâ üzerindeki kubbe-i pür-envâr ve câmi‘ ve medrese ve hân ve hammâm ve imâret-i it‘âm ve çârsû-yı bâzâr cümle Ebü'l-feth Gâzî'nin binâsıdır.</span></p>

    <p class="evliya"><span class="calibre23">Ammâ Ebü'l-feth'den <b class="calibre1"><i class="calibre2">[121a]</i></b> berü ne kadar selâtîn-i selef gelmişler ise teberrüken birer âsâr-ı binâ zamîme ederek cennet-âsâ bir makâm-ı ılliyyîn olmuşdur kim kubbe-i pür-envârı bir ravza-i Rıdvân <b class="calibre1"><span class="calibre25">$</span></b> içinde kalmışdır. Kabr-i şerîfi dehlîzinin revzenleri câmi‘in haremine nâzırdır.</span></p>

    <p class="evliya"><span class="calibre23">Cümle der [ü] dîvârları kâşî-i Çîn ile müzeyyen bir türbe-i pür-envârdır. Ve ravza-i kabr-i münevveri dâ’iren-mâdâr şebeke-i sîm-i hâlis ile inşâ olunmuşdur. Ser-i sa‘âdeti tarafında alem-i şerîfi ve cânib-i erba‘asında olan sîm ü zer çerâğ ve şem‘dânlar ve kanâdîller ve âdem kaddi mutallâ şem‘dânlar üzre şem‘-i kâfûrîler ve buhûrdân-ı gûnâ-gûnlar ve gülâbdân-ı mücevherler ile mâl-â-mâl bir kabr-i şerîfdir.</span></p>

    <p class="evliya"><span class="calibre23">Ve bunda olan hüsn-i hat kelâm-ı izzetler meğer âsitâne-i Düldül-süvâr Esedullâh Alî <i class="calibre2">Kerremallâhu vechehu</i>'nun kabr-i şerîfinde ola.</span></p>

    <p class="evliya"><span class="calibre23">Ve kabr-i Eyyûb'da olan tuhef ve yâdigâr musanna‘ât âvîze-i bî-kıymetler meğer Sultân Ahmed câmi‘inde ola. Ve pâ-yı şerîfi cânibinde bir sahrîc-i çâh-ı mâ vardır. Teberrüken cümle ehl-i züvvâr nûş edüp emrâz-ı hafakândan bi-emrillâh halâs olur.</span></p>

    <p class="evliya"><span class="calibre23">Ve bu âsitâne'nin der [ü] dîvârında olan levha-i müzehhebli hüsn-i hatlar meğer meşhed-i İmâm Rızâ'da ola. Ve bu âsitâne'nin târîhi: (---).</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="evliya"><b class="calibre1"><span class="calibre23">Ziyâretgâh-ı Hazret-i sultânü'l-ulemâ ve'l-fuzelâ Mevlânâ Ebussu‘ûd Efendi</span></b><span class="calibre28">;</span> <i class="calibre2"><span class="calibre23">Rahmetullâhi aleyhi rahmeten vâsi‘a</span></i><span class="calibre23">: İbtidâ tulû‘ları İslâmbol kurbünde Müderrisköyü nâm bir karyede vücûda gelmişdir. Hazret-i Risâlet-penâh'dan berü böyle bir fuzalâ gelmemişdir. Beyne'l-ulemâ Nu‘mân-ı Sânî dediler. Bir tefsîr-i mu‘teberi vardır. Üç bin ulûmdan ve bin yedi yüz tefsîrden ahz edüp bir tefsîr te’lîf etmişdir kim hâlâ beyne'l-ulemâ memdûh [u] meşhûr-ı âfâk olup hummûs-ı hadîd-i Nahçıvânî'dir kim ana mu‘âdil bir tefsîr yokdur.</span></p>

    <p class="evliya"><span class="calibre23">Süleymân Hân asrında şeyhülislâm idi. Ulemâ-yı zâhirden olmağile ehl-i tevhîde ta‘n ederdi. Âhir İbrâhîm Gülşenî hazretleri huzûr-ı Süleymân Hân'da Hazret-i Ebussu‘ûd'u ilm-i tasavvufda irşâd edüp "Tevhîd devr ehline helâldir" deyü fetvâlar verdi. Ve Ümm-i Sinân hazretlerinin meyyitinden irşâd olup sâhib-i sülûk olup tarîk-i Sinânî üzre merhûm oldu. Hakkâ kim hayâtında yegâne-i asr olup rümh [u] sinân idi. <i class="calibre2">Kuddise sırruhu.</i></span></p>

    <p class="evliyametin"><span class="calibre23">Târîh-i itmâm-ı tefsîr-i Ebussu‘ûd güfte-i Mevlânâ Mehemmed Münşî:</span></p>

    <p class="evliyabeyit"><span class="calibre23"> Tâc-ı tefsîr-i kelâm-ı mu‘ciz.</span></p>

    <p class="evliyabeyit"><span class="calibre23"> Sene 972.</span></p>

    <p class="evliyametin"><span class="calibre23">Târîh, (---) Feyzullâh Efendi sene (---) mevtine târîhdir:</span></p>

    <p class="evliyabeyit"><span class="calibre23"> Mâte ferdü'z-zamân Mevlânâ.</span></p>

    <p class="evliyabeyit"><span class="calibre23"> Sene 982.</span></p>

    <p class="evliyametin"><span class="calibre23">Diğer târîh:</span></p>

    <p class="evliyabeyit"><span class="calibre23"> Monlâ Ebussu‘ûd'a ola makâm cennet.</span></p>

    <p class="evliyabeyit"><span class="calibre23"> Sene 982.</span></p>

    <p class="evliyametin"><span class="calibre23">Diğer târîh:</span></p>

    <p class="evliyabeyit"><span class="calibre23"> Müftî-i zamân eyledi azm-i ukbâ.</span></p>

    <p class="evliyabeyit"><span class="calibre23"> Sene 982.</span></p>

    <p class="evliyabeyit"><span class="calibre3">................(1 satırlık yer boş)....................</span></p>

    <p class="evliya"><span class="calibre23">Kabr-i şerîfi Ebâ Eyyûb civârında sûk-ı lebbân içre bî-kubbe hadîd revzenler içre mermer amûdlar ile kabr-i münevveri ma‘lûmdur. Cümle ta‘llukâtları ile ol dârü'l-karârda inkırâzu'd-devrân karâr etmişlerdir. Cenbinde zâviyesi ve mekteb-i sıbyânı ve sebîli vardır kim ziyâretgâh-ı hâs [u] âmdır.</span></p>

    <p class="evliya"><b class="calibre1"><span class="calibre23">el-Mevlâ Abdülkerîm Mehemmed Çelebi ibn Ebussu‘ûd Efendi</span></b><span class="calibre23">: Cedd-i a‘lâsı cenbinde medfûndur.</span></p>

    <p class="evliya"><b class="calibre1"><span class="calibre23">Kabr-i Bedî‘üzzamân ibn Hüseyin Baykara ibn Timur Hân-ı sâhib-hurûc</span></b><span class="calibre23">: Bu Bedî‘üzzamân (---) Hân'ın Şehr-i Tebrîz'de pâ-yı semendine yüz sürüp İslâmbol'a ma‘an geldikde tâ‘ûndan merhûm olup Eyyûb hareminde medfûndur.</span></p>

    <p class="evliyabeyit"><span class="calibre3">......................(8 satırlık yer boş)...................<b class="calibre1"><i class="calibre2">[121b]</i></b> <span class="calibre24">;</span></span></p>

    <p class="evliya"><span class="calibre23">Ve ziyâret-i <b class="calibre1">eş-Şeyh Hazret-i Ömer Bâkî</b>: Müftî Ahmed Efendi'nin bürâder-i kihteridir. Eyyûb câmi‘inde vâ‘iz u nâsıh iken bin yigirmide merhûm olup civâr-ı Eyyûb'da medfûndur. Dîde-i cânı ayn-ı Ömer gibi küşâde Acem diyârın seyâhat ederken ömrî tahallüs edüp halâs olmuşdur. Zîrâ bilâd-ı Acem'de ism-i Ömer istimâ‘ olunmamışdır. <i class="calibre2">Haşâ sümme hâşâ</i> ism-i Ömer'e adı yaman derler.</span></p>

    <p class="evliya"><b class="calibre1"><span class="calibre23">el-Mevlâ Hocazâde Abdül‘azîz Efendi</span></b><span class="calibre23">: Eyyûb'da pederler[i] cenbinde medfûndur. Bürâderleri Es‘ad Efendi sadr-ı Rûm olmağın târîh demişlerdir:</span></p>

    <p class="evliyabeyit"><span class="calibre23"> Bu iki sadra geldi nakkâd iki bürâder.</span></p>

    <p class="evliyabeyit"><span class="calibre23"> Sene 1015.</span></p>

    <p class="evliya"><span class="calibre23">Yevm-i azlde bürâderleri yerine Dâmâd Efendi nasb olunup bu gûne târîh denmişdir:</span></p>

    <p class="evliyabeyit"><span class="calibre23"> Azl-i azîzân</span></p>

    <p class="evliya"><span class="calibre23"> Nasb-ı dü nâdân</span></p>

    <p class="evliya"><span class="calibre23"> Târîh-i îşân</span></p>

    <p class="evliya"><span class="calibre23"> Telvîs-i dîvân. Sene 1017.</span></p>

    <p class="evliya"><span class="calibre23"> </span></p>

    <p class="evliya"><span class="calibre23">Diğer târîh:</span></p>

    <p class="evliyabeyit"><span class="calibre23"> Besmele bâsı ile târîhin</span></p>

    <p class="evliyabeyit"><span class="calibre23"> Yazdılar Hocazâdeler ma‘zûl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">el-Mevlâ el-fâzıl Ahmed Efendi ibn el-Mevlâ Sa‘deddîn ya‘nî Hocazâde Efendi</span></b><span class="calibre23">: Üstâd-ı Arasto-yı ma‘ânî, mu‘allim-i makâm-ı Murâd Hânî olan sa‘d-ı zamânın ferzend-i ercümendidir. Târîh-i fevti:</span></p>

    <p class="evliyabeyit"><span class="calibre23">Ve'msikû kavle Muhammedin ve aleyhi'l-fetvâ.</span></p>

    <p class="evliyabeyit"><span class="calibre23"> Sene 1010. <b class="calibre1"><span class="calibre25">$</span></b></span></p>

    <p class="evliya"><span class="calibre23">Eyyûb câmi‘inde cenâzesi namâzın Üsküdarî Mahmûd Efendi kılup yine Eyyûb civârında medfen-i mu‘ayyenlerine güzâr ve vâlid-i kuds-âşiyânları cenbine defn kılındı. Ziyâretgâh-ı ehl-i nazardır. Cemî‘i ulûmda deryâ-yı ma‘ârif olduğundan gayrı pâkîze eş‘âr-ı belîği vard[ır].</span></p>

    <p class="evliya"><b class="calibre1"><span class="calibre23">eş-Şeyh âlimü'l-celîl Alî Beğ ibn Husrev</span></b><span class="calibre23">: İznik'de Fâzıl Alî Beğ demekle şöhret bulmuşdur. Osmâncık asrında Adabalı nâm azîzin neslindendir. Sultân Ahmed Hâ[n] cülûsunda Eyyûb Sultân'da Ahmed Hân beline bunlar kılıç kuşatmışlardır. Sene (---) târîhinde menzil-i fânîden dâr-ı bâkîye irtihâl edüp yine Eyyûb Sultân türbesi hareminde medfûndur. Azîz-i mezbûr fezâ’il-i celîle ile meşhûr bahr-i muhît-i ilm-i Rabbânîye mâlik merd-i Hudâ idi.</span></p>

    <p class="evliya"><b class="calibre1"><span class="calibre23">eş-Şeyh Eyyûbî Mahmûd Efendi</span></b><span class="calibre23">: Küberâ-i Halvetî'den Ya‘kûb Efendi halîfesidir. Yine Eyyûb'da Cezerî Kâsım Paşa câmi‘ine karîb bir mescid-i şerîf ve bir zâviye-i latîf-i rûşenâ inşâ etmişdi. Ol makâm-ı ferah-fezânın hareminde medfûndur.</span></p>

    <p class="evliya"><b class="calibre1"><span class="calibre23">eş-Şeyhü'ş-şüyûh sâhibü't-tecvîd ve'l-kırâ’e Hazret-i Ahmed Efendi El-Mısrî</span></b><span class="calibre23">: Mu‘allimü's-sultân ve sâhib-i dârü'l-kur’ân idi. Rûm'da kırâ’at ile Kur’ân-ı azîmi tilâvet etmek bunlardan kalmışdır. Eyyûb Sultân câmi‘inin imâmı iken bin târîhinde intikâl eyleyüp Sokullu Mehemmed Paşa türbesi sâhasında âsûdedir. Bu hakîr'in üstâdı Evliyâ Efendi'nin üstâdıdır. <i class="calibre2">Rahmetullâhi aleyhimâ</i>.</span></p>

    <p class="evliya"><b class="calibre1"><span class="calibre23">eş-Şeyhülislâm Hâmid Efendi</span></b><span class="calibre23">: Eyyûb'da medfûndur. İslâmbol'da Fîlyokuşu'nda câmi‘i ve medresesi var. Hakîr Evliyâ ol medresede hücre-nişîn olup Ahfeş Efendi nâm hümâm Dersiâm'dan yedi sene ba‘zı fünûn tekmîl etdik, mübârek âsitânedir. Merhûm Hâmid Efendi'nin fevtine târîhdir, güfte-i Vankulu Mehemmed Efendi, min telâmîz-i Hâmid Efendi:</span></p>

    <p class="evliyabeyit"><span class="calibre23"> Müftî-i dîn-i Ahmed Hâmid Efendi çünkim</span></p>

    <p class="evliyabeyit"><span class="calibre23"> Etdi güzer cihândan ukbâya oldu mes‘ûd</span></p>

    <p class="evliyabeyit"><span class="calibre23"> Seyrimde gece gördüm bir gülsitânda anı</span></p>

    <p class="evliyabeyit"><span class="calibre23"> Anda Habîb-i ekrem Ashâbı cümle mevcûd</span></p>

    <p class="evliyabeyit"><span class="calibre23"> Dedim ki bu kadardır oldu makâm-ı Hâmid</span></p>

    <p class="evliyabeyit"><span class="calibre23">Hâtif'den erdi târîh hâzâ makâm-ı Mahmûd.</span></p>

    <p class="evliyabeyit"><span class="calibre23"> Sene 985.</span></p>

    <p class="evliya"><b class="calibre1"><span class="calibre23">el-Mevlâ Hocazâde Mes‘ûd Çelebi</span></b><span class="calibre23">: Eyyûb'da vâlidleri binâ etdüği mekteb sâhasında medfûndur.</span></p>

    <p class="evliya"><b class="calibre1"><span class="calibre23">el-Mevlâ Sarı Muslihiddîn</span></b><span class="calibre23">: Amasiyye-i gâsiyedendir ve Eyyûb civârında bir revzen içre medfûndur. Gâyet fârisî-hân olmağile fesâhat ve zerâfet üzre fârisî tekkellüm ederdi.</span></p>

    <p class="evliya"><b class="calibre1"><span class="calibre23">el-Mevlâ Abdullâh Martoloszâde</span></b><span class="calibre23">: Hâk-i pâk-i İslâmbol'dandır. Eyyûb türbesi kurbünde Hâmid Efendi cenbind[e] medfûndur. Hakkâ kim fazîlet-i ilmiyye ile meşhûr idi.</span></p>

    <p class="evliya"><b class="calibre1"><span class="calibre23">el-Mevlâ Sa‘deddîn Hasan eş-şehîr bi-Hocazâde</span></b><span class="calibre23">: Ayasofya câmi‘i içinde tecdîd-i vuzû’ ederken dünyâdan el yudu. Eyyûb'da binâ etdikleri dârü'l-kurrânın hazîresinde mütevârî hâk-i pâk-i atîr-âsâde medfûndur.</span></p>

    <p class="evliya"><b class="calibre1"><span class="calibre23">Merkad-i Kara Mustafâ Paşa</span></b><span class="calibre23">: Fâtih-i cezîre-i Kıbrıs Selîm-i Sânî vezîridir. Eyyûb hareminin sol kapusunun iç yüzünde bir kubbe-i serâmed içinde medfûndur ve gazâ etdüği tîr [u] kemânı başı ucunda maslûbdur.</span></p>

    <p class="evliya"><b class="calibre1"><span class="calibre23">el-Mevlâ Saçlızâde Abdülevvel Efendi</span></b><span class="calibre23">: Eyyûb civârında medfûndur.</span></p>

    <p class="evliya"><b class="calibre1"><span class="calibre23">el-Mevlâ Pîr Mehemmed Azmî Efendi</span></b><span class="calibre23">: Defterdâr Pîr Ahmed Çelebi'nin defter-i âmâli Azmî Efendi Kıbrıs'ı tahrîf ederken bu beyt târîh olmuşdur:</span></p>

    <p class="evliyabeyit"><span class="calibre23">Nizâm-ı sübha-i ömrü erüp encâma hatm oldu</span></p>

    <p class="evliyabeyit"><span class="calibre23">Anıniçün makta‘-ı itmâmına târîh nazm oldu.</span></p>

    <p class="evliya"><span class="calibre23">{Diğer târîh:</span></p>

    <p class="evliyabeyit"><span class="calibre23"> Rûh-ı pâkine dembedem rahmet.</span></p>

    <p class="evliyabeyit"><span class="calibre23"> Sene 1040}</span></p>

    <p class="evliyametin"><span class="calibre23">Mevtine târîhdir:</span></p>

    <p class="evliyabeyit"><span class="calibre23"> Azmî dâr-ı alâya azm etdi.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Eyyûb'da medfûndur.</span></p>

    <p class="evliya"><b class="calibre1"><span class="calibre23">Kabr-i Güzel Siyâvuş Paşa</span></b><span class="calibre23">: Süleymân Hân vezîridir. <b class="calibre1"><i class="calibre2">[122a]</i></b> Çârsû içre bir kubbe-i âlîde cemî‘i ta‘allukâtları ile medfûndur. Şâh-râha nâzır pençeresi üzre tahrîr olununan târîhdir: (---) (---) (---) (---). Mi‘mâr Sinân binâsıdır.</span></p>

    <p class="evliya"><b class="calibre1"><span class="calibre23">el-Mevlâ Babazâde Mehemmed Efendi</span></b><span class="calibre23">: Kal‘a-i Larende'dendir. Eyyûb'da hazîre-i mahsûsa içinde medfûndur.</span></p>

    <p class="evliya"><b class="calibre1"><span class="calibre23">Merkad-i el-Mevlâ Mehemmed bin Abdullâh eş-şehîr</span></b> <span class="calibre23"><b class="calibre1">Hubbî monlâsı</b>: Eyyûb'da müstakil türbesinde medfûndur.</span></p>

    <p class="evliya"><b class="calibre1"><span class="calibre23">Kubbe-i el-Mevlâ Mehemmed Bâkır eş-şehîr Dökmecizâde</span></b><span class="calibre23">: Irâk-ı Acemîdirler. Hikmet-i Hudâ Şehzâde-i Acem Haydar Mîrzâ merhûm olduğu sâ‘at merkûm Mehemmed Bâkır dahi ol ân merhûm olup iki Acem ferzendi gûyâ ma‘hûd imişler deyü İslâmbol zürefâsı içre niçe güft [ü] gû latîfe oldu. Eyyûb'da âsûdedirler. {Güfte-i Bâkî Efendi:</span></p>

    <p class="evliyabeyit"><span class="calibre23"> Şâdumân olsun Acemler gözleri aydın yine</span></p>

    <p class="evliyabeyit"><span class="calibre23"> Mîr Haydar nûr-ı çeşm-i Husrev-i Îrân gelür,</span></p>

    <p class="evliya"><span class="calibre23">deyü ebyâtlar denilmişdir. Ba‘dehu Kızılbaşlar kemiklerin serîka edüp Acem'e götürmüşlerdir}.</span></p>

    <p class="evliya"><b class="calibre1"><span class="calibre23">Ziyâret-i el-Mevlâ Hâcegîzâde Mustafâ Efendi</span></b><span class="calibre23">: Eyyûb'da medfûndur. Fazîlet-i bâhire sâhibi ve salâh-ı hâl ile meşhûr idi.</span></p>

    <p class="evliya"><b class="calibre1"><span class="calibre23">el-Mevlâ fâzıl el-azîz eş-şeyh Abdülkâdir bin Hacı Mü’eyyed</span></b> <span class="calibre23">ya‘nî Şeyhülislâm Şeyhî Efendi<span class="calibre24">. Hac›<b class="calibre1">);</b></span>: Eyyûb türbesi civârında medfûndur. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Kubbe-i el-Mevlâ Feridûn Beğ et-Tevkî‘î</span></b><span class="calibre23">: İsmi Ahmed'dir ve Çivizâde perverdesidir. Eyyûb türbesi civârında müstakil türbesi vardır. Mehemmed Hân-ı Sâlis nişâncısı olmağile Mehemmed Hân cülûsuna târîh-i musanna‘ demişdir. Târîh budur:</span></p>

    <p class="evliyabeyit"><span class="calibre23"> Atâ {982} bahş oldu ihsânına târîh</span></p>

    <p class="evliyabeyit"><span class="calibre23"> Cülûs-ı sâline şemşîr-i İslâm.</span></p>

    <p class="evliyabeyit"><span class="calibre23"> Sene 982.</span></p>

    <p class="evliya"><b class="calibre1"><span class="calibre23">Ziyâret-i eş-şeyh Baba Mahmûd Efendi</span></b><span class="calibre23">: Şehr-i Filibevîdir. Şu‘arâ-yı fâzıl ve âlim bir kimesne idi. Niçe te’lîfâtlarından mâ‘adâ <i class="calibre2">Tefsîr-i Ebussu‘ûd</i>'u tahrîr edüp ilm-i inşâda ve ilm-i arûzda ve gayrı fünûnda Monlâ Câmî-i sânî idi. Belki dahi mâ-fevki idi. Eyyûb civârında kabr-i mu‘ayyenesi ziyâretgâh-ı ulemâdır.</span></p>

    <p class="evliya"><b class="calibre1"><span class="calibre23">Ziyâretgâh-ı Gâzî Palak Mustafâ Paşa</span></b><span class="calibre23">: Süleymân Hân vezîr[i] kapudan paşalarındandır kim İslâmbol'dan kırk pâre kadırga ile Sebte Boğazı'ndan mühimmât [u] cebehâne ile çıkup Mısır cezîresin ve Habeş burnun dolaşup Lahsa ve Basra'dan Bağdâd altına yigirmi pâre kadırga ile Süleymân Hân'a vâsıl olup Bağdâd fethinde bulunan Palak Mustafâ Paşa'dır. Hidmeti mukâbelesinde Mısır ihsân olunup ba‘dehu İslâmbol'da kubbe-nişîn iken merhûm olup Eyyûb hareminin Hünkârkapusu hâricinde bir kubbe-i mahsûsası içinde medfûndur. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">Merkad-i Kandî Mustafâ bin Celâl Tevkî‘î</span></b><span class="calibre23">: Eyyûb'da bürâderi Sâlih Efendi ile binâ etdüği câmi‘in sâhasında mestûrdur. Fevti târîhidir:</span></p>

    <p class="evliyabeyit"><span class="calibre23"> İlâhî rahmet eyle Mustafâ'ya.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">İlm-i tevârîhde bî-hisâb te’lîfâtları vardır.</span></p>

    <p class="evliya"><b class="calibre1"><span class="calibre23">el-Mevlâ Mehemmed ibn Mehemmed [eş-şehîr] bi-İbnü'n-neccâr</span></b><span class="calibre23">: Karaman'dan zuhûr edüp merkad-i pâki Eyyûb'dadır.</span></p>

    <p class="evliya"><b class="calibre1"><span class="calibre23">Ziyâret-i el-Mevlâ Ca‘fer Efendi</span></b><span class="calibre23">: Ebussu‘ûd Efendi'nin ammisi Abdünnebî Efendi'nin mahdûm-ı mükerremidir. Eyyûb'da Cezerî Kâsım Paşa hareminde medfûndur.</span></p>

    <p class="evliya"><b class="calibre1"><span class="calibre23">Merkad-i el-Mevlâ Mahmûd Emîn Karabâğî</span></b><span class="calibre23">: Şirvân'da Karabâğ'dandır. Eyyûb'da Şâh Sultân câmi‘i mukâbilinde medfûndur.</span></p>

    <p class="evliya"><b class="calibre1"><span class="calibre23">el-Mevlâ Alî bin Abdül‘azîz eş-şehîr</span></b><span class="calibre23"> <b class="calibre1">Ümm-i veledzâde</b>: Eyyûb'da Ebussu‘ûdzâde Mehemmed Çelebi'nin cenbinde medfûndur, sene 981.</span></p>

    <p class="evliya"><b class="calibre1"><span class="calibre23">Merkad-i el-mevlâ Es‘ad Efendi ibn Sa‘deddîn-i Sânî</span></b><span class="calibre23">: Hazret-i Eyyûb'da vâkı‘ vâlid-i mâcid ve bürâder-i vâlâ-kihterinin cenbinde medfûndur. Yetmiş altı hasîse üzre memdûh-ı âlem te’lîfâtları vardır. Gûyâ Ebussu‘ûd-ı sânî idi. Ve,</span></p>

    <p class="evliya"><b class="calibre1"><span class="calibre23">Kabr-i Mevlânâ Seyyid Kâsım Gubârî</span></b><span class="calibre23">: Belde-i Âmid'den be-dîdâr idi. Eyyûb civârında medfûndur. Monlâ-yı merkûm harîs-efşâ-yı zû-fünûn idi. Ve vecîh-i edîb, hulvü'l-lisân ve lebîb-i müntesib olduğu kibâr meclisinde herkesi hayr ile yâd ve ihsâna teveccühlerin tebşîr ile niçe mahzûnu şâd kılmağa mu‘tâd etmişlerdi. <i class="calibre2">Rahmetullâhi aleyh</i>.</span></p>

    <p class="evliya"><b class="calibre1"><span class="calibre23">Kabr-i el-mevlâ el-fâzıl Sâlih Efendi</span></b><span class="calibre23">: Sultân Murâd-ı Sâlis mu‘allimi Sa‘deddîn Efendi'nin mahdûm-ı râbi‘idir. Sinn-i şerîfleri kırka bâliğ oldukda toksan altı cild kütüb-i mu‘tebere te’lîfâtları var idi. Bu kadar menâsıblara mutasarrıf olup eşgâl-i dünyâ ile âlûde iken aceb kuvvet-i kudsîdir kim gûyâ İmâm-ı A‘zam-ı sânîdir. Vasiyyetleri üzre Ebâ Eyyûb-ı Ensârî kurbünde pederleri cenbinde medfûndur. <i class="calibre2">Kuddise sırruhu</i>.</span></p>

    <p class="evliya"><b class="calibre1"><span class="calibre23">Merkad-i Tabanıyassı Mehemmed Paşa</span></b><span class="calibre23">: Vüzerâ-yı Sultân Murâd-ı Râbi‘, Eyyûb Sultân türbesine muttasıl bir köşede medfûndur.</span></p>

    <p class="evliya"><b class="calibre1"><span class="calibre23">el-Mevlâ Alî bin Mehemmed</span></b><span class="calibre23">: Osmân Hân hocası Ömer Efendi'nin bürâder-i kihteridir. Eyyûb civârında âsûdedir. Gâyet sulehâ-yı ümmetdendir. Ekseriyyâ evkât-ı hamsesin Sultân Mehemmed câmi‘inde edâ eder giderdi ve dâ’imâ hamd ederdi.</span></p>

    <p class="evliya"><b class="calibre1"><span class="calibre23">Ziyâretgâh-ı el-fâzıl es-Seyyid Mehemmed ibn es-Seyyid Mehemmed</span></b><span class="calibre23">: Vilâyet-i Hamîd dâhilinde Eğirdir nâm kasabada âsûd[e] olan kutb-ı <b class="calibre1"><i class="calibre2">[122b]</i></b> izz u temkîn eş-şeyh Hazret-i Burhâneddîn'in necl-i necîbidir. Ve Mısır'da Nakîbü'l-eşrâf Burhâneddîn hazretleri efendimiz mezkûr sultânın evlâd-ı zevi'l-ihtirâmlarındandır. Merkûm Şerîf Mehemmed Efendi, Ebî Eyyûb'da i‘dâd etdikleri türbe-i ıtr-ı pâkde mütevârî hâk-i pâkdir. Şi‘r [ü] inşâda yegâne-i efrâd, ma‘ârifde müfred-i zamâne idi, pederimiz ile gâyet hüsn-i ülfetleri var idi.</span></p>

    <p class="evliya"><b class="calibre1"><span class="calibre23">el-Mevlânâ el-fâzıl ve's-sadr el-kâmil Mehemmed bin Hüsâm eş-şehîr Kara Çelebizâde Efendi</span></b><span class="calibre23">: Sene 1042 Zilhiccesinde merhûm olup cenâzesi Ebü'l-feth'de kılınup Eyyûb civârında mütevârî hâk-i pâ-yı amber-âsâ kılınmışdır. Yetmiş yerde hayrât [u] hasenâtları vardır. Bu hakîr çok ihsânın görmüşüz. <i class="calibre2">Rahmetullâhi aleyh</i>.</span></p>

    <p class="evliya"><b class="calibre1"><span class="calibre23">el-Mevlâ Bitlice Mustafâ Efendi</span></b><span class="calibre23">: Eyyûb'da medfûndur.</span></p>

    <p class="evliya"><b class="calibre1"><span class="calibre23">Târîh-i fevt-i Hânende Südcizâde</span></b><span class="calibre23">:</span></p>

    <p class="evliyabeyit"><span class="calibre23"> Kıla mahâfil-i cennetde Südcizâde makâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">Târîh-i kabr-i musâhib-i Sultân Murâd-ı Râbi‘ Mûsâ Çelebi</span></b><span class="calibre23">:</span></p>

    <p class="evliyabeyit"><span class="calibre23"> Mûsâ'ya cemâliyle tecellî kıla Bârî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Receb Paşa sipâh zorbalarına katl etdirüp İbrâhîm Paşa sarâyından Mûsâ'nın na‘şını pâre pâre Atmeydânı'na bırakdılar. Murâd Hân cenâzesine hâzır olup Eyyûb'da şâhrâh üzre bir hadîd şebeke içinde medfûndur ve seng-i mezârında bâlâdaki târîh, zeheb [ü] lâjiverd ile mastûrdur. <b class="calibre1"><span class="calibre25">$</span></b></span></p>

    <p class="evliyametin"><b class="calibre1"><span class="calibre23">Kara Monlâ Sünbül Alî Efendi</span></b><span class="calibre23">'nin mevtine târîhdir:</span></p>

    <p class="evliyabeyit"><span class="calibre23"> Mürd şüd Monlâ Alî der-sâl-i mûş.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">Târîh-i türbe-i Ferhâd Paşa</span></b><span class="calibre23">: {Kâr-ı Mi‘mâr Sinân}. Vezîr-i Murâd-ı Sâlis ve Mehemmed-i Râbi‘ kurb-ı iskele-i Eyyûb Sultân türbe-i pür-envârının atebe-i ulyâsı üzre tahrîr olunmuşdur. Târîh:</span></p>

    <p class="evliyabeyit"><span class="calibre23"> Teng-mû ilhâm ile İlmî dedi târîhini</span></p>

    <p class="evliyabeyit"><span class="calibre23"> Eyledi Ferhâd Paşa Adn-i âlîde makâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">Târîh-i türbe-i Musâhibe-i Sultân İbrâhîm Hân Şekerpâre Kadın</span></b><span class="calibre23">: Kurb-ı iskele-i Eyyûb. Ammâ kendiler asr-ı Mehemmed Hân-ı Râbi‘'de diyâr-ı İbrîm'e nefy olunup ba‘de'l-ıtlâk Mısır'da merhûme olup türbesi hâli üzre kalup târîhi bu gûnedir: (---) (---) (---) (---) (---) (---) (---) (---).</span></p>

    <p class="evliya"><b class="calibre1"><span class="calibre23">el-Mevlâ Gınâyî Efendi</span></b><span class="calibre23">: Şu‘arâ-yı Murâd-ı Sâlis, Ebû Sa‘îd hânesi mukâbilinde şâhrâha nâzır medfûndur. Mücelled dîvânı ve <i class="calibre2">Bahirnâme</i>'si vardır.</span></p>

    <p class="evliya"><b class="calibre1"><span class="calibre23">Târîh-i türbe-i Kâsım Paşa</span></b><span class="calibre23"> der-çârsû-yı Eyyûb Sultân:</span></p>

    <p class="evliyabeyit"><span class="calibre23"> Diyelim rûhıyiçün Fâtiha dâ’im el açup</span></p>

    <p class="evliyabeyit"><span class="calibre23"> Adn-i a‘lâyı makâm eyleye Kâsım Paşa.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">Târîh-i türbe-i Kâsım Paşazâde</span></b><span class="calibre23">:</span></p>

    <p class="evliyabeyit"><span class="calibre23"> Dedi târîhi Nihâdî el açup</span></p>

    <p class="evliyabeyit"><span class="calibre23"> Fâtiha okuyalım rûhıyiçün.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">Târîh-i türbe-i Selîm</span></b><span class="calibre23"> <b class="calibre1">ve Murâd Hân vezîri Ca‘fer Paşa</b> der Eyyûb cânib-i Ortayol:</span></p>

    <p class="evliyabeyit"><span class="calibre23"> Ederken âlemi seyr [ü] temâşâ</span></p>

    <p class="evliyabeyit"><span class="calibre23"> Adem iklîmine erişdi râhı</span></p>

    <p class="evliyabeyit"><span class="calibre23"> Bir eksikli Beyânî dedi târîh</span></p>

    <p class="evliyabeyit"><span class="calibre23"> Behîşt ola makâmı yâ ilâhî.</span></p>

    <p class="evliyabeyit"><span class="calibre23"> Sene 995.</span></p>

    <p class="evliya"><b class="calibre1"><span class="calibre23">Târîh-i türbe-i azîm Sokullu Koca Mehemmed Paşa</span></b><span class="calibre23">: {Mi‘mâr Sinân binâsıdır}. Süleymân'a ve Selîm'e ve Murâd Hân'a kırk sene vezâret edüp âhir dîvânda bir eli kanlı deli serhadli bıçağ ile dîvânda şehîd etdüğine târîhdir:</span></p>

    <p class="evliyabeyit"><span class="calibre23"> Hükm-i Hak ile şehîd oldu Mehemmed Paşa.</span></p>

    <p class="evliyabeyit"><span class="calibre23"> Sene 987</span></p>

    <p class="evliya"><span class="calibre23">Vüzerâ türbelerinde bundan mu‘azzam türbe ve imâret ve medrese yokdur.</span></p>

    <p class="evliya"><b class="calibre1"><span class="calibre23">eş-Şeyh Baba Yûsuf</span></b><span class="calibre23">: Tarîk-i Bayramîlerdendir İdrîs Köşkü'nde medfûndur. Ve,</span></p>

    <p class="evliya"><b class="calibre1"><span class="calibre23">Türbe-i Pertev Paşa</span></b><span class="calibre23">: Süleymân Hân vüzerâlarındandır. Süleymân Hân Seğitvar kal‘ası altında merhûm olduğu gün Seğitvar'ı Süleymân Hân'ın ölüsü feth etdüğinden mâ‘adâ bu Pertev Paşa seksen yedi bin asker ile Erdel diyârı kal‘alarından Göle kal‘asın Süleymân Hân merhûm olduğu sâ‘at feth edüp Seğitvar altında Sokullu Mehemmed Paşa'ya müjde gelmişdir. Ba‘dehu Pertev Paşa merhûm olup Eyyûb Sultân civârında medfûn olmuşdur. Koca Mi‘mâr Sinân, üzerine bir kubbe-i münevver etmişdir.</span></p>

    <p class="evliyabeyit"><span class="calibre3">......................(7 satırlık yer boş)................... <b class="calibre1"><i class="calibre2">[123a]</i></b></span></p>

    <p class="evliya"><span class="calibre23">Bundan,</span></p>

    <p class="Balk"><span class="calibre26">İki yüz kırk ikinci fasıl<br class="calibre27"/>
    Kasaba-i Südlüce'nin câmi‘ ve mesâcid ve medâris ve hân [u] hammâmları ve tekyeleri ve sarây-ı âlîleri ve ziyâretgâhları târîhleriyle bildirir</span></p>

    <p class="evliya"><span class="calibre23">Evvelâ kasaba-i Südlüce Eyyûb Sultân önündeki Halîc-i mâlihin karşu şimâlinde er avret nümâyân olduğu Halîc kenârında Galata mevleviyyeti nâhiyesinde başka subaşı hâkimli bin iki yüz ma‘mûr [u] âbâdân bâğ-ı İremli sarâylar ve gayrı âsâr-ı binâlar ile müzeyyen bir kasaba-i şîrîndir kim lisân-ı Acem'de "Kend-i şîr" derler, lisân-ı Arab'da "Rabta-i leben" derler, Türkî'de "Südlüce" derler, Rûm'da "Galata" derler, cümlesi süd ma‘nâsınadır. Zîrâ bu kasabanın nebâtâtı ve hevâsının letâfetinden südü hâlis olmağile Südlüce derler.</span></p>

    <p class="evliya"><span class="calibre23">Bu mahalden Eyyûb Sultân şehrine kayıklar ile ubûr olunur. Mâbeynehümâsı sığlıkdır, azîm keştîler gelemezler. Zamân-ı küffârda bu mahalde zencîr üzre cisr-i azîm var imiş, hâlâ âsâr-ı binâları nümâyândır. Bu mahalden yine deryâ ile Alîbeğköyü'ne ve Kâğıdhâne köyüne, cânib-i şimâle tokuz mîl mezkûr Halîc ile tarafeynin çemenzâr yerin temâşâ ederek Kâğızhâne'ye varılır. Ammâ kasaba-i Südlüce bu Kâğıdhâne boğazı ağzında vâkı‘ olmuş cümle hâneleri leb-i deryâdan tâ Ca‘fer-âbâd dağına çıkınca biri biri üzre Halîc'e ve Eyyûb'a nâzır bâğlı ve bâğçeli hevâdâr dâr-ı amârlar ve cevâmi‘lerdir.</span></p>

    <p class="evliya"><span class="calibre23">Cümle (---) mahalle ve (---) câmi‘dir. Cümleden mükellef kurşumlu Çavuş Paşa câmi‘i çâr-kûşe, harpüşte tahta kubbesi ve bir tabaka mevzûn taş minâresi var.</span></p>

    <p class="evliya"><span class="calibre23">Ve (---) câmi‘i (---) {ve Hekîm Kaysûnîzâde mescidi<span class="calibre24">;</span> Süleymân Hân'ın Mi‘mâr Sinân binâsıdır.} Gayrısı mesâcidlerdir.</span></p>

    <p class="evliya"><span class="calibre23">Ve dörd tekyesi ve bir hammâmı ve bir hânı ve elli mikdârı dükkânı ve iskele başında bir ârâmgâh-ı kân-ı irfân mesîregâh soffası var.</span></p>

    <p class="evliya"><span class="calibre23">Ve sarây-ı vüzerâlardan Karaağaç yalısı leb-i deryâda dıraht-ı karaağaç ile hıyâbân olmuş bir yalıdır. Mukaddemâ Defterdârzâde İbrâhîm Paşa bâğçesi idi. Sultân Murâd-ı Râbi‘in hâtırına bu bâğçenin âb [u] hevâsı hoş gelüp dâ’imâ bu iremde ayş [u] nûş edüp niçe bin kayık ve peremeler ile Kâğızhâne teferrücüne giden kimesneleri seyr [ü] temâşâ edüp ihsân [ü] in‘âmlar ederdi. Hâlâ ol bâğ-ı İrem Sultân Mehemmed Hân-ı Râbi‘in mülki olup pâdişâhlara mahsûs bâğçe oldu. Bostâncı ustası ve huddâm bostâncıları vardır.</span></p>

    <p class="evliya"><span class="calibre23">Andan Ebussu‘ûd bâğçesi, bu dahi ana muttasıl sanavber dıraht ile zeyn olmuş gül [ü] gülistânlı bâğdır. Ebussu‘ûd Efendi Tefsîr-i şerîf'in bu bâğda te’lîf etmişdir.</span></p>

    <p class="evliya"><span class="calibre23">Ve buna muttasıl Bâzergânbaşı bâğı, müte‘addid kâ‘alar ile müzeyyen bir yalıdır.</span></p>

    <p class="evliya"><span class="calibre23">Ve İbrâhîm Hânzâde yalısı, kadîm-i evvelde Sokullu Mehemmed Paşa binâsıdır. Bunda olan meyve-i gûnâ-gûn ve şükûfe-i ibret-nümûn bir bâğda yokdur.</span></p>

    <p class="evliya"><span class="calibre23">Ve Re’îs Şâmîzâde yalısı, nev binâdır ammâ bâğçesi yokdur.</span></p>

    <p class="evliya"><span class="calibre23">Ve Kemâl Efendi yalısı müfîd [ü] muhtasardır.</span></p>

    <p class="evliya"><span class="calibre23">Ve tekyelerinde cümleden kâr-ı kadîm ve âsâr-ı azîm <b class="calibre1">tekye-i Ca‘fer-âbâd</b>, Süleymân Hân huddâmlarından Ca‘fer nâm bir sâhib-i tab‘ kimesnenin hayrâtıdır. Şehrin bir mürtefi‘ zemîni üzre vâkı‘ olmuş gûnâ-gûn dıraht-ı âlîler ile müzeyyen ve (müzeyyen) müte‘addid soffalar ile ve kâ‘a ve matbahlar ile Câ‘fer-âbâd'dır.</span></p>

    <p class="evliya"><span class="calibre23">Süleymân Hân bu tekyenin deryâya nâzır bir köşesinde sâkin olup teferrüc ederken Hindûstân pâdişâhından hedâyâlar gelüp bir nakş-ı bûkalemûn telâtîn derisinden bir ta‘âm sofrası ve yüz Hıtâyî münebbid tabaklar ve yüz aded kâseyi ve niçe âlât-ı ta‘âm zî-kıymet eşyâları bu tekyeye vakf eder. Ba‘dehu bu şeyleri zorbalar asrında hazîneye alup sofra ile bir şeftâlû çekirdeğinden bir dervîşân keşkülü kalmışdır kim garâyibdir. Hindûstân'da hâsıl olmuş şeftâlû çekirdeğinin nısfıdır. Hâlâ iki vukıyye su alır. Kenâreleri altun dîvâre ve sîm halhâllar ile bir ibret-nümâ sun‘-ı Hudâ'dır. Nısfı hâlâ hazînededir. Selîm-i Sânî bu keşkülden bilâ cur‘a bâde nûş etmişdir. Hakkâ ki yek-merdî kâse değil penc-merdî kâseden ziyâde bâde alur.</span></p>

    <p class="evliya"><span class="calibre23">Ve bu tekyenin mücellâ der [ü] dîvârında olan hüsn-i hatlar ve ibret-nümâ nakş-ı bûkalemûn tasâvîrin evsâfı bir vech ile terkîm olunmaz. Hattâ Nakkâş Ağa Rızâ rû-yı dîvâra siyâh kalem ile bir kaya eşkâli üzre bir kepk-i vahşî tasvîr etmiş, Bihzâd-ı Mânî kalemin çekmede âcizdir. Cümle erbâb-ı ma‘ârifin nazargâhı bir âsitâne-i teferrücgâh-ı mesîregâh köşedir. <b class="calibre1"><i class="calibre2">[123b]</i></b> Ve,</span></p>

    <p class="evliya"><b class="calibre1"><span class="calibre23">Tekye-i Hasan-âbâd</span></b><span class="calibre23">: Sultân Murâd-ı Râbi‘ asrında Unkapanı'nın iç yüzünde Pervîz Ağa nâm bir ağanın mün‘im ü mâldâr abd-i memlûkü Hasan nâm köle âdemisi binâ etmeğile zürefâ-yı İslâmbol bu tekyeye Niznâm-âbâd tekyesi derler. "Niznâm" lafzı lisân-ı Rûs'da bilmem demekdir. Ammâ cihân-nümâ bir püşte üzre nev-âbâd Niznâm-âbâd tekyesidir. Sâhibü'l-hayrâtı hayâtda olmağile her ay başında cümle ehl-i teferrüce salâ edüp hânende ve sâzendeler ile ziyâfetler ederdi.</span></p>

    <p class="evliya"><span class="calibre23">Ve niçe tekye-misâl bâğçeler vardır. Ammâ cümleden</span></p>

    <p class="evliya"><b class="calibre1"><span class="calibre23">Tekye-i Abdüsselâm bâğçesi</span></b><span class="calibre23">: Hıyâbân-ı İremde âdem gâ’ib olur bir bâğdır. Cümle ehl-i hıref bunda teferrüc ederler.</span></p>

    <p class="evliya"><span class="calibre23">Ve bâğçe-i Alî Ağa ve bâğçe-i Eski Yûsuf ve bâğçe-i Ganîzâde şimâl cânibi Okmeydânı'na ve garb cânibi Halîc-i Eyyûb'a nâzır fısdık ve servi dırahtları ile müzeyyen bir bâğdır.</span></p>

    <p class="evliya"><b class="calibre1"><span class="calibre23">Ziyâretgâh-ı kasaba-i Südlüce</span></b><span class="calibre23">: Evvelâ Çavuşbaşı câmi‘i sâhasında deryâyâ nâzır hattât-ı Süleymân Hân, Hazret-i <b class="calibre1">Ahmed el-Karahisârî</b>: Kubbesi yokdur, ancak çâr-kûşe beyâz mermer sandûka içre medfûn olup seng-i mezârınd[a] olan hatlar bizzât kendiler tahrîr edüp mermere yazmışlar. Ammâ ibret-nümâ kazmışlar kim ol hatlar budur:</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Cemî‘i hattât [u] erbâb-ı ma‘ârifin nazargâhı ve pesendîdesidir.</span></p>

    <p class="evliya"><b class="calibre1"><span class="calibre23">Ziyâret-i sultân-ı şu‘arâ Habîbî</span></b><span class="calibre23">: Ferzend-i ercümend-i Acem'dir. Hakkâ ki pâkîze eş‘ârı vardır. Selîm Şâh-ı Evvel'in nüdemâlarındandır. Bu Südlüce'de Ca‘fer-âbâd tekyesi'nde medfûndur. "Ca‘ferî mezheb olmağile Ca‘fer-âbâd tekyesi'nde defn olunmağı vasiyyet etdi" deyü iftirâ etdiler.</span></p>

    <p class="evliyabeyit"><span class="calibre3">......................(2 satırlık yer boş)...................</span></p>

    <p class="Balk"><span class="calibre26">İki yüz kırk üçüncü fasıl<br class="calibre27"/>
    Kara Pîrî Paşa kasabasının imâretleri ve bâğ u bâğçeleri ve hânedân [u] mesîregâhların ayân u beyân eder</span></p>

    <p class="evliya"><span class="calibre23">Devlet-i Bâyezîd Hân'da ve Selîm Hân-ı Evvel'de Hazret-i Ebûbekir neslinden olan Vezîr Kara Pîrî Paşa bu mahallin âb [u] hevâsın beğenüp bu câ-yı meserretde bir bâğçe binâ edüp bir kasaba olunmasın fermân edüp bir rabta-i ma‘mûr olduğundan Pîrî Paşa derler. Bin mikdârı bâğlı ve bâğçeli ma‘mûr hânelerdir.</span></p>

    <p class="evliya"><span class="calibre23">Galata mevleviyyeti nâhîyesi ve başka subaşısı vardır. Ammâ ilâ hâze'l-ân bu kasaba içre bir câmi‘ ve üç mescidi var.</span></p>

    <p class="evliya"><span class="calibre23">Ammâ câmi‘, Aynî Hâtûn binâsıdır (---) pûşîde ve bir tula serâmed, rakîk ü nahîf minâre-i mevzûnu var kim ilm-i hendeseye mâlik olanlar vâlih [ü] hayrân olurlar. Ahmer-gûn bir minâre-i mevzûndur. Bu câmi‘i Ser-bevvâbân Arslan Ağa nâm şecî‘ amâr etdikde atebe-i ulyâsı üzre ta‘mîrine târîhdir: <b class="calibre1"><span class="calibre25">$</span></b></span></p>

    <p class="evliyabeyit"><span class="calibre23"> Ser-i bevvâb-ı derî pâdişeh-ı âlem o kim</span></p>

    <p class="evliyabeyit"><span class="calibre23"> Şîr-dildir Esedullâh denildi ana nâm</span></p>

    <p class="evliyabeyit"><span class="calibre23"> Çün tamâm oldu bu câmi‘ dedi hâtif târîh</span></p>

    <p class="evliyabeyit"><span class="calibre23"> Câmi‘-i hâs olup oldu bu câ-yı ubbâd.</span></p>

    <p class="evliyabeyit"><span class="calibre23"> Sene 1000.</span></p>

    <p class="evliya"><span class="calibre23">Ve câmi‘-i zîbâ Turşucuzâde Hüseyin Çelebi, Kiremitciler içre vâkı‘ olmuş Mi‘mâr Sinân binâsıdır. (---) (---) (---) (---) (---) (---) (---) (---) (---)</span></p>

    <p class="evliya"><span class="calibre23">Bunlardan mâ‘adâ hân ve imâret ve medrese ve kurrâ yokdur. Cümle Yahûdî ve Rûm ve Ermenî kefereleri müstevlî olmuşdur. Ve hammâmı (---) ve iskele başında iki yüz mikdârı dükkânlardır. Çoğu meyhâne ve bozahânelerdir. Zîrâ latîf limanlı kenâr-ı bahr olmağile cümle gemiler anda kışlaya bağlanup gemicileri meyhâne erbâblarıdır.</span></p>

    <p class="evliya"><span class="calibre23">Ve iki yüz kârhâne kiremitçiler dükkânları vardır. Zîrâ bu mahallin deryâsı dibinden mâh-ı Temmûz'da Arnavud gavvâsları bir gûne tîn-i siyâh çıkarırlar kim bi-emrillâh bir diyâra mahsûs değildir. Ba‘dehu ol tînı gemilerden çıkarup ma‘cenelere doldurup kırk gün durup kesb-i hevâ etdükden sonra ummâllar tîn-i zülâlin içine girüp püşt-i pâ ile tahmîr edüp andan kiremit ve tula edüp pişirdiklerinde bi-emrillâh siyâh levn iken ahmer-gûn kiremit olup cümle İslâmbol hânedânları bu kiremitden örtüldüğiyçün serâpâ İslâmbol kıpkırmızı nümâyândır. Anıniçün Pîrî Paşa kasabasının kiremidi ve tulası meşhûr ve teferrücgâh bâğçeleri bî-hisâbdır.</span></p>

    <p class="evliya"><span class="calibre23">Ve (---) Ayazması nâm bir mâ’-i zülâl su kaynağı vardır kim <b class="calibre1"><i class="calibre2">[124a]</i></b> Temmûz'da hummâya mübtelâ bir âdem üç kerre bu mâ’-i sâfîden nûş edüp gasl etse istifrâğ edüp halâs olur. Ekseriyyâ Rûm tâ’ifesinin meşâdları bu mahalde olup bu ayazmayı ziyâret ederler.</span></p>

    <p class="evliya"><span class="calibre23">Ve bu kasaba hâricinde Sultân Mehemmed Hân-ı Râbi‘ kim fâtih-i Yanova ve Varat ve Uyvar ve cezîre-i Girid'de fâtih-i Kandiye'dir, bunda bir bâğ içre bir âb-ı nâb bulup bir günde bir çeşme-i aynü'l-hayât binâ edüp Selsebîl-âsâ cereyân etdüğine çeşme üzre beyâz mermerde Teknecizâde Mustafâ Çelebi hattıyla müzehheb ve lâciverdli zîbâ târîh-i ra‘nâdır:</span></p>

    <p class="evliyabeyit"><span class="calibre23"> Bahtıyâ tahsîn edüp hâtif dedi târîhini</span></p>

    <p class="evliyabeyit"><span class="calibre23"> Oldu cârî adlile Sultân Mehemmed çeşmesi.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Ziyâretleri ma‘lûmum değildir.</span></p>

    <p class="evliyabeyit"><span class="calibre3">......................(1.5 satırlık yer boş)...................</span></p>

    <p class="Balk"><span class="calibre26">İki yüz kırk dördüncü fasıl<br class="calibre27"/>
    Kasaba-i Hâsköy'de olan cevâmi‘ ve mesâcid ve tekye ve hân u hammâmları ve esvâk-ı sultânî ve hânedânları ve sâ’ir imâretleri beyân eder</span></p>

    <p class="evliya"><span class="calibre23">Evvelâ bu belîde Hâsköy nâmıyla ma‘rûfdur ammâ bir şehr-i müzeyyen-misâldir. Zîrâ üç bin ma‘dûd kat-ender-kat ravza-i hadîkalı hâne-i zîbâlardır. Ba‘zı bâğlarında limon ve turunc ve kübbât hâsıl olur. Ammâ âb [u] hevâsı latîf bir câ-yı sürûr zemînde vâkı‘ olmuş deryâya nâzır kat-ender-kat evlerdir. Husûsan Yahûdî Küpeli oğulları ve Mürdehây ve Nisîm ve Kemâl Yahûdî nâmân cuhûdların hânelerinin amârı ve bâğ u bâğçelerinin bahârı ve gûnâ-gûn limonu ve lüffân nârı bir bâğda yokdur. Ve bu rabta Galata mevleviyyeti hükmünde niyâbetdir ve başka subaşısı ve yeniçeri çorbacısı kolluğu var hâkimlerdir.</span></p>

    <p class="evliya"><span class="calibre23">Ve (---) câmi‘ (---) (---) (---) (---) (---) (---) ve İskele mescidi ve Sarrâchâne mescidi (---) (---) (---). Bunlardan mâ‘adâ hân ve imâret ve medrese yokdur.</span></p>

    <p class="evliya"><span class="calibre23">Ancak bir hammâmı ve bir mahalle-i müslimîni var. Mâ‘adâ on bir cemâ‘at ta‘bîr ederler Yahûd mahallesi var. Ammâ hâlâ İslâmbol'da ihrâk bi'n-nâr olup Şuhûdkapusu'ndan içeri sâkin olan Yahûdîlerin hâne-i telvîsleri berbâd olup ihrâk bi'n-nâr ile tâhir oldukda zemînine Vâlide Sultân câmi‘i bünyâd olup ol mahalle-i Yahûdîler serâpâ dekâkînler olup Yahûdîleri bu Hâsköy'e nefy olaldan beri Hâsköy'de yigirmi cemâ‘at Yahûdî ziyâde olup cümle on bir bin Yahûdî oldu, derler. Gûyâ bu şehr-i Selânik'dir yâhûd Arabistân'da Sıfet şehri gibi tâ’ife-i Yahûd ile mâl-â-mâldır. Yedi kenîseleri ve on iki sınago hahamları vardır. Ve iki mahalle Urumlar ve üç deyr-i telvîsleri var ve bir mahalle Ermenîler var.</span></p>

    <p class="evliya"><span class="calibre23">Ve cümle altı yüz dekâkînlerdir. Gerçi bezzâzistânı yokdur ammâ cemî‘i zî-kıymet bî-kıymet firâvân bulunur. Ve elli dükkân tabbâğhâne ve yüz meyhâne ve üç bozahâne var. Ammâ Küpeli Yahûdî'nin mümessek elma suyu ve tiryandafila Rûm'un misket şarâbı, harâbâtî erenleri içre meşhûrdur. Zîrâ bâğlarında olan misket üzümü meğer Akdeniz Boğazı'nda Bozcaada'da ola. Ve Yahûdî pîçelerinin terbiye etdikleri şeftâlûları hoş-hordur.</span></p>

    <p class="evliya"><span class="calibre23">Câ-be-câ mahbûbe Urum keratsaları vardır. Ve cemî‘i Yahûd tâ’ifesinin mezâr-ı meşâdistânı bu Hâsköy dağlarında beyâz çakıl taşı gibi ser-ber-zemîn olup yatırlar. Gayrı yerde olmak ihtimâli yokdur, Üsküdar ve Galata'dan cümle bu mahalle getirirler. Ammâ bir kaç senedir haham la‘înleri izin verüp gayrı yerde dahi izn-i hâkim ile meşâdlık yapdılar.</span></p>

    <p class="evliya"><span class="calibre23">Ve bu Hâsköy mezârlıkları kurbünde İne Ayazma nâm bir ayn-ı zülâl vardır, mahmûm-ı riba‘a mübtelâ olan âdem yedi kerre nûş edüp gasl <b class="calibre1"><span class="calibre25">$</span></b> etse ısıtmadan halâs olur. Rûm tâ’ifesinin ziyâretgâhlarıdır. Hakîrin âlem-i aşkda olduğu mahalde bir cum‘aertesi gecesi bu mahaldeki Yahûdî mezârlığı içinde,</span></p>

    <p class="evliya"><span class="calibre23">"Gel tâli‘im gel" deyü nidâ etdüğimde bir dîv gûl-i beyâbân zâhir olup havfımdan "Yâ Hafîz" ismiyle firâr edüp mezkûr İne Ayazma içre ol gece <b class="calibre1"><i class="calibre2">[124b]</i></b> pinhân olup bî-hûş olduğum sergüzeşt [u] serencâmım inşâ’allâh mahallinde tahrîr olunur kim bir ferd-i âferîdenin başına gelmemişdir.</span></p>

    <p class="evliyabeyit"><span class="calibre3">...................... (2 satırlık yer boş) ..................</span></p>

    <p class="evliya"><span class="calibre23">Ve bu Hâsköy kurbünde yine leb-i deryâda pâdişâhlara mahsûs,</span></p>

    <p class="evliya"><b class="calibre1"><span class="calibre23">Tershâne bâğçesi</span></b><span class="calibre23">: Kadîm-i evvelde kefere asrında dahi kırallara mahsûs bâğ imiş. Ammâ ba‘de'l-feth, Ebü'l-feth ibtidâ bunda hayme-i Muhammedîsi ile meks edüp ve gazâ mâlın guzât-ı müslimîne bunda hisse edüp nazargâh-ı kadîmi olmak ile fermânıyla ma‘mûr edüp niçe kâ‘a ve hammâm ve kasr ve müte‘addid hücre ve soffalar ile aşren ve fe-aşr havz u şâzrevânlar ile ma‘mûr [u] âbâdân edüp sadranc nakşı {dikilmiş} on iki bin serv dırahtı râyihasından âdemin demâğı mu‘attar olup niçe bin eşcâr-ı gûnâ-gûn müsmirât ve gayrı çınâr ve bîd-i sernigûn ve çimşîr ve sanavber ile bu bâğı müzeyyen edüp gûyâ ravza-i Rıdvân olmuş bir İremezâtdır. Hudâ'ya ma‘lûm bu hıyâbânda serviler var kim evc-i âsumâna ser çekmiş niçe bin servdir âdem vâlih [ü] hayrân olur.</span></p>

    <p class="evliya"><span class="calibre23">Bu bâğa aslâ güneş te’sîr etmez bir koyah-ı Acemdir. Ve şeb [u] rûz fevvâreleri Selsebîl-âsâ cereyân etmedir. Ve bî-hisâb murgân-ı nevâhânın ve hezâr hezârânın dâstânından âdemin rûhuna gıdâ verir.</span></p>

    <p class="evliya"><span class="calibre23">Ve müsmirât-ı elvânından âbdâr şeftâlûsü ve kayısısı memdûhdur. Ve leb-i deryâda İbrâhîm Hân bir kasr-ı İrem binâ etmişdir kim gûyâ kasr-ı Havernakdır.</span></p>

    <p class="evliya"><span class="calibre23">Ol mahallin deryâsında bir gûne deryâ mahlûku çıkar, başka sayyâdları vardır, istiridye derler, incü sadefi hurdesi-misâl beyâz kabuk içre zî-rûh bir mahlûkdur. Meyhor kimesneler zeyt yağıyla pişirüp yâhûd limon ile çiğce tenâvül edüp bâde nûş ederler, ta‘âm-ı tarabdır. Ammâ bâde içmeden de bir âdem beş on gün ol istiridyeden tenâvül etse her gece ehliyle ve nâ-ehliyle beşer onar kerre cimâ‘ eder. Bu gûne bir mahlûkdur kim Tershâne bâğçesi önünde hâsıl olan gâyet memdûhdur. Bâğçe üstâdına sayyâdları senevî on bin akçe avâ’id verirler.</span></p>

    <p class="evliya"><span class="calibre23">Bu bâğın bâğçe üstâdı ve üç yüz halîfesi var, hizmet ederler. Böyle bir nazargâh-ı Mehemmed Hân-ı Gâzî'dir. Anda hünkârlara mahsûs kayıkhâneler vardır. Kaçan pâdişâh Yeni Sarây'a ve gayrı yere gitmek murâd edinse kırlankıç kayığının kıçında cevâhir kubbe altında mücevher taht üzre sâde cura zurna ve nakare faslı ederek Halîc'in tarafeyninde olan kat-ender-kat yalıları ve bâğ u bâğçe ve tershâneleri seyr [ü] temâşâ ederek murâd [ü] merâmları olduğu yere giderler.</span></p>

    <p class="evliya"><span class="calibre23">Ve bu Tershâne bâğçesinde hâs-âhûr vardır. Anda küheylân-ı sâfinâtü'l-ciyâd misilli atlara süvâr olup bâğın cânib-i şimâlinde Okmeydânı'na çıkup ol fezâda cirid ü çevgân oynadırlar. Cânib-i erba‘ası böyle mesîregâh-ı bâğ-ı hıyâbândır. <i class="calibre2">Ammerekallâhü Ta‘âlâ</i>. Hamd-i Hudâ hakîr anda fakîrâne çok ibâdet etmişiz.</span></p>

    <p class="evliya"><span class="calibre23">Ve bunda hizmet eden bostâncılar cümle sâhib-i sülûk sulehâ-yı ümmetden kimesnelerdir ve elbette ber-hordâr olurlar. Zîrâ İslâmbol feth olunca Akşemseddîn hazretleri bu câ-yı dil-küşâda sâkin olup cümle merdân ve erba‘în çıkarırdı ve hidmet edenlere hayr du‘â ederdi. Anıniçün huddâmları ber-hordâr-ı ömr olurlar. Ve bizzât Ebü'l-feth mübârek dest-i şerîfleri ile yedi servi dikmişdir. Cümleden serâmed mevzûn u hemvâr sebiz-gûn serv(er)lerdir. Ve bir serv dahi {Akşemseddîn hazretleri} mübârek dest-i şerîfleri ile diküp hâsıl etmişdir. Bi-emrillâhi Ta‘âlâ âdetullâh bunun üzerine cârîdir kim serv dırahtı sebiz-gûn olur. Ammâ bu serviyi Akşemseddîn dikmek ile ak serv hâsıl olmuşdur. Hâlâ zamânımızda temâşâgâhdır kim Çimşîrlik havzının kurbünde idi.</span></p>

    <p class="Balk"><span class="calibre26">İki yüz kırk beşinci fasıl<br class="calibre27"/>
    Kâsımpaşa şehrinin cemî‘i imâretleri ve hânedân [ve] bâğ-ı İremleri ve tershâne ve ziyâretgâhların beyân eder</span></p>

    <p class="evliya"><span class="calibre23">Evvelâ bu Kâsımpaşa tâ zamân-ı kadîmde ma‘mûr manastırlık imiş, kefere mâbeyninde şehr-i Ayalonka nâmıyla meşhûr imiş. Ammâ ba‘de'l-feth mezâristân-ı ümmet-i Muhammed olması fermân olunur. Zîrâ Abdülmü’min Melik hilâfetinde Mesleme ve Eyyûb-ı Ensârî ve Hârûnu'r-Reşîd ve Yıldırım Bâyezîd Hân'da dahi İslâmbol'un nısfı ve Galata'nın nısfı feth oldukda yine Kâsımpaşa'da <b class="calibre1"><i class="calibre2">[125a]</i></b> Tershâne ardı cümle mezâristân olup sahâbe-i kirâm ve evlâd-ı evlâd-ı zevi'l-ihtirâmlar medfûn olduğu müsbetdir kim hâlâ mezâristânlarında seng-i mezârları kûfî hatt ile tahrîr olunmuş alâmetler vardır kim manzûr-ı hâs [u] âmdır kim {bâlâda ale't-tafsîl mastûr} ol ecilden Ebü'l-feth imârâtına bezl-i himmet edüp (---) aded göz tershâne ve bir dîvânhâne-i kapudan paşa {ve bir câmi‘} inşâ eder.</span></p>

    <p class="evliya"><span class="calibre23">Ba‘dehu (---) sene târîhinde Süleymân Hân velvele-ârâ pâdişâh-ı azîmü'ş-şân olup devletinde benî âdem ile şehr-i İslâmbol âdem deryâsı olup omuz omuzu sökmez olup vüzerâlarından {fâtih-i Anabolı} Kâsım Paşa'ya ve fâtih-i Sakız Piyâle Paşa'ya ve fâtih-i Ahıçka Ferhâd Paşa'ya ve fâtih-i Alâüddevle Ayas Paşa kullarına fermânları sâdır olup Kâsımpaşa şehrini ma‘mûr etmeğe bezl-i himmet etdiklerinden niçe bin a‘yân-ı devlet, var makdûrların sarf edüp <b class="calibre1"><span class="calibre25">$</span></b> niçe bin hânedân ve hayrât [ü] hasenâtlar edüp ma‘mûr [u] âbâdân oldu.</span></p>

    <p class="evliya"><span class="calibre23">Ve Galata mevleviyyeti nâ’ibi taraf-ı şer‘den hâkimdir. Taraf-ı avândan kapudan paşa ve tershâne kethudâsı ve subaşısı hâkimlerdir. Hâlâ on bin seksen beş gaytân hadîkalı kat-ender-kat evlerdir.</span></p>

    <p class="evliya"><span class="calibre23">Ammâ merhûm Koca Piyâle Paşa kendü re’s-i mâlı on iki bin esîre mâlik olmağile Kâsımpaşa'nın tâ nihâyetinde bir câmi‘ ve medrese ve tekye inşâ edüp bî-cemâ‘at bir câmi‘ olur. Âhir bu câmi‘e cemâ‘at-i kesîre peydâ etmek içün Tershâne-i Atîk boğazından deryâyı kesüp tâ Piyâlepaşa câmi‘i bir sâ‘at yerdir, deryâyı anda götürüp Halîc'in iki tarafı bâğ u bâğçeli kat-ender-kat evler olup câmi‘i etrâfı amâr olup cemâ‘at-i kesîre olur.</span></p>

    <p class="evliya"><span class="calibre23">Piyâle Paşa vefâtından sonra Halîc tathîr olmayarak bârân-ı rahmet selinin hâr [ü] hâşâkından Halîc türâb ile pür olup pereme ve kayıklar girüp çıkması mu‘attal oldukda herkes hânesin ilerü binâ ederek hâlâ Halîc mu‘attal kalmışdır. Ammâ pederimiz hikâyet eder, "Kâsımpaşa esvâkı içre Dörd Ağızlı nâm çâh-ı mâlara gelince deryâ geldiğin bilürüm" deyü buyururlardı. Hâlâ mülûk murâd edinse yine deryâ cereyân etmesi emr-i seheldir.</span></p>

    <p class="evliya"><b class="calibre1"><span class="calibre23">Evsâf-ı Tershâne-i Âmire</span></b><span class="calibre23">: (---) göz Süleymân Hân binâsıdır. Bârûdhâne {kullesi ve yetmiş kapudan mahzenleri} ve kürekhâne ve yedi aded kurşumlu mahzenler ve dîvânhâne-i cedîd cümle Süleymân Hân'ın hayrâtıdır. Ve San Pavla zindânı ve Cirid meydânı kasrı ve Şâhkulukapusu ve Meyyit İskelesikapusu cümle Süleymân Hân'ındır. Ve Kapudan Paşa'ya on iki bin azebistân askeri ve yüz elli kapudan-ı enderûn ve yüz elli kapudan-ı bîrûn cezîrelerde ve yetmiş alem ve tuğ sâhibi az<span class="calibre24">a</span>ebistân ağası<span class="calibre24">;</span> ve kırk sancak yerde re‘âyâ ve berâyâdan kürek-keşân azebistân gelmek kânûn-ı Süleymânî'dir.</span></p>

    <p class="evliya"><span class="calibre23">Ve (---) aded tershâne gözlerin eyle ma‘mûr edüp her birinin tâkları tâk-ı kehkeşândan nişân verüp her bir göze birer dîdebân ve San Pavla zindânına üç yüz azebistân nevbetci her şeb ta‘yîn edüp tershâne kapudanlarının otuz beşi tershâne gözlerinde sabâha dek kol dolaşalar ve otuz beş kapudanı askerleriyle şehirde kol dolaşalar. Zîrâ Süleymân Hân asrında Galata Kullesi ve Tershâne zindânlarında otuz bir bin ecnâs-ı mahlûkât kefere-i fecereden esîr var idi {kim dâ’imâ pây-beste ve dil-haste esîrlerdir, dîdebânları ve vardiyanları destinde girîbânları beste ve giryân ve hayrân ü nâlân esîrlerdir.</span></p>

    <p class="evliya"><span class="calibre23">Ve mahpûshâneleri olan San Pavla zindânı bir tarh üzre binâ olunmuşdur kim bir vech ile andan benî âdem rehâ bulmak mümkün değildir. Ve murg-ı zeyrek dahi bu kafese girse pervâz urmak muhâldir. Zîrâ ka‘r-ı zemîni bile kat-ender-kat azîm mermerler döşenmişdir kim lağım dahi mümkün değildir}.</span></p>

    <p class="evliya"><span class="calibre23">Bu tertîb üzre Kâsım Paşa şehri eyle ma‘mûr oldu kim yedi tağın dere ve depesi üzre hâlâ Murâd Hân-ı Râbi‘ tahrîri şehr-i Kâsımpaşa on bir bin altmış hânedir. Ve Süleymân Hân asrında her mahalle câmi‘i ve mesâcidleri ve tershâne gözlerinde ve her dükkânda ve her hâne kapusu önünde birer kandîl çerâğân olurdu.</span></p>

    <p class="evliya"><span class="calibre23">Bu gûne amâr olmuş şehr-i müzeyyende hâlâ (---) aded mahalle-i müslimîn ve on mahalle-i kefere-i Rûm ve bir mahalle Ermenî var ammâ Yahûdî yokdur, dükkânlarda sâkin olup giderler.</span></p>

    <p class="evliya"><span class="calibre23">Ve bu şehrin cânib-i erba‘asında gerçi kal‘a yokdur ammâ rabâtdan ziyâde masûn [u] mahfûzdur. Bu şehir iskeleden tâ Piyâlepaşa mahallesine varınca (---) adımdır. Okmeydânı'ndan tâ Galata hudûdunda dörd yol ağzına varınca tokuz bin adım yerdir.</span></p>

    <p class="evliya"><span class="calibre23">Tûlen ve arzen bu cirmde olan şehr-i azîm içre ibtidâ câmi‘-i atîk <b class="calibre1">Koca Kâsım Paşa</b>'{dır}. Bir düz yerde vâkı‘ olup çâr-kûşe bir dîvâr üzre çâr-kûşe harpüşte tahta kubbeli ve tahtânî câmi‘-i atîkdir. İçinde aslâ amûdları yokdur. Ve taşra haremi çınâr ve dud şecerleri ile müzeyyendir. Mâ-tekaddem imâreti var imiş, hâlâ bîmârhânedir. <b class="calibre1"><i class="calibre2">[125b]</i></b> Ve bir tabaka minâre-i mevzûnu var. Ancak bir kıble kapusu üzr[e] târîh (---) (---) (---) (---) Mi‘mâr Sinân binâsıdır. Ve harem içre mahkeme-i şer‘-i mübîn vardır. Ve hareminin yemîn [ü] yesârında iki kapusu var. Ve bu câmi‘ şehrin iz[di]hâm yerinde olmağile gâyet cemâ‘at-i kesîreye mâlikdir. Andan,</span></p>

    <p class="evliya"><b class="calibre1"><span class="calibre23">Kethudâ câmi‘i</span></b><span class="calibre23">: Harpüşte kurşum kubbeli ve bir minâreli câmi‘dir. Ve eski dîvânhânede ibtidâ binâsı,</span></p>

    <p class="evliya"><b class="calibre1"><span class="calibre23">Ebü'l-feth Mehemmed Hân câmi‘i</span></b><span class="calibre23">: Ma‘bed-i muhtasar bir küçük câmi‘dir. Ve yeni dîvânhânede,</span></p>

    <p class="evliya"><span class="calibre23"> <b class="calibre1">Süleymân Hân câmi‘i</b>: Hâlâ bu iki câmi‘ huddâmlarının vazîfe-i mu‘ayyeneleri taraf-ı pâdişâhîden verilir selâtîn câmi‘leridir. Ve,</span></p>

    <p class="evliya"><b class="calibre1"><span class="calibre23">eş-Şeyh Eyyühüm Efendi câmi‘i</span></b><span class="calibre23">: Cemâ‘ati gâyet sulehâ-yı ümmetden kimesnelerdir. Ve,</span></p>

    <p class="evliya"><b class="calibre1"><span class="calibre23">Yahyâ Kethudâ câmi‘i</span></b><span class="calibre23">: Mevlevîhâne kurbündedir ve harpüşte kurşum kubbelidir, bir minâresi vardı. Ve,</span></p>

    <p class="evliya"><b class="calibre1"><span class="calibre23">Hacı Husrev câmi‘i</span></b><span class="calibre23">: Tatavla yolunda bir yokuşda kiremitli ve bir minâreli câmi‘dir. Ve,</span></p>

    <p class="evliya"><b class="calibre1"><span class="calibre23">Hamdî Efendi câmi‘i</span></b><span class="calibre23">: Okmeydânı kurbünde bir minâreli ve kurşumlu câmi‘dir. Bu câmi‘ sâhibi Emîr Efendi dâmâdıdır. (---) (---) (---) (---) (---) (---) Ve,</span></p>

    <p class="evliya"><b class="calibre1"><span class="calibre23">Emîr Sultân câmi‘i</span></b><span class="calibre23">: (---) (---) binâsıdır. Bir kûh-ı bâlânın zirvesinde çâr-kûşe harpüşte ve bir minâre-i rusâs ile mestûr bir câmi‘-i ziyâretgâhdır kim ulu âsitânedir. Ve,</span></p>

    <p class="evliya"><b class="calibre1"><span class="calibre23">Câmi‘-i Kulaksız</span></b><span class="calibre23">: (---) (---) binâsıdır, bir minâreli ve kurşum kubbelidir. Ve,</span></p>

    <p class="evliya"><b class="calibre1"><span class="calibre23">Sinân Paşa câmi‘i</span></b><span class="calibre23">: Bu dahi harpüşte kurşumlu kubbedir. Haremine (---) ayak nerdübân ile nüzûl olunur. Bir püşte üzre cihân-nümâ câmi‘-i rûşendir. Ve,</span></p>

    <p class="evliya"><b class="calibre1"><span class="calibre23">Câmi‘-i Piyâle Paşa</span></b><span class="calibre23">: Bir dere ağzında kıble cânibi âlî sed üzre bir câmi‘-i metîndir. Süleymân Hân vüzerâlarından fâtih-i Sakız, Vezîr Kapudan Koca Piyâle Paşa binâsıdır. Cümle on iki kubbe-i âlîdir ve cümle (---) aded kırmızı sommâkî amûd-ı azîmler üzre mebnî kubâblardır. Mihrâbı ve minberi sâde güzelidir.</span></p>

    <p class="evliya"><span class="calibre23">Cümle (---) revzenleri tuçdur, demir değildir. Eyle rivâyet ederler kim cümle feth etdüği kâfir kilisalarının çanlarını getirüp câmi‘in pençerelerine şebeke etdi, derler. Ve cümle (---) aded necef ve moran câmlar ile müzeyyen olduğundan gâyet rûşen câmi‘dir. Ve iki kıble kapusu var, atebe-i ulyâsı üzre Karahisârî hattıyla <a class="pcalibre pcalibre1" id="_ftnref88"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn88" title=""><span class="MsoFootnoteReference"><span class="calibre23">[88]</span></span></a> (---) (---) (---) âyeti zeheb-i hâlis ile tahrîr olunmuşdur.</span></p>

    <p class="evliya"><span class="calibre23">Ve taşra dehlîz soffaları üzre (---) aded amûd-ı zenbûrîler üzre (---) aded kubâblardır. Bu soffaların mihrâb dîvârında serâpâ ebyât, eş‘âr, müfredât-ı gûnâ-gûn ve bir azîm resm-i Ömer tahrîr olunmuşdur. Bundan taşra dehlîz-i harem dahi tûlânî (---) amûd-ı sağîr üzre tahta tavan sütûhdur kim cümle bu câmi‘ rusâs-ı hâlis ile pûşîde bir câmi‘-i nûrdur.</span></p>

    <p class="evliya"><span class="calibre23">Kıble kapusundan mihrâbâ tûlu (---) adımdır ve bir yanından bir yanına (---) adımdır. Ve taşra harem-i kebîrinde altı aded çınâr-ı azîmler var kim her biri eflâke ser-çeküp şâhaları sâyesinde ehl-i teferrüc kesb-i hevâ ederler. Bu haremin dahi dörd kapusu vardır, garb tarafı kapusunun yemîn [ü] yesârında kırk aded medrese hücreleri vardır.</span></p>

    <p class="evliya"><span class="calibre23">Hikmet-i Hudâ bu câmi‘i, Piyâle Paşa merhûm binâya şürû‘ etdükde câmi‘in şimâlî tarafında yedi husrevânî küp altun bulduğu yer hâlâ zâhir ü bâhirdir kim hâlâ ol küpler İslâmbol'da Uzun Çârsû başındaki sebîlhânesi içinde durur mermer küplerdir. Böyle helâl mâl ile binâ olunmuş câmi‘dir. Ve bir tekye ve kendilere bir medfen ve bir hammâm ve bir çârsû binâ etmişdir. <i class="calibre2">Rahmetullâhi aleyh</i>. Gâzî Paşa'dır.</span></p>

    <p class="evliya"><span class="calibre23">Bu câmi‘lerden mâ‘adâ cümle (---) aded mesâcidlerdir. Evvelâ Piyâle Kethudâ mescidi ve Yahyâ Kethudâ mescidi ve Şehremîni Hüseyin Çelebi mescidi ve Memi Kethudâ mescidi.</span></p>

    <p class="evliyabeyit"><span class="calibre3">...................... (1.5 satırlık yer boş) ..................</span></p>

    <p class="evliya"><b class="calibre1"><span class="calibre23">Evsâf-ı medâris-i ulûm</span></b><span class="calibre23">: Evvelâ medrese-i Kâsım Paşa câmi‘inin yol aşırısındadır. Ve medrese-i Piyâlepaşa.</span></p>

    <p class="evliyabeyit"><span class="calibre3">...................... (1 satırlık yer boş) ..................</span></p>

    <p class="evliya"><span class="calibre23">Ve yetmiş mekteb-i sıbyân ve üç yerde dârü'l-kurrâ. Gerçi halkı erbâb-ı sefer makûlesi derler ammâ kâmil ü fâzıl çelebileri vardır.</span></p>

    <p class="evliya"><span class="calibre23">Ve yigirmi yerde tekye-i Halvetî ve Celvetî ve Uşşâkî ve Mevlevî ve gayrı tarîk tekyeleri vardır.</span></p>

    <p class="evliya"><span class="calibre23">Cümlesinden <b class="calibre1"><i class="calibre2">[126a]</i></b> Hazret-i Emîr Sultân tekyesi tarîk (---) ulu âsitânedir. Yüzden mütecâviz hücre ve fukarâları vardır. Her leyle (---) (---) cümle fukarâ <a class="pcalibre pcalibre1" id="_ftnref89"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn89" title=""><span class="MsoFootnoteReference"><span class="calibre23">[89]</span></span></a> âyeti emrine imtisâlen tevhîd [ü] tezkîr edüp vücûdların ifnâ ile ihyâ ederler. Kapudan Halîl Paşa mâl-ı gazâ sarf eyleyüp bu âsitâneye bir âb-ı zülâl getirüp fukarâlara imâret inşâ edüp bay [u] gedâya ni‘meti mebzûldür.</span></p>

    <p class="evliya"><span class="calibre23">Ve Kulaksız tekyesi tarîk-i Halvetî'dir.</span></p>

    <p class="evliya"><span class="calibre23">Ve Sinân Paşa tekyesi tarîk-i Ümm-i Sinânîdir.</span></p>

    <p class="evliya"><span class="calibre23">Ve Piyâlepaşa hammâmı kurbünde Mu‘abbir İbrâhîm Efendi tekyesi tarîk-i (---) âsitânesidir, fukarâsı gâyet çokdur.</span></p>

    <p class="evliya"><span class="calibre23">Ve Hacı Haydar bostânı kurbünde Hazret-i Uşşâkî Efendi tekyesi<span class="calibre24">,</span> sulehâ-yı ümmetden fukarâları var.</span></p>

    <p class="evliya"><span class="calibre23">Ve Mevlevîhâne tekyesi Sultân Murâd Hân-ı Râbi‘ asrında bizzât Abdî Dede hazretleri cümle ahbâblarının himmetleri ile kendüler Ferhâd-vâr ırgatlık edüp binâ etmişlerdir. Bir mürtefi‘ zemînde bir tekye-i Mevlânâ-yı Rûmî'dir.</span></p>

    <p class="evliya"><span class="calibre23">Ve tekye-i</span></p>

    <p class="evliyabeyit"><span class="calibre3">................... (2 satırlık yer boş) ...................</span></p>

    <p class="evliya"><span class="calibre23">Ve cümle (---) hammâmdır. Evvelâ Kâsım Paşa hammâmı, hammâm-ı atîk hoş-hevâ-yı hûb-binâ hammâmdır kim suyu âb-ı zülâldir.</span></p>

    <p class="evliya"><span class="calibre23">Ve hammâm-ı (---), Tershâne dîvârı ardında bir küçük kesîf hammâmdır, ammâ gâyet yerinde binâ olunmuşdur.</span></p>

    <p class="evliya"><span class="calibre23">Ve Hekîmbaşı hammâmı<span class="calibre24">,</span> hikmetle binâ olunmuşdur kim misli yokdur. Ammâ ol kadar büyük hammâm değildir. Lâkin suyu lezîzdir.</span></p>

    <p class="evliya"><span class="calibre23">Ve Kulaksız hammâmı âlât [u] bisâtı ve huddâmları pâk ve dellâkları cüst ü çâlâk olup herkese hidmet ederler. {Ammâ Kulaksız hammâmı olmağile ekseriyyâ huddâmları sağırlardır}.</span></p>

    <p class="evliya"><span class="calibre23">Ve Piyâlepaşa hammâmı<span class="calibre24">,</span> gâyet latîf ve rûşen hammâmdır kim meşhûr-ı âfâk hammâm-ı latîflerin biri dahi bu hammâmdır.</span></p>

    <p class="evliyabeyit"><span class="calibre3">...................... (1 satırlık yer boş) ...................</span></p>

    <p class="evliya"><b class="calibre1"><span class="calibre23">Ma‘mûr olan sarâyları beyân eder</span></b><span class="calibre23">: <span class="calibre24"> </span>Evvelâ Piyâle Paşa sarâyı ve Kara Hoca sarâyı ve Kurd Çelebi sarâyı ve Hüseyin Ağa Alî'si sarâyı ve Sıçan Halîfe sarâyı.</span></p>

    <p class="evliyabeyit"><span class="calibre3">...................... (1.5 satırlık yer boş) ......................</span></p>

    <p class="evliya"><b class="calibre1"><span class="calibre23">Sebîlhâneler</span></b><span class="calibre23">: Cümle</span></p>

    <p class="evliyabeyit"><span class="calibre3">...................... (5 satırlık yer boş) ................... <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Ve çeşme-i cân-safâlar</span></b><span class="calibre23">: Cümle (---) Hacı Ahmed çeşmesi târîhidir:</span></p>

    <p class="evliyabeyit"><span class="calibre28">.</span> <span class="calibre23"><span class="calibre24">i.</span>Kandî-i Dâ‘î<span class="calibre24">;</span> dedi itmâmının târîhini</span></p>

    <p class="evliyabeyit"><span class="calibre23"> Hacı Ahmed çeşmesin cârî ede dâ’im latîf.</span></p>

    <p class="evliyabeyit"><span class="calibre23"> Sene (---)</span></p>

    <p class="evliyabeyit"><span class="calibre3">...................... (3.5 satırlık yer boş) ...................</span></p>

    <p class="evliya"><b class="calibre1"><span class="calibre23">Ve mesîregâh [u] teferrücgâh tekyeler</span></b><span class="calibre28">;</span><span class="calibre23">: Cümle (---) ammâ cümleden atîk <b class="calibre1">tekye-i Tîr-endâzân</b>; ibtidâ müfîd [ü] muhtasar Ebü'l-feth binâsıdır zîrâ Ayasofya'dan putları çıkarup bu Okmeydânı'nda hâlâ puta sepedi mahalline koyup haftada iki gün cümle guzât-ı müslimîn putlara oklar atdıklarıyçün hâlâ puta oku derler bir gûne sehm-i kazâdır. Ol asırda kemândârân [u] kemânkeşân sohbet etmeleriyçün bu tekye binâ olundu.</span></p>

    <p class="evliya"><span class="calibre23">Ba‘dehu Bâyezîd Hân-ı Velî yaycı olup kemânkeş olmağile kemânkeş ve sînekeş ve düşmenküş Hattât Şeyh hazretleri tahrîkiyle mezbûr tekyeyi Bâyezîd Hân tevsî‘ etdi. Ba‘dehu mürûr-ı eyyâm ile câ-be-câ tekye münhedim olup Sultân Murâd-ı Râbi‘ dahi tîr-endâz olmağile bu tekyenin imâretine fermân edüp Musâhib Silihdâr Mustafâ Paşa ta‘mîr ü termîm <b class="calibre1"><i class="calibre2">[126b]</i></b> etdüğine târîh-i tekye-i tîr-endâzân:</span></p>

    <p class="evliyabeyit"><span class="calibre23"> Himmet-âbâd-ı cedîd oldu binâ-yı tekyegâh.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Andan aşağı <b class="calibre1">Mesîregâh-ı İne Ayazma</b>: sergüzeştimiz olan mahaldir. Gerçi imâretinden bir nişân yokdur ammâ azîm dıraht-ı müntehâlar sâyesinde bir ayazmadır. Ba‘zı mahbûb [u] dostân nîlgûn fûtaya sarılmış billûr-misâl beyâz dilberân seyr olunur bir teferrücgâh-ı gâhgâh-ı nâgâhdır, hergâh değildir mâh be-mâhdır kim mâhpâreler hırmengâhıdır. Andan,</span></p>

    <p class="evliya"><b class="calibre1"><span class="calibre23">Mesîregâh-ı Hasan Karlığı</span></b><span class="calibre23">: Bir vâsi‘ dere içre ok atmak içün mastabalar binâ olmuşdur. Herkes yârânıyla ol câ-yı ma‘hûdda ahdlerine vefâ edüp âlem ağyârdan bî-haber sohbet ederler. Kardan cereyân eder bir âb-ı berdi vardır. Ve,</span></p>

    <p class="evliya"><b class="calibre1"><span class="calibre23">Mesîregâh-ı puta yeri</span></b><span class="calibre23">: Bir çemenzâr derede beş altı soffalar vardır, her cum‘a niçe bin kemânkeşân, kemân-dârân, tîr-endâzân, esnâf-ı Sa‘d-ı Vakkâsân cem‘ olup ser-çeşme-i kemân-dârân "Pîr Vakkâs rûhuna Fâtiha" deyüp kânûn-ı Ebü'l-feth üzre puta sepedine niçe bin tîr-bârân edüp sîne-i putaya hedef ederler. (---) adım menzil yerdir. {Üç yerde âb-ı hayât çeşmeler ve niçe dıraht-ı azîm çınârlar ve gayrı şecerler var}. Andan,</span></p>

    <p class="evliya"><b class="calibre1"><span class="calibre23">Mesîregâh-ı Dîvdâr çeşmesi</span></b><span class="calibre23">: Bu dahi Okmeydânı'nın bir köşesinde âb-ı hayâtdan nişân verir bir çeşmedir. Cânib-i erba‘asında dıraht-ı azîm çınârlar sâyesi çemenzârında cümle ahibbâ cân sohbeti ederler. Andan,</span></p>

    <p class="evliya"><b class="calibre1"><span class="calibre23">Teferrücgâh-ı tekye-i Piyâlepaşa</span></b><span class="calibre23">: Bir çukur yerde cânib-i erba‘ası kal‘a-misâl dîvârlı bir tekyedir, fevkânî ve tahtânî ikişer bin âdem alur soffaları var, cümle ehl-i hıref anda halîfe revâne edüp sâhib-i post ederler. Ve niçe bin sahan et‘ıme-i nefîse hâs u âmma bezl olunup tenâvül olunur azîm matbah-ı Keykâvûsunda üç bin aded bakır âvânî bisâtları vardır. Ve niçe serâmed çınâr-ı müntehâları ve bir âb-ı hayât çâh-ı mâsı var kim ta‘bîr olunmaz. Andan,</span></p>

    <p class="evliya"><b class="calibre1"><span class="calibre23">Mesîregâh-ı Söğüdcük Ayazması</span></b><span class="calibre23">: Bir hevâdâr yerde bîd-i sernigûnlar ile müzeyyen bir ayazmadır. Andan</span></p>

    <p class="evliya"><b class="calibre1"><span class="calibre23">Teferrücgâh-ı Hacı Ahmed bostânı</span></b><span class="calibre23">: Gûnâ-gûn müsmirâtı mevcûddur. Ve,</span></p>

    <p class="evliya"><b class="calibre1"><span class="calibre23">Mesîregâh-ı Boşnak bâğı</span></b><span class="calibre23">: Kayısı ağacı-misâl gül şecereleri vardır. Rûm ve Arab ve Acem'de böyle gülistân görülmüş değildir. Zîrâ sâhibi Boşnak Şeyh Uşşâkî tarîkinde bir hâl sâhibi âdemdir kim bizzât kendüleri bâğbân-ı gülistândır. Andan,</span></p>

    <p class="evliya"><b class="calibre1"><span class="calibre23">Teferrücgâh-ı Dede bostânı</span></b><span class="calibre23">: Mevlevîhâne şeyhi Abdî Dede ahibbâsıdır. Ve,</span></p>

    <p class="evliya"><b class="calibre1"><span class="calibre23">Mesîregâh-ı Kurd Çelebi bâğı</span></b><span class="calibre23">: Bâğ-ı İrem hıyâbânıdır.</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><span class="calibre23">Ve niçe mesîregâhlar dahi vardır ammâ ma‘lûmumuz olan bunlardır.</span></p>

    <p class="evliya"><b class="calibre1"><span class="calibre23">Evsâf-ı dekâkîn-i</span></b> <span class="calibre23">{<b class="calibre1">şehr-i</b>} <b class="calibre1">Kâsımpaşa</b>: Cümle (---) mahallede üç bin altmış dükkândır. Gerçi bedâsteni yokdur ammâ cemî‘i zî-kıymet anda mevcûddur. Ammâ cümleden esnâf-ı tabbâğân-ı gümrâh tâ’ifedir. Cümle üç yüz kârhâne-i azîmdir, her birinde yigirmişer otuzar zeber-dest pehlivân fetâları vardır. Sarı sahtiyânı ve kırmızı köselesi ve dutkalı meşhûr.</span></p>

    <p class="evliya"><span class="calibre23">Bu tâ’ifenin içine bir kanlı ve bir hırsız girse cümlesi baş kaldırup ol mücrimi hâkime vermezler. Ammâ ol mücrim dahi ölünce bunların içinden halâs olamaz. Bir hizmete ta‘yîn edüp san‘at öğredüp kâr etdirüp harâmîlikden ol âdem müstağnî olur. Bunlardan mâ‘adâ gûnâ-gûn cümle ehl-i sanâyi‘âtı çokdur.</span></p>

    <p class="evliya"><span class="calibre23">Bu şehir içre iki dere cereyân edüp iki tarafları serâpâ dekâkînlerdir.</span></p>

    <p class="evliya"><span class="calibre23">Ve (---) yerde cisrleri vardır. Üç aded cisri kârgîr birer gözlü cisrlerdir. Evvelâ Kâsımpaşa cisri. Andan Emîr (---) Ağa cisri (---) gözdür ve târîhi budur kim Teknecizâde hattıyla mastûrdur: (---) (---) (---) (---) (---). Andan Tershânekapusu cisri bir gözdür ve memerr-i nâs tarîk-i âm kapusudur.</span></p>

    <p class="evliya"><span class="calibre23">Bu cisrlerden mâ‘adâ Piyâlepaşa deresine varınca on bir haşeb cisrlerdir. Ve Cum‘abâzârı cisrinden Şeyh deresiyle tâ Hacı Ahmed bostânı'na varınca bu dere üzre on yedi yerde alçacık yaya âdem ubûr edecek iskele cisrleri vardır, cümlesi pranka zencîrler ile bağlıdır. <b class="calibre1"><span class="calibre25">$</span></b></span></p>

    <p class="evliya"><span class="calibre23">Esvâk-ı sultânîlerinden evvelâ Cum‘abâzârı ve Kâsımpaşa çârsûsu ve Piyâlepaşa bâzârı ve Terziler bâzârı ve Kulaksız bâzârı ve Tabbâğlar bâzârı ve İskele bâzârı,</span></p>

    <p class="evliyabeyit"><span class="calibre3">......................(1 satırlık yer boş)...................<b class="calibre1"><i class="calibre2">[127a]</i></b></span></p>

    <p class="evliya"><b class="calibre1"><span class="calibre23">Esmâ-i mahallât-ı şehr-i azîm Kâsımpaşa</span></b><span class="calibre23">: Evvelâ mahalle-i Türbedâr: Cemî‘i mevtâyı bunlar defn eder, sulehâ-yı ümmetden âdemlerdir ve mahalle-i kadîmdir kim mezâristân içinde vâkı‘ olmuşdur.</span></p>

    <p class="evliya"><span class="calibre23">Ve mahalle-i Kanlıkozlar: Mezâristân içre serâpâ ceviz dırahtlarıdır. Mahalle-i Kâsım Paşa ve mahalle-i Kethudâ ve mahalle-i Ketehorya ve mahalle-i Piyâle Kethudâ ve mahalle-i Cum‘abâzârı ve mahalle-i Büyükdere ve mahalle-i Küçükdere ve mahalle-i Uşşâkî ve mahalle-i Tatavla ve mahalle-i Depebaşı ve mahalle-i Badille ve Sarı Kethudâ mahallesi ve Dere mahallesi.</span></p>

    <p class="evliya"><span class="calibre23">Ve Aydın Çavuş mahallesi: Kara Sünbül Alî Efendi'nin efendisi kîmyâ sâhibi Aydın Çavuş'dur. <i class="calibre2">Rahmetullâhi aleyh</i>.</span></p>

    <p class="evliya"><span class="calibre23">Ve mahalle-i Çelebi Çetinkoz: Diyen(?) cevize hâşiye sâhibidir. Yeni Dîvânhâne'ye hâ’il, püşte başındaki mahalledir. <i class="calibre2">Ammerekallâh.</i></span></p>

    <p class="evliya"><span class="calibre23">Ve mahalle-i Yeldeğirmeni ve mahalle-i Küçükpiyâlepaşa ve mahalle-i Emîrefendi ve mahalle-i Sinânpaşa ve mahalle-i Kocapiyâlepaşa ve mahalle-i Kulaksız ve mahalle-i Hamdîefendi ve Hacıahmed mahallesi ve Ketehorya mahallesi.</span></p>

    <p class="evliyabeyit"><span class="calibre3">......................(2 satırlık yer boş)...................</span></p>

    <p class="evliya"><span class="calibre23">Bu mahallelerden mâ‘adâ ma‘lûmum değildir.</span></p>

    <p class="evliya"><b class="calibre1"><span class="calibre23">Der-vasf-ı ahâlî-i şehr-i Kâsımpaşa</span></b><span class="calibre23">: Bu şehr-i azîmin halkı üç fırkadır. Bir sınıfı askerî tâ’ifesidir kim kapudanlar ve azebistân vardiyanlar ve resenbâz keştîbân dayılardır. Cümle Cezâyirli esbâbı geyüp kırmızı fes üzre kafesî destâr ve eyinlerine burnus ve demir-koparan ve kapod ve gûnâ-gûn parankona dolamalar ve bellerinde çatal pala bıçaklar ve ayaklarında tomaklar ve ba‘zılar baldırı çıplak serenbâz, cündebâz cünûd-ı gâzîyândır. Bu askerin cümlesi (---) güzîde askerdir. Kânûn-ı Süleymânî üzre senevî mevâcib-i kâmilleri üç bin yetmiş kîse mâldır. Tershâne dîvânında kapudan paşa huzûrunda her üç ayda bir mevâcib alırlar güzîde askerlerdir.</span></p>

    <p class="evliya"><span class="calibre23">Ve bir fırkası esnâf-ı gûnâ-gûndur ammâ bâğbânı çokdur.</span></p>

    <p class="evliya"><span class="calibre23">Üçüncü fırkası tüccâr ü neccâr-ı ehl-i bihârdır. Bunlar cümle murâdları üzre esbâb-ı gûnâ-gûn geyerler. Libâs-ı mahsûsaları yokdur.</span></p>

    <p class="evliya"><span class="calibre23">Ve bir fırkası dahi tâlib-i ilm, dervîşân-ı abâ-pûşân-ı dilrîşândır. Ammâ her biri birer pâdişâh-ı alîşândır. Bâğdan bâğa gidüp tâ‘at [u] ibâdât edüp sohbet-i hâs ederler.</span></p>

    <p class="evliya"><span class="calibre23">Ve zenâneleri gâyet mü’eddebe ve mestûre havâtînlerdir kim her biri gûyâ Râbi‘a-i Adeviyye'dir.</span></p>

    <p class="evliya"><span class="calibre23">Ve bu şehrin mahbûb u mahbûbesine hadd [ü] hasr yokdur. Zîrâ âb [u] hevâsı gâyet latîfdir. Arz-ı beledi ve tûl-ı nehârı yine İslâmbol arzıdır, ancak mâbeynehümâda bir mîl bir halîci var.</span></p>

    <p class="evliyabeyit"><span class="calibre3">......................(1 satırlık yer boş).................</span></p>

    <p class="evliya"><b class="calibre1"><span class="calibre23">Me’kûlât [ü] meşrûbâtının memdûhâtların beyân eder</span></b><span class="calibre28">;</span><span class="calibre23">: Evvelâ hâs ve beyâz gurâbiyye gevreği ve beyâz simidi ve yağlı çöreği ve âbdâr la‘l-gûn durrâkı ve papa şeftâlûsu ve şîrîn kameri kayısısı ve Cem Şâh engûrü ve Şâm üzümü ve Boşnak Dede gülü ve kaymaklı yoğurdu ve semiz koyun eti meşhûrdur zîrâ çemenzâr yerleri çokdur. Ve,</span></p>

    <p class="evliyabeyit"><span class="calibre3">......................(1 satırlık yer boş)...................</span></p>

    <p class="evliya"><b class="calibre1"><span class="calibre23">Ehl-i sanâyi‘âtının kâr-ı memdûhlarından</span></b><span class="calibre23">: Evvelâ terzileri, Cezâyir biçimi esbâblar kesüp eyle sihr-i i‘câz iğne ururlar kim İslâmbol üstâdları ana mânend bir sûzen urmağa âcizlerdir. Ve üsârâlarının mahpûshânelerde işledikleri gûnâ-gûn münakkaş eldivenler ve çorablar meğer Frengistân'da ve Gürcistân'da işlene.</span></p>

    <p class="evliya"><span class="calibre23">Ve tabbâğânının kârlarından sarı sahtiyânı ve kırmızı köselesi meşhûr-ı âlemdir. Ve Piyâlepaşa sûkunda gûnâ-gûn keçe külâhlar meğer Ma‘nisa'da ve Konya'da işlene. Ve Tershâne-i Âmire'de üstâd-ı kâmil keştî binâ edici marankozlar var kim cemî‘i kâfiristânda nazîrleri yokdur. Her ne gûne hinarda bir keştî murâd edinsen ana göre binâ edüp gûyâ tasvîr ederler.</span></p>

    <p class="evliyabeyit"><span class="calibre3">................(1.5 satırlık yer boş).................... <b class="calibre1"><i class="calibre2">[127b]</i></b></span></p>

    <p class="Balk"><span class="calibre26">Şehr-i Kâsımpaşa'nın enderûn [u] bîrûnunda âsûde olan ziyâretgâh-ı kibâr-ı kümmelîni ve a‘yân [u] eşrâfın merâkıd-ı pür-envârların beyân eder</span></p>

    <p class="evliya"><span class="calibre23">Evvelâ Tershâne ardında niçe bin Ashâb-ı kirâm ve teba‘-i tâbi‘în ve erbâb-ı Soffa ve evlâd-ı Ashâb-ı güzîn anda medfûndur. Seng-i mezârlarında bu ebyât tahrîr olunmuş:</span></p>

    <p class="evliyabeyit"><span class="calibre23"> Bunlar onlardır ki gelüp gitdiler</span></p>

    <p class="evliyabeyit"><span class="calibre23"> Gelüben iş bu cihânda n'itdiler</span></p>

    <p class="evliya"><span class="calibre23">deyü bâlâda mufassal terkîm olunmuşdur. Hulâsa-i kelâm ziyâretgâh-ı hâs [u] âmdır. Andan,</span></p>

    <p class="evliya"><span class="calibre23">Kabr-i Meyyitzâde: Pederleri Eğre gazâsına müteveccih olduklarında vâlideleri hâmile imiş. Pederleri eydir:</span></p>

    <p class="evliya"><span class="calibre23">"İlâhî gazâya azîmet etdim bu ehlim batnındakin sana emânet eyledim" deyüp sefere revâne olunca bi-emrillâh hâtûnu merhûme olup defn ederler.</span></p>

    <p class="evliya"><span class="calibre23">Bi-emrillâh gûrda vaz‘-ı haml edüp ma‘sûm vâlide-i merhûmesinin memesine yetişüp emer. Pederi seferden selâmetle gelüp ehlin su’âl eder, <b class="calibre1"><span class="calibre25">$</span></b></span></p>

    <p class="evliya"><span class="calibre23">"Merhûme oldu" derler. Hemân mu‘tekid gâzî eydir:</span></p>

    <p class="evliya"><span class="calibre23">"Ben anın karnındakin kârhâne sâhibine emânet verdim, tîz ehlimin kabrin bana gösterin" deyüp derhâl kabrine varup kulak dutar, görse bir ma‘sûm sadâsı istimâ‘ olunup derhâl gûrun kapağın açup görse bir cân-pâresi vâlidesinin sağ memesin emer, aslâ çürümemiş. Pederi hamd [ü] senâ edüp ciğer-kûşesin bağrına basup hânesinde terbiye eder. Ulemâ-yı fâzılînden bir kimesne olup devlet-i Ahmed Hân'da merhûm olup yine vâlidesi cenbinde defn edüp üzerinde bir kubbe-i âlîsi vardır, Meyyitzâde deyü ziyâretgâh-ı hâs [u] âmdır. <i class="calibre2">Rahmetullâhi</i> <i class="calibre2">aleyh</i>.</span></p>

    <p class="evliya"><span class="calibre23">Bu sultânın kurbünde bir soffa-i kârgîr üzre pederimiz Dervîş Mehemmed Zıllî ve vâlidesi ve dedemiz Demirci Kara Ahmed ve dedemiz Yavuzer Beğ ve vâlidemiz ve'l-hâsıl bî-hisâb cümle akrabâ ve ta‘allukât bürâder ve hemşîrelerimiz anda medfûnlardır, rûhlarıyçün <i class="calibre2">el-Fâtiha</i>.</span></p>

    <p class="evliya"><span class="calibre23">Andan Süleymân Hân desterecibaşısı eş-Şeyh Abdullâh kabri ziyâretgâhdır. Ve Meyyitkapusu kurbünde Kırklar Mezârı. Ve Mu‘abbir İbrâhîm Efendi. Ve Gâzî Piyâle Paşa bir kubbe-i pür-envâr içre câmi‘inin mihrâbı önünde medfûndur. Bu kubbe içinde bir câm top içre üstâd mikrâs ile cezîre-i Sakız'ı oyup ol câm top içre nice komuşdur akıl perişân olur, ibret-nümâdır.</span></p>

    <p class="evliya"><span class="calibre23">Ve kabr-i eş-Şeyh Hazret-i Pîr Alî el-müştehir bi-İdrîs: Rûmeli'nde şehr-i Tırhala'da bir fakîr terzinin evlâdı olmağile İdrîs künyesiyle iştihâr bulmuşdu. Tarîk-i Hacı Bayram-ı Velî'dendir. Ve Hüsâmeddîn Ankaravî hazretlerinden me’zûn olup "Şerî‘atdan taş kopardı" deyü (---) senede ma‘nûkan başın koparup şehîd etdiler. Niçe yüz keşf [ü] kerâmâtları ızhâr olmuşdur. Kabr-i şerîfleri Kâsımpaşa'da Tershâne ardında Okmeydânı râhı üzre bir mürtefi‘ yerde medfûndur. Niçe hayrât [u] hasenâtları var idi. Cümleden biri Ebâ Eyyûb-ı Ensârî'nin yıldız cânibinde İdrîs Köşkü nâm tekyegâh ve namâzgâh bunların hayrâtı idi. Kendülerden sonra Murâd Hân-ı Râbi‘ tahte's-serâya varınca sarâyı sîrây (?) eylediler. Hâlâ havzı ve çeşmesi ve çemenzâr soffasında namâzgâhı ve servileri bâkîdir, kendiler dahi dâr-ı bâkîdedir.</span></p>

    <p class="evliya"><span class="calibre23">eş-Şeyh Osmân ya‘nî Emîr Sultân: Avâm-ı nâsda Emîr Efendi derler. Diyâr-ı Sivasdandır ve tarîk-i Bayramî'dir. Kâsımpaşa'da Kulaksız mahallesi kurbünde zâviye-i azîminde medfûndur.</span></p>

    <p class="evliya"><span class="calibre23">el-Mevlâ Mustafâ Uşşâkîzâde: Kâsımpaşa'da pederleri cenbinde ka‘betü'l-uşşâk olan zâviye-i Uşşâkî'de medfûndur. Hâlâ ulu âsitânedir. Merkûm u merhûm âbid ü zâhid ve meşâyih mertebesinde ulemâ-yı âmilîn silkine münselik çelebi idi.</span></p>

    <p class="evliya"><span class="calibre23">eş-Şeyh Mevlevî İsmâ‘îl Dede: Ankaravî'dir, Kullekapusu Mevlevîhânesi şeyhi idi. Sene 1041 târîhinde İsmâ‘îl-vâr râh-ı Hakk'a kurbân oldu. Ve tekye sâhasında medfûndur. Ba‘dehu yerine Adalyalı Âdem Dede, sâhib-i seccâde oldu. Ammâ merhûm azîz İsmâ‘îl Efendi yedi sene a‘mâ olup yine tefsîr-i mağz-ı Kur’ân <i class="calibre2">Mesnevî ü Ma‘nevî </i>ederdi. Bi-emrillâh gözü açıklardan olup <i class="calibre2">Mesnevî-i Şerîf</i>'i şerh etdi kim hâlâ Fârisî-hânlar mâbeyninde hummûs-ı Nahşivânî'dir. Ve on bir cild sâ’ir kütüb-i mu‘tebere te’lîfâtları vardır. Bahr-i ma‘ânî, müteşerri‘ ü müteverri‘ ve dervîş, edîb ve mütevâzı‘ kimesne idi. {Kullekapusu Mevlevihânesi'nde medfûndur. Yerine Âdem Efendi halîfe oldu}.</span></p>

    <p class="evliya"><span class="calibre23">Ve bunlar ile hem-asr eş-Şeyh Hazret-i Abdî Dede, Kâsımpaşa Mevlevîhânesi bânîsi ve şeyhi idi. Mecâzibûn-şekl aşk-ı ilâhî ile âlûde kıyl ü kâlden berî bir ehl-i hâl kimesne idi. Böyle iken tasavvufâne <i class="calibre2">Mesnevî ü Ma‘nevî</i>'ye tahkîkler ederdi kim cümle âşıkân mest olup gûyâ va‘z-ı Celâleddîn idi. {Ve esnâ-yı va‘zda tekyeye bir âdem gelse ism [ü] resmiyle görmediği ve bilmediği âdeme safâ geldin, fülân efendi deyü keşf ederdi. Ve kendiler semâ‘a girdikde dervîşân mest [ü] medhûş olurlardı. Kabr-i şerîfi tekyesi sâhasındadır. Niçe kerâmetlerinden biri Murâd Hân-ı Râbi‘ Bursa'dan İslâmbol'a gelirken Bozburun mahallinde gark olurken Murâd Hân bu Abdî Dede['yi] kayık başında görüp elinde bâğçe küreğiyle deryâya urup,</span></p>

    <p class="evliya"><i class="calibre2"><span class="calibre23">"Üskün bi-hakkı'l-Meliki'l-Kuddûs"</span></i> <span class="calibre23">deyü deryâya urdukca telattum-ı deryâ teskîn olur, mazanna-i kerâme kimesne idi.</span></p>

    <p class="evliya"><span class="calibre23">Ve kabr-i Sürûrî Çelebi: Gelibolu'da Hoca Şa‘bân nâm bir tâcirin oğludur. Her bir ulûmda tekmîl-i fünûn etmiş bir zû-fünûn idi. Yüz elli pâre mücelled te’lîfâtları vardır kim her biri cihân-ârâdır. Bi'z-zarûrî Sürûrî güm-nâm-ı uzlet olup vâsıl-ı cinân oldu. Kabri Kâsımpaşa'da binâ etdüği mescidin sâhasında medfûndur. Târîh:</span></p>

    <p class="evliyabeyit"><span class="calibre23"> Gitdi cihândan Sürûrî.</span></p>

    <p class="evliya"><span class="calibre23">Târîh:</span></p>

    <p class="evliyabeyit"><span class="calibre23"> Mîreved behîşt. Sene 965.</span></p>

    <p class="evliya"><span class="calibre23">Ve Mevlânâ İmâmzâde Mehemmed Efendi: Bağdâdîzâde ile bir ânda merhûm olup cenâzeleri hem-ınân bürâderân-misâl olup Okmeydânı'nda Vâ‘iz Sinân Efendi karâfesinde medfûnlardır. Ammâ her biri zamânında yegâne-i asr idi deyü pederimiz hikâyet eyledi}. <b class="calibre1"><i class="calibre2">[128a]</i></b></span></p>

    <p class="Balk"><span class="calibre26">İki yüz kırk altıncı fasıl<br class="calibre27"/>
    Binâ-yı kadîm ve kala-i azîm Galata şehrinin ibtidâ bânîsi ve eşkâli ve içinde olan imâretleri ve cümle evsâfların ayân u beyân eder</span></p>

    <p class="evliya"><span class="calibre23">Evvelâ kal‘a-i Kostantıniyye'yi İskender-i Kübrâ târîhinden sonra (---) Kıral binâ edüp Galata zemîni bir çemenzâr-ı hoş-hevâ ve mahsûldâr fezâ <b class="calibre1"><span class="calibre25">$</span></b> olmağile cemî‘i sağmal koyunlarını ve sığırlarını bu Galata zemîninde koyup südlerin dâ’imâ sağup kırala getirirler idi. Bu câ-yı mahsûldârda lezîz süd hâsıl olmağile ismine Galata dediler. Zîrâ lisân-ı Yûnân'da süde "galata" derler. Ba‘dehu çobanlara süknâ olmağiçün Kurşumlu Mahzen yerinde kal‘a-misâl bir câ-yı menâs inşâ etdiler. Bu hâl üzre tâ (---) asrına varınca geçinüp Galata günden güne amâr oldu. {İslâmbol'un şimâlinde olup mâbeynehümâsında bir mîl enli bir halîcdir. Nihâyeti garb tarafında Kâğızhâne'ye varılır on sekiz mîldir. İslâmbol'dan Galata'ya kayık ve pereme ve mavunalar ile ubûr olunur. Kefere asrında zencîr üzre cisr var imiş}.</span></p>

    <p class="evliya"><span class="calibre23">Ba‘dehu târîh-i İskender'den (---) sene sonra İşpanya ve Ciniviz kıralları Kostantıniyye üzre hurûc edüp İşpanya Kostantın'ı zabt edüp Ciniviz kıralı Galata'ya müstevlî olup dörd oğlu içün dörd aded bölme hisâr-ı azîmi birbirlerine muttasıl binâ etdi. Ve Akdeniz cezîrelerinden dörd kerre yüz bin kefere getürüp Galata'yı ma‘mûr etdi.</span></p>

    <p class="evliya"><span class="calibre23">Ba‘dehu Karadeniz'in tarafeyninde tâ Azak kal‘asına varınca bin altmış pâre kal‘a binâ etdi. Hattâ cezîre-i Kırım'da kal‘a-i Kefe ve Sudak ve Tateli ve Balıklağa ve İnkirmân ve Menkub ve Sarkirmân ve Kerç ve karşu tarafda Taman ve Azak kal‘aların binâ edüp Karadeniz'in cânib-i erba‘asın zabt [u] rabt edüp Ciniviz kıralı büyük oğlu Arondo'yu Galata kal‘asına kıral nasb edüp babası Sakız cezîresinde karâr edinüp taht edindi.</span></p>

    <p class="evliya"><span class="calibre23">Ba‘dehu Galata'da Aronda Kıral, Rûm keferesiyle yek-dil [ü] yek-cihet olup rûz-merre Kostantıniyye'ye istîlâ eden İşpanya keferesiyle ceng [ü] cidâl ve harb [ü] kıtâl ederek İşpanya şeb [u] rûz cenge tâkat getiremeyüp bir gece Yedikulle tarafından gemilerine süvâr olup İşpanya'ya firâr edüp Rûm keferesi yine Kostantıniyye'ye mâlik olup boybeği şeklinde hükûmet ederlerdi. Ammâ Ciniviz kıralı Aronda, Galata'da müstakil kıral olup bin pâre yelken gemiye mâlik olup dörd karındaş iştirâk-i seviy üzre Galata'yı ol kadar ma‘mûr etdiler kim hâlâ eser-i binâlarından ma‘lûmdur.</span></p>

    <p class="evliya"><span class="calibre23">Ba‘dehu hicret-i nebeviyyenin sene 43 târîhinde Hazret-i Risâlet-penâh'ın,</span> <a class="pcalibre pcalibre1" id="_ftnref90"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn90" title=""><span class="MsoFootnoteReference"><span class="calibre23">[90]</span></span></a> <span class="calibre23">hadîs-i şerîfine imtisâlen Âl-i Emeviyyûn'dan {ibtidâ Mu‘âviye hilâfetinde hicretin kırk üçüncü senesinde Kostantıniyye'yi muhâsara edüp mâl-ı ganâyimle bî-feth avdet etdiler.</span></p>

    <p class="evliya"><span class="calibre23">Ba‘dehu hicretin 52 senesinde yine Âl-i Emeviyyûn'dan} Abdülmelik hazretleri hilâfetinde Mesleme ve Hazret-i Eyyûb-ı Ensârî ve Ömer ibn Abdül‘azîz hazretleri birer kabîleye serdâr-ı mu‘azzam olup berren ve bahren iki kerre yüz bin asker-i deryâ-misâl ile Karadeniz Boğazı'ndan Kostantıniyye tarafına ubûr edüp Galata kal‘asına amân vermeyüp feth etdiler. Ve Galata'nın şimâlî tarafında hicretin toksan ikinci senesinde Ömer ibn Abdül‘azîz bir kulle-i azîm binâ edüp ismine Kulle-i Kahr kodu. Ba‘zılar Medînetü'l-Kahr dediler. Ve hâlâ Kurşumlu Mahzen olan mahalli anlar binâ edüp câmi‘ etdiler. Ve Galata içre Arab câmi‘ini binâ etdikleriyçün Arab câmi‘i derler. Zîrâ mihrâbı kıbleye müteveccihdir.</span></p>

    <p class="evliya"><span class="calibre23">Bu minvâl üzre Galata şehrin ta‘mîr u termîm edüp hudûdnâmeleri tahrîr edüp Kostantın'ı harâca kesüp Ömer ibn Abdül‘azîz hazretleri bu mahalde halîfe olup Süleymân bin Abdülmelik hazretlerin yerine Galata'da kâ’immakâm edüp Mesleme hazretlerin Süleymân'a vezîr edüp Galata'ya seksen bin asker muhâfazacı bırağup yine küffârdan üç yıllık harâc-ı pîş alup Ömer ibn Abdül‘azîz, Şâm-ı Şerîf'e donanma gemileri ile hilâfetine gitdiler.</span></p>

    <p class="evliya"><span class="calibre23">Hulâsa-i kelâm şehr-i Kostantıniyye ve şehr-i Galata'yı on kerre ümmet-i Muhammed muhâsara etdikleri bâlâda mufassal tahrîr olunmuşdur. Ammâ on birinci muhâsara hicret-i nebeviyye'nin sene (---) târîhinde Akşemseddîn hazretleri Ebü'l-feth Gâzî'ye bu ebyâtı kırâ’at edüp Mehemmed Hân'ı terğîb ederdi. Beyt:</span></p>

    <p class="evliyabeyit"><span class="calibre23"> Nahnü'l-lezî bâye‘ûnâ Muhammeden</span></p>

    <p class="evliyabeyit"><span class="calibre23"> Ale'l-cihâdi mâ ye‘înâ ebeden</span></p>

    <p class="evliya"><span class="calibre23">derlerdi. Âhir Mehemmed Hân bezl-i himmet edüp (---) senede İslâmbol'u ve Galata'[yı] feth edüp ma‘mûr etdi. Ba‘dehu sene (---) târîhinde Bâyezîd Hân asrında Galata kal‘ası zelzeleden münhedim olup ta‘mîr [ü] termîmine târîhdir:</span></p>

    <p class="evliyabeyit"><span class="calibre23"> În hisâr-ı refî‘ ger sengeş</span></p>

    <p class="evliyabeyit"><span class="calibre23"> Hasm-râ ber-teneş dehed sil‘a</span></p>

    <p class="evliyabeyit"><span class="calibre23"> Ve zemân-ı şehî ki rü’yet-i û</span></p>

    <p class="evliyabeyit"><span class="calibre23"> Ez kamer mihter est(erest) der tal‘a <b class="calibre1">[128b]</b></span></p>

    <p class="evliyabeyit"><span class="calibre23"> Çûn meremmet şüd û be-vakt-i şerîf</span></p>

    <p class="evliyabeyit"><span class="calibre23"> Şüd müverreh imâret-i kal‘a.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">Bu târîh Yağkapanıkapusu üzre çâr-kûşe bir beyâz mermer üzre celî hatt ile mastûrdur.</span></p>

    <p class="Balk"><span class="calibre26">Evsâf-ı eşkâl-i kal‘a-i Galata</span></p>

    <p class="evliya"><span class="calibre23">Kal‘a-i Kostantıniyye'nin halîci şimâlinde bir mîlden karîb mesâfe leb-i deryâda akçe tahtası eşkâlinde şeddâdî sengîn bünyâd bir kal‘a-i metîn ve şîrîn-kâr-ı hısn-ı hasîndir. Ve dâ’iren-mâdâr yalın katdır, İslâmbol gibi üç kat değildir. Ammâ derûn-ı kal‘ada üç kat bölme hisâr dîvârı vardır, her biri <b class="calibre1"><span class="calibre25">$</span></b> birer Ciniviz kıralzâdesi hükmünde idi ve başka kapuları vardır.</span></p>

    <p class="evliya"><span class="calibre23">Ve enderûn [u] bîrûnunda cümle (---) bâb-ı kebîrlerdir.</span></p>

    <p class="evliya"><span class="calibre23">Evvelâ cânib-i garbda Kâsımpaşa Tershânesi'ne nâzır hisâr-pîçede Meyyitkapusu.</span></p>

    <p class="evliya"><span class="calibre23">İkinci Azebkapusu cenûba nâzır ve leb-i deryâdadır.</span></p>

    <p class="evliya"><span class="calibre23">Üçüncü yine leb-i deryâda cenûba nâzır Kürkcükapusu.</span></p>

    <p class="evliya"><span class="calibre23">Ve dördüncü yine leb-i deryâda mezkûr Yağkapanı [kapusu] cenûb cânibine mekşûfdur.</span></p>

    <p class="evliya"><span class="calibre23">Ve beşinci yine leb-i deryâda cenûba nâzır Balıkbâzârıkapusu.</span></p>

    <p class="evliya"><span class="calibre23">Ve altıncı cânib-i cenûba nâzır Karaköykapusu.</span></p>

    <p class="evliya"><span class="calibre23">Ve yedinci cânib-i şarka {leb-i deryâya} mekşûf Kurşumlu Mahzenkapusu, Urumlar Ayanikokapusu derler, zîrâ anda Hazret-i Îsâ halîfelerinden havâriyyûn ayazması vardır, ısıtmalı âdem girse şifâ bulur.</span></p>

    <p class="evliya"><span class="calibre23">Andan yine cânib-i şarka {deryâya} nâzır sekizinci Kireçkapusu.</span></p>

    <p class="evliya"><span class="calibre23">Ve yine cânib-i şarka {deryâya} mekşûf Domuzkapusu.</span></p>

    <p class="evliya"><span class="calibre23">Andan cânib-i şimâle tokuzuncu Tophânekapusu karaya nâzırdır.</span></p>

    <p class="evliya"><span class="calibre23">Andan yine kara cânibinde cânib-i şimâle Küçükkullekapusu onuncu kapudur.</span></p>

    <p class="evliya"><span class="calibre23">{On birinci kapu yine şimâle nâzır Büyükkullekapusu (---) kademe nerdübân ile çıkılır cümleden metîn demir kapudur}.</span></p>

    <p class="evliya"><span class="calibre23">Bu kapuların cümlesi kal‘anın dâ’iren-mâdârındadır. Tophâne ve Kulle kapuları karaya nâzırdır, sekiz kapusu leb-i deryâdadır. Ammâ,</span></p>

    <p class="evliya"><b class="calibre1"><span class="calibre23">Derûn-ı kal‘ada bölme hisâr dîvârlarındaki kapuları bildirir</span></b><span class="calibre23">: Evvelâ Küçükkaraköykapusu ve Küçükkullekapusu'nun iç yüzünde Mihalkapusu ve Meydâncıkkapusu ve Kilisekapusu ve İçazebkapusu ve Sâdıkkapusu bu altı aded kapular içhisâr bölmelerinde mahallâtlar içinde vâkı‘ olmuşdur. Üçü şâhrâh-ı azîme vâkı‘ olmuşdur.</span></p>

    <p class="evliya"><b class="calibre1"><span class="calibre23">Der-beyân-ı dâ’iren-mâdâr kal‘a-i Galata</span></b><span class="calibre23">: On bin altmış adımdır. Ammâ sene (---) târîhinde Sultân Murâd Hân-ı Râbi‘ Revân seferinde iken Kâ’immakâm Bayram Paşa Galata'yı ta‘mîr [ü] termîm etdükde vech-i dîvârı beyâz kirec ile badana etdükde vech-i dîvârdan mi‘mâr arşını ile arşınlayup cümle burc [u] bârûları ile hisâb olunup on sekiz bin mi‘mâr arşını ihâta etmişdir. Cümle iki yüz beş kulle ve on üç bin bedendir. Ve dîvârının kaddi kırk zirâ‘-ı melikîdir.</span></p>

    <p class="evliya"><span class="calibre23">Ba‘zı kulleleri seksener zirâ‘-ı mekkîdir. Ammâ Ebü'l-feth'in binâ etdüği Kalata Kullesi yüz on sekiz zirâ‘-ı bennâdır kim eflâke ser-çekmişdir, tâ zirve-i a‘lâsı rusâs-ı hâs ile mestûrdur. İslâmbol kal‘ası bir yerden dâ’iren-mâdâr nümâyân değildir, illâ bu Galata Kullesinden şekl-i müsellesi râyegândır. Ve küşâde hevâda Bursa'ya hâ’il cebel-i Ruhbân bi'l-müşâhede nümâyândır, dûrbîn ile Bursa'nın cümle imâretleri râyegândır. {Bu kulle üç fersah yerden nümâyândır ve şekl-i müdevverdir}.</span></p>

    <p class="evliya"><span class="calibre23">Bu kullenin derûnu on bir tabaka zindândır. Hâlâ Âl-i Osmân'ın gemi âletlerine mahzendir. Cenûba nâzır bir demir kapusuna (---) kademe taş nerdübân ile urûc olunur. Hakîr bir kaç kerre andan hevâya kâğız uçurup ve bir kerre ana ip bağlayup urûc eden cânbâz temâşâsı takrîbiyle çıkup şehr-i İslâmbol'u temâşâ etdik.</span></p>

    <p class="evliya"><span class="calibre23">Ve bu Galata Kullesi'nin kara cânibinde Meyyitkapusu'ndan tâ Tophânekapusu'na varınca ka‘r-ı azîm bir handak-ı kebîrdir kim niçe bin kal‘a temâşâ etdik, aslâ misli yokdur, illâ Karadeniz'e nehr-i azîm Turla mahlût olduğu mahalde ibret-nümâ kal‘a-i Akkirman handakı ola.</span></p>

    <p class="evliya"><span class="calibre23">Ve bu Galata handakı içre dâ’imâ gemiciler keştî gomanaları ve ısparçına ve cânkurtaran palamarlar bükerler. Amîk vâsi‘ handakdır, kenârları serâpâ mezâristân, mûristân, cebbânistândır. {Ammâ leb-i deryâ[d]a handakı yokdur, cümle çârsû-yı bâzâr yerleridir}. Ve bu cirmde olan,</span></p>

    <p class="Balk"><span class="calibre26">Sevâd-ı mu‘azzam Galata kal‘ası içre olan imâret [ü] câmi‘leri bildirir</span></p>

    <p class="evliya"><span class="calibre23">Evvelâ câmi‘-i kadîm <b class="calibre1">Arab câmi‘i</b>: Hazret-i Ömer ibn Abdül‘azîz binâsıdır. Niçe kerre kenîse ve câmi‘ olmuşdur. İçinde (---) aded amûd-ı gûnâ-gûnları vardır. Kıble kapusundan kıbleye varınca tûlu (---) adımdır ve arzı (---) adımdır. Aceb rûhâniyyetli câmi‘dir. Taşra haremi (---) ve kal‘a kullesi-misâl çâr-kûşe bir minâre-i âlîsi vardır. (---) (---) (---) (---) (---) (---) (---) (---) (---). Andan Azebkapusu hâricinde</span></p>

    <p class="evliya"><span class="calibre23">(---) <b class="calibre1">Mehemmed Paşa câmi‘i</b>: (---) Hân vüzerâlarındandır, ammâ selâtîn câmi‘i <b class="calibre1"><i class="calibre2">[129a]</i></b> misâl bir câmi‘-i rûşendir. Cümle revzenleri deryâya nâzırdır ve cümle kubâbları ve bir tabaka mevzûn minâresi metânet üzre metîndir. Ve bu câmi‘ leb-i deryâda ve teng yerde vâkı‘ olmağile minâresi câmi‘in sol tarafında yol aşırı vâkı‘ olmuş bir serâmed taş binâ minâre-i mevzûndur.</span></p>

    <p class="evliya"><span class="calibre23">Ve bu câmi‘ izdihâm iskele başında olmağile gâyet cemâ‘at-i kesîreye mâlikdir kim şeb [u] rûz cemâ‘atden hâlî değil bir câmi‘-i rûşendir kim {Koca Mi‘mâr binâsıdır}. Andan Yağkapanı taşrasında bu dahi Mehemmed Paşa<span class="calibre24">;</span> gibi fevkânî,</span></p>

    <p class="evliya"><b class="calibre1"><span class="calibre23">Yağkapanı câmi‘i</span></b><span class="calibre23">: (---) binâsıdır, çâr-kûşe tahta kurşum kubbeli ve alçacık minâreli (---) kademe nerdübân ile urûc olunur câmi‘dir. Altı serâpâ zeyt yağı dükkânlarıdır. Ve Kurşumlu Mahzen kurbünde,</span></p>

    <p class="evliya"><b class="calibre1"><span class="calibre23">Kara Mustafâ Paşa câmi‘i</span></b><span class="calibre23">: Fâtih-i Bağdâd Murâd Hân-ı Râbi‘ vezîridir. Zamân-ı evvelde bir kenîse ve ayazma idi. Bir minâreli ve tahtânî ve kurşumlu ve cemâ‘ati çok câmi‘-i cedîddir. Andan içeri ana karîb,</span></p>
  </div>
</body>
</html>