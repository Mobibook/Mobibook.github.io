<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>SEYAHATNAME</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <p class="evliya"><span class="calibre23">Ve Topkapusundan taşra İlyâszâde mescidi.</span></p>

    <p class="evliya"><span class="calibre23">Ve yine Topkapusundan taşra Sarrâfzâde mescidi.</span></p>

    <p class="evliya"><span class="calibre23">Ve Sulu Manastır'da Rûznâmeci Hamdullâh Hamîdî Çelebi mescidi. <b class="calibre1"><span class="calibre25">$</span></b></span></p>

    <p class="evliya"><span class="calibre23">Bu tahrîr olunan mesâcidlerin cümlesi Süleymân Hân câmi‘in binâ eden Koca Mi‘mâr Sinân Ağa binâ etmişdir kim üç bin altmış aded hân ve câmi‘ ve imâret ve medrese ve dârü'l-kurrâ ve dârü'l-hadîs ve sarây-ı vüzerâ ve a‘yân-ı kibâr ve kılâ‘hâ-yı Mekke ve Medîne ve Kudüs ve Şâm ve Segedin ve kal‘a-i Bender misilli binâlara mühendis [ü] bânî olmuşdur.</span></p>

    <p class="evliya"><span class="calibre23">İslâmbol'da Süleymâniyye câmi‘i kurbünde Ağakapusu köşesinde sebîlhânesi cenbinde yek-pâre mermerden bir kubbe-i müdevveri âşiyân etmişdir. Dâr-ı bekâya yüz yetmiş yaşında gitmişdir. Ser-i sa‘âdetleri önünde olan mermer üzre müzehheb hatt-ı celîler cümle Karahisârî Hasan Çelebisi hattıdır kim sihr-i bûkalemûndur.</span></p>

    <p class="evliyabeyit"><span class="calibre3">...................(5 satırlık yer boş)...................</span></p>

    <p class="evliya"><span class="calibre23">Bi'n-nefs İslâmbol'da cümle (---) mesâcidlerdir ammâ mükellef kubbeleri kurşumlu mesâcidler bunlardır kim tahrîr olundu. <b class="calibre1"><i class="calibre2">[91a]</i></b></span></p>

    <p class="Balk"><span class="calibre26">İki yüz yedinci fasıl<br class="calibre27"/>
    Şehr-i İslâmbol'da ne kadar dâr-ı tahsîl-i ulûm medâris-i selâtîn ve vüzerâ ve ulemâ ve a‘yân-ı kibâr ve mîrimîrân medreseleri var ise alâ-kadri't-tâka târîhleri ve pâyeleri ile beyân eder</span></p>

    <p class="evliya"><span class="calibre23">Evvelâ şehr-i İslâmbol içre medrese nâmıyla binâ olunan ba‘de'l-feth Ebü'l-feth Sultân Mehemmed Hân Gâzî binâsı medrese-i Ayasofya-i Kebîr: Mâ-tekaddem kefere zamânında dahi bıtrîk ve kıssîslerin incîlhâneleri idi. Hâlâ beyne'l-ulemâ (---) (---) pâyesidir.</span></p>

    <p class="evliya"><span class="calibre23">Andan medrese-i sânî Ebü'l-feth Sultân Mehemmed Hân-ı Sânî ibtidâen Âl-i Osmân binâsı İslâmbol içre bu medreselerdir. Sultân Mehemmed Hân câmi‘inin taşra harem-i kebîrinin yemîn [ü] yesârında ya‘nî şimâlinde ve cenûbunda sekiz aded medreselerdir kim beyne'l-ulemâ medâris-i Semâniyye derler.</span></p>

    <p class="evliya"><span class="calibre23">Ulûm-i dîniyyeyi terğîb ü ta‘zîm ve ahâlîsini ikrâm ü tefhîm içün numûne-i Heşt Behişt-i cihân medâris-i Semân binâ etdi ki levâyih-i ulûm-ı nefîse ile her bir medresenin sahnı bir hadîka-i bâğ-ı Rıdvân'dır. Miyân-ı ulemâda pâyesi (---) âlîdir. Ve Harîm-i kebîrin kıble kapusu dibinde sıbyân-ı müslimîn içün bir dârü't-ta‘lîm-i Kur’ân binâ etdi.</span></p>

    <p class="evliya"><span class="calibre23">Ve bu medârislerin cânib-i şarkîsinde yol aşırı marazî ve fakîr fukarâya ve mesâkîn içün bir dârü'ş-şifâ etdi kim beyt:</span></p>

    <p class="evliyabeyit"><span class="calibre23"> Bir aceb dârü'ş-şifâdır kûy-ı yâr</span></p>

    <p class="evliyabeyit"><span class="calibre23"> Hasta varan mübtelâsı hoş gelür</span></p>

    <p class="evliya"><span class="calibre23">mazmûnu üzre anda olan üstâd-ı kâmil ü amâmil-i hâzik fassâd-ı âmil hukemâlar ehl-i derde dâ’-i devâ edüp elbette ifâkat bulur bir âsitâne-i cân-bahşdır. El-hâsıl ibret-nümâ mûristân ve bîmâristândır.</span></p>

    <p class="evliya"><span class="calibre23">Ve bu Medâris-i Semâniyye'nin şimâlinde ve cenûbunda sûhtevât tetimmeleri vardır. Cümle üç yüz altmış altı hücrelerdir. Her hücrenin içinde dörder beşer tâlib-i ilm sûhteler vardır. Her hücrenin lahmiyye ve şem‘iyyeleri cânib-i vakıfdan mu‘ayyineleri vardır.</span></p>

    <p class="evliya"><span class="calibre23">Ve bu ulemâya bir dârü'z-ziyâfe âsitânesi vardır. Ve bir matbahü't-ta‘âmı var kim yetmiş kubbedir, gûyâ matbah-ı Keykâvus'dur, şeb [u] rûz merreteyn bay [u] gedâ-yı fukarâ-yı mesâkîne ni‘meti mebzûldür. Ve bu imâret kurbünde bir kârbânsarây var. Ve devâbbât-ı müsâfirîn içün bir ıstabl-ı Anterîsi var, üç bin at ve katır ve deve makûlesi hayvânât alur. Böyle bir hayrât-ı azîm ve medâris-i kadîmelerdir.</span></p>

    <p class="evliya"><span class="calibre23">Andan medrese-i Sultân Bâyezîd-i Velî: Yine câmi‘inin taşra haremi cenûbunda bir medrese-i azîmdir. Dersiâmı şeyhülislâm ve nezâret dahi müftîlere meşrûtdur.</span></p>

    <p class="evliya"><span class="calibre23">Andan medrese-i Sultân Selîm-i Evvel ki fâtih-i Mısır'dır. Yenibâğçe kurbünde Halıcılar Köşkü nâm mahalde bir binâ-yı azîm medrese-i kadîmdir. Ammâ Süleymân Hân binâ edüp pederi rûhuna hibe eylemişdir. Evkâfı Yenibâğçe sahrâsının nebâtât [u] giyâhâtı ve hadâyıkât [u] besâtînleridir. Bu fezâ-yı dil-küşâ ve sâha-i meserret-efzânın tûlu kâmil bir mîldir. Ve bu çemenzâr-ı hoş-nümânın arzı nısf mîldir. Ve bir çemenzâr-ı hoş-nümâdır kim sebzezâr-ı bisât-efzâdır. Hattâ Selîm Hân-ı Evvel hîn-i cülûsda pederleri Bâyezîd Hân üzre Acem ve Mısır seyâhatinden gelüp hurûc etdikde bu sahrâ içre serâperde-i Selîmîsin kurup meks etdiklerinde a‘yân-ı İslâmbol'un ekseri bu sahrâda bî‘at etdiklerinden dâ’imâ bu sahrâ-yı çemenzâra gelüp cilvelenirler idi. Ba‘dehu Süleymân Hân, Selîm Hân medresesine bu sahrâya vakf eyledi.</span></p>

    <p class="evliya"><span class="calibre23">Andan medrese-i Sultân Süleymân, şimâlinde ve cenûbunda dörd aded medreselerdir kim midhatinde lisân kâsırdır. Ve bir dârü'l-hadîsi ve bir dârü'l-kurrâsı ve başka ilm-i tıb medresesi ve bir imâreti ve tevhânesi ve bîmârhânesi ve müte‘addid hammâmları, dârü'z-ziyâfesi ve âyende vü revendeye mihmânhânesi ve ıstâbl-ı Anterîsi ve mekteb-i sıbyânı ve sâ’ir imâretleri hadden efzûndur.</span></p>

    <p class="evliya"><span class="calibre23">Ve Şehzâde Mehemmed Hân medresesi, beyne'l-ulemâ (---) pâyesidir. {Cümle Mi‘mâr Sinân binâsıdır}.</span></p>

    <p class="evliya"><span class="calibre23">Ve Sultân Ahmed Hân medresesi, pâyede (---) (---) (---) (---) <b class="calibre1"><i class="calibre2">[91b]</i></b></span></p>

    <p class="evliya"><span class="calibre23">Târîh-i medrese-i Şâh Hûbân kurb-ı Kasr-ı alay:</span></p>

    <p class="evliyabeyit"><span class="calibre23"> Yapdı bu medreseyi Şeh Hûbân</span></p>

    <p class="evliyabeyit"><span class="calibre23"> Olmaya izz ü şerefden hâlî <b class="calibre1"><span class="calibre25">$</span></b></span></p>

    <p class="evliyabeyit"><span class="calibre23"> Emelî gördü dedi târîhin</span></p>

    <p class="evliyabeyit"><span class="calibre23"> Dâr-ı tahsîl u mekân-ı âlî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i medrese-i Kara Mustafâ Paşa cenb-i Parmakkapu:</span></p>

    <p class="evliyabeyit"><span class="calibre23"> Seyr edenler birbirine gösterüp dedi târîhin</span></p>

    <p class="evliyabeyit"><span class="calibre23"> Mustafâ Paşa baka yapdı ne zîbâ medrese.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Medrese-i Mu‘îd Ahmed Efendi, kurb-ı Kadıçeşmesi musanna‘ ve cedîd medrese-i müzeyyendir.</span></p>

    <p class="evliya"><span class="calibre23">Ve medrese-i Hâmid Efendi, mahalle-i Fîlyokuşu.</span></p>

    <p class="evliya"><span class="calibre23">Ve medrese-i Hasan Paşa kurb-ı sarây-ı Cânpûlâdzâde, târîhi budur:</span></p>

    <p class="evliyabeyit"><span class="calibre23"> Sadr-ı bülend kadr-i Hasan ki zamânda</span></p>

    <p class="evliyabeyit"><span class="calibre23"> Oldur kemâl-i lütfile cûyâ-yı ehl-i fasl</span></p>

    <p class="evliyabeyit"><span class="calibre23"> Rûhî erince medrese itmâma zevk edüp</span></p>

    <p class="evliyabeyit"><span class="calibre23"> Târîh söyledim ana me’vâ-yı ehl-i fazl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Diğer târîh-i zîbâ:</span></p>

    <p class="evliyabeyit"><span class="calibre23"> Âsaf-ı sâhib-kerem</span></p>

    <p class="evliyabeyit"><span class="calibre23"> Dâver-i âlî-himem</span></p>

    <p class="evliyabeyit"><span class="calibre23"> Mâlik-i seyf [ü] kalem</span></p>

    <p class="evliyabeyit"><span class="calibre23"> Sadr-ı mükerrem Hasan</span></p>

    <p class="evliyabeyit"><span class="calibre23"> Söyledi târîhini</span></p>

    <p class="evliyabeyit"><span class="calibre23"> Rûhî-i sâhib-kelâm</span></p>

    <p class="evliyabeyit"><span class="calibre23"> Oldu bu âlî binâ</span></p>

    <p class="evliyabeyit"><span class="calibre23"> Ba‘is-i nâm-ı hasan.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Hakkâ ki binâ-yı âlîdir. Tahtında serâpâ dekâkînlerdir. Gâyet mussana‘ fevkânî binâ-yı azîmdir.</span></p>

    <p class="evliya"><span class="calibre23">Andan medrese-i İsmehân Sultân, dâhil-i bâb-ı Edirne.</span></p>

    <p class="evliya"><span class="calibre23">Ve medrese-i Caf‘er Çelebi.</span></p>

    <p class="evliya"><span class="calibre23">Ve medrese-i Kadı Mahmûd Efendi.</span></p>

    <p class="evliya"><span class="calibre23">Ve medrese-i Murâd Paşa.</span></p>

    <p class="evliya"><span class="calibre23">Ve medrese-i Dâvûd Paşa.</span></p>

    <p class="evliya"><span class="calibre23">Ve medrese-i Eski Alî Paşa.</span></p>

    <p class="evliya"><span class="calibre23">Ve medrese-i Mesîh Paşa.</span></p>

    <p class="evliya"><span class="calibre23">Ve medrese-i Rüstem Paşa {Mi‘mâr Sinân [binâsı]}.</span></p>

    <p class="evliya"><span class="calibre23">Ve medrese-i Çivizâde kurb-ı Zeyrekbaşı.</span></p>

    <p class="evliya"><span class="calibre23">Ve medrese-i Kepenekci.</span></p>

    <p class="evliya"><span class="calibre23">Ve medrese-i Başcı İbrâhîm Beğ.</span></p>

    <p class="evliya"><span class="calibre23">Ve medrese-i Altı {Mermer}.</span></p>

    <p class="evliya"><span class="calibre23">Ve medrese-i Nişâncı Mehemmed Beğ {Mi‘mâr Sinân [binâsı]}.</span></p>

    <p class="evliya"><span class="calibre23">Ve medrese-i Kürkcübaşı.</span></p>

    <p class="evliya"><span class="calibre23">Ve medrese-i Kara Pîrî Paşa kurb-ı Sovukkuyu.</span></p>

    <p class="evliya"><span class="calibre23">Ve medrese-i Efdalzâde.</span></p>

    <p class="evliya"><span class="calibre23">Ve medrese-i Merdümiyye kurb-ı Kızılmusluk.</span></p>

    <p class="evliya"><span class="calibre23">Ve medrese-i Monlâ Gürânî: ism-i şerîfleri Şemseddîn Ahmed bin İsmâ‘îl Gürânî'dir. Ebü'l-feth'in hâcesi idi. Ebü'l-feth'e dilgîr olup Mısır'da Sultân Kayıtbay'a gidüp belağan mâ-belağ mâl [u] emlâke mâlik olup ba‘dehu Mehemmed Hân ricâsıyla yine Sultân Mehemmed'e gelüp İslâmbol fethinde bulunmuşdur. Hâlâ câmi‘ sâhasında medfûndur.</span></p>

    <p class="evliya"><span class="calibre23">Ve medrese-i Revânî: Selîm Şâh-ı Evvel'e ve Süleymân Hân'a erişmiş fusahâ [ve] buleğâ kimesnedir. Edirne-i pür-irem ravzasında müştak olup isimleri Şücâ‘'dır. Medresesi Kırkçeşme kurbündedir. Kendüler dahi mescidi sâhasında medfûndur. <i class="calibre2">Rahmetullâhi aleyh</i>. {Târîh (---)}.</span></p>

    <p class="evliya"><span class="calibre23">Ve medrese-i Etmekcizâde Ahmed Paşa, kurb-ı Vefâ, Sultân Ahmed Hân'ın defterdârı idi.</span></p>

    <p class="evliya"><span class="calibre23">Ve medrese-i Sünnî Kadın.</span></p>

    <p class="evliya"><span class="calibre23">Ve medrese-i Fâtıma Sultân.</span></p>

    <p class="evliya"><span class="calibre23">Ve medrese-i Üçbaş {Mi‘mâr Sinân binâsıdır}, Nûreddîn Hızır dâhil-i Bâb-ı Edirne.</span></p>

    <p class="evliya"><span class="calibre23">Ve medrese-i Ferruh Kethudâ.</span></p>

    <p class="evliya"><span class="calibre23">Ve medrese-i Manav Kadı.</span></p>

    <p class="evliya"><span class="calibre23">Ve medrese-i Ak Hüsameddîn kurb-ı hammâm-ı Selîmiyye.</span></p>

    <p class="evliya"><span class="calibre23">Ve medrese-i Eski İbrâhîm Paşa.</span></p>

    <p class="evliya"><span class="calibre23">Ve (Şehzâde) Selîmiyye kurbünde Hâsekî Sultân'ın Kahriyye medresesi Mi‘mâr Sinân binâsıdır.</span></p>

    <p class="evliya"><span class="calibre23">Ve Avretbâzârı'nda Hâsekî medresesi Sinân Ağa binâsıdır kim Süleymân Hân mâlıyla olmuşdur.</span></p>

    <p class="evliya"><span class="calibre23">Ve dahi Aksarây kurbünde Osmân Şâh Vâlidesi medresesi Sinân Ağa binâsıdır.</span></p>

    <p class="evliya"><span class="calibre23">Ve Topkapusu dâhilinde medrese-i Makbûl Ahmed Paşa.</span></p>

    <p class="evliya"><span class="calibre23">Ve medrese-i Sofî Mehemmed Paşa.</span></p>

    <p class="evliya"><span class="calibre23">Ve medrese-i İskender Paşa.</span></p>

    <p class="evliya"><span class="calibre23">Ve Îsâkapusu'nda medrese-i İbrâhîm Paşa.</span></p>

    <p class="evliya"><span class="calibre23">Ve medrese-i Kapuağası Ca‘fer Ağa.</span></p>

    <p class="evliya"><span class="calibre23">Ve medrese-i Hazînedârbaşı Ahmed Ağa.</span></p>

    <p class="evliya"><span class="calibre23">Ve medrese-i Ma‘lûl Emîr.</span></p>

    <p class="evliya"><span class="calibre23">Ve medrese-i Ümm-i veled.</span></p>

    <p class="evliya"><span class="calibre23">Ve medrese-i Kadı‘asker Pervîz Efendi.</span></p>

    <p class="evliya"><span class="calibre23">Ve Sultân Mehemmed kurbünde Hâcegîzâde dârü't-tedrîsi.</span></p>

    <p class="evliya"><span class="calibre23">Ve medrese-i Ağazâde.</span></p>

    <p class="evliya"><span class="calibre23">Ve medrese-i Defterdâr Abdüsselâm Beğ.</span></p>

    <p class="evliya"><span class="calibre23">Ve medrese-i Tûtî Kadı.</span></p>

    <p class="evliya"><span class="calibre23">Ve dahi medrese-i Hekîm Mehemmed Çelebi.</span></p>

    <p class="evliya"><span class="calibre23">Ve medrese-i Hüseyin Çelebi.</span></p>

    <p class="evliya"><span class="calibre23">Ve dahi medrese-i Emîr Sinân Çelebi.</span></p>

    <p class="evliya"><span class="calibre23">Ve medrese-i Şâhkulu.</span></p>

    <p class="evliya"><span class="calibre23">Ve medrese-i Dragoman Yûsuf.</span></p>

    <p class="evliya"><span class="calibre23">Ve medrese-i Karcı Süleymân.</span></p>

    <p class="evliya"><span class="calibre23">Ve medrese-i Hacı Hâtûn.</span></p>

    <p class="evliya"><span class="calibre23">Ve medrese-i Defterdâr Şerîfezâde.</span></p>

    <p class="evliya"><span class="calibre23">Ve Küçük Karaman'da medrese-i Kadı Hekîm Çelebi. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve medrese-i Baba Çelebi.</span></p>

    <p class="evliya"><span class="calibre23">Ve medrese-i Kirmastîzâde.</span></p>

    <p class="evliya"><span class="calibre23">Ve Karagümrük'de medrese-i Sekbân Alî.</span></p>

    <p class="evliya"><span class="calibre23">Ve medrese-i Bezzâzistân Kethudâsı Sultân Selîm kurbündedir.</span></p>

    <p class="evliya"><span class="calibre23">Ve medrese-i Kovacılar.</span></p>

    <p class="evliya"><span class="calibre23">Ve medrese-i İmâmzâde.</span></p>

    <p class="evliya"><span class="calibre23">El-hâsıl bu bâlâda tahrîr olunan medârislerin elli bir adedi cümle Süleymân Hân ve Selîm Hân-ı Sânî asrında Koca Mi‘mâr Sinân binâsıdır. <i class="calibre2">Rahmetullâhi aleyh</i>.<b class="calibre1"><i class="calibre2">[92a]</i></b> Ve dahi,</span></p>

    <p class="Balk"><span class="calibre26">İki yüz sekizinci fasıl<br class="calibre27"/>
    Mahmiyye-i İslâmbol içre ne kadar selâtîn-i selef dârü'l-kurrâları var ise anı bildirir</span></p>

    <p class="evliya"><span class="calibre23">Evvelâ ne kadar câmi‘-i selâtîn ve câmi‘-i vüzerâ ve gayrı a‘yân-ı kibâr câmi‘leri var ise her birinde birer dârü'l-kurrâ mukarrerdir. Ammâ mahsûsen dâr-ı kurrâ olmak içün dârü'l-kurrâ-yı Süleymân Hân cümleden mükellef kubbe-i azîmdir.</span></p>

    <p class="evliya"><span class="calibre23">Târîh-i dârü'l-kurrâ-yı Husrev Kethudâ {binâ-yı Mi‘mâr Sinân} kurb-ı Medrese-i Ekmekcizâde Ahmed Paşa:</span></p>

    <p class="evliyabeyit"><span class="calibre23">Bi-fazlillâh çü Husrev Kethudâ ol sâhibü'l-hâtem</span></p>

    <p class="evliyabeyit"><span class="calibre23">Yapup bu dâr-ı kurrâyı bir ev edindi ukbâda</span></p>

    <p class="evliyabeyit"><span class="calibre23">Emânî n'ola târîhi bunun derken dedi hâtif</span></p>

    <p class="evliyabeyit"><span class="calibre23">Mübârek dâr-ı kurrâdır bu târîh oldu dünyâda.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i medrese-i Mehemmed Paşa kurb-ı Hocapaşa (---)</span></p>

    <p class="evliya"><span class="calibre23">Ve Küçük Karaman'da Sa‘dî Çelebi kurrâsı fevkânîdir.</span></p>

    <p class="evliya"><span class="calibre23">Ve İmâret câmi‘i kurbünde İmâmzâde kurrâsı bir kubbe-i azîmdir.</span></p>

    <p class="evliya"><span class="calibre23">Ve Bosnalı Mehemmed Paşa kurrâsı ve Müftîzâde kurrâsı.</span></p>

    <p class="evliya"><span class="calibre23">Bu dârü'l-kurrâlar cümle Mi‘mâr Sinân Ağa kârıdır.</span></p>

    <p class="evliyabeyit"><span class="calibre3">...................(10 satırlık yer boş).................</span></p>

    <p class="Balk"><span class="calibre26">İki yüz tokuzuncu fasıl<br class="calibre27"/>
    Dârü'l-aliyye'de ne kadar bin dârü't-ta‘lîm mekteb-i sıbyân-ı ebced-hân var ise anı beyân eder</span></p>

    <p class="evliyametin"><span class="calibre23">Cümle selâtîn ve vüzerâ cevâmi‘lerinin mekteb-i sıbyân [u] tıflânı vardır. Ammâ Parmakkapu'da Kara Mustafâ Paşa türbesi önünde (---) mektebi evkâf-ı azîmdir. Kapusu üzre târîhi:</span></p>

    <p class="evliyabeyit"><span class="calibre23"> Kâlû lâ ilme lenâ illâ mâ allemtenâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i mekteb-i Husrev Paşa-yı Atîk kurb-ı Yenibâğçe:</span></p>

    <p class="evliyabeyit"><span class="calibre23"> Izz u ikbâl ile Husrev Paşa</span></p>

    <p class="evliyabeyit"><span class="calibre23"> Mektebi<span class="calibre24">;</span> yapdı ede Hak bâkî</span></p>

    <p class="evliyabeyit"><span class="calibre23"> Dedi bir kâmil o dem târîhin</span></p>

    <p class="evliyabeyit"><span class="calibre23"> Dâr-ı tahsîl-i kelâm-ı Bâkî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Ve mekteb-i Ağakapusu, kurb-ı Süleymâniyye: Bi-emrillâh bu mektebde üç yüz ve dörd yüz sıbyândan hâlî değildir. Bir kerre <i class="calibre2">Bismillâh</i> diyen mahrûm kalmamışdır.</span></p>

    <p class="evliya"><span class="calibre23">Ve mekteb-i Papasoğlu kurb-ı Unkapanı.</span></p>

    <p class="evliya"><span class="calibre23">Ve mekteb-i Âşık Paşa.</span></p>

    <p class="evliya"><span class="calibre23">Ve Zeyrekbaşı seddi üzre mekteb-i Alî Cemâlî ulu âsitânedir.</span></p>

    <p class="evliya"><span class="calibre23">Mekteb-i Mehemmed Paşa kurb-ı mahalle-i Hocapaşa târîhi böyledir:</span></p>

    <p class="evliyabeyit"><span class="calibre23"> Dedi bu mısra‘ı târîh edüp hoş</span></p>

    <p class="evliyabeyit"><span class="calibre23"> Binâ-yı mekteb-i âlî ü dil-keş.</span></p>

    <p class="evliyabeyit"><span class="calibre23"> Sene 996.</span></p>

    <p class="evliyabeyit"><span class="calibre3">....................(10 satırlık yer boş)................ <b class="calibre1"><i class="calibre2">[92b]</i></b></span></p>

    <p class="Balk"><span class="calibre26">İki yüz onuncu fasıl<br class="calibre27"/>
    Âsitâne-i sa‘âdetde ne kadar dershâne-i dârü'l-hadîs vardır cümle anı ayân eder</span></p>

    <p class="evliya"><span class="calibre23">Cümle medâris-i selâtînlerde <i class="calibre2">Müslim,</i> <i class="calibre2">Buhârî</i> ve <i class="calibre2">Meşârîk</i> hadîsleri râvîleri ile tilâvet olunur. Ammâ ilm-i hadîs tilâvet olunmak içün binâ olunan Dârü'l-hadîs-i Hasan Efendi, kurb-ı Kesegendede, târîhi:</span></p>

    <p class="evliyabeyit"><span class="calibre23"> Hâtif-i kudsî du‘â edüp dedi târîhini</span></p>

    <p class="evliyabeyit"><span class="calibre23"> Bânî-yi dârü'l-hadîse ola ihsân-ı cezîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Monlâ İshâk Çelebi dârü'l-hadîse oldukda târîh demişlerdir. Her vezni birer târîh düşmüşdür,</span></p>

    <p class="evliyabeyit"><span class="calibre23"> Âlim-i ehl-i tefsîr. Sene 926,</span></p>

    <p class="evliyabeyit"><span class="calibre23"> Rûşen fakîh-i âfâk. Sene 926,</span></p>

    <p class="evliyabeyit"><span class="calibre23"> Allâh ne müstahıkdır. Sene 926,</span></p>

    <p class="evliyabeyit"><span class="calibre23"> Dârü'l-hadîse İshâk. Sene 926.</span></p>

    <p class="evliya"><span class="calibre23">Musanna‘ca târîhdir.</span></p>

    <p class="evliya"><span class="calibre23">Dârü'l-hadîs-i Dâmâd Mehemmed Efendi kurb-ı câmi‘-i Sinân Ağa.</span></p>

    <p class="evliyabeyit"><span class="calibre3">....................(10 satırlık yer boş)................</span></p>

    <p class="Balk"><span class="calibre26">İki yüz on birinci fasıl<br class="calibre27"/>
    Belde-i İslâmbol'da ne kadar ehl-i tarîk tekyeleri var ise anı beyân eder</span></p>

    <p class="evliya"><span class="calibre23">Evvelâ cümleden tekye-i kadîm Ebü'l-feth Gâzî tekyesi ki hâlâ Ayakapusu'nun iç yüzünde Sirkeci tekyesi derler. Hazret-i Risâlet'den sonra Ashâb-ı güzîn ba‘de'l-hicre sene (---) târîhinde Mesleme ve Ebâ Eyyûb-ı Ensârî İslâmbol'un nısfın feth etdiklerinde dahi tekye idi. Ebü'l-feth ba‘de'l-feth tekye edüp üç gece ihyâ etdi.</span></p>

    <p class="evliya"><span class="calibre23">Andan tekye-i Akşemseddîn kurb-ı Alî Paşa.</span></p>

    <p class="evliya"><span class="calibre23">Ve tekye-i Emîr Buhârî.</span></p>

    <p class="evliya"><span class="calibre23">Ve tekye-i Sofîler.</span></p>

    <p class="evliya"><span class="calibre23">Ve tekye-i Koca Mustafâ {Paşa}: Hârûnu'r-Reşîd {İslâmbol'un nısfın feth etdikde bu tekye mahalli kızlar manastırı idi, tekye ve kal‘a binâ olunup ba‘de'l-feth yine Ebü'l-feth'de tekye olup ibtidâ şeyhi Hazret-i Şeyh Üveys'dir. Yetmiş bin mürîde irâdet verüp hırka-pûş etmişdir. Şâm'da Bilâl-i Habeşî kurbünde medfûndur. <i class="calibre2">Kuddise sırruhu</i>}.</span></p>

    <p class="evliya"><span class="calibre23">Tekye-i Ümmi Sinân. Ve tekye-i Sivasî.</span></p>

    <p class="evliya"><span class="calibre23">Ve tekye<span class="calibre24">;</span>-i Tavâşî Mehemmed Ağa der-Çehârşenbebâzârı.</span></p>

    <p class="evliya"><span class="calibre23">Ve tekye-i Kesegendede. Ve tekye-i Dragoman. Ve tekye-i Kapu Ağası {Mustafâ Ağa} kurb-ı Ayasofya-i Kebîr, târîhi:</span></p>

    <p class="evliyabeyit"><span class="calibre23"> Ola makbûl-i Hudâ derbânı dedi târîhin</span></p>

    <p class="evliyabeyit"><span class="calibre23"> Hamdü lillâh oldu zîbâ tekyesi hâlâ tamâm.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">Ve Ekmel tekyesi kurb-ı (---). Ve Erdebîlî tekyesi kurb-ı Ayasofya. Ve Sünbül Sinân tekyesi. Ve tekye-i Gülşenî-i Hulvî. </span></p>

    <p class="evliya"><span class="calibre23">Ve tekye-i Gülşenî-i eş-şeyh Ma‘sûm der-Aksarây. Ve tekye-i Gülşenî-i Alî Paşa.</span></p>

    <p class="evliyabeyit"><span class="calibre3">.....................(10 satırlık yer boş).....................<b class="calibre1"><i class="calibre2">[93a]</i></b></span></p>

    <p class="Balk"><span class="calibre26">Ve iki yüz on ikinci fasıl<br class="calibre27"/>
    Mahrûse-i Kostantıniyye'de ne kadar matbah-ı it‘âm<span class="calibre30">;</span> imâret var ise anı bildirir</span></p>

    <p class="evliya"><span class="calibre23">Evvelâ ol Râzık-ı Hudâ-yı kerîm ve Hâlik-i Cennet-i na‘îm-i mukîm üzerine sadlek hamd [ü] senâ olsun kim cümle mevcûdâtın ni‘meti anın üzerinedir kim, âye[t]:</span> <a class="pcalibre pcalibre1" id="_ftnref63"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn63" title=""><span class="MsoFootnoteReference"><span class="calibre23">[63]</span></span></a> <span class="calibre23">nassı üzre ol Rabbü'l-âlemîn İslâmbol'un fethin Ebü'l-feth'e ihsân edüp ol dahi Kerîm ve Ganî ismine mazhar düşüp hünkârlık edüp ibtidâ gurebâ ve fukarâ ve zu‘afâya ni‘met-i uzmâyı bezl etmek içün ibtidâ imâret-i sarây-ı cedîd mâh [u] sâl bi'l-guduvvi ve'l-âsâl bay u gedâya ve hâs [u] âmma yevmiyye üç kerre ni‘meti mebzûldür.</span></p>

    <p class="evliya"><span class="calibre23">Andan, imâret-i Sultân Mehemmed Hân Ebü'l-feth imâret-i Sultân Bâyezîd-i Velî: Bunun dahi merreteyn hâs [u] âmma sofra-i bî-imtinânı mebzûldür.</span></p>

    <p class="evliya"><span class="calibre23">Andan imâret-i Sultân Selîm-i Evvel.</span></p>

    <p class="evliya"><span class="calibre23">Andan imâret-i Sultân Süleymân Hân.</span></p>

    <p class="evliya"><span class="calibre23">Andan imâret-i Şehzâde Mehemmed Hân.</span></p>

    <p class="evliya"><span class="calibre23">Andan imâret-i Sultân Ahmed Hân.</span></p>

    <p class="evliya"><span class="calibre23">Andan imâret-i Hâsekî Sultân kurb-ı Avretbâzârı.</span></p>

    <p class="evliya"><span class="calibre23">Andan imâret-i Vefâ Sultân.</span></p>

    <p class="evliya"><span class="calibre23">Andan imâret-i Eyyûb Sultân.</span></p>

    <p class="evliya"><span class="calibre23">Andan imâret-i Şehzâde Cihângîr Sultân kurb-ı Tophâne.</span></p>

    <p class="evliya"><span class="calibre23">Andan imâret-i Mihrimâh Sultân cânib-i Üsküdar.</span></p>

    <p class="evliya"><span class="calibre23">Andan imâret-i Vâlide-i (---) Hân cânib-i Üsküdar.</span></p>

    <p class="evliya"><span class="calibre23">Andan imâret-i Kösem Sultân vâlide-i Sultân Murâd Hân ve İbrâhîm Hân ve Osmân Hân'{dır}. <i class="calibre2">Rahmetullâhi aleyhim ecma‘în</i>.</span></p>

    <p class="evliya"><span class="calibre23">Bunlardan mâ‘adâ niçe yüz tekyelerde matbah-ı Keykâvûslar vardır. Ammâ <span class="calibre24">i</span>imâret-i selâtîn-i selef<span class="calibre24">;</span> bunlardır kim beher yevm ilâ-hâze'l-ân merreteyn fukarâ ve mesâkîne ve pîr [u] cüvâne ve âyende vü revendeye birer nân-pâresiyle birer tâs şûrbâsı ale'd-devâm mebzûldür. Bu hakîr elli bir senede on sekiz pâdişâhlığ u kırallık yer seyâhat etdim, bu mertebe manzûrumuz olmamışdır.</span></p>

    <p class="evliya"><span class="calibre23">İnkirâzu'd-devrân ni‘met-i Âl-i Osmân dâ’im ola.</span></p>

    <p class="Balk"><span class="calibre26">İki yüz on üçüncü fasıl<br class="calibre27"/>
    Şehr-i İslâmbol'da olan bîmâristân [u] mûristânı ayân u beyân eder</span></p>

    <p class="evliya"><span class="calibre23">Evvelâ tîmârhâne-i Ebü'l-feth Sultân Mehemmed, yetmiş hücre ve seksen ade[d] kubbe iki yüz huddâmları vardır. Dersiâm, hekîmbaşısı ve cerrâhbaşısı vardır. Âyende ve revendegândan bir âdem haste-hâl olsa tîmârhâneye getirüp ana hidmet ederler. Vaziyyetine münâsib edviyeler verirler. Dîbâ ve şîb ü zerbâf harîr câmehâbleri vardır.</span></p>

    <p class="evliya"><span class="calibre23">Rûz-merre merreteyn hastalara gûnâ-gûn et‘ıme-i lezîzeler tabh olup ehl-i derde bezl-i ta‘âm ederler. Eyle evkâf-ı kavîdir kim matbahında keklik ve turac ve süğlün murglarının eti bulunmaz ise bülbül ve serçe ve kebûter pişüp hastalara bezl oluna deyü evkâfnâmelerinde eyle tahrîr olunmuşdur. Ve hastalara ve dîvânelere def‘-i cünûn içün mutrıbân hânendegân ta‘yîn olunmuşdur. Ve avretler ve kefereler içün başka bir köşe tîmârhânesi vardır.</span></p>

    <p class="evliya"><span class="calibre23">Andan bîmâristân-ı Süleymân Hân. Bu dârü'ş-şifâ eyle bir kân-ı devâ-yı hevâdârdır kim bi-emrillâh üç günde hasta şifâ bulur. Ve gâyetü'l-gâye <b class="calibre1"><span class="calibre25">$</span></b> üstâd-ı kâmil fassâd-ı âmil hukemâ ve cerrâhları var. Bu dâr-ı menâsın evsâfında lisân kâsırdır. Ammâ Bâyezîd Hân ve Selîm Hân'ın bîmârhâneleri yokdur.</span></p>

    <p class="evliya"><span class="calibre23">Andan bîmârhâne-i Sultân Ahmed Hân. Bu dahi cümleden a‘lâ evkâf-ı metîn olduğundan ekseriyyâ fukarâ ve dîvâneleri bu dâr-ı şifâya getirirler. Zîrâ bunun dahi hevâsı hûbdur ve huddâmları mahbûb ü mergûb âdemlerdir kim dâ’imâ hastalara cân u gönülden hidmet ederler. Zîrâ nâzır-ı nuzzârı kızlar ağası olmağile her bâr gelüp hastaların hâllerin su’âl eder.</span></p>

    <p class="evliya"><span class="calibre23">Timârhâne-i Hâsekî Sultân kurb-ı Avretbâzârı. Bu dahi ta‘rîf ü tavsîfden müberrâ bir dârü'ş-şifâdır. (---)</span></p>

    <p class="evliyabeyit"><span class="calibre3">....................(2 satırlık yer boş)................ <b class="calibre1"><i class="calibre2">[93b]</i></b></span></p>

    <p class="Balk"><span class="calibre26">İki yüz on dördüncü fasıl<br class="calibre27"/>
    İslâmbol içre ne kadar meşâhîr-i sarây ve vüzerâ ve ulemâ ve a‘yân-ı kibâr ve gayrı müte‘addid büyût-ı sığâr var ise ba‘zılarının târîhleri ile ta‘rîf ü tavsîf olunur</span></p>

    <p class="evliya"><span class="calibre23">{<b class="calibre1">Sultân Süleymân ve Sultân Selîm-i Sânî asrında Mi‘mâr Sinân Ağa destiyle binâ olunan sarây-ı azîmleri bildirir</b><span class="calibre24">;</span>: Evvelâ Ebü'l-feth'in binâ etdiği Yeni Sarây bi-emri Hakk-ı kadîr ihrâk bi'n-nâr olup Süleymân Hân müceddeden ta‘mîr ü termîm etdi sene (---).</span></p>

    <p class="evliya"><span class="calibre23">Bâyezîd Hân'ın binâ etdiği Galata sarâyın Süleymân Hân ihyâ etdi.</span></p>

    <p class="evliya"><span class="calibre23">Ve Yenikapu sarâyı.</span></p>

    <p class="evliya"><span class="calibre23">Ve Kadırga Limanı'nda Mehemmed Paşa sarâyı.</span></p>

    <p class="evliya"><span class="calibre23">Ve Ayasofya'da Mehemmed Paşa sarâyı.</span></p>

    <p class="evliya"><span class="calibre23">Ve Süleymân Hân vezîri Rüstem Paşa sarâyı.</span></p>

    <p class="evliya"><span class="calibre23">Ve Sarây-ı Koca Alî Paşa.</span></p>

    <p class="evliya"><span class="calibre23">Ve Atmeydânı'nda sarây-ı Güzel Ahmed Paşa yerine Ahmed Hân Yeni câmi‘i binâ etdi. İçinde çârsû-yı bâzârı var idi.</span></p>

    <p class="evliya"><span class="calibre23">Ve sarây-ı Ferhâd Paşa kurb-ı câmi‘-i Bâyezîd Hân.</span></p>

    <p class="evliya"><span class="calibre23">Sarây-ı Pertev Paşa der-meydân-ı Vefâ.</span></p>

    <p class="evliya"><span class="calibre23">Sarây-ı Koca Sinân Paşa<span class="calibre24">...... Meydan›'nda);</span> be-Meydân-ı hussân.</span></p>

    <p class="evliya"><span class="calibre23">Sarây-ı Sofî Mehemmed Paşa cenb-i mahalle-i Hocapaşa.</span></p>

    <p class="evliya"><span class="calibre23">Ve sarây-ı Mahmûd Ağa kurb-ı Yenibâğçe.</span></p>

    <p class="evliya"><span class="calibre23">Ve sarây-ı Şâh Hûbân kurb-ı çeşme-i Kara Kâsım Paşa.</span></p>

    <p class="evliya"><span class="calibre23">Bu sarâyları cümle Selîmeyn ortasında bir Süleymân Hân asrında Üstâd Sinân inşâ etmişdir}.</span></p>

    <p class="evliya"><span class="calibre23">Evvelâ cümleden büyük sarây-ı kebîr Atmeydânı'nda İbrâhîm Paşa sarâyı, Süleymân Hân vezîridir. Bu sarâyın nısfı bölünüp pâdişâhlara mahsûs sarây-ı hâs olup gılmân-ı hâssadan iki bin zülf-keşân gulâm-ı <span class="calibre24"> </span>pâdişâhî vardır ve sa‘âdethâne-i hümâyûndan sonra bundan büyük sarây-ı âlî yokdur.</span></p>

    <p class="evliya"><span class="calibre23">Andan sarây-ı Mihrimâh Sultân, yedi yüz müte‘addid hânesi ve kâ‘aları vardır, kurb-ı Sultân Bâyezîd.</span></p>

    <p class="evliya"><span class="calibre23">Andan büyük Süleymân Hân câmi‘inin şimâlinde sarây-ı Siyâvuş Paşa {binâ-yı Süleymân Hân kâr-ı Mi‘mâr Sinân}, üç yüz kâ‘a-i azîmli ve şâhnişînli müte‘addid hücreleri vardır. Ve yedi hammâmı ve elli esnâf dükkânları vardır, cümle deryâ zîr-i pâda nümâyândır. Ve matbahı ve ıstablı pâdişâh sarâyında yokdur.</span></p>

    <p class="evliya"><span class="calibre23">Andan sarây-ı Yeniçeri Ağası {binâ-yı Süleymân Hân kâr-ı Mi‘mâr Sinân} Süleymâniyye kurbündedir. Yeniçeri ağalarına mahsûs sarâydır.</span></p>

    <p class="evliya"><span class="calibre23">Tekeli Mustafâ Paşa kasrına târîhdir:</span></p>

    <p class="evliyabeyit"><span class="calibre23"> Kasr-ı dil-cû latîf nüzhetgâh. Sene (---).</span></p>

    <p class="evliya"><span class="calibre23">Sarây-ı Dellâk Mustafâ Paşa, kurb-ı Süleymâniyye. </span></p>

    <p class="evliya"><span class="calibre23">Sarây-ı Defterdâr-ı maslûb-ı ka‘beyn Mustafâ Paşa kurb-ı Süleymâniyye.</span></p>

    <p class="evliya"><span class="calibre23">Sarây-ı Pertev Paşa be-meydân-ı Vefâ.</span></p>

    <p class="evliya"><span class="calibre23">Sarây-ı Süğlün Muslu Sultân dâhil-i Unkapanı.</span></p>

    <p class="evliya"><span class="calibre23">Sarây-ı Pirinccizâde Yeniçeri Ağası be-Zeyrekbaşı, târîhidir:</span></p>

    <p class="evliyabeyit"><span class="calibre23">Bârekallâh oldu vâlâ menzil-i nüzhet-fezâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Ve sarây-ı Kurşumlu Sultâ[n] be-Zeyrekbaşı.</span></p>

    <p class="evliya"><span class="calibre23">Sarây-ı mahsûs Tekeli Mustafâ Paşa kurb-ı Eski Odalar, târîhidir:</span></p>

    <p class="evliyabeyit"><span class="calibre23">Ola bu beyt-i âlî dâ’imâ ma‘mûr [u] âbâdân.</span></p>

    <p class="evliyabeyit"><span class="calibre23"> Sene 1034.</span></p>

    <p class="evliya"><span class="calibre23">Sarây-ı Moralı Mustafâ Paşa kurb-ı Meydân-ı Acemiyân.</span></p>

    <p class="evliya"><span class="calibre23">Andan sarây-ı Kuyucu Murâd Paşa kurb-ı Mürekkebciler.</span></p>

    <p class="evliya"><span class="calibre23">Târîh-i sarây-ı ağa-yı Silihdâr Mustafâ Ağa kurb-ı Süleymâniyye târîhidir:</span></p>

    <p class="evliyabeyit"><span class="calibre23">Cennetü'l-me’vâya mânend oldu bu âlî makâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Sarây-ı Koca Vezîr Mehemmed Paşa kurb-ı Câmi‘-i Şehzâde.</span></p>

    <p class="evliya"><span class="calibre23">Sarây-ı Koca Ken‘ân Paşa kurb-ı Sarây-ı Atîk.</span></p>

    <p class="evliya"><span class="calibre23">Sarây-ı Mûsâ Paşa kurb-ı Hocapaşa.</span></p>

    <p class="evliya"><span class="calibre23">Sarây-ı Kara Mustafâ Paşa kurb-ı Aksarây.</span></p>

    <p class="evliya"><span class="calibre23">[Sarây-ı] Sokullu Mehemmed Paşa kurb-ı Kasr-ı alay.</span></p>

    <p class="evliya"><span class="calibre23">Sarây-ı Melek Ahmed Paşa, binâ-yı ân Paşa kurb-ı Ayasofya, üç hammâmı ve iki yüz hücreleri vardır.</span></p>

    <p class="evliya"><span class="calibre23">Sarây-ı Re’îsü'l-küttâb İsmâ‘îl Efendi kurb-ı Mahmûdpaşa, târîh:</span></p>

    <p class="evliyabeyit"><span class="calibre23"> Mübârek ola sa‘âdetle dâ’imâ bu mekân.</span></p>

    <p class="evliyabeyit"><span class="calibre23"> Sene (---). <b class="calibre1"><span class="calibre25">$</span></b></span></p>

    <p class="evliyametin"><span class="calibre23">Nev‘-i diğer târîh:</span></p>

    <p class="evliyabeyit"><span class="calibre23"> Dilârâ câygâh u beyt-i ma‘mûr.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Sarây-ı Hânzâde Sultân ya‘nî sarây-ı Bayram Paşa kurb-ı Ayasofya.</span></p>

    <p class="evliya"><span class="calibre23">Sarây-ı Varvar Alî Paşa kurb-ı câmi‘-i Ahmed Hân.</span></p>

    <p class="evliya"><span class="calibre23">Sarây-ı Emîrgûnezâde Yûsuf Paşa kurb-ı Bâb-ı Âhûr.</span></p>

    <p class="evliya"><span class="calibre23">Târîh-i sarây-ı Mukâbeleci Hasan Efendi:</span></p>

    <p class="evliyabeyit"><span class="calibre23"> Kasr-ı âlî dil-küşâ câ-yı safâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Andan sarây-ı Kapudan Hasan Paşa kurb-ı Ayasofya.</span></p>

    <p class="evliya"><span class="calibre23">Sarây-ı Âyişe Sultân kurb-ı û.</span></p>

    <p class="evliya"><span class="calibre23">Sarây-ı Cânpûlâdzâde Hüseyin Paşa.</span></p>

    <p class="evliya"><span class="calibre23">Târîh-i sarây-ı Cûybâr Kadın:</span></p>

    <p class="evliyabeyit"><span class="calibre23"> Bu ayn ile bu sarây oldu Cennetü'l-me’vâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Ve sarây-ı Cüvânkapucubaşı el-vezîr ya‘nî sarây-ı Rüstem Paşa kurb-ı tekye-i Karaca Ahmed Sultân.</span></p>

    <p class="evliya"><span class="calibre23">Sarây-ı Ankebût Ahmed Paşa kurb-ı û.</span></p>

    <p class="evliya"><span class="calibre23">Târîh-i sarây-ı hâce-i İbrâhîm Hân eş-şehîr be-Cinci Hoca târîh:</span></p>

    <p class="evliyabeyit"><span class="calibre23">Mu‘allâ devlet-âbâd oldu bu menzil mübârek-bâd,</span></p>

    <p class="evliyametin"><span class="calibre23">Diğer târîh:</span></p>

    <p class="evliyabeyit"><span class="calibre23">Yümn-i devletle mübârek ola dâ’im bu mekân.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Sarây-ı Vezîr Sâlih Paşa kurb-ı Mahmûdpaşa.</span></p>

    <p class="evliya"><span class="calibre23">Sarây-ı Kapudan Siyâvuş Paşa kurb-ı Kadırga Limanı, târîh:</span></p>

    <p class="evliyabeyit"><span class="calibre23">Safâ-yı ayn ile oldu bu menzil Cennet-i me’vâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Sarây-ı Ak Mehemmed Paşa kurb-ı Cündî meydânı.</span></p>

    <p class="evliya"><span class="calibre23">Târîh-i hâne-i Balatlı Solak Çelebi:</span></p>

    <p class="evliyabeyit"><span class="calibre23"> Bu hâne-i zîbâyı mübârek ede Allâh.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i sarây-ı Hüseyin Ağa kurb-ı Sultân Selîm:</span></p>

    <p class="evliyabeyit"><span class="calibre23"> Mübârek ola bu kasr-ı küşâde-i zîbâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i hâne-i Yeniçeriyân-ı cemâ‘at (---) kurb-ı Orta Câmi‘:</span></p>

    <p class="evliyabeyit"><span class="calibre23"> Dedim ey Uzletî bu resme târîh</span></p>

    <p class="evliyabeyit"><span class="calibre23"> Der-i devlet ola dâ’im küşâde.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i sarây-ı İbrâhîm Efendi, Emîn-i Tershâne kurb-ı Meydân-ı Vefâ:</span></p>

    <p class="evliyabeyit"><span class="calibre23"> Du‘â ile bu kasrın Evliyâ târîhini dedi</span></p>

    <p class="evliyabeyit"><span class="calibre23"> Mübârek eylesün Mevlâ bu âlî kasr-ı vâlâyı.</span></p>

    <p class="evliyabeyit"><span class="calibre23"> Sene 1064.</span></p>

    <p class="evliyabeyit"><span class="calibre3">....................(1 satırlık yer boş)................. <b class="calibre1"><i class="calibre2">[94a]</i></b></span></p>

    <p class="Balk"><span class="calibre26">Andan İki yüz on beşinci fasıl<br class="calibre27"/>
    Dârü's-saltanati'l-aliyye içre olan hân-ı hâcegânları ayân eder</span></p>

    <p class="evliya"><span class="calibre23">Evvelâ Hoca hânı kurb-ı Mahmûdpaşa, cemî‘i ankâ Acem sevdâgerleri cümle bu hânda sâkin olurlar. Yetmiş hücreli hân-ı metîndir.</span></p>

    <p class="evliya"><span class="calibre23">Ve Mahmûd Paşa hânı, yüz yigirmi ocakdır.</span></p>

    <p class="evliya"><span class="calibre23">Ve Kebeciler hânı yüz ocakdır. Bosna ve Belgrad'ın ankâ tüccârları bundadır.</span></p>

    <p class="evliya"><span class="calibre23">Ve hallâclar içinde Pîrî Paşa hânı seksen hücredir.</span></p>

    <p class="evliya"><span class="calibre23">Ve Esîr hânı iki yüz hücredir. Murâd Hân-ı Râbi‘ vezîri Bayram Paşa'nındır. Cümle üsârâ bunda bey‘ [ü] şirâ olunur. Mîrî pencikhânesi vardır.</span></p>

    <p class="evliya"><span class="calibre23">Ve Tahtalı hânı yetmiş hücredir kurb-ı Mahmûdpaşa.</span></p>

    <p class="evliya"><span class="calibre23">Ve Nerdübânlı hân kurb-ı û.</span></p>

    <p class="evliya"><span class="calibre23">Ve dahi Engüri hânı cümle sofcular anda sâkinlerdir yüz hücredir.</span></p>

    <p class="evliya"><span class="calibre23">Ve hân-ı Pertev Paşa der-Sûk-ı tavîl iki yüz odadır.</span></p>

    <p class="evliya"><span class="calibre23">Ve Ferhâd Paşa hânı kurb-ı Bedâsten üç yüz beyttir.</span></p>

    <p class="evliya"><span class="calibre23">Ve Kilid hânı iki yüz hücredir.</span></p>

    <p class="evliya"><span class="calibre23">Çârsû-yı tavîl hân-ı Vâlide Kösem Sultân ümm-i Gâzî Murâd Hân ve İbrâhîm Hân. Bu hân mukaddemâ Cerrâh Mehemmed Paşa'nın sarâyı idi. Mürûr-ı eyyâm ile münhedim olup vâlide-i merhume, tahtânî ve fevkânî üç yüz hâne-i şeddâdî inşâ etmişdir kim hâlâ şehr-i İslâmbol içre Mahmûd Paşa ve bu hândan mâ‘adâ hân-ı azîm yokdur. Ve bir hânesinde çâr-kûşe bir cihân-nümâ kullesi var eflâke ser çekmişdir. Develiği ve ıstablı bin aded at ve katır alur. Ortasında câmi‘i var.</span></p>

    <p class="evliya"><span class="calibre23">Andan Kâğız hânı kurb-ı hân-ı Mahmûd Paşa.</span></p>

    <p class="evliya"><span class="calibre23">Ve Katırhânı kurb-ı Tahta'l-kal‘a.</span></p>

    <p class="evliya"><span class="calibre23">Ve <span class="calibre24">i.</span>Balkapanı hânı<span class="calibre24">;</span> azîm hândır kim gûyâ bir kal‘adır. Cümle Mısır tüccârları anda sâkinlerdir.</span></p>

    <p class="evliya"><span class="calibre23">Ve Kettân hânı, andan Kına hânı, andan Rüstem Paşa hânı, andan Eski Yûsuf Paşa hânı, andan Müftî hânı, andan Çukur hân, andan Sulu hânı, andan Yağkapanı hânı, andan Zindânkapusu hânı, bu hânlar cümle Tahta'l-kal‘a etrâfında azîm kurşumlu kârgîr-binâ hânlardır.</span></p>

    <p class="evliya"><span class="calibre23">Ve Cüvânkapucubaşı hânı Uzun Çârsû ortasındadır. Ammâ izdihâm hândır.</span></p>

    <p class="evliya"><span class="calibre23">Hân-ı cedîd-i Kara Mustafâ Paşa <span class="calibre24">(vezîr-i a‘zam-› Sultân Mehemmed Hân-› Râbi‘, kurb-› Hocapafla);</span> vezîr-i a‘zam-ı Sultân Mehemmed Hân-ı Râbi‘ kurb-ı Hocapaşa, gerçi küçükdür ammâ gâyetü'l-gâye binâ-yı metîndir.</span></p>

    <p class="evliya"><span class="calibre23">Ve hân-ı Köpürlü Mehemmed Paşa vezîr-i Sultân Mehemmed Hân-ı Râbi‘ kurb-ı Tavukbâzârı. Gerçi hân-ı cedîddir ammâ metânet-i binâda Vâlide hânı'na yanbaşı gelse de olur. Cümle fevkânî ve tahtânî iki yüz yigirmi odadır.</span></p>

    <p class="evliyabeyit"><span class="calibre3">....................(15.5 satırlık yer boş)................ <b class="calibre1"><i class="calibre2">[94b]</i></b></span></p>

    <p class="Balk"><span class="calibre26">İki yüz on altıncı fasıl<br class="calibre27"/>
    Belde-i Tayyibe içre âyende ve revendegâna ne kadar mihmân-hâne-i müsâfirîne kârbânsarây var ise anları zikreder</span></p>

    <p class="evliya"><span class="calibre23">Evvelâ Tavukbâzârı'nda Elçi hânı: Mâ-tekaddem kefere zamânında dahi hân imiş. Ba‘dehu sene (---) târîhinde tarz-ı İslâm üzre (---) (---) Paşa'nın hayrâtıdır.</span></p>

    <p class="evliya"><span class="calibre23">Kârbânsarây-ı Ebü'l-feth Sultân Mehemmed Hân.</span></p>

    <p class="evliya"><span class="calibre23">Andan kârbânsarây-ı Bâyezîd Hân.</span></p>

    <p class="evliya"><span class="calibre23">Kârbânsarây-ı Selîm Hân-ı Evvel {binâ-yı Mi‘mâr Sinân}.</span></p>

    <p class="evliya"><span class="calibre23">Kârbânsarây-ı Süleymân Hân {kâr-ı Mi‘mâr Sinân}.</span></p>

    <p class="evliya"><span class="calibre23">Kârbânsarây-ı Hâsekî Sultân {kâr-ı Mi‘mâr Sinân}.</span></p>

    <p class="evliya"><span class="calibre23">Kârbânsarây-ı Ahmed Hân [ve] kârbânsarây-ı Kapucular kurb-ı Ayasofya, karşu karşuya iki hân-ı azîmlerdir.</span></p>

    <p class="evliya"><span class="calibre23">Kârbânsarây-ı Koca Mehemmed Paşa kurb-ı Atmeydânı.</span></p>

    <p class="evliya"><span class="calibre23">Kârbânsarây-ı Kurşumlu Hân.</span></p>

    <p class="evliya"><span class="calibre23">Ve kârbânsarây-ı Baklalı Hân.</span></p>

    <p class="evliya"><span class="calibre23">Ve kârbânsarây-ı Vefâ hânı {sâhibuhu Pertev Paşa kâr-ı Mi‘mâr Sinân.}</span></p>

    <p class="evliya"><span class="calibre23">Kârbânsarây-ı Atbâzârı hânı.</span></p>

    <p class="evliya"><span class="calibre23">Ve kârbânsarây-ı Sinân Paşa {kâr-ı Mi‘mâr Sinân} cenb-i sarây-ı Melek Ahmed Paşa.</span></p>

    <p class="evliya"><span class="calibre23">Kârbânsarây-ı Alî Paşa-yı Atîk cenb-i Bitbâzârı.</span></p>

    <p class="evliyabeyit"><span class="calibre3">....................(8 satırlık yer boş)................</span></p>

    <p class="evliya"><span class="calibre23">Ve,</span></p>

    <p class="Balk"><span class="calibre26">İki yüz on yedinci fasıl<br class="calibre27"/>
    Dâr-ı Aliyye içre ne kadar hâne-i mücerredân ya‘nî bekâr odaları var ise anları beyân eder</span></p>

    <p class="evliya"><span class="calibre23">Bunların başka odabaşıları ve hâkim ve zâbitleri vardır. Kefîli ve zamânı var ise odalara korlar.</span></p>

    <p class="evliya"><span class="calibre23">Evvelâ cümleden mu‘azzam Yolgeçen odaları dörd yüz hücredir ammâ hîn-i mahalde bin aded eli silâhlı yarar nâmdâr yiğit çıkar.</span></p>

    <p class="evliya"><span class="calibre23">Andan Mercân odaları sekiz aded odalardır. Bunun dahi başka hâkimleri vardır. Bir kerre Süleymân Hân yeniçerilere dilgîr olup gazab-âlûd olup buyururlar kim,</span></p>

    <p class="evliya"><span class="calibre23">"Vallâhi epsem olun yohsa sizi Mercân çârsûsunda pabuccu bekârlarına kırdırırım" buyurdukları fi'l-hâl bu kelâm pabuccu bekârlarına vâsıl olup der-akeb pür-silâh eli muştalı beli puşkalı kırk bin nâmdâr yarar fetâlar "Allâh Allâh" ile Bâb-ı Hümâyûn'dan içeri girüp bir dahi gülbâng-ı Muhammedî'ye rehâ buldurunca Süleymân Hân'ın mesmû‘-ı şerîfleri olup bu ecnâsın eşbehlerin huzûruna çağırup,</span></p>

    <p class="evliya"><span class="calibre23">"Nedir şehbâzlarım?" dedükde anlar dahi</span></p>

    <p class="evliya"><span class="calibre23">"Demin pâdişâhım pâypûşcu bekârların yeniçeri kırmağa taleb etmişsiz, fermân pâdişâhımındır, işte tarfetü'l-ayn içre kırk bin yiğit hâzır-bâşız, eğer sabâha te’hîr buyurursanız seksen bin âdemiz cümle hâzır olup fermân-beriniziz" dediklerinde Süleymân Hân hazzından,</span></p>

    <p class="evliya"><span class="calibre23">"Dilen benden ne dilersiz" dedükde</span></p>

    <p class="evliya"><span class="calibre23">"Pâdişâhım metâ‘ımız sûk-ı Sultânî'de bahâsı nâ-ma‘lûm olmağiçün bir pabuc ve mest yüz iki yüz hisâbıyla mezâd olunsun" deyü ricâ edüp ricâları kabûl olur. Hâlâ (---) (---) (---) (---)</span></p>

    <p class="evliya"><span class="calibre23">Ve Cebehâne odaları kurb-ı Mahmûdpaşa<span class="calibre24">.</span>.</span></p>

    <p class="evliya"><span class="calibre23">Ve Pertev Paşa odaları.</span></p>

    <p class="evliya"><span class="calibre28">i.</span><span class="calibre23">Hilâlci odaları<span class="calibre24">;</span> cenb-i Süleymâniyye.</span></p>

    <p class="evliya"><span class="calibre23">Ve dahi kırk bekârhâne Atbâzârı'ndadır.</span></p>

    <p class="evliya"><span class="calibre23">Ve dahi kırk bekârhâne Büyük Karaman'da vardır.</span></p>

    <p class="evliya"><span class="calibre23">Ve Bekârhâne-i Gedikpaşa.</span></p>

    <p class="evliya"><span class="calibre23">Ve yedi bekârhâne-i azebler kurb-ı Unkapanı.</span></p>

    <p class="evliyabeyit"><span class="calibre3">....................(1.5 satırlık yer boş)................</span></p>

    <p class="evliya"><span class="calibre23">Nice yüz bekârhâneler vardır ammâ bunların her birinde biner ikişer bin âdem vardır kim sarıca arı erlerdir. <b class="calibre1"><i class="calibre2">[95a]</i></b> Ba‘dehu,</span></p>

    <p class="Balk"><span class="calibre26">[İki] yüz on sekizinci fasıl<br class="calibre27"/>
    Şehr-i Makdonya-yı kadîmde ne kadar selâtîn-i selef ve gayrı vüzerâ ve vükelâ ve a‘yân [u] eşrâf, hayrât [u] hasenâtlarından mussanna‘ târîhli çeşme-i aynü'l-hayâtlar var ise anı bildirir</span></p>

    <p class="evliya"><span class="calibre23">Evvelâ kâfir zamânında Kırkçeşme'den mâ‘adâ ayn-ı câriye yok idi. Mâ‘adâ bârân-ı rahmet seyline yollar edüp İslâmbol içre beş yerde küşâde sarnıclar matar-ı rahmet leb-ber-leb olurdu. Andan (---) aded üstü mestûr sahrîclere mîzâblar ile Kırkçeşme suyun vakt-i şitâda getirüp rahmet mahallinde doldurup mâh-ı temmûz'da nûş ederlerdi. <b class="calibre1"><span class="calibre25">$</span></b></span></p>

    <p class="evliya"><span class="calibre23">Ba‘dehu sene (---) târîhinde Ebü'l-feth bu Makdonya'yı feth etdikde câmi‘ binâ edüp bir ayn-ı hayvân getirdüp çeşme-i Ebü'l-feth aded iki yüz, andan ayn-ı Bâyezîd Hân çeşmesi aded yetmiş, andan ayn-ı Süleymân Hân çeşmesi yedi yüz, ba‘de niçe vüzerâlar niçe bin uyûnlar bulup Süleymân Hân kemerlerine zam edüp ahâlî-yi İslâmbol'u saky etdiler.</span></p>

    <p class="evliya"><span class="calibre23">Ammâ Süleymân Hân'dan mukaddem şehr-i İslâmbol'da su kıllet üzre idi. Ba‘dehu Süleymân Hân su kemerlerin binâ edüp ahâlî-yi İslâmbol'u atşândan müstağnî etdi. <i class="calibre2">Rahmetullâhi aleyh.</i></span></p>

    <p class="evliya"><span class="calibre23">Evvelâ Haydar Paşa hammâmı kurbünde yine Haydar Paşa çeşmesinin ve Edirnekapusuyle Topkapusu taşrası mâbeyninde handak kenârında Beğlerbeği çeşmesinin ve Bağdâd Kerbelâsı'nda İmâm Hasan ve İmâm Hüseyin rûhuna binâ olunan İmâmeyn çeşmesinin târîhi böyle vâkı‘ olmuşdur:</span></p>

    <p class="evliyabeyit"><span class="calibre23"> Mâ Hasan ile Hüseyn aşkına su.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">İskender Beğ çeşmesi Ebâ Eyyûb-ı Ensârî'ye mekşûf kal‘akapusunun taşrasında vâkı‘ çeşme-i cân-bahşın târîhidir:</span></p>

    <p class="evliyabeyit"><span class="calibre23"> Safâ-yı tab‘ile Sâ‘î bunun itmâmı târîhin</span></p>

    <p class="evliyabeyit"><span class="calibre23"> Dedim bulmuş Sikender ayn ile âb-ı hayvânı.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Çeşme-i Sultân Murâd-ı Sâlis, bu dahi Eyyûb-ı Ensârîkapusundan taşra leb-i deryâda Fâtıma Sultân yalısının tarîk-i âmma nâzır şâhnişînin altındaki çeşme-i Murâd Hân'ın târîhidir:</span></p>

    <p class="evliyabeyit"><span class="calibre23"> Pâdişâha çok du‘âlar eyleyüp</span></p>

    <p class="evliyabeyit"><span class="calibre23"> Nûş edenler diyeler azb-i Furât</span></p>

    <p class="evliyabeyit"><span class="calibre23"> Oldu âsârı bu târîh-i azîm</span></p>

    <p class="evliyabeyit"><span class="calibre23"> Ayn-ı âlî çeşme-i Sultân Murâd.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i Sovuk Çeşme kurb-ı alayköşkü:</span></p>

    <p class="evliyabeyit"><span class="calibre23"> De düşünce Hâfızâ târîh olur</span></p>

    <p class="evliyabeyit"><span class="calibre23"> Vere ehl-i meşrebe bu mâ hayât.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Kara Mustafâ Paşa cenb-i türbe-i û:</span></p>

    <p class="evliyabeyit"><span class="calibre23"> Hamdî-i Dâ‘î görünce dedi bir hoş târîh</span></p>

    <p class="evliyabeyit"><span class="calibre23"> Çeşme-i Mustafâ Paşa'dan için âb-ı zülâl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Hasan Beğ ibn Fâtıma Sultân kurb-ı Okcularbaşı:</span></p>

    <p class="evliyabeyit"><span class="calibre23">Sebîlin yapdılar Hak ana bâb-ı rahmeti açdı</span></p>

    <p class="evliyabeyit"><span class="calibre23">Kılup bu bâbda re’y-i Hasan rûh-ı revânıyçün.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Çeşme-i Kethudâ-yı Yeniçeriyân Süleymân Ağa kurb-ı Sarrâchânebaşı:</span></p>

    <p class="evliyabeyit"><span class="calibre23"> Târîh dedi Nisârî şevkile târîhini</span></p>

    <p class="evliyabeyit"><span class="calibre23"> Çeşme-i âb-ı hayât âleme oldu sebîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Murâd Hân-ı Sâlis muttasıl-ı- sarây-ı Fâtıma Sultân cenb-i Bâb-ı Ayvansarı:</span></p>

    <p class="evliyabeyit"><span class="calibre23"> Düşdü bir mısra‘ bu âb-ı dil-küşâ târîhine</span></p>

    <p class="evliyabeyit"><span class="calibre23"> Oldu cârî âb-ı pâk-i çeşme-i Sultân Murâd.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Alî Paşa hibe-i Süleymân Hân kurb-ı Karagümrük, târîh:</span></p>

    <p class="evliyabeyit"><span class="calibre23"> Revân ayn-ı Alî kevser bâd.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i çeşme-i Kâtib Hüseyin Ağa kurb-ı tekye-i Oğlan Şeyhi der-Aksarây:</span></p>

    <p class="evliyabeyit"><span class="calibre23"> Feyz-i Rabbâniyle târîh âb-ı Kevser dediler.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme<span class="calibre24">;</span>-i Hacı Mansûr kurb-ı türbe<span class="calibre24">;</span>-i Âşık Paşa:</span></p>

    <p class="evliyabeyit"><span class="calibre23"> Teşne diller dediler târîhini</span></p>

    <p class="evliyabeyit"><span class="calibre23"> Çeşme-i aynü'l-hayât-ı cân-fezâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Çeşme-i Vâlide Sultân Kösem<span class="calibre24">;</span> kurb-ı Yenikapu<span class="calibre24">;</span> târîh:</span></p>

    <p class="evliyabeyit"><span class="calibre23"> Bu cihân içre dilen ey teşneler</span></p>

    <p class="evliyabeyit"><span class="calibre23"> Âb-ı Kevser'dir başı bu çeşmenin</span></p>

    <p class="evliyabeyit"><span class="calibre23"> Dedim içen âşıka târîhdir</span></p>

    <p class="evliyabeyit"><span class="calibre23"> Nûş-ı cân ola bu suyu çeşmenin.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Çeşme-i İbrâhîm Paşa<span class="calibre24">;</span> <span class="calibre24"> </span>-ı câmi‘-i Şehzâde târîh:</span></p>

    <p class="evliyabeyit"><span class="calibre23"> Hükmî-i Dâ‘î<span class="calibre24">;</span> dedi itımâmına târîhini</span></p>

    <p class="evliyabeyit"><span class="calibre23"> Oldu İbrâhîm Paşa rûhu içün sâ’il âb</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Diğer târîh:</span></p>

    <p class="evliyabeyit"><span class="calibre23"> Hükmiyâ söyler dehân lûlesi târîhini</span></p>

    <p class="evliyabeyit"><span class="calibre23"> İçün İbrâhîm rûhuna eylen du‘â.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Çeşme-i Hasan Paşa<span class="calibre24">;</span> kurb-ı sarây-ı Cânpûlâdzâde Hüseyin Paşa<span class="calibre24">;</span> târîh-i güfte-i peder-i men:</span></p>

    <p class="evliyabeyit"><span class="calibre23"> Nûş edüp Zıllî dedi târîhini</span></p>

    <p class="evliyabeyit"><span class="calibre23"> Çeşme<span class="calibre24">;</span>-i cân-perveri mâ-i zülâl.</span></p>

    <p class="evliyabeyit"><span class="calibre23"> Sene 903.</span></p>

    <p class="evliya"><span class="calibre23">Sultân Mehemmed Hân<span class="calibre24">;</span> <b class="calibre1"><i class="calibre2">[95b]</i></b> kurbünde Harâccı Muhyiddîn mescidi<span class="calibre24">;</span> önünde (---) (---) çeşmesinin târîhidir <b class="calibre1"><span class="calibre25">$</span></b> <span class="calibre34">:</span></span></p>

    <p class="evliyabeyit"><span class="calibre23">Nâdirî anın tamâm oldukda târîhin dedi</span></p>

    <p class="evliyabeyit"><span class="calibre23">Çeşme-i dil-cû-yı pâk [ü] bî-bedel aynü'l-hayât.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Çeşme-i Mahmûd Paşa kurb-ı Bezzâzistân-ı Cedîd târîh:</span></p>

    <p class="evliyabeyit"><span class="calibre23"> Bülbülî gördü çu itmâmını dedi târîh</span></p>

    <p class="evliyabeyit"><span class="calibre23">Yapdı Hak yoluna bu çeşmeyi Mahmûd Paşa.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Çeşme-i Mesîh Paşa kurb-ı çârsû-yı Alî Paşa târîh:</span></p>

    <p class="evliyabeyit"><span class="calibre23"> Hâtif-i kudsî dedi târîhini</span></p>

    <p class="evliyabeyit"><span class="calibre23"> Mâ-i sâfî çeşme-i âb-ı hayât.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Çeşme-i (---) kurb-ı Bozdoğan Kemeri târîh:</span></p>

    <p class="evliyabeyit"><span class="calibre23"> Hâtif-i gayb du‘â ile dedi târîhin</span></p>

    <p class="evliyabeyit"><span class="calibre23"> Yâ ilâhî ola bu çeşme hemîşe cârî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Çeşme-i Hasan Ağa Hâsodabaşı dâhil-i Unkapanı der-mahalle-i Arabacılar, târîh li-nâmıkıh:</span></p>

    <p class="evliyabeyit"><span class="calibre23"> Evliyâ bu âb-ı nâbı nûş edüp târîh dedi</span></p>

    <p class="evliyabeyit"><span class="calibre23"> Bir içim su mâ sana kim şâd ola cân-ı Hasan.</span></p>

    <p class="evliyabeyit"><span class="calibre23"> Sene (---),</span></p>

    <p class="evliyabeyit"><span class="calibre3">....................(28 satırlık yer boş)................ <b class="calibre1"><i class="calibre2">[96a]</i></b></span></p>

    <p class="evliya"><span class="calibre23">Bundan sonra,</span></p>

    <p class="Balk"><span class="calibre26">İki yüz on tokuzuncu fasıl<br class="calibre27"/>
    Şehr-i İslâmbol içre şehîdân-ı deşt-i Kerbelâ rûh-ı şerîfleriyçün binâ olunan münakkaş ve müzeyyen sebîlleri ve musanna‘ târîhleri ile tahrîr olunduğun beyân eder</span></p>

    <p class="evliyametin"><span class="calibre23">Târîh-i sebîl-i Mûsâ Paşa kurb-ı alayköşkü:</span></p>

    <p class="evliyabeyit"><span class="calibre23"> Hak bu kim ayn-ı sevâb oldu bu lillâhi sebîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Ve târîh-i sebîlhâne-i Sultân Bâyezîd-i Velî:</span></p>

    <p class="evliyabeyit"><span class="calibre23"> Nûş edüp Azmî dedi târîhini</span></p>

    <p class="evliyabeyit"><span class="calibre23"> Selsebîl olmuş reh-i Hakka sebîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i sebîl-i Ken‘ân Ağa bâb-ı kıble-i Ayasofya-i Kebîr:</span></p>

    <p class="evliyabeyit"><span class="calibre23"> Her kim çeker zülâlini târîhini hemân</span></p>

    <p class="evliyabeyit"><span class="calibre23"> Der: Şâd bâd cân-ı şehîdân be-Kerbelâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i sebîl-i Âyişe Sultân der-Okcularbaşı:</span></p>

    <p class="evliyabeyit"><span class="calibre23"> Zehî âb-ı musaffâ sundu atşâna dedi sakkâ</span></p>

    <p class="evliyabeyit"><span class="calibre23"> Sebîl-i pâkdir mâ Âyişe Sultân cânıyçün.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i sebîlhâne kurb-ı Çinili Hammâm:</span></p>

    <p class="evliyabeyit"><span class="calibre23"> Rûh-ı Resûl-i Ekrem içün eyledim sebîl.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i çeşme-i Ser-hazînedârân Mustafâ Ağa kurb-ı Ayasofya-i Kebîr:</span></p>

    <p class="evliyabeyit"><span class="calibre23"> Ser-hâzin Ağa-yı âlîşân</span></p>

    <p class="evliyabeyit"><span class="calibre23"> Mustafâ nâm o kân-ı sıdk u safâ</span></p>

    <p class="evliyabeyit"><span class="calibre23"> Râh-ı Hakka kılup hazîne fedâ</span></p>

    <p class="evliyabeyit"><span class="calibre23"> Kıldı bu çeşme-i latîfi binâ</span></p>

    <p class="evliyabeyit"><span class="calibre23"> Dedi târîhini Fedâyî anın</span></p>

    <p class="evliyabeyit"><span class="calibre23"> Selsebîl oldu bu behişt-me’vâ.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i sebîlhâne-i musanna‘ kurb-ı Ayasofya-i Kebîr:</span></p>

    <p class="evliyabeyit"><span class="calibre23"> Göricek Bülbülî akduğını bu âb-ı pâkin bil</span></p>

    <p class="evliyabeyit"><span class="calibre23"> Dedi târîhini Allâh için Kevser sebîl oldu.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i sebîl-i Erdebîlî kurb-ı Ayasofya-i kebîr:</span></p>

    <p class="evliyabeyit"><span class="calibre23"> <a class="pcalibre pcalibre1" id="_ftnref64"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn64" title=""><span class="MsoFootnoteReference"><span class="calibre23">[64]</span></span></a> Sene (---).</span></p>

    <p class="evliyametin"><span class="calibre23">Târîh-i sebîl-i Kapudan Köse Alî Paşa dâhil-i Bâb-ı Kapan-ı dakîk:</span></p>

    <p class="evliyabeyit"><span class="calibre23"> Verince Evliyâ teşnelere su</span></p>

    <p class="evliyabeyit"><span class="calibre23"> Dediler târîhini yâ Ganî Hû.</span></p>

    <p class="evliyabeyit"><span class="calibre23"> Sene 1082.</span></p>

    <p class="evliyametin"><span class="calibre23">Târîh-i sebîl-i Abbâs Ağa-yı Dârü's-sa‘âde kurb-ı Lâleli Çeşme:</span></p>

    <p class="evliyabeyit"><span class="calibre23"> Evliyâ bu târîhi dedi cemîl</span></p>

    <p class="evliyabeyit"><span class="calibre23"> Âb-ı Kevser Hak içün oldu sebîl.</span></p>

    <p class="evliyabeyit"><span class="calibre23"> Sene 1081.</span></p>

    <p class="evliyametin"><span class="calibre23">Târîh-i çeşme-i (---) kurb-ı Aksarây:</span></p>

    <p class="evliyabeyit"><span class="calibre23"> <a class="pcalibre pcalibre1" id="_ftnref65"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn65" title=""><span class="MsoFootnoteReference"><span class="calibre23">[65]</span></span></a> Sene (---).</span></p>

    <p class="evliyametin"><span class="calibre23">Târîh-i sebîl-i İbrâhîm Paşa-yı Ebü'l-hayr ya‘nî kethudâ-yı sâbık-ı Vezîr Köpürlüzâde kurb-ı Meydân-ı Vefâ:</span></p>

    <p class="evliyabeyit"><span class="calibre23"> Evliyâ bu âb-ı berdin târîhin dedi cemîl</span></p>

    <p class="evliyabeyit"><span class="calibre23"> Bu sebîl Hak yoluna ayn-ı sevâb oldu sebîl.</span></p>

    <p class="evliyabeyit"><span class="calibre23"> Sene (---). <b class="calibre1"><span class="calibre25">$</span></b></span></p>

    <p class="evliyametin"><span class="calibre23">Târîh-i sebîl-i fâtih-i Yemen Sinân Paşa kurb-ı Sırmakeşhâne:</span></p>

    <p class="evliyabeyit"><span class="calibre23"> Görüp itmâmını ol dem dedi târîhini hâtif</span></p>

    <p class="evliyabeyit"><span class="calibre23"> Sinân Paşa sebîli eyledi Mevlâ içün cârî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">....................(17 satırlık yer boş)................ <b class="calibre1"><i class="calibre2">[96b]</i></b></span></p>

    <p class="Balk"><span class="calibre26">İki yüz yigirminci fasıl<br class="calibre27"/>
    Şehr-i Tayyibe'nin âb-ı rûyı olan rûşenâ hammâmlar kim İslâmbol'da ve Eyyûb [ve] Galata ve Üsküdar'da selâtîn-i selef hammâmlarının cümlesin âb [u] hevâsıyla ve musanna‘ târîhleri ile beyân eder</span></p>

    <p class="evliya"><span class="calibre23">Ammâ zâde-i tab‘ımızdan beyne'l-ihvân bir latîfe olmağiçün cümle hammâmları birer esnâfa tevzî‘ edüp her gûne zümreye münâsib tevzî‘ât-ı hammâmât deyü dörd mevleviyyetde olan hammâmları bildirir. Bu hammâmlar şe‘âyir-i İslâmdan olup cümle ibâdullâh-ı müslimîn bu hammâmlara girüp gasl edüp tâhir olurlar. Zîrâ ehl-i İslâma nass-ı kâtı‘ nâzil olmuşdur. Âye[t]: <a class="pcalibre pcalibre1" id="_ftnref66"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn66" title=""><span class="MsoFootnoteReference"><span class="calibre23">[66]</span></span></a> fermân<span class="calibre24">;</span>ına me’mûr olup bu hammâm-ı hoş-hevâlarda tâhir olup ibâdet ederler.</span></p>

    <p class="evliya"><span class="calibre23">Evvelâ şehr-i İslâmbol'da kefere asrında Azebler hammâmı ve Tıhtâb hammâmları var idi. Ammâ ibtidâ İslâmbol içre binâ olunan Ebü'l-feth câmi‘inin ummâl bennâları içün Irgat hammâmı binâ olunmuşdur kim cümle huddâmlar gasl edüp câmi-i şerîfde pâk hidmet edeler.</span></p>

    <p class="evliya"><span class="calibre23">Andan hammâm-ı sânî Azebler hammâmı kefere tarzından munkalib olup tarz-ı İslâm üzre binâ olunmuşdur.</span></p>

    <p class="evliya"><span class="calibre23">Andan Vefâ hammâmı andan Eyyûb hammâmı binâ olunmuşdur. Andan Çukur hammâm binâ olunmuşdur. Hâlâ bu hammâmların ta‘mîr [ü] termîmi Sultân Mehemmed Gâzî evkâfı tarafından mütevellîleri her sene meremmât edüp icâreye verilir, evkâf-ı azîmdir.</span></p>

    <p class="Balk"><span class="calibre26">Evvelâ der-zikr-i tevzî‘ât-ı hammâmât</span></p>

    <p class="evliya"><span class="calibre23">Hastalara Eyyûb hammâmı.</span></p>

    <p class="evliya"><span class="calibre23">Meşâyıhlara Ayasofya hammâmı {binâ-yı Hâsekî kâr-ı Mi‘mâr Sinân}.</span></p>

    <p class="evliya"><span class="calibre23">Sofîlere Sofular hammâmı.</span></p>

    <p class="evliya"><span class="calibre23">Azeblere Azebler hammâmı.</span></p>

    <p class="evliya"><span class="calibre23">Bostâncılara Bostân hammâmı.</span></p>

    <p class="evliya"><span class="calibre23">Bâzârcılara Cum‘abâzârı hammâmı.</span></p>

    <p class="evliya"><span class="calibre23">Mülhidlere Çukur hammâm.</span></p>

    <p class="evliya"><span class="calibre23">Hîzlere Havuzlu hammâm.</span></p>

    <p class="evliya"><span class="calibre23">Nakkâşlara Çinili hammâm {binâ-yı Hayreddîn Paşa kâr-ı Sinân}.</span></p>

    <p class="evliya"><span class="calibre23">Vâsıtalara Hacı Kadın hammâmı.</span></p>

    <p class="evliya"><span class="calibre23">Koruculara Koca Mehemmed Paşa.</span></p>

    <p class="evliya"><span class="calibre23">Kıncılara Sarrâchânebaşı hammâmı.</span></p>

    <p class="evliya"><span class="calibre23">Yeniçerilere Yeni Odalarbaşı hammâmı.</span></p>

    <p class="evliya"><span class="calibre23">Irgatlara Irgat hammâmı.</span></p>

    <p class="evliya"><span class="calibre23">Cerrâhlara Cerrâhpaşa hammâmı.</span></p>

    <p class="evliya"><span class="calibre23">Ermenîlere Samadya hammâmı.</span></p>

    <p class="evliya"><span class="calibre23">Sarâylılara Aksarây hammâmı.</span></p>

    <p class="evliya"><span class="calibre23">Kara Arablara Sıçanlı hammâm.</span></p>

    <p class="evliya"><span class="calibre23">Velîler<span class="calibre24">;</span>e Sultân Bâyezîd-i Velî hammâmı.</span></p>

    <p class="evliya"><span class="calibre23">Delilere Alaca hammâm.</span></p>

    <p class="evliya"><span class="calibre23">Zâlimlere Zencîrlikapu hammâmı.</span></p>

    <p class="evliya"><span class="calibre23">Mazlûmlara Sultân Selîm hammâmı.</span></p>

    <p class="evliya"><span class="calibre23">Hammâllara Sırt hammâmı.</span></p>

    <p class="evliya"><span class="calibre23">Şâ‘irlere Sultân Süleymân hammâmı.</span></p>

    <p class="evliya"><span class="calibre23">Dervîşlere Haydar Paşa hammâmı.</span></p>

    <p class="evliya"><span class="calibre23">Evlâd-ı Arablara Tahta'l-kal‘a hammâmı.</span></p>

    <p class="evliya"><span class="calibre23">Hâsekîlere Hâsekî hammâmı.</span></p>

    <p class="evliya"><span class="calibre23">Müneccimlere Yıldız hammâmı.</span></p>

    <p class="evliya"><span class="calibre23">Bâzergânlara Mahmûd Paşa hammâmı.</span></p>

    <p class="evliya"><span class="calibre23">Vâlidelere Vâlide hammâmı.</span></p>

    <p class="evliya"><span class="calibre23">Cündîlere Atmeydânı hammâmı.</span></p>

    <p class="evliya"><span class="calibre23">Müftîlere Müftî hammâmı.</span></p>

    <p class="evliya"><span class="calibre23">Zü‘amâya Gedik Paşa hammâmı.</span></p>

    <p class="evliya"><span class="calibre23">Zırhcılara Dâvûd Paşa.</span></p>

    <p class="evliya"><span class="calibre23">Hâcelere Hocapaşa.</span></p>

    <p class="evliya"><span class="calibre23">Sultânlara Sultân hammâmı.</span></p>

    <p class="evliya"><span class="calibre23">Mollâlara Monlâ Gürânî.</span></p>

    <p class="evliya"><span class="calibre23">Urumlara Fenerkapusu hammâmı {binâ-yı Kapudan, kâr-ı Mi‘mâr Sinân}.</span></p>

    <p class="evliya"><span class="calibre23">Hânendelere Balat hammâmı.</span></p>

    <p class="evliya"><span class="calibre23">Eşkıyâlar<span class="calibre24">;</span>a Hançerli hammâmı.</span></p>

    <p class="evliya"><span class="calibre23">Sâzendelere Lonca hammâmı.</span></p>

    <p class="evliya"><span class="calibre23">Gemiciler<span class="calibre24">;</span>e Kadırga Limanı hammâmı.</span></p>

    <p class="evliya"><span class="calibre23">İmâmlara Küçük Ayasofya.</span></p>

    <p class="evliya"><span class="calibre23">Ehl-i dîvâna Bayram Paşa hammâmı.</span></p>

    <p class="evliya"><span class="calibre23">Hâdımlara Mehemmed Ağa hammâmı.</span></p>

    <p class="evliya"><span class="calibre23">Vüzerâ<span class="calibre24">;</span>ya Alî Paşa hammâmı.</span></p>

    <p class="evliya"><span class="calibre23">Cömerdlere Lütfî Paşa hammâmı.</span></p>

    <p class="evliya"><span class="calibre23">Bâğçevânlara Yenibâğçe hammâmı {binâ-yı Mustafâ Paşa vüzerâ-yı Süleymân Hân, kâr-ı Ser-mi‘mârân Koca Sinân}.</span></p>

    <p class="evliya"><span class="calibre23">Arnavudlar'a Edirnekapusu <span class="calibre24">hammâm›;</span> {binâ-yı binti Süleymân Hân ya‘nî Mihrimâh Sultân kâr-ı Mi‘mâr Sinân}.</span></p>

    <p class="evliya"><span class="calibre23">Mevlevîler<span class="calibre24">;</span>e Yenikapu hammâmı {binâ-yı Merkez Efendi kâr-ı Sinân}.</span></p>

    <p class="evliya"><span class="calibre23">Taşcılar<span class="calibre24">;</span>a Silivrikapusu.</span></p>

    <p class="evliya"><span class="calibre23">Mahpûslara Yedikulle hammâmı.</span></p>

    <p class="evliya"><span class="calibre23">Gidilere Çardaklı hammâm.</span></p>

    <p class="evliya"><span class="calibre23">Küttâblara Nişâncı Paşa hammâmı.</span></p>

    <p class="evliya"><span class="calibre23">Tercümânlar<span class="calibre24">;</span>a Dragoman hammâmı.</span></p>

    <p class="evliya"><span class="calibre23">Meflûclara Tıhtâb hammâmı. <b class="calibre1"><span class="calibre25">$</span></b></span></p>

    <p class="evliya"><span class="calibre23">Oturaklara Lanka hammâmı.</span></p>

    <p class="evliya"><span class="calibre23">Lağımcılara Sarıgürz hammâmı.</span></p>

    <p class="evliya"><span class="calibre23">Hukemâlar<span class="calibre24">;</span>a Ma‘cuncu hammâmı {binâ-i Müftî, kâr-ı Sinân} <span class="calibre24">binâs›;</span>.</span></p>

    <p class="evliya"><span class="calibre23">Kadı‘askerlere Kadı‘asker.</span></p>

    <p class="evliya"><span class="calibre23">Acemîler<span class="calibre24">;</span>e Acem Oğlanı hammâmı.</span></p>

    <p class="evliya"><span class="calibre23">Kantârcılara Vezneciler.</span></p>

    <p class="evliya"><span class="calibre23">Şâtırlar<span class="calibre24">;</span>a Pertev Paşa Hammâmı.</span></p>

    <p class="evliya"><span class="calibre23">Oyunbâzlar<span class="calibre24">;</span>a Tasv[î]rli hammâm.</span></p>

    <p class="evliya"><span class="calibre23">Şâfi‘îler<span class="calibre24">;</span>e Darbhâne hammâmı.</span></p>

    <p class="evliya"><span class="calibre23">Zenpârelere Kafesli hammâm.</span></p>

    <p class="evliya"><span class="calibre23">Ağalara Küçük Ağa hammâmı.</span></p>

    <p class="evliya"><span class="calibre23">Arpacılar<span class="calibre24">;</span>a Arpa Emîni hammâmı.</span></p>

    <p class="evliya"><span class="calibre23">Sâdâta Abbâs Ağa hammâmı.</span></p>

    <p class="evliya"><span class="calibre23">Avretlere Avret Bâzârı.</span></p>

    <p class="evliya"><span class="calibre23">Yahûdîlere Çufudkapusu hammâmı.</span></p>

    <p class="evliya"><span class="calibre23">Seyisler<span class="calibre24">;</span>e Âhûrkapu hammâmı.</span></p>

    <p class="evliya"><span class="calibre23">Ma‘tûhlar<span class="calibre24">;</span>a Koca Mehemmed Paşa.</span></p>

    <p class="evliya"><span class="calibre23">Maskaralar<span class="calibre24">;</span>a Şengül hammâmı.</span></p>

    <p class="evliya"><span class="calibre23">Kapudanlar<span class="calibre24">;</span>a Deniz hammâmı.</span></p>

    <p class="evliya"><span class="calibre23">Ehl-i tevhîde Koca Mustafâ Paşa hammâmı.</span></p>

    <p class="evliya"><span class="calibre23">Cücelere Küçük Ağa hammâmı.</span></p>

    <p class="evliya"><span class="calibre23">Mahbûblara Çelebi hammâmı kurb-ı Aksarây.</span></p>

    <p class="Balk"><span class="calibre26">Kal‘a-i İslâmbol'dan hâric olan hammâmları bildirir</span></p>

    <p class="evliya"><span class="calibre23">Mevlevîlere Yenikapu hammâmı.</span></p>

    <p class="evliya"><span class="calibre23">Çadırcılara Otakcılar hammâmı.</span></p>

    <p class="evliya"><span class="calibre23">Kavara-zenlere Topcular hammâmı.</span></p>

    <p class="evliya"><span class="calibre23">Atıcılara Kemânkeş hammâmı.</span></p>

    <p class="evliya"><span class="calibre23">Kocalara Zâl Paşa hammâmı.</span></p>

    <p class="evliya"><span class="calibre23">Hastalara Eyyûb hammâmı.</span></p>

    <p class="evliya"><span class="calibre23">Mü’ezzinler<span class="calibre24">;</span>e Bülbülderesi hammâmı.</span></p>

    <p class="evliya"><span class="calibre23">Derbederler<span class="calibre24">;</span>e Dere hammâmı kurb-ı Eyyûb.</span></p>

    <p class="evliya"><span class="calibre23">Mezârcılar<span class="calibre24">;</span>a Ulu Beğ hammâmı {binâ-yı Nişâncı Paşa kâr-ı Mi‘mâr Sinân}.</span></p>

    <p class="evliya"><span class="calibre23">Kâğıdcılar<span class="calibre24">;</span>a Kâğızhâne hammâmı.</span></p>

    <p class="evliya"><span class="calibre23">Çobanlara Südlüce hammâmı.</span></p>

    <p class="evliya"><span class="calibre23">Kiremitcilere Hâsköy hammâmı <b class="calibre1"><i class="calibre2">[97a]</i></b></span></p>

    <p class="evliya"><span class="calibre23">Pîrlere Pîrî Paşa hammâmı.</span></p>

    <p class="evliya"><span class="calibre23">Pehlivânlara Kâsımpaşa hammâmı.</span></p>

    <p class="evliya"><span class="calibre23">Sağırlara Kulaksız hammâmı.</span></p>

    <p class="evliya"><span class="calibre23">Sarhoşlara Piyâle Paşa hammâmı.</span></p>

    <p class="evliya"><span class="calibre23">Hukemâlar<span class="calibre24">;</span>a Emîr Hekîmbaşı hammâmı.</span></p>

    <p class="evliya"><span class="calibre23">Kapudanlara Tershâne'de Kapudan-ı azebistâna Azebkapusu hammâmı.</span></p>

    <p class="evliya"><span class="calibre23">Kulampârelere Bokluca hammâm {Galata<span class="calibre24">;</span>'da}.</span></p>

    <p class="evliya"><span class="calibre23">Mübtecel kavmine Mübtecel hammâmı, Galata.</span></p>

    <p class="evliya"><span class="calibre23">Ulefeciler<span class="calibre24">;</span>e Karaköy kapusu.</span></p>

    <p class="evliya"><span class="calibre23">Kullara Kullekapusu hammâmı.</span></p>

    <p class="evliya"><span class="calibre23">Kezzâblara Yalancı hammâmı kurb-ı Tophâne.</span></p>

    <p class="evliya"><span class="calibre23">Topcular<span class="calibre24">;</span>a Tophâne'de Alî Paşa.</span></p>

    <p class="evliya"><span class="calibre23">Eskicilere Yamalı hammâmı, Tophâne'de.</span></p>

    <p class="evliya"><span class="calibre23">Çavuşlara Çavuşbaşı hammâmı.</span></p>

    <p class="evliya"><span class="calibre23">Yahûdlar<span class="calibre24">;</span>a Çufud hammâmı Tophâne'de.</span></p>

    <p class="evliya"><span class="calibre23">Beğlere Beğ hammâmı kurb-ı Galatasarây.</span></p>

    <p class="evliya"><span class="calibre23">Balyozlar<span class="calibre24">;</span>a Balyoz hammâmı, Galatasarây.</span></p>

    <p class="evliya"><span class="calibre23">Lazlara Fındıklı hammâmı.</span></p>

    <p class="evliya"><span class="calibre23">Ma‘sûmlara Beşiktaş hammâmı.</span></p>

    <p class="evliya"><span class="calibre23">Sâhib-i hayrâtlara Hayreddîn Paşa.</span></p>

    <p class="evliya"><span class="calibre23">Ehl-i takvâya Yahyâ Efendi hammâmı.</span></p>

    <p class="evliya"><span class="calibre23">Fâhişeler<span class="calibre24">;</span>e Ortaköy hammâmı {binâ-yı Husrev Kethudâ, kâr-ı Mi‘mâr Sinân}.</span></p>

    <p class="evliya"><span class="calibre23">Bî-namâzlar<span class="calibre24">;</span>a Kuruçeşme hammâmı.</span></p>

    <p class="evliya"><span class="calibre23">Hisârlı'ya Hisâr hammâmı.</span></p>

    <p class="evliya"><span class="calibre23">Dilenciler<span class="calibre24">;</span>e İstinye hammâmı.</span></p>

    <p class="evliya"><span class="calibre23">Re’îslere Yeniköy hammâmı.</span></p>

    <p class="evliya"><span class="calibre23">Ehl-i işrete Tarabya hammâmı.</span></p>

    <p class="evliya"><span class="calibre23">Balıkcılar<span class="calibre24">;</span>a Büyükdere hammâmı.</span></p>

    <p class="evliya"><span class="calibre23">Âşık [u] ma‘şûka Sarıyâr hammâmı.</span></p>

    <p class="evliya"><span class="calibre23">Bîçârelere Kavak hammâmı.</span></p>

    <p class="evliya"><span class="calibre23">Papaslar<span class="calibre24">;</span>a Yoros kal‘ası hammâmı.</span></p>

    <p class="evliya"><span class="calibre23">Kozbekçiler<span class="calibre24">;</span>e Beğkoz hammâmı.</span></p>

    <p class="evliya"><span class="calibre23">Kuşbâzlar<span class="calibre24">;</span>a Akbaba Sultân hammâmı.</span></p>

    <p class="evliya"><span class="calibre23">Kanlılara Kanlıca hammâmı.</span></p>

    <p class="evliya"><span class="calibre23">Ehl-i teferrüce Anatolu Hisârı hammâmı.</span></p>

    <p class="evliya"><span class="calibre23">Hırsızlar<span class="calibre24">;</span>a Çengelköy hammâmı.</span></p>

    <p class="evliya"><span class="calibre23">Kuzkunlara Kuzkuncuk hammâmı.</span></p>

    <p class="evliya"><span class="calibre23">Yolculara Eski Vâlide {hammâmı} Üsküdar.</span></p>

    <p class="evliya"><span class="calibre23">Garîblere Orta Vâlide hammâmı.</span></p>

    <p class="evliya"><span class="calibre23">Köselere Kösem Vâlide hammâmı.</span></p>

    <p class="evliya"><span class="calibre23">Avcılar<span class="calibre24">;</span>a Arslan Ağa hammâmı.</span></p>

    <p class="evliya"><span class="calibre23">Kassâblar<span class="calibre24">;</span>a Kassâbbaşı hammâmı.</span></p>

    <p class="evliya"><span class="calibre23">Hacılara Hacı Paşa hammâmı.</span></p>

    <p class="evliya"><span class="calibre23">Mezârcılar<span class="calibre24">;</span>a Türbedâr hammâmı.</span></p>

    <p class="evliya"><span class="calibre23">Bâğbânlara Kadıköy hammâmı.</span></p>

    <p class="evliyabeyit"><span class="calibre3">.....................(1.5 satırlık yer boş)...................</span></p>

    <p class="evliya"><span class="calibre23">Şehr-i İslâmbol'un enderûn [u] bîrûnunda cümle dörd mevleviyyet yerde yüz elli bir hammâmdır. Ammâ hakîr Habeş ve Sûdân ve İsvân ve Mısır diyârlarında seyâhatde iken şehr-i İslâmbol içre on yedi hammâm dahi binâ etmişler, manzûrumuz olmamışdır. Ammâ bâlâda tahrîr olunan hammâmların cümlesine girüp seyr [ü] temâşâ etmek müyesser olmuşdur. Eğer her birinin âb [u] hevâsı ve hoş binâsı ve tarh [u] tarzın tahrîr eylesek mecmû‘a-yı Seyâhatnâme'miz bir dîvân-ı tavîl olur.</span></p>

    <p class="evliya"><span class="calibre23">Ancak cümle hammâmlardan Ebü'l-feth Sultân Mehemmed'in Çukur hammâmı gâyet musanna‘ ve rûşen-binâ bir hammâm-ı rûşenâdır kim cümle hammâmlardan büyükdür. Cümle yüz on kurnadır. Nısfı bölünüp keçeciler işler. Cemî‘i ruhâm-ı gûnâ-gûn ile döşenmiş bir hammâm-ı azîmdir. Ve bir kubbe-i kebîr câmekânı var kim beş bin âdem alur {çifte hammâmdır}.</span></p>

    <p class="evliya"><span class="calibre23">Bu hammâmdan sehel küçük Mahmûd Paşa hammâmı, andan küçük Tahta'l-kal‘a hammâmı, andan Sultân Bâyezîd hammâmı, andan Hocapaşa hammâmı. Bunlar azîm hammâmlardır.</span></p>

    <p class="evliya"><span class="calibre23">Ammâ cümleden rûşen Haydar Paşa ve Süleymâniyye Vâlide hammâmı ve Darbhâne kurbünde Küçük Havuzlu hammâmlar cümleden rûşen [u] rûşenâdır.</span></p>

    <p class="evliya"><span class="calibre23">Ve cümleden pâk [ü] pâkîze Ayasofya hammâmı ve Sofîler hammâmı ve Abbâs Ağa hammâmı ve Çehârşenbebâzârı'nda Tavâşî Mehemmed Ağa hammâmı cümle hammâmlardan her şey’i pâk ü pâkîze a‘yân [u] eşrâf hammâmlarıdır.</span></p>

    <p class="evliya"><span class="calibre23">Ammâ zikri sebkat eden hammâmların cümlesinden âb [u] hevâsı ve binâsı ve huddâmları pâk ü latîf harem-i hâs-ı hümâyûn-ı muhteremde hammâm-ı pâdişâhân-ı Âl-i Osmâniyân. Sene (---) târîhinde bu hakîr'i Sultân Murâd Hân-ı Râbi‘ Kur’ân-ı azîm okudup harem-i hâsa aldukda bu pâdişâha mahsûs hammâma girüp temâşâ etmek müyesser olmuşdur. Devlet-i Âl-i Osmân'da değil on sekiz pâdişâhlık yeri geşt [u] güzâr edüp rub‘-ı meskûnda eyle bir âb [u] hevâsı ve binâsı latîf hammâm-ı münevver görmedim.</span></p>

    <p class="evliya"><span class="calibre23">Cümle hammâmlardan musanna‘ olması ol cihet ile olmuş kim üstâd-ı bennâ hammâm içinde bir hammâm dahi inşâ etmişdir. Cânib-i erba‘ası hâs gılmânânın mağselhâneleridir. Tâ ortadaki pâdişâhlara mahsûs hammâm-ı ibret-nümâdır.</span></p>

    <p class="evliya"><span class="calibre23">Ve ba‘zı köşelerde müte‘addid havz u fıskıyye ve fevvâreler revân olup Selsebîl-i gûnâ-gûnlar cereyân etmede. Ve âb-ı tâhiri içre pençe-i âfitâb gılmânlar mâlik-i bahr gibi şinâverlik etmede. Ve cemî‘i şâzrevânları ve cümle kurnaların lûleleri ve tâsları altun ve gümüşdendir. Ve ba‘zı kurnaya bir lüleden hem ıssı ve sovuk mâ’-i sâfî cereyân eder.</span></p>

    <p class="evliya"><span class="calibre23">Ve serapâ döşemesi seng-i yerakânî ve mermer-i sommâkî ve zenbûrî ve seng-i ferah ve balgamî ve yemânî ve pîrûze-i Nişâbûrî ile zemînin üstâd-ı kâmil eyle sihr-i i‘câz <b class="calibre1"><i class="calibre2">[97b]</i></b> Hind püsüskârisi gibi nakş-ı bûkalemûn bir ruhâm-ı ibret-nümûn etmişler kim âdemin gözi hîrelenir.</span></p>

    <p class="evliya"><span class="calibre23">Ve çâr-kûşe dîvârların şem etsen ûd u gülâb ve müşk-i amber-i hâm kokar ve her bâr mecmerelerle huddâmlar sünbül(?) amber-i hâm ihrâk edüp âdemin demâğı mu‘attar olur.</span></p>

    <p class="evliya"><span class="calibre23">Ve kubbelerinde olan billûr ve necef ve moran câmların şu‘lesinden derûn-ı hammâmda gûyâ nûr berk urur. Ve cümle dîvârlarından ve kubbelerinden bir katre arak cereyân etmez. Ve hevâsı ol kadar latîfdir kim âdeme harâret vermez. Ve cümle kurnaları beyâz mermer-i hâmdandır. Ve her halvetde altun ve gümüş ve murassa‘ iskemleler vardır.</span></p>

    <p class="evliya"><span class="calibre23">Ve kubbe-i nüh-tâklarında gûnâ-gûn murassa‘ kanâdîller ve taşra büyük câmekânında olan şuğl-i mermer-kâr meğer Mısır'da ola, bir kubbe-i azîmdir.</span></p>

    <p class="evliya"><span class="calibre23">Bu hammâm bir sedd-i âlî üzre olmağile eflâke ser-çekmiş bir binâ-yı âlîdir. Cümle revzenleri cânib-i şarka deryâ aşırı Üsküdar'a ve Kadıköyü'ne nâzırdır.</span></p>

    <p class="evliya"><span class="calibre23">Ve câmekân kapusunun sağ tarafı mutrıbhânedir, sol tarafı hazîne-i hâs kubbesidir. Ve'l-hâsıl rû-yı arzda eyle bir bî misâl hammâm-ı dil-küşâ yokdur. Meğer Van eyâletinde Bitlîs hâkimi Abdâl Hân hammâmı ola. <i class="calibre2">Ve's-selâm</i>.</span></p>

    <p class="Balk"><span class="calibre26">Bâlâda tahrîr olan hammâmların musanna‘ târîhlerin beyân eder</span></p>

    <p class="evliyametin"><span class="calibre23">Târîh-i hammâm-ı kasaba-i Fındıklı:</span></p>

    <p class="evliyabeyit"><span class="calibre23">Görenler ol makâm-ı dil-küşânın dedi târîhin</span></p>

    <p class="evliyabeyit"><span class="calibre23">Leb-i deryâda seyrân eyle hammâmını Monlânın.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i hammâm-ı Vâlide-i Murâd Hân-ı Sâlis kurb-ı Tavukbâzârı:</span></p>

    <p class="evliyabeyit"><span class="calibre23"> Görüp itmâmını Sâ‘î-i Dâ‘î dedi târîhin</span></p>

    <p class="evliyabeyit"><span class="calibre23"> Yapıldı Vâlide Sultân hammâmı şerîf oldu.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Bu târîh fevkinde <a class="pcalibre pcalibre1" id="_ftnref67"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn67" title=""><span class="MsoFootnoteReference"><span class="calibre23">[67]</span></span></a> âyeti tahrîr olunmuşdur.</span></p>

    <p class="evliya"><span class="calibre23">Andan Çehârşenbebâzârı'nda Tavâşî Mehemmed Ağa hammâmının târîhidir:</span></p>

    <p class="evliyabeyit"><span class="calibre23"> (---) (---) (---) (---) (---)</span></p>

    <p class="evliyabeyit"><span class="calibre23"> Rûşenâ menzil-i tâhir hammâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">....................(17 satırlık yer boş)................</span></p>

    <p class="evliya"><span class="calibre23">Yekûn hammâm-ı İslâmbol bâlâda mastûr olan yüz elli bir hammâmların cümlesi ekseriyyâ çifte hammâmlardır. İllâ Küçük Bâzâr'[d]a Mehemmed Paşa hammâmı birdir, vakt-i zuhrdan sonra avretler girir. Bu hisâb üzre İslâmbol içre hammâm-ı hâs [u] âm üç yüz iki hammâm olur. <i class="calibre2">Ve's-selâm</i>.</span></p>

    <p class="evliya"><span class="calibre23">Gerçi böyle bir sevâd-ı mu‘azzama bu kadar hammâm azdır ammâ vüzerâ ve a‘yân-ı kibâr sarâylarında hammâm-ı mahsûs on dör[d] bin beş yüz otuz altı hammâm vardır. <i class="calibre2">Ve's-selâm</i>. <b class="calibre1"><i class="calibre2">[98a]</i></b></span></p>

    <p class="evliya"><span class="calibre23">Evvelâ,</span></p>

    <p class="Balk"><span class="calibre26">İki yüz yigirmi birinci fasıl<br class="calibre27"/>
    Belde-i Tayyibe ya‘nî İslâmıbol'da medfûn selef-i selâtîn-i Âl-i Osmâniyân'dan Ebü'l-feth Sultân Mehemmed Gâzî'den</span> <i class="calibre2"><span class="calibre29">ilâ-yevminâ hâzâ</span></i> <span class="calibre26">âsûde-hâl olan pâdişâhların merkad-i pür-envârlarının musanna‘ târîhleri ile ziyâretgâhları ayân u beyân eder<br class="calibre27"/></span> <i class="calibre2"><span class="calibre29">İsta‘antü billâhi ve bihi'l-avn.</span></i></p>

    <p class="evliya"><span class="calibre23">Evvelâ ziyâretgâh-ı Ebü'l-feth Sultân Mehemmed Hân Gâzî ki fâtih-i İslâmbol'dur. Mestûr olan câmi‘-i şerîfinin mihrâbı önünde bir bâğ-ı İremezât içinde bir kubbe-i âlîde medfûndur. Üsküdar tarafında, Mâldepe nâm mahalde merhûm olup na‘ş-ı şerîfin İslâmbol'a getirüp mezkûr mehbıt-ı pür-envârda defn etdiler. <i class="calibre2">Rahmetullâhi aleyh</i>.</span></p>

    <p class="evliya"><span class="calibre23">Târîh-i vefât-ı Ebü'l-feth Gâzî:</span></p>

    <p class="evliyabeyit"><span class="calibre23"> Ölmedi Şeh Mehemmed ibn Murâd</span></p>

    <p class="evliyabeyit"><span class="calibre23"> Belki bâğ-ı cinâna kıldı seyr</span></p>

    <p class="evliyabeyit"><span class="calibre23"> İşi hayr olduğuyçün halka</span></p>

    <p class="evliyabeyit"><span class="calibre23"> Oldu târîh ana du‘â-yı hayr.</span></p>

    <p class="evliyabeyit"><span class="calibre23"> Sene 886.</span></p>

    <p class="evliya"><span class="calibre23">{İsfendiyâr Beğ kızından vücûda gelüp bir pâdişâh-ı Cem-cenâb Ebü'l-feth olmuşdur}. Müddet-i saltanat 31 sene ve müddet-i ömr 51 sene, vilâdetleri sene 834 ve on üç seneye bâliğ iken sene 847 cülûs et<span class="calibre24">. ‹</span>di. İki sene saltanat sürüp sabîdir deyü küffârın vefret [ü] kesretinden hal‘ olunup pederleri Murâd Hân pâdişâh olup kendüler Ma‘nisa'ya hâkim oldular. Beş sene mürûrundan yine kul gulû edüp Murâd Hân ihtiyâr oldu deyüp sene 855 Muharreminin on altıncı günü ki yevm-i hamîsdir, def‘a-i sânîde yine taht-nişîn pâdişâh-ı kâmkâr oldu. Sinn-i şerîfleri yigirmi bir seneye bâliğ iken taht-ı sânî Edirne'de cülûs-ı sânî etdiğine târîhdir: <i class="calibre2">Rahmetü rabbih,</i> sene (---) vâkı‘ olmuşdur. Bir ehl-i dil, muhibb-i ulemâ ve şu‘arâ bir pâdişâh-ı deryâ-dil idi.</span></p>

    <p class="Balk"><span class="calibre26">Ebü'l-feth'in zamân-ı sa‘âdetlerindeki şu‘arâları bildirir</span></p>

    <p class="evliya"><span class="calibre23">Evvelâ şâ‘ir <b class="calibre1">Ahmed Paşa</b>: Bursevîdir. Uslûb-i kasîdede pîr-i üstâdân-ı mukaddemîndir. Sene 902 vefâtına Mevlânâ Eflâtûnzâde târîh demişdir:</span></p>

    <p class="evliyabeyit"><span class="calibre23"> Kâle Rûhu'l-Kudsi fî târîhihi</span></p>

    <p class="evliyabeyit"><span class="calibre23"> İnne fi'l-cennâti me’vâ rûhihi.</span></p>

    <p class="evliya"><span class="calibre23">Şa‘ir <b class="calibre1">Türâbî</b>: Kastamonîdir, fakr u fâkada bir meczûb-ı ilâhî kimesne idi. Ammâ ilhâm-ı Rabbânî ile dürr-i meknûn kelimâtları vardır.</span></p>

    <p class="evliya"><b class="calibre1"><span class="calibre23">Senâyî Çelebi</span></b><span class="calibre23">: Kastamonîdir na‘thân ve mu‘arrif olduğundan Senâyî tahallüs eder. Ve,</span></p>

    <p class="evliya"><b class="calibre1"><span class="calibre23">Câmî-i Rûmî</span></b><span class="calibre23">: Kastamonîdir.</span></p>

    <p class="evliya"><b class="calibre1"><span class="calibre23">Cemâlî</span></b><span class="calibre23">: Karamanîdir.</span></p>

    <p class="evliya"><b class="calibre1"><span class="calibre23">Monlâ Hamdî</span></b><span class="calibre23">: Kastamonîdir, Monlâ Latîfî'nin ceddidir.</span></p>

    <p class="evliya"><b class="calibre1"><span class="calibre23">Haydar</span></b><span class="calibre23">: Sivrihisârlıdır, Cem Şâh'ın defterdârı ve enîs-i gam-güsârıdır.</span></p>

    <p class="evliya"><b class="calibre1"><span class="calibre23">Harîrî</span></b><span class="calibre23">: Bursevîdir.</span></p>

    <p class="evliya"><b class="calibre1"><span class="calibre23">Hafî</span></b><span class="calibre23">: Edirnevîdir.</span></p>

    <p class="evliya"><b class="calibre1"><span class="calibre23">Halîlî</span></b><span class="calibre23">: Diyârbekirîdir, Rûm'a geldikde bir mahbûb-ı cihân-ârâ imiş.</span></p>

    <p class="evliya"><b class="calibre1"><span class="calibre23">Dâ‘î</span></b><span class="calibre23">: Kastamonîdir.</span></p>

    <p class="evliya"><b class="calibre1"><span class="calibre23">Dâ‘î-</span></b><span class="calibre23">i diğer: Bursevîdir.</span></p>

    <p class="evliya"><b class="calibre1"><span class="calibre23">Resmî</span></b><span class="calibre23">: Bursevîdir, Şa‘ir Ahmed Paşa nedîmlerindendir.</span></p>

    <p class="evliya"><b class="calibre1"><span class="calibre23">Zeyneb Hâtûn</span></b><span class="calibre23">: Kastamonîdir, dîvân sâhibi afîfetü'l-hâl bir sâliha hâtûn imiş.</span></p>

    <p class="evliya"><b class="calibre1"><span class="calibre23">Sa‘dî Paşa</span></b><span class="calibre23">,</span></p>

    <p class="evliya"><b class="calibre1"><span class="calibre23">Cem Şâh Sa‘dîsi</span></b><span class="calibre23">: Sivrihisârîdir.</span></p>

    <p class="evliya"><b class="calibre1"><span class="calibre23">Şehrî Çelebi</span></b><span class="calibre23">: Kastamonîdir ve Cenderecizâde ceddidir.</span></p>

    <p class="evliya"><b class="calibre1"><span class="calibre23">Şehdî</span></b> <span class="calibre23">ba‘zılar <b class="calibre1">Şehîdî</b> yazmışlar.</span></p>

    <p class="evliya"><b class="calibre1"><span class="calibre23">Sâfî</span></b><span class="calibre23">: Bizzât Cezerî Kâsım Paşa'dır.</span></p>

    <p class="evliya"><b class="calibre1"><span class="calibre23">Sun‘î</span></b><span class="calibre23">: Bursevîdir.</span></p>

    <p class="evliya"><b class="calibre1"><span class="calibre23">Adnî Paşa</span></b><span class="calibre23">: Ebü'l-feth'in makbûl Mahmûd Paşasıdır.</span></p>

    <p class="evliya"><b class="calibre1"><span class="calibre23">Aşkî</span></b> <span class="calibre23">ve <b class="calibre1">Ulvî</b>: Bursevîlerdir.</span></p>

    <p class="evliya"><b class="calibre1"><span class="calibre23">Gülşenî</span></b><span class="calibre23">: Sarhanîdir, Mısır'da medfûndur ammâ İbrâhîm Gülşenî hazretleri değildir.</span></p>

    <p class="evliya"><b class="calibre1"><span class="calibre23">Kemâl-i Zerd</span></b><span class="calibre23">: Bergamalıdır.</span></p>

    <p class="evliya"><b class="calibre1"><span class="calibre23">Lâlî</span></b><span class="calibre23">: Tokatlı iken Acem'de çok seyâhat edüp Acemâne eş‘âr-ı belîği [vardır].</span></p>

    <p class="evliya"><b class="calibre1"><span class="calibre23">Melîhî</span></b><span class="calibre23">: Tokadîdir ve Şâ‘ir Ahmed Paşa nedîmlerindendir, firâvân te’lîfâtları vardır.</span></p>

    <p class="evliya"><b class="calibre1"><span class="calibre23">Mehdî</span></b><span class="calibre23">: Bursevîdir, hâzır-cevâb ve şîrîn-hitâb bir şâ‘ir-i mâhirdir.</span></p>

    <p class="evliya"><b class="calibre1"><span class="calibre23">Nişânî</span></b><span class="calibre23">: Celâleddîn Rûmî zürriyetindendir ki Karamanî Mehemmed Paşa'dır. Uzun Hasan Şâh'a Ebü'l-feth tarafından nâme-i dürer-bârı bunlar inşâ etmişdir. Bedîhe bu ebyât anındır, beyt:</span></p>

    <p class="evliyabeyit"><span class="calibre23"> Fazl ehli hayli mu‘teber u kâmrân imiş</span></p>

    <p class="evliyabeyit"><span class="calibre23"> Rüşvet yoğ imiş anda zamân ol zamân imiş.</span></p>

    <p class="evliya"><b class="calibre1"><span class="calibre23">Nizâmî</span></b><span class="calibre23">: taht-ı Selçûkıyân olan Konya'dandır. Sulehâ ve fukahâ Veliyyeddîn nâm bir vâ‘izin evlâdıdır.</span></p>

    <p class="evliya"><b class="calibre1"><span class="calibre23">Nûrî</span></b><span class="calibre23">: kuzât tâ’ifesindendir.</span></p>

    <p class="evliya"><b class="calibre1"><span class="calibre23">Cem Şâh</span></b> <span class="calibre23">ibn Ebü'l-feth Mehemmed Hân: âşıkâne eş‘âr-ı belîği vardır. Karındaşı Bâyezîd-i Velî ile ceng edüp Cem münhezimen Mısır'a ve Mekke vü Medîne'ye ve Yemen'e ve Aden'e andan Frengistân'da <b class="calibre1"><i class="calibre2">[98b]</i></b> diyâr-ı ademe gidüp na‘şı Bursa'ya geldüği bâlâda mastûrdur. Ve,</span></p>

    <p class="evliya"><b class="calibre1"><span class="calibre23">eş-Şeyh Yazıcızâde Mehemmed Efendi</span></b><span class="calibre23">: <i class="calibre2">Muhammediyye</i> te’lîfidir. Ve,</span></p>

    <p class="evliya"><b class="calibre1"><span class="calibre23">Ahmed Bîcân</span></b><span class="calibre23">: Yazıcızâde karındaşıdır. <i class="calibre2">Envârü'l-Âşıkîn</i> nâm kitâbın sâhibi bir âşık-ı sâdık hâl sâhibi erler ve pîr-perverler imiş.</span></p>

    <p class="evliya"><b class="calibre1"><span class="calibre23">eş-Şeyh Kâtib Salâhaddîn</span></b><span class="calibre23">: Ankaravî'dir. İlm-i nücûmda gûyâ Fisagores-i Tevhîdî idi. <i class="calibre2">Melheme</i> ve <i class="calibre2">Ta‘bîrnâme</i> misilli te’lîfâtları vardır. <i class="calibre2">Rahmetullâhi aleyhim ecma‘în</i>.</span></p>

    <p class="Balk"><span class="calibre26">Ebü'l-feth'in zamân-ı sa‘âdetlerinde olan meşâyihleri beyân eder</span></p>

    <p class="evliya"><span class="calibre23">Evvelâ <b class="calibre1">eş-Şeyh kutbü'l-aktâb Hazret-i Akşemseddîn</b>: İsm-i şerîfleri Mehemmed bin Hamza'dır. Mevlûdları Şâm'da vâkı‘ olmuşdur. Ebâbekir es-Sıddîk neslindendir. Şeyh Şehâbeddîn Suhreverdî ve Hacı Bayram-ı Velî ile hem-meclis olup İslâmbol fethi günün ta‘yîn buyurmuşlardır. Ba‘de'l-feth Anatolu'da Türbeli Gönlük nâm bir kasabada evlâd-ı zevi'l-kirâmları ile medfûndur. Kırk kerre ziyâreti müyesser olmuşdur. Müddet-i ömürleri 66 sene. Zamânında kutbiyyete kadem basup niçe yüz mücelled te’lîfâtları vardır. İlm-i tıb<span class="calibre24">;</span>da Lokmân-ı sânîdir. <i class="calibre2">Rahmetullâh</i>. Ve,</span></p>

    <p class="evliya"><b class="calibre1"><span class="calibre23">Şeyh Sa‘dullâh</span></b> <span class="calibre23">ibn Akşemseddîn: Cümle evlâdlarından ulucadır. Ba‘dehu seccâde-nişin olup mürşid-i kâmil oldu. Sene 897 vefât edüp pederleri cenbinde medfûndur. Ve,</span></p>

    <p class="evliya"><b class="calibre1"><span class="calibre23">eş-Şeyh Fazlullâh</span></b> <span class="calibre23">bin Akşemseddîn: İlm-i ledünde gavvâs idi. Niçe bin halkı irşâd edüp pederleri yerinde sâhib-i seccâde idi, âhir sene 906 vefât edüp pederleri cenbinde âsûde olundu. Ve,</span></p>

    <p class="evliya"><b class="calibre1"><span class="calibre23">Şeyh Nûrullâh</span></b> <span class="calibre23">bin Akşemseddîn: Bunlar dahi ol ırk-ı tâhirdendir. Bursa'da tahsîl-i ilm [u] ma‘rifet ederken hikmet-i Hudâ kalemtrâş batnına batup vücûdu defterinden esâmesin hak edüp Bursa'da medfûndur.</span></p>

    <p class="evliya"><b class="calibre1"><span class="calibre23">eş-Şeyh Emrullâh</span></b> <span class="calibre23">ibn Akşemseddîn: Pederi tarîkine gitmeyüp mütevellî oldu. Ba‘dehu nıkrîs marazına mübtelâ olup merhûm oldu ve pederi cenbinde medfûndur. Hayli mu‘teber te’lîfâtları vardır. Ve,</span></p>

    <p class="evliya"><b class="calibre1"><span class="calibre23">eş-Şeyh Nasrullâh</span></b> <span class="calibre23">ibn Akşemseddîn: Tahsîl-i ulûm içün diyâr-ı Acem'e gidüp anda merhûm oldu.</span></p>

    <p class="evliya"><b class="calibre1"><span class="calibre23">eş-Şeyh Mehemmed Nûrü'l-hüdâ</span></b> <span class="calibre23">bin Akşemseddîn: Bunlar meczûb-ı ilâhîden imişler. Hattâ azîz Şems hazretleri sâ’ir evlâdlarına "Sakının Nûrü'l-hüdâ celâlinden" derler imiş. Hattâ bu Nûrü'l-hüdâ câmi‘e vardıkda cemâ‘ati görüp "Bu ehl-i cennetdir bu ehl-i cehennemdir" deyü ta‘yîn-i keşf ederlermiş. Âhir azîz Nûrü'l-hüdâ'ya bâzâr ta‘âmı yedirüp mükâşefeden men‘ etdirmiş. Niçe kerâmâtı zâhir ü bâhir olmuş er oğlu erdir. Sultân Murâd Hân kendüye Evlek nâm karyeyi temlîk edüp hâlâ anda medfûndur. Ve,</span></p>

    <p class="evliya"><b class="calibre1"><span class="calibre23">eş-Şeyh Mehemmed Hamdüddîn</span></b> <span class="calibre23">ibn Akşemseddîn: Bunlar rahm-ı mâderde iken pederleri vâlide-i Hamdî'nin karnına urup "Bire benim şâ‘ir ü mâhir ve âlim ü fâzıl u kâmil oğlum" deyü vâlideleri rahminde iken yapışup ohşarmış. Hikmet-i Hudâ rahm-ı mâderden sene 853 müştak olup sekiz yaşında dîvân sâhibi olup <i class="calibre2">Leylâ vü Mecnûn</i> ve <i class="calibre2">Mevlûd-i Manzûm</i> dahi anındır. Ammâ <i class="calibre2">Yûsuf [ü] Züleyhâ(sı</i>) te’lîfi makdûr-ı beşer değildir kim Ayasofya-i Kebîr'in kubbesi ortasında altun top altında sırr-ı kalemden te’lîf etmişlerdir kim gûyâ mu‘cize-gûdur. Ammâ aşk-ı ilâhî ile alûde olan kimesnelerin kelimât-ı dürer-bârları ile sâdır olur. Müddet-i ömrü (---) sene iken sene (---) târîhinde vefât edüp yüz yetmiş pâre mücelled te’lîfâtının cümlesi memdûh-ı âlemdir. Ve bunların ciğer-kûşesi,</span></p>

    <p class="evliya"><b class="calibre1"><span class="calibre23">eş-Şeyh Mehemmed Zeyneddîn</span></b> <span class="calibre23">ibn Hamîdullâh: Bir dürr-i girân-mâye idi kim ol asırda velvele-ârâ bir fuzalâ-yı âlem-ârâ olup cemî‘i Arab u Acem ulemâları ana cevâb vermede âciz-mânde idiler, gûyâ İmâm-ı A‘zam-ı sânî idi. Hulâsa-i kelâm cemî‘i ulûmda yed-i tûlâ sâhibi idi. Bâ-husûs ilm-i hatda Yâkût-ı Musta‘sımî-vâr hattât idi. Hattâ Ebü'l-feth câmi‘inde olan hatlar bunlarındır derler. Ve,</span></p>

    <p class="evliya"><span class="calibre23"> <b class="calibre1">eş-Şeyh Abdülkâdir bin Sa‘dullâh</b> bin Akşemseddîn: Bunlar Azîz hazretlerinin evlâd-ı evlâdıdır. Halkdan münzevî bir künc-i fenâyı ihtiyâr etmiş bir ihtiyâr ve tâlib-i ilm ve sâhib-i hilm kimesne idi. <i class="calibre2">Kuddise sırruhu</i>. <b class="calibre1"><i class="calibre2">[99a]</i></b> Ve,</span></p>

    <p class="evliya"><b class="calibre1"><span class="calibre23">Şeyh Abdürrahîm</span></b><span class="calibre23">: Akşemseddîn'in halîfesidir. İlm-i tasavvufda <i class="calibre2">Vahdetnâme <span class="calibre24">kitab›</span></i> <span class="calibre24">(fieyh Abdürrahim'in eseri);</span> nâm bir te’lîfi vardır. Gâyet mu‘teber nefîs kitâbdır. Ve,</span></p>

    <p class="evliya"><b class="calibre1"><span class="calibre23">eş-Şeyh İbrâhîm Tennûrî ibn Sarrâf Hüseyin</span></b><span class="calibre23">: Bunlar dahi Akşemseddîn hulefâsıdır. Şehr-i Sivas'da vücûda gelmişdir. Ba‘dehu Akşemseddîn hidmetinde olur. Ve Keskin'de medfûn Şeyh Hamza-i Şâmî ve Karahisâr-ı Sâhib'de medfûn Abdürrahîm-i Mısrî ve şehr-i İskilib'de yatan Muslihiddîn Attâr bu üçü halvete girüp sâhib-i seccâde olurlar. Ammâ bu İbrâhîm Tennûrî hazretleri isti‘dâd-ı küllî sâhibi olmağile halvete girmeden Akşemseddîn hazretlerinden me’zûn olup sadr-ı hilâfete iclâs ederler. Ve,</span></p>

    <p class="evliya"><b class="calibre1"><span class="calibre23">eş-Şeyh Habîb-i Karamanî</span></b><span class="calibre23">: Niğde kurbünde Ortaköy'den tulû‘ edüp Kânkırı kurbünde Karacalar nâm karyede medfûndur.</span></p>

    <p class="evliya"><b class="calibre1"><span class="calibre23">eş-Şeyh Hacı Hamza</span></b><span class="calibre23">: Habîb-i Karamanî halîfesidir. Amasiyye'de Mehemmed Paşa imâretinde medfûndur. Eflâtûnzâde güftesiyle:</span></p>

    <p class="evliyabeyit"><span class="calibre23"> İnne fi'l-cennâti me’vâ rûhihi.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Bu mısra‘ fevtine târîh vâkı‘ olmuşdur.</span></p>

    <p class="evliyabeyit"><span class="calibre23"> Rahmetullâhi aleyhim ecma‘în.</span></p>

    <p class="evliya"><span class="calibre23">Bu mahalde Ebü'l-feth Gâzînin mevti târîhi ve meşâyihleri târîhleri tamâm oldu.</span></p>

    <p class="Balk"><span class="calibre26">Ziyâretgâh-ı Sultân Bâyezîd-i Velî ibn Ebü'l-feth Sultân Mehemmed Gâzî</span></p>

    <p class="evliya"><span class="calibre23">Mevlûdları Trabuzon'da vâkı‘ olup sene (---) târîhinde İslâmbol'da cülûs edüp müddet-i saltanatları 32 sene oldu ve ömr-i azîzleri 57 sene olup sene 918 târîhinde terk-i fânî etdikleri Edirne kurbünde Havsa kasabasında vâkı‘ olmuşdur. Andan na‘ş-ı şerîfin İslâmbol'a getirüp câmi‘inin mihrâbı önündeki ravza-i Rıdvân içre olan kubbe-i pür-envârın içinde medfûndur. Hâlâ ziyâretgâh-ı hâs [u] âmdır. Bir kerre bir hasta ziyâret etse bi-emrillâhi Ta‘âlâ şifâ bulur. Zîrâ Orhân Gâzî gibi ve Sultân Mustafâ Hân gibi hâl sâhibi pâdişâh idi. <b class="calibre1"><span class="calibre25">$</span></b></span></p>

    <p class="evliya"><span class="calibre23">Bu Bâyezîd Hân'ın çok menâkıbı var ammâ bu <b class="calibre1">menâkıb-ı Bâyezîd Hân</b> garîbdir. Zamân-ı saltanatlarında intikâlinden yedi sene mukaddem cânlı ve kanlı ve zî-rûh kısmı tenâvül etmemişlerdi. Bir gün tekâzâ-yı nefs edüp tabî‘atı paça istedi. Nefsi ol kadar ibrâm [ü] ilhâh edüp mümkün olup paça yemeyüp nefsi ile cihâd-ı ekber eder. Âhir huzûruna bir sahan sirkeli ve sarımsaklı paça getirdüp nefsine hitâb edüp buyururlar kim,</span></p>

    <p class="evliya"><span class="calibre23">"Ey nefs murâdın üzre işte paça geldi, eğer hâcetinse çık tenâvül eyle" deyince ol ân mübârek ağzından hemân gelincik-misâl iki gözü kör bir mahlûk çıkup sahanın kenârına çıkup kelb-i akûr gibi paça suyundan nûş edüp def‘-i cû‘dan sonra yine ol mahlûk Bâyezîd-i Velî'nin hırka-i şerîfine pertâb edüp yine dehân-ı şerîfinde içeri girmek kasdında olunca mübârek dest-i şerîfleri ile çarpup zemîne düşdükde pur-putur olup yatırken,</span></p>

    <p class="evliya"><span class="calibre23">"Şunu urun" deyü fermân etdikde masdıcıbaşı gediğinde olan hâsoda gılmânı yetişüp zîr-i pâyi ile katl edüp ol asrın şeyhülislâmı (---) Efendi,</span></p>

    <p class="evliya"><span class="calibre23">"İnsân-ı kâmil, bu nefs ile mu‘azzezdir vücûd-ı insânın rüknüdür. Bunu techîz ü tekfîn ile defn etmek gerekdir." deyü kefenleyüp ve cema‘ât-i kesîre ile namâzın kılup hâlâ kubbe-i pür-envârı kurbünde bir küçük kabirde medfûndur. Anıniçün elsine-i nâsda,</span></p>

    <p class="evliya"><span class="calibre23">"Sultân Bâyezîd iki kerre ölüp iki kerre namâzı kılındı" deyü meşhûr-ı âfâkdır. Ammâ bu nefsini katl etdikden sonra künc-i mihnethâneden taşra çıkmayup halkdan münzevî olup mesâlih-i müslimîn ve umûr-ı devlet-i mü’minîn hâli kalup kul tâ’ifesinin zabt [u] rabtı müşkil olup cânib-i erba‘adan düşmenler serkeşlik edüp Eflak ü Boğdan Mengli Geray Hân ile yek-dil [ü] yek-cihet olup Kili ve Akkirman ve İsmâ‘îl ve İbrâ’il [ve] İshâkca ve Kalas ve Tomarova'yı zabt edüp nehr-i Tuna'nın beri tarafında Silisre ve Uruscuk ve Nigebolı ve Vidin ve Feth-i İslâm taraflarını dahi harâca kesüp nehb [ü] gâret ederdi.</span></p>

    <p class="evliya"><span class="calibre23">Anatolu tarafında ise Kızılbaş Kemâh'ı ve Koylıhisâr'ı ve Niksâr'ı ve Arpaçukuru olan Sivas'ı ve Tokad'a cümle istîlâ edüp Acem çapkuncusu tâ İzmit şehrinden <b class="calibre1"><i class="calibre2">[99b]</i></b> baş alup Tokad'a giderlerdi. Acem tâ bu mertebe Âl-i Osmân üzre musallat olup Âl-i Osmân Acem'e at çulu hedâyâ gönderdiklerinden Bâyezîd-i Velî'ye "Çulcu Baba" derlerdi. Selîm Hân cülûs etdikde,</span></p>

    <p class="evliya"><span class="calibre23">"Çulcu Baba gidüp Topuzcu Baba geldi" deyü Şâh İsmâ‘îl'e nâme içre,</span></p>

    <p class="evliya"><span class="calibre23">"Vaktine hâzır ol seninle Çıldır sahrâsı'nda devlet sınaşalım, yâ taht ola yâ baht" deyüp elçi gönderdi.</span></p>

    <p class="evliya"><span class="calibre23">Netîce-i kelâm Bâyezîd Hân bu mertebe bir pâdişâh-ı velî idiğine şübhe yokdur. Bâyezîd-i Bistâmî dahi nefislerin çıkarup muhallebî ta‘âmın tenâvül edüp yine mübârek ağızlarından içeri girmişdir. Ammâ Bâyezîd Hân-ı Velî katl etdirüp kendüler dahi mu‘ammer olmamışlardır. Bir halûk ve halîm ü selîm, sâhib-i hâl pâdişâh-ı sâhib-i celâl idi.</span></p>

    <p class="evliya"><span class="calibre23">Zamân-ı sa‘âdetlerinde olan hayrât [u] hasenâtları ve fütûhâtları cümle bâlâda mastûrdur. Üç yüz kırk kal‘a feth edüp dörd yüz hutbesi tilâvet olunur.</span></p>

    <p class="Balk"><span class="calibre26">Sultân Bâyezîd-i Velî asrında olan vezîr-i a‘zamları beyân eder<span class="calibre30">;</span></span></p>

    <p class="evliya"><span class="calibre23">Evvelâ cülûs günü katl olunan Mehemmed Paşa ve İshâk Paşa ve Kâsım Paşa ve Dâvûd Paşa ve Mehemmed Paşa bin Hızır Beğ ve Ahmed Paşa-yı Fenârî ve İbrâhîm Paşa bin Alî Paşa-yı Celîl, Osmâncık'dan berü eban an-ced vezîr ibn vezîrdir. Ve Hâdım Alî Paşa ve İskender Paşa ve Ahmed Paşa bin Hersek ve Hâdım Ya‘kûb Paşa ve Dâvûd Paşa-yı sânî ve Koca Mustafâ Paşa, Zencîrliservide olan câmi‘-i kebîr bunlarındır. Ve Yahyâ Paşa, Üsküb şehrinde bir azîm câmi‘i var. Ve Karagöz Paşa ve Hasan Paşa ve Sinân Paşa ve Yûnus Paşa (---) (---) (---).</span></p>

    <p class="Balk"><span class="calibre26">Bâyezîd Hân nişâncıları zikrindedir</span></p>

    <p class="evliya"><span class="calibre23">Mevlânâ Muhyiddîn<span class="calibre24">, niflânc› (Bâyezîd-i Velî asr›nda);</span> ve Ahmed Çelebi ve Cenderecizâde Ahmed Çelebi ve Leys Çelebi ve Alî Çelebi ibn Zağanos Paşa ve Yegânzâde Hüseyin Çelebi ve Sırâcü'd-devle Kâsım Çelebi ve Pîr Mehemmed Çelebi ve Kâsım Çelebi ve Sinân Çelebi ve Ahmed Çelebi ki Hind'den mürâca‘atla Rûm'a geldi ve Ca‘fer Çelebi ibn Tâc, hattât-ı cihân-ârâdır.</span></p>

    <p class="Balk"><span class="calibre26">Sultân Bâyezîd-i Velî asrında olan şeyhülislâm ve gayrı ulemâları ayân u beyân eder<span class="calibre30">;</span><br class="calibre27"/></span> <i class="calibre2"><span class="calibre29">ve's-selâm</span></i></p>

    <p class="evliya"><span class="calibre23">Evvelâ Şeyhülislâm (---) Efendi. Ve Mevlânâ Mehemmed bin İbrâhîm bin Hasan Niksârî, Şeyh Vefâ câmi‘i hazîresinde medfûndur. Ve Mevlânâ Kâsım Hatîb bin Ya‘kûb, Amasiyyevîdir ve yine anda medfûndur. Ve Mevlânâ Aliyüddînü'l-Yegânî, târîh-i vefâtı:</span></p>

    <p class="evliyabeyit"><span class="calibre23">Haddede ve kayyede mâte merhûmen sa‘îden.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">Ve Mevlânâ Abdurrahmân bin Alî bin Mü’eyyed, Amasiyyelidir, mevtine târîh:</span></p>

    <p class="evliyabeyit"><span class="calibre23"> Kul lillezî yenbağî târîhe rıhletihi</span></p>

    <p class="evliyabeyit"><span class="calibre23">Tahallü'l-mü’eyyede merhûmun ve mebrûmun.</span></p>

    <p class="evliyabeyit"><span class="calibre23"> Sene 924. (---) (---) (---)</span></p>

    <p class="Balk"><span class="calibre26">Asr-ı Bâyezîd Hân'da olan meşâyihleri beyân eder</span></p>

    <p class="evliya"><span class="calibre23">eş-Şeyh Fahreddîn İskilibî, Şeyh Yâvsî derler Alî Kuşcu'nun dâmâdıdır ve Ebussu‘ûd hazretlerinin ecdâdıdır. Ve yine şehr-i İskilib'de medfûndur sene 902. Ve, <b class="calibre1"><span class="calibre25">$</span></b></span></p>

    <p class="evliya"><span class="calibre23">eş-Şeyh Seyyid-i Vilâyet, İslâmbol'da mescidi hazîresinde asûde, sene 941. Ve,</span></p>

    <p class="evliya"><span class="calibre23">eş-Şeyh Mehemmed ibn Arrâf, Medîne-i Münevvere Bakî‘inde medfûndur. Babası Mısır'da ümerâ-i Çerâkise'den ve kendüsi mîr-i muhterem iken terk-i dünyâ olup Seyyid Alî hizmetine yetmiş yaşınd[a] yetmişdir. Medîne'nin şiddet-i hârında yigirmi günde bir su içdüği meşhûr-ı âfâkdır.</span></p>

    <p class="evliya"><span class="calibre23">eş-Şeyh Seyyid Ahmed el-Buhârî, Şeyh İlâhî hazretleri ile Simav şehrinden Rûm'a gelüp Şeyh Vefâ hazretleri ile hem-sohbet oldular. Emîr Buhârî nâmıyla iştihâr bulup Sultân Mehemmed kurbünde tekyesi ve câmi‘i sâhasında âsûde-hâldir. Ve,</span></p>

    <p class="evliya"><span class="calibre23">eş-Şeyh Uzun Muslihuddîn, Bursa'da medfûndur. Ve,</span></p>

    <p class="evliya"><span class="calibre23">eş-Şeyh Âbid Çelebi, İslâmbol'da tekyesinde medfûndur. Ve,</span></p>

    <p class="evliya"><span class="calibre23">eş-Şeyh Lütfullâh, Üskübîdir ve yine anda medfûndur. Ve,</span></p>

    <p class="evliya"><span class="calibre23">eş-Şeyh Baba Yûsuf, tarîk-i Bayramîdir, Eyyûb'da medfûndur.</span></p>

    <p class="Balk"><span class="calibre26">Bâyezîd Hân asrındaki emlahu'ş-şu‘arâları beyân eder</span></p>

    <p class="evliya"><span class="calibre23">Evvelâ şehzâde-i âzâde <b class="calibre1">Cem Şâh</b>-ı pâdişâhzâde ibn Ebü'l-feth Sultân Mehemmed Hân'dır kim Bâyezîd Hân'ın bürâder-i kihteridir. Sâhib-i dîvân bir âşık-ı şeydâ Cem Şâh'dır. İlm-i Arabî'de mu‘teber te’lîfâtları vardır. Ve,</span></p>

    <p class="evliya"><b class="calibre1"><span class="calibre23">Şehzâde Korkud Hân ibn Bâyezîd Hân</span></b><span class="calibre23"> bunlar Şehzâde Selîm'den mihter ve Şehzâde Ahmed'den kihter olan ciğer-kûşe-i Bâyezîd Hân Korkud'dur. <b class="calibre1"><i class="calibre2">[100a]</i></b> Babası Bâyezîd Hân'dan korkup Antalya'dan münhezimen gemilere süvâr olup hac niyeti ile Mısır'da Sultân Kayıtbay'a giderken bu ebyât anlarındır. Beyt:</span></p>

    <p class="evliyabeyit"><span class="calibre23">Tâc [u] kabâyı terk edüp uryân olalım bir zamân</span></p>

    <p class="evliyabeyit"><span class="calibre23">Gurbetde seyrân eyleyüp mihmân olayın bir zamân.</span></p>

    <p class="evliya"><b class="calibre1"><span class="calibre23">Âfitâbî</span></b><span class="calibre23">: Bursevî<span class="calibre24">;</span>dir.</span></p>

    <p class="evliya"><b class="calibre1"><span class="calibre23">Emîrî</span></b><span class="calibre23">,: İsmi Seyyid Mahmûd'dur, âşıkâne na‘t-ı şerîfleri vardır.</span></p>

    <p class="evliya"><b class="calibre1"><span class="calibre23">Nasîrî</span></b><span class="calibre23">: bilâd-ı Acem'de mütevellid olup Monlâ Câmî ve Monlâ Gürânî mektûbları ile ba‘zı a‘yân-ı Rûm'a gelüp Fârisî eş‘ârlarına nihâyet yokdur. Bu ebyât anlarındır:</span></p>

    <p class="evliyabeyit"><span class="calibre23"> Âşıklarını âh o Mesîhâ-dem öldürür</span></p>

    <p class="evliyabeyit"><span class="calibre23"> Bu âdem oldur[ur] ki Mesîh âdem öldürür.</span></p>

    <p class="evliya"><span class="calibre23">Bu ebyâtdan murâd-ı şu‘arâ oldurur kim, âye[t]:</span> <a class="pcalibre pcalibre1" id="_ftnref68"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn68" title=""><span class="MsoFootnoteReference"><span class="calibre23">[68]</span></span></a> <span class="calibre23">dir.</span></p>

    <p class="evliya"><b class="calibre1"><span class="calibre23">Behiştî</span></b><span class="calibre23">: İsmi Sinân'dır. Karışdıran'da Süleymân oğludur. <i class="calibre2">Hamse</i> nâmına te’lîfâtı vardır.</span></p>

    <p class="evliya"><b class="calibre1"><span class="calibre23">Tâcî</span></b><span class="calibre23">: Nişânî Ca‘fer Çelebi'nin pederidir.</span></p>

    <p class="evliya"><b class="calibre1"><span class="calibre23">Sânî</span></b><span class="calibre23">: Rûmî'dir, hüsn-i cemâli mahallinde Yûsuf-ı sânî derlerdi, mutarraş oldukda Yusûfluğu gidüp sâdece sânî kaldı.</span></p>

    <p class="evliya"><b class="calibre1"><span class="calibre23">Çâkerî</span></b><span class="calibre23">: Ümerâ-yı Bâyezîd Hân'dandır.</span></p>

    <p class="evliya"><b class="calibre1"><span class="calibre23">Celîlî</span></b><span class="calibre23">: Bursevîdir.</span></p>

    <p class="evliya"><b class="calibre1"><span class="calibre23">Hasan Mu‘îd</span></b><span class="calibre23">: Hâk-i Rûm'dır. Terk-i diyâr edüp seyâhat ile Acem'e vardıkda bir râfizî "Sünnîdir" deyü Hasan Mu‘îd'i şehîd etmişdir. Âlimâne reddü'l-acz ale's-sadr, eş‘âr-ı pesendîdeleri vardır.</span></p>

    <p class="evliya"><b class="calibre1"><span class="calibre23">Hâkî</span></b><span class="calibre23">: Üskübîdir eş‘âr-ı pesendîdesi çendân değildir.</span></p>

    <p class="evliya"><b class="calibre1"><span class="calibre23">Zekâyî</span></b><span class="calibre23">: Şehzâde Alemşâh'ın dîvân kâtibi idi.</span></p>

    <p class="evliya"><b class="calibre1"><span class="calibre23">Zihnî</span></b><span class="calibre23">: Bâyezîd Hânzâde şehzâdesi Mehemmed Hân'ın Kefe'de dîvân kâtibi idi.</span></p>

    <p class="evliya"><b class="calibre1"><span class="calibre23">Râzî</span></b><span class="calibre23">: Üskübîdir. Koca Hasanzâde derler, pâk eş‘âr-ı belîği vardır.</span></p>

    <p class="evliya"><b class="calibre1"><span class="calibre23">Seyfî</span></b><span class="calibre23">: Sinobîdir Sofya şehrinde hayrât [ü] hasenâtı olup anda medfûndur.</span></p>

    <p class="evliya"><b class="calibre1"><span class="calibre23">Şâmî</span></b><span class="calibre23">: Ümerâlardandır. Şâmîdir ammâ şûmî değildir. Ne cânibe me’mûr olsa mansûr [u] muzaffer gelüp kendi gazâlarına kasâyidleri ve musanna‘ târîhleri vardır.</span></p>

    <p class="evliya"><b class="calibre1"><span class="calibre23">Şâhidî</span></b><span class="calibre23">: Edirnevîdir. Cem Şâh defterdârı idi.</span></p>

    <p class="evliya"><b class="calibre1"><span class="calibre23">Şevkî</span></b><span class="calibre23">: Edirne'de bir fertûte-i cihânenin abd-i memlûkü idi. Cümle eş‘ârı dehr-i denî ve pîrezen-i dünyâ içündür.</span></p>

    <p class="evliya"><b class="calibre1"><span class="calibre23">Safâyî</span></b><span class="calibre23">: Sinobîdir Bâyezîd Hân nâmına bir dîvânı vardır.</span></p>

    <p class="evliya"><b class="calibre1"><span class="calibre23">Likâyî</span></b><span class="calibre23">: Hoş âyende eş‘ârı vardır.</span></p>

    <p class="evliya"><b class="calibre1"><span class="calibre23">Sun‘î</span></b><span class="calibre23">: Kastamonîdir ve Necâtî Beğ telâmîzindendir. Firdevsî eş‘ârına nazîre-misâl te’lîfâtı ve pâk-zebân kasâyidleri {var} ve bir na‘t-ı şerîf etmişdir kim aslâ nazîre kabûl etmez.</span></p>

    <p class="evliya"><b class="calibre1"><span class="calibre23">Tarîkî</span></b><span class="calibre23">: Vidinlidir. Cihân-ârâ bir nev-cüvân iken cihândan Vidin'e gitdi, kal‘a cenbinde medfûndur.</span></p>

    <p class="evliya"><b class="calibre1"><span class="calibre23">Zarîfî</span></b><span class="calibre23">: Boluvî'dir. Hayli rûzgâr-ı zorkâr-dîde seyyâh-ı âlem idi.</span></p>

    <p class="evliya"><b class="calibre1"><span class="calibre23">Ömrî</span></b><span class="calibre23">: Abdülkerîmzâde'dir, ebâ an-ced şu‘arâlardır ki lâ-nazîrdir.</span></p>

    <p class="evliya"><b class="calibre1"><span class="calibre23">Andelîbî</span></b><span class="calibre23">: Şâhzâde Mehemmed Hân'ın nedîmlerindendir, bülbül-âsâ nağamâtlar ile kendü eş‘ârların savt-ı hazîn ile dü-beyt ve taksîm ederdi. Üstâd-ı kâmil hânende idi.</span></p>

    <p class="evliya"><b class="calibre1"><span class="calibre23">Ahdî</span></b><span class="calibre23">: Edirnevîdir. Şi‘ir:</span></p>

    <p class="evliyabeyit"><span class="calibre23">Kande varsam sâye-i serv-i bülendim var iken</span></p>

    <p class="evliyabeyit"><span class="calibre23"> Kime kul olam senin gibi efendim var iken.</span></p>

    <p class="evliya"><b class="calibre1"><span class="calibre23">Firdevsî</span></b><span class="calibre23">: Bursevîdir, üç yüz altmış cild <i class="calibre2">Süleymânnâme</i> anın te’lîfâtındandır kim gûyâ Ebü'l-me‘âlîdir.</span></p>

    <p class="evliya"><b class="calibre1"><span class="calibre23">Figânî</span></b><span class="calibre23">: Karamanîdir. <i class="calibre2">İskendernâme</i> manzûmu anındır. Ba‘dehu Figânî salb olunmuşdur. Zîrâ mahlasında hurûf-ı gaynın te’sîridir derler. Selefde iki Figânî dahi gelmişdir biri salb olup biri mülhiddir deyü derisi yüzülmüşdür. <b class="calibre1"><span class="calibre25">$</span></b></span></p>

    <p class="evliya"><b class="calibre1"><span class="calibre23">Kâdirî</span></b><span class="calibre23">: Edirnevîdir.</span></p>

    <p class="evliya"><b class="calibre1"><span class="calibre23">Kandî</span></b><span class="calibre23">: Sirozîdir.</span></p>

    <p class="evliya"><b class="calibre1"><span class="calibre23">Kâtibî</span></b><span class="calibre23">: Bursevîdir.</span></p>

    <p class="evliya"><b class="calibre1"><span class="calibre23">Kebîrî</span></b><span class="calibre23">: Florinalıdır ammâ filorili değildir. Fîrûzîne tab‘ Florunyalıdır.</span></p>

    <p class="evliya"><b class="calibre1"><span class="calibre23">Mestî</span></b><span class="calibre23">: Edirnevîdir, çeşm-i mest-i gazâlin Süzebolı etdikde âşıkları mest olup Mestî'ye Mestî demişler. Âhir mahlasanın te’sîriyle Mestî mest-i müdâm olup ayş [u] nûşa müte‘allik pâk eş‘ârı vardır.</span></p>

    <p class="evliya"><b class="calibre1"><span class="calibre23">Münîrî</span></b><span class="calibre23">: Amasiyyelidir Fârisî ve Türkî eş‘ârı çokdur. Şehzâde Sultân Ahmed'in vüzerâsındandır. Ammâ kasâyidlerine söz yokdur, her mısra‘ları birer matla‘ olmağa liyâkatli kasâyideleri vardır.</span></p>

    <p class="evliya"><b class="calibre1"><span class="calibre23">Mihrî</span></b><span class="calibre23">: Amasiyyelidir. Gûyâ binti İmri'l-kays-vâr bir hâtûn-ı aşkbâz idi. Bikr-i fikri gibi mümtâz ser-firâz-ı cihâne olup <b class="calibre1"><i class="calibre2">[100b]</i></b> nâ-şüküfte bâğ-ı cinâne revâne oldu. Sâhib-i dîvândır ve fıkha, ferâyize müte‘allik hayz ü nifâs bahsinde manzûm risâleleri vardır.</span></p>

    <p class="evliya"><b class="calibre1"><span class="calibre23">Necâtî Beğ</span></b><span class="calibre23">: Ol asırda sultân-ı şu‘arâ ve fusahâ [vü] büleğâ mîr-i bî-nazîr idi. Şehr-i Edirne'de Sâ’ilî nâm şâ‘irin <i class="calibre2">Kurret-i ayn-ı lî ve lek</i> mâ-sadakı üzre abd-i memlûkü ve oğulluğu idi. İsmi Îsâ'dır. Tîr-i kemân vasfında bir penc beyti vardır kim hakkâ tîr-i kemânın arşa asmışdır. Yetmiş altı aded mücelled te’lîfâtları ve <i class="calibre2">D[îv]ân</i>'ı ve <i class="calibre2">Hamse</i>'si vardır. Sene (---) târîhinde merhûm olup Vefâ Sultân kurbünde medfûndur.</span></p>

    <p class="evliya"><b class="calibre1"><span class="calibre23">Sehî Beğ</span></b><span class="calibre23">: Necâtî Beğ dâmâdıdır. Yarân-ı zürefânın güft [ü] gûları üzre Sehî Beğ, Necâtî'nin kızın almadan murâdı Necâtî'nin <i class="calibre2">Evrâk-ı Perişân</i>'ın almakdır murâd, deyü hâlâ durûb-ı emsâldir. Hakkâ ki Sehî Beğ eş‘ârı gûyâ Necâtî'ye necât vermişdir. Yâhûd serv-i Sehî yâbis iken eş‘âr-ı Necâtî ile necât bulmuşdur.</span></p>

    <p class="evliya"><b class="calibre1"><span class="calibre23">Necmî</span></b><span class="calibre23">: Canikî'dir. <span class="calibre24">‹</span>İlm-i nücûm<span class="calibre24">;</span>da dahi kâmyâb ve dânende-i rumûz-ı usturlâb ve nâzikâne eş‘ârına âbutâb vermişdir.</span></p>

    <p class="evliya"><b class="calibre1"><span class="calibre23">Niyâzî</span></b><span class="calibre23">: Üç Niyâzî [var] ammâ bu Niyâzî, Necâtî ile hem-asır olup Geliboluludur. Pâk eş‘ârı vardır.</span></p>

    <p class="evliya"><b class="calibre1"><span class="calibre23">Vaslî</span></b><span class="calibre23">: Aydınlı'dır. Gâyet dehhâllık ile meşhûrdur.</span></p>

    <p class="evliya"><b class="calibre1"><span class="calibre23">Vasfî</span></b><span class="calibre23">: Sirozî'dir.</span></p>

    <p class="evliya"><b class="calibre1"><span class="calibre23">Hâşimî</span></b><span class="calibre23">: Acem sâdât-ı kirâmlarındandır. Acemâne pâkîze eş‘âr-ı pâkîzesi vardır.</span></p>

    <p class="evliya"><b class="calibre1"><span class="calibre23">Hilâlî</span></b><span class="calibre23">: Bursevîdir. Şi‘ir:</span></p>

    <p class="evliyabeyit"><span class="calibre23"> Asacaksın cihânda ey Mansûr</span></p>

    <p class="evliyabeyit"><span class="calibre23"> Sana görmem imâmeti ma‘kûl</span></p>

    <p class="evliyabeyit"><span class="calibre23"> İsm-i mef‘ûl adın takındın çün</span></p>

    <p class="evliyabeyit"><span class="calibre23"> Câ’iz olmaz imâmet-i mef‘ûl.</span></p>

    <p class="evliya"><span class="calibre23">Mef‘ûl ve ma‘kûl sözü dahi mef‘ûl sözüdür ki nâ-ma‘kûldür</span></p>

    <p class="Balk"><span class="calibre26">İki yüz yigirmi üçüncü fasıl<br class="calibre27"/>
    Ziyâretgâh-ı Sultân Selîm Hân-ı Evvel ibn Sultân Bâyezîd Hân<br class="calibre27"/></span> <i class="calibre2"><span class="calibre29">Nevverallâhu mazca‘ahümâ bi-envâri'l-gufrân.</span></i></p>

    <p class="evliya"><span class="calibre23">Vilâdet-i bâ-sa‘âdetleri Tarabefzûn'da sene 875 târîhinde vâkı‘ olmuşdur ve cülûsu sene 918, hîn-i cülûsda kırk üç yaşında, ancak sekiz sene pâdişâh oldu. Ammâ sekiz yüz hutbesi tilâvet olunur. İbtidâ Âl-i Osmân'da "Hâdimü'l-Haremeyn"<span class="calibre24">;</span> bunlar olmuşdur. Cifr-i Alî'de evsâfı vardır.</span> <a class="pcalibre pcalibre1" id="_ftnref69"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn69" title=""><span class="MsoFootnoteReference"><span class="calibre23">[69]</span></span></a></p>

    <p class="evliya"><span class="calibre23">Alî yârin lafz-ı dürer-bârlarıdır kim Cezîretü'l-Arab'dan murâd Mısır'dır kim cezîre ıtlâk olunur. Zîrâ Mısır'ın bir cânibi garb tarafında Arîşde Akdeniz'dir, bir cânibi cânib-i şarkda bahr-i Süveys'dir. Bu iki bahrin mâbeyni iki menzil Acrûd çölüdür. Bu çölü de Hazret-i İbrâhîm zamân-ı Melik Tavtîs kesüp birbirine mahlût edüp Mısır cezîre olmuşdur. Anıniçün kelâm-ı Alî'de Selîm cezîre-i Mısır'a mâlik ola buyurmuşlardır.</span></p>

    <p class="evliya"><span class="calibre23">Ve sene (---) târîhinde mâlik olmuşlardır. Bâlâda cemî‘i fütûhatları mastûrdur. Âlem-i şehzâdeliğinde Tarabefzûn hâkimiyken Kemâh'ı ve Tercân'ı ve Bayburd'ı ve Canha'yı ve yetmiş pâre kal‘ayı dahi feth edüp ibtidâ cülûsunda feth-i Şâh İsmâ‘îl ile Çıldır gazâsı ve Ahıçka kal‘ası fethidir.</span></p>

    <p class="evliya"><span class="calibre23">Sekiz sene hilâfetinde sekiz yüz kal‘a feth edüp âhir senesinde Mısır feth olup pederinden hilâfeti Çorlu ovası'n da dest-i kahr ile alup yine Çorlu'da çorlu olup sene (---) târîhinde merhûm olup bu kadar gazâ eyleyüp kılıcın arşa asdı, âhir-i kâr ömrü kemânın yasdı.</span></p>

    <p class="evliya"><span class="calibre23">Müddet-i saltanat (---) sene ve ömreş (---) sene olup na‘ş-ı pâki(n) İslâmbol'da câmi‘i mihrâbının önünde bir hadîka-i cinân içinde medfûndur.</span></p>

    <p class="evliyametin"><span class="calibre23">Târîh-i vefât-ı Selîm Şâh-ı Evvel:</span></p>

    <p class="evliyabeyit"><span class="calibre23"> Hest târîh temîz ûrâ</span></p>

    <p class="evliyabeyit"><span class="calibre23"> Nevverallâhu kabrehu nûra.</span></p>

    <p class="evliyabeyit"><span class="calibre23"> Sene 926.</span></p>

    <p class="evliyametin"><span class="calibre23">Diğer târîh:</span></p>

    <p class="evliyabeyit"><span class="calibre23"> Ehl-i îmân rûhıyiçün Fâtiha.</span></p>

    <p class="evliyabeyit"><span class="calibre23"> Sene 926.</span></p>

    <p class="evliyabeyit"><span class="calibre3">....................(2 satırlık yer boş)................</span></p>

    <p class="evliya"><span class="calibre23">Ve kubbe-i pür-envârının önünde yine bir kubbe-i âlî içinde Şehzâde Sultân Murâd ve Sultân Mahmûd ve Sultân Abdullâh ibn Süleymân Hân, bu şehzâdelerin üçü dedeleri Selîm Hân civârında <b class="calibre1"><span class="calibre25">$</span></b> âsûdedirler. Bunlardan mâ‘adâ Selîm Hân-ı Evvel'de ziyâret-i selâtîn yokdur. Ammâ kendülerinin kabr-i şerîfinde olan mehâbet bir pâdişâh türbesinde yokdur. Selîmî destârıyla <b class="calibre1"><i class="calibre2">[101a]</i></b><span class="calibre24">;</span> gûyâ bir ejder-i heft-ser-misâl kemîngâhda âmâde yatır. <i class="calibre2">Rahmetullâhi aleyh.</i> Bu âsitânesinde hakîr üç sene eczâhân ve câmi‘inde devir-hân ve na‘thân olmuşuzdur.</span></p>

    <p class="Balk"><span class="calibre26">Sultân Selîm Hân'ın asırlarındaki vüzerâları ayân u beyân eder</span></p>

    <p class="evliya"><span class="calibre23">Evvelâ <b class="calibre1">Tavâşî Sinân Paşa</b>: Mısır cenginde Tûmânbay ve Kertbay nâm bahâdırlar bu Sinân Paşa'yı Selîm Hân zann edüp Mısır'da Âdiliyye cenginde şehîd etdiler. Mısır'da Şeyh Bekkâr kurbünde medfûndur. Ve,</span></p>

    <p class="evliya"><b class="calibre1"><span class="calibre23">Yûnus Paşa</span></b><span class="calibre23">: Mısır'a giderken Gazze kurbünde katl olunup mâlı ile anda bir kal‘a ve câmi‘ binâ olunup anda defn olunduğıyçün hâlâ râh-ı Mısr'da Hân-ı Yûnus derler bir câ-yı menâsdır. Ve,</span></p>

    <p class="evliya"><b class="calibre1"><span class="calibre23">Hüsâm Paşa</span></b><span class="calibre23">: Bu dahi Mısır yolunda katl olundu. Ve,</span></p>

    <p class="evliya"><b class="calibre1"><span class="calibre23">Ahmed Paşa</span></b><span class="calibre23">: Dukaginzâdelerin cedd-i a‘lâsıdır. Çıldır gazâsı avdetinde Amasiyye meştâsında katl olundu.</span></p>

    <p class="evliya"><b class="calibre1"><span class="calibre23">İskender Paşa</span></b><span class="calibre23">: Ma‘zûl olup katl olunmuşdur.</span></p>

    <p class="evliya"><b class="calibre1"><span class="calibre23">Zeynel Paşa</span></b><span class="calibre23">: Kefe eyâletiyle mütekâ‘id olmuşdur.</span></p>

    <p class="evliya"><b class="calibre1"><span class="calibre23">Mehemmed Paşa</span></b><span class="calibre23">: Hocazâde demekle şöhret bulmuşdu.</span></p>

    <p class="evliya"><b class="calibre1"><span class="calibre23">Pîr Mehemmed Paşa</span></b><span class="calibre23">: Karamanîdir, Sıddîk-nesebdir. İlm-i şi‘irde üstâdâne güftârı vardır, Remzî tahallüs eder, mükellef dîvânı vardır.</span></p>

    <p class="evliya"><b class="calibre1"><span class="calibre23">Mustafâ Paşa</span></b><span class="calibre23">: Gegbizye'deki câmi‘i bunlar binâ edüp cümle zî-kıymet ruhâm-ı gûnâ-gûn hacerâtların Mısır'dan üstâdları ile getirdüp câmi‘ binâ etdi. Bunlar Mısır'dan ma‘zûl olup Şâm ihsân olunup Mısır Hâ’in Ahmed Paşa'ya ihsân olunup Ahmed Paşa, Süleymân Hân cülûsunda isyân etmeğile Hâ’in nâmıyla şöhret bulup Makbûl iken Maktûl İbrâhîm Paşa mührüyle Mısır'a varmazdan mukaddem askerî tâ’ifesi Ahmed Paşa'yı hammâmda uryânen dutup Bâb-ı Züveyle'de salb edüp ba‘dehu İbrâhîm Paşa Mısır'a dâhil olup ma‘mûr [u] âbâdân etdiğine târîh:</span></p>

    <p class="evliyabeyit"><span class="calibre23"> Âsaf-ı sultân-ı âdil Mısr'ı âbâd eyledi.</span></p>

    <p class="evliyabeyit"><span class="calibre23"> Sene 931.</span></p>

    <p class="evliya"><span class="calibre23">Ammâ hurûf-ı bâ-mahzûfdur. Ve,</span></p>

    <p class="evliya"><b class="calibre1"><span class="calibre23">Bıyıklı Mehemmed Paşa</span></b><span class="calibre23">: Kemâh kal‘asın feth edüp Şâh İsmâ‘îl'in hânlar hânı Kara Hân nâm nâmdârın başın kesüp ve seksen bin bed-ma‘âşı katl eyleyüp sadrıa‘zam oldu. Ve,</span></p>

    <p class="evliya"><b class="calibre1"><span class="calibre23">Hemdem Paşa</span></b><span class="calibre23">: Acem seferi'ne giderken katl olunup Erzincân'da medfûndur.</span></p>

    <p class="Balk"><span class="calibre26">Selîm Hân asrında olan defterdârları bildirir</span></p>

    <p class="evliya"><span class="calibre23">Defterdâr <b class="calibre1">Abdülvehhâb bin Abdülkerîm</b>. Ve,</span></p>

    <p class="evliya"><b class="calibre1"><span class="calibre23">Abdüsselâm</span></b><span class="calibre23"> Yahûdî iken müselmân olup ilm-i hisâbda lâ-nazîr olmağile defterdâr oldu. Ve,</span></p>

    <p class="evliya"><b class="calibre1"><span class="calibre23">Kadızâde Mehemmed Beğ</span></b><span class="calibre23"> Kırım hânı Mengli Geray Hân ricâsıyla nişâncı oldu.</span></p>

    <p class="evliya"><b class="calibre1"><span class="calibre23">Yûsuf Çelebi bin Alî Yegânî</span></b> <span class="calibre23">defterdâr idi. Ammâ yegâne-i asr idi.</span></p>

    <p class="Balk"><span class="calibre26">Sultân Selîm Hân'da olan ulemâ-yı kirâmları beyân eder</span></p>

    <p class="evliya"><span class="calibre23">Evvelâ Mevlânâ Şemseddîn Ahmed bin Süleymân bin Kemâl Paşa: Bunların evsâfı bir mücelled kitâb olur. Ammâ yüz kırk pâre mücelled kitâb te’lîfâtları ve âlimâne pâkîze tasavvufâne eş‘ârları vardır. Ammâ bî-mahlaslıkları kendülere mahlas olmuşdur. Mısır fethinde kadı‘asker-i Rûm bulunup mevleviyyet ile Mısır kendülere ihsân olunup Vâlî-i Mısır Hayre Beğ ve Gazâlî Mısır'ın tahrîrine me’mûr olmuşlardır. Ba‘de't-tahrîr gördüler kim Mısır'da gökde uçan yerde gezen ve deryâda yüzen cümle vakfullâhdır, Pâdişâha dâne-i hardal â’id ü fâ’ide olmaduğun Selîm Hân'a i‘lâm etdiklerinde Selîm Hân buyururlar kim "Bize Hâdimü'l-Haremeyn huddâmı olduğumuz kifâyet eder". Ba‘dehu Kemâl Paşazâde Mısır mevleviyyetinden ma‘zûl olup Der-i devletde müfti's-sakaleyn olup intikâl edüp Edirnekapusu hâricinde medfûndur. Ve,</span></p>

    <p class="evliya"><span class="calibre23">Mevlânâ Abdülhalîm bin Alî: Kastamonîdir. Selîm Hân'a imâm olup Şâm'da Muhyiddîn el-Arabî civârında medfûndur. Ve,</span></p>

    <p class="evliya"><span class="calibre23">Mevlânâ Mehemmed Şâh bin Alî bin Yûsuf: Âl-i Fenârî'dir. Sultân Mehemmed asrında vücûda gelüp Bursa'da Zeynîler civârında medfûndur. Ve,</span></p>

    <p class="evliya"><span class="calibre23">Mevlânâ Mehemmed bin Alî bin Yûsuf Balı: Bu dahi âl-i Fenârîdendir. Eyyûb-ı Ensârî civârında medfûndur. Ve,</span></p>

    <p class="evliya"><span class="calibre23">Mevlânâ Muhyiddîn bin Alâeddîn Cemâlî. Ve,</span></p>

    <p class="evliya"><span class="calibre23">Mevlânâ Şâh Mehemmed bin Mehemmed Hacı Hüseyinzâde Çelebi<span class="calibre24">;</span>: Gavvâs-ı bahr-i ma‘ânî ve sâhib-i vera‘ idi. Ve,</span></p>

    <p class="evliya"><span class="calibre23">Mevlânâ Hüsâmeddîn bin Abdurrahmân<span class="calibre24">.</span>. Ve,</span></p>

    <p class="evliya"><span class="calibre23">Mevlânâ Muslihiddîn bin Halîl <i class="calibre2">Şakâyık-ı Nu‘mâniyye</i> musannifi Taşköprüzâde merhûmun pederleridir. Ve,</span></p>

    <p class="evliya"><span class="calibre23">Mevlânâ Kıvâmüddîn Kâsım bin Halîl: Mevlânâ Hüsâmeddîn'in bürâderidir. Ve,</span></p>

    <p class="evliya"><span class="calibre23">Mevlânâ Abdülvâsi‘ bin Hızır: Sene 945 Mekke'de medfûndur. Ve,</span></p>

    <p class="evliya"><span class="calibre23">Mevlânâ Abdül‘azîz bin Seyyid Yûsuf: <b class="calibre1"><i class="calibre2">[101b]</i></b> Âbid Çelebi<span class="calibre24">. Seyyid Yusuf);</span> derler. Ve,</span></p>

    <p class="evliya"><span class="calibre23">Mevlânâ Pîr Ahmed: Aydınlıdır. Ve,</span></p>

    <p class="evliya"><span class="calibre23">Mevlânâ Muhyiddîn ibn Hatîbü'l-Kâsım: Bahr-i ulûm idi. Ve, <b class="calibre1"><span class="calibre25">$</span></b></span></p>

    <p class="evliya"><span class="calibre23">Mevlânâ Zeyneddîn bin Mehemmed bin Mehemmed Şâh: Fenârîdir. Şâm'da Kasr-ı Mencik'de medfûndur. Ve,</span></p>

    <p class="evliya"><span class="calibre23">Mevlânâ Dâvûd bin Kemâl: Kocavîdir. Ve,</span></p>

    <p class="evliya"><span class="calibre23">Mevlânâ Bedreddîn Mahmûd: Âlim ü fâzıl idi. Ve,</span></p>

    <p class="evliya"><span class="calibre23">Mevlânâ Üçbaş Nûreddîn Hamza: Edirnekapusu dâhilinde mescidi ve medresesi vardır. Ve,</span></p>

    <p class="evliya"><span class="calibre23">Mevlânâ Mehemmed bin Mehemmed bin Berda‘î: Edirnekapusu'nda medfûndur. Ve,</span></p>

    <p class="evliya"><span class="calibre23">Mevlânâ Seydî bin Mahmûd eş-şehîr bi-Mücellidzâde. Ve,</span></p>

    <p class="evliya"><span class="calibre23">Mevlânâ Mehemmed bin Ya‘kûb: Ecezâde derler, hakîrin ecdâdlarındandır. Ve,</span></p>

    <p class="evliya"><span class="calibre23">Mevlânâ Mehemmed bin Şeyh Şâdillü: Edirne'de medfûndur. Ve,</span></p>

    <p class="evliya"><span class="calibre23">Mevlânâ Pîr Ahmed bin Nûreddîn: Leysîzâde derler.</span></p>

    <p class="evliya"><span class="calibre23">Zamân-ı Selîm Hân mümted olmamağın cümle meşâyıhlar Bâyezîd Hân asrındaki meşâyih-i kibârlar olmağile ulemâlar mâbeyninde tahrîr olunmadı. <i class="calibre2">Ve's-selâm</i>.</span></p>

    <p class="Balk"><span class="calibre26">Selîm Hân'da olan fusahâ-yı büleğâ şu‘arâları bildirir</span></p>

    <p class="evliya"><span class="calibre23">Evvelâ <b class="calibre1">Âhî Çelebi</b>: Rûm'da Nigebolı şehrinde Benli Hasan derler. Cemâl-i kemâlde Yûsuf-ı Sânî imiş. Gül ruhsârında bir hâl-i Hâşimîsi olmağile gören uşşâklar âh-ı ciğer-sûz çekdiklerinden Âhî tahallüs ederdi. Mahlasının te’sîrinden ömr-i nâzenîni âh [u] vâh ile güzer edüp Karaferye'de medfûndur. Bî-hisâb te’lîfâtları var ammâ <i class="calibre2">Hüsn-i dil-i Âhî</i> nazîre kabûl etmez bir dîvândır.</span></p>

    <p class="evliya"><b class="calibre1"><span class="calibre23">Habîbî</span></b><span class="calibre23">: Acem'dir.</span></p>

    <p class="evliya"><b class="calibre1"><span class="calibre23">Hudûrî</span></b><span class="calibre23">: Geliboluludur.</span></p>

    <p class="evliya"><span class="calibre23">Andan <b class="calibre1">Halîmî Çelebi</b>: Kastamonî'dir Selîm Hân ile şehzâdeliği âleminde Çıldır ve Mısır fethinde bulunup Mısır'dan avdet edüp Şâm'da medfûndur. Nâzikâne pâkîze eş‘ârı vardır.</span></p>

    <p class="evliya"><b class="calibre1"><span class="calibre23">Halîmî</span></b><span class="calibre23">: Diyâr-ı Acem'den gelüp Şâm'da <i class="calibre2">Lügat-ı Halîmî</i> te’lîf edüp anda medfûndur.</span></p>

    <p class="evliya"><b class="calibre1"><span class="calibre23">Revânî</span></b><span class="calibre23">: Edirne'de bir ravza-i İrem'de müştak olup isimleri Şücâ‘'dır. Kırkçeşme kurbünde mescidi hazîresinde bir revzen dâhilinde şâhrâha nâzır yerde medfûndur. Târîhi:</span></p>

    <p class="evliyabeyit"><span class="calibre23"> İşidüp rûh-ı kudsî dedi târîh</span></p>

    <p class="evliyabeyit"><span class="calibre23"> Cinândan yana azm etdi Revânî.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><b class="calibre1"><span class="calibre23">Sücûdî</span></b><span class="calibre23">: Rûmeli'nde Kalkandelen'dendir ve Pîrî Paşa huddâmlarındandır.</span></p>

    <p class="evliya"><b class="calibre1"><span class="calibre23">Sürûrî</span></b><span class="calibre23">: Şark âdemîdir ammâ mevlûdu ve belîdesi nâ-ma‘lûmdur.</span></p>

    <p class="evliya"><b class="calibre1"><span class="calibre23">Sa‘yî</span></b><span class="calibre23">: Piriznelidir.</span></p>

    <p class="evliya"><b class="calibre1"><span class="calibre23">Sûzî</span></b><span class="calibre23">: Bu dahi Piriznelidir. Mücâhidün fî sebîlillâh olup Mihaloğlu Alî Beğ ile hem-ınân şu‘arâ-yı bahâdırân ammâ sâhib-i dîvân değildir. Lâkin penc beyt ve müfredâtda lâ-nazîrdir.</span></p>

    <p class="evliya"><b class="calibre1"><span class="calibre23">Sehî Beğ</span></b><span class="calibre23">: Abdullâhoğlu ve Necâtî Beğ dâmâdıdır. Hayli te’lîfâtı vardır. Şi‘ir:</span></p>

    <p class="evliyabeyit"><span class="calibre23"> Dağlar halka zırıhlar geyirüpdür tenime</span></p>

    <p class="evliyabeyit"><span class="calibre23">Cebe satmak nice olur göstereyim düşmenime.</span></p>

    <p class="evliya"><span class="calibre23">Sene 951 vefât etdi.</span></p>

    <p class="evliya"><b class="calibre1"><span class="calibre23">Şemsî</span></b><span class="calibre23">: Bursevîdir.</span></p>

    <p class="evliya"><b class="calibre1"><span class="calibre23">Sabâyî</span></b><span class="calibre23">: Edirnevîdir. İlm-i arûzda bahr-i ma‘ânîdir. Ve,</span></p>

    <p class="evliya"><b class="calibre1"><span class="calibre23">Sun‘î Beğ</span></b><span class="calibre23">: İskender Paşazâde Mustafâ Beğ'dir. Tarabulus-ı Şâm vâlîsi<span class="calibre24">;</span> idi. Hoş âyende eş‘ârı vardır. Andan,</span></p>

    <p class="evliya"><b class="calibre1"><span class="calibre23">Tâli‘î</span></b><span class="calibre23">: Kastamonîdir, Necâtî'ye mânend emlahü'ş-şu‘arâdır. Nazmuhu:</span></p>

    <p class="evliyabeyit"><span class="calibre23"> Göreli tal‘at-ı garrâsını ol sîm-berin</span></p>

    <p class="evliyabeyit"><span class="calibre23"> Çarhı batdı güneşin yıldızı düşdü kamerin.</span></p>

    <p class="evliya"><b class="calibre1"><span class="calibre23">Fakîrî</span></b><span class="calibre23">: Rûmelindendir, haylice matbû‘ eş‘ârı ve bedîhegûyluğu vardır, anınla şöhre-i şehr olmuşdur.</span></p>

    <p class="evliya"><b class="calibre1"><span class="calibre23">Neşrî</span></b><span class="calibre23">: Germiyanîdir ammâ Bursa'da neşv [ü] nemâ bulmuşdur. Âl-i Osmân'a bir tevârîh te’lîf edüp gâyetü'l-gâye âb-ı tâb vermişdir ve eş‘âr-ı hüsniyyât ile meşhûrdur.</span></p>

    <p class="evliya"><b class="calibre1"><span class="calibre23">Nihâlî</span></b><span class="calibre23">: Bursevîdir. Nazmuhu:</span></p>

    <p class="evliyabeyit"><span class="calibre23"> Hammâma girdi nâz ile bir sîm-ten güzel</span></p>

    <p class="evliyabeyit"><span class="calibre23"> Şol şöyle diyecek yeri yok cümleten güzel.</span></p>

    <p class="evliya"><b class="calibre1"><span class="calibre23">Nihânî</span></b><span class="calibre23">: Arnavud İskenderiyyesindendir. Nazmuhu:</span></p>

    <p class="evliyabeyit"><span class="calibre23"> Lâleler çıkdı kızıl tâciyle şâhîler gibi</span></p>

    <p class="evliyabeyit"><span class="calibre23"> Çaldı sûsen tîğını Sünnî sipâhîler gibi</span></p>

    <p class="evliyabeyit"><span class="calibre23"> Râfızîdir lâle tâcın bâde ver Yârap deyü</span></p>

    <p class="evliyabeyit"><span class="calibre23"> Yâsemenler Hakka yüz tutmuş ilâhîler gibi</span></p>

    <p class="evliyabeyit"><span class="calibre23"> Ey Nihânî çâr-yârî sev Muhammed aşkına</span></p>

    <p class="evliyabeyit"><span class="calibre23"> Bâyezîdî meşreb ol olma tebâhîler gibi</span></p>

    <p class="evliyabeyit"><span class="calibre3">...................(4 satırlık yer boş)...................<b class="calibre1"><i class="calibre2">[102a]</i></b></span></p>

    <p class="evliya"><span class="calibre23">Yine,</span></p>

    <p class="Balk"><span class="calibre26">İki yüz yigirmi dördüncü fasıl<br class="calibre27"/></span> <i class="calibre2"><span class="calibre29">Merhûm u mağfûrun-leh</span></i> <span class="calibre26">Sultân Süleymân </span><i class="calibre2"><span class="calibre29">aleyhi'r-rahmetü ve'l-gufrân</span></i> <span class="calibre26">ibn Sultân Selîm Hân </span><i class="calibre2"><span class="calibre29">tâbe serâhümâ ve ce‘ale'l-cennete mesvâhümâ</span></i> <span class="calibre26">hazretlerinin ziyâretgâh-ı merkad-i pür-envârı ve mevti târîhlerin beyân eder</span></p>

    <p class="evliya"><span class="calibre23">Mevlûd-ı şerîfleri sene 900 târîhinde pederleri gibi Tarabefzûn'da mütevellid olmuşlardır. Selîm Hân'ın bunlardan gayrı evlâdı olmamışdır kim re’s-i <b class="calibre1"><span class="calibre25">$</span></b> mi’ede vücûda gelmişdir ya‘nî kâmil tokuz yüz evvelinde vücûda gelmişdir. Hadîs:</span> <a class="pcalibre pcalibre1" id="_ftnref70"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn70" title=""><span class="MsoFootnoteReference"><span class="calibre23">[70]</span></span></a> <span class="calibre23">hadîs-i şerîfinin mazmûnuna mazhar düşmüşlerdir. Anıniçün kırk sekiz sene pâdişâh-ı sâhib-hurûc olup <span class="calibre24">ee</span>ekâlîm-i seb‘a<span class="calibre24">;</span>da memâlik-i mahrûseler feth edüp hisse-mend olmuşdur ve on sekiz pâdişâhı kendüye mutî‘ [ü] münkâd edüp harâc-güzâr etmişdir.</span></p>

    <p class="evliya"><span class="calibre23">İbtidâ gazâsı Tuna Belgradı ve ikinci gazâsı Cezîre-i Malta ya‘nî Rodos ve (---) gazâsından sonra âhir gazâsı Seğitvar olup sene 974 Saferü'l-muzafferinin yigirmi ikinci gününün gecesi tokuzuncu sâ‘atde <a class="pcalibre pcalibre1" id="_ftnref71"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn71" title=""><span class="MsoFootnoteReference"><span class="calibre23">[71]</span></span></a> fehvâsı mûcebince vedâ‘-ı saltanat edüp na‘ş-ı şerîfin Sokullu vezîr pinhân edüp cesedin muzahrafât-ı kalbden pâk edüp derûn-ı Süleymân'ı Seğitvar'da Türbe kal‘ası nâm bir mürtefi‘ yerde altun leğen içinde defn edüp anda türbedâr ve kal‘a ve tekye inşâ etdiler. Ba‘dehu na‘ş-ı Süleymân Hân'ı müşk-i amber-i hâm ve milh-i ücâc ile tuzlayup bir a‘lâ salamura mûmya-yı Süleymân edüp pinhân etdiler. Kimesnenin fevtinden âgâhı olmayup âhir sâhib-i vezîr-i pür-tedbîrin re’yiyle Seğitvar kal‘ası feth olup "Seğitvar'ı Süleymân Hân'ın ölüsü almışdır" deyü meşhûrdur.</span></p>

    <p class="evliya"><span class="calibre23">Ba‘dehu Selîm-i Sânî Seğitvar altına gelüp cümle asâkir bî‘at edüp Süleymân Hân'ın (---) günde mevti haberi şâyi‘ olup na‘ş-ı Süleymân Hân'ı sarup sarmalayup İslâmbol'da câmi‘i mihrâbının önünde behişt-i ılliyyîn-misâl bâğ [u] bostân [u] gülistân içinde olan kubbe-i âlîsinde medfûndur. Ser-i sa‘âdetindeki Süleymânî destârı üzre yedi sekiz otağa mücevher ve gâziyâne turna telleri ile tezyîn olmuş bir kabr-i münevverdir. Müddet-i saltanat 48 sene ve müddet-i ömr (---) sene, mevtine târîhdir:</span></p>

    <p class="evliyabeyit"><span class="calibre3">....................(1.5 satırlık yer boş)................</span></p>

    <p class="evliya"><span class="calibre23">Cümle hayrât [u] hasenâtları ve feth [u] fütûhâtları ve vüzerâ ve vükelâ ve ulemâları ve meşâyıhları cümle bâlâda mastûrdur. Ammâ kabr-i şerîfi kurbündeki kubbelerde <b class="calibre1">ziyâret-i şehzâdegân-ı Süleymân Hân</b>. <i class="calibre2">Rahmetullâhi aleyhim ecma‘în.</i></span></p>

    <p class="evliya"><span class="calibre23">Evvelâ Orta kubbede (---).</span></p>

    <p class="evliyabeyit"><span class="calibre3">...................(2 satırlık yer boş)...................</span></p>

    <p class="evliya"><span class="calibre23">Ammâ Şehzâde Bâyezîd ibn Süleymân Hân merhûm, bürâderi Selîm Hân'a âlem-i şehzâdeliklerinde birbirine menâsıblarıyçün buğz [u] adâvet üzre olup ığvâ-yı bedhâhân ile Bâyezîd, Selîm üzre asker çeküp Konya sahrâsı'nda ceng-i azîm etdiklerine târîh:</span></p>

    <p class="evliyabeyit"><span class="calibre23"> Eyledi Sultân Selîm ile kıtâli Bâyezîd.</span></p>

    <p class="evliyabeyit"><span class="calibre23"> Sene 966.</span></p>

    <p class="evliya"><span class="calibre23">Tarafeynden niçe bin âdem şehîd olup âhir Şehzâde Bâyezîd münhedimen beş nefer evlâdı ve bu kadar asker ile Şâh'a firâr edüp dahl düşdükde Süleymân Hân'dan nâmeler ile elçiler gönderilüp Bâyezîd'i Der-i devlete taleb etdiklerinde Şâh dahi Isfehân'dan Şehzâde Bâyezîd'i elçiye teslîm edüp Sivas'a geldükde beş nefer evlâdlarıyla katl olunup Paşahisârıkapusu önündeki mezâristânda medfûnlardır.</span></p>

    <p class="evliya"><span class="calibre23">Ve <span class="calibre24">fi</span>şehzâde<span class="calibre24">;</span> (---) bî-günâhı bizzât Süleymân Hân kendü eliyle hançer-i bürrân ile şehîd edüp Eyyûb Sultân'ın şarkîsi tarafında harem kapusu dibinde şehirli fukarâları mâbeyninde fakîrânece medfûndur. Hattâ seng-i mezârında târîhleri ve mücevvezesi taşında üstâd-ı mermer-bür hançer alâmetleri nakş etmiş. Hattâ elsine-i nâsda meşhûrdur kim bir gün Süleymân Hân şikâr tarîkiyle Kâğızhâne'ye giderken şehîd Şehzâde (---) Hân'ın kabrine <b class="calibre1"><i class="calibre2">[102b]</i></b> uğrayup,</span></p>

    <p class="evliya"><span class="calibre23">"Hay zâlim pâdişâh olurmuşun, yohsa böyle ölürmüşün" derken hemân şehzâde kabrinden bir siyâh tuman zâhir olup Süleymân Hân'ın atı ürküp {Süleymân Hân} zemîne pâymâl-ı rimâl olup cümle musâhibler atdan ayrılup ol mezâristân içinde bir vâveylâ ve feza‘ kopup Süleymân Hân'ı piyâde bulup bir köşede âh-ı serd çeküp durur. Anı görseler Sarı Rüstem Paşa'nın çehresi ve Çârkâb Alî musâhibin çehreleri simsiyâh olmuş. Bu hâle hayrân kalup ol günden Süleymân Hân'ın sağ ayağı nıkrîs marazına mübtelâ olup Kaysûnîzâde tîmâr ederdi. Rüstem Paşa'nın yetmiş gün yüzü kara olup dîvâna varmayup yüzünün bir kat derisi yüzülüp yine asfaru'l-levn oldu. Meğer ol şehzâde-i mazlûmun katline sebeb Rüstem Paşa ve Çârkâb musâhib olup ol mahalde Süleymân Hân,</span></p>

    <p class="evliya"><span class="calibre23">"İlâhî Rüstem âhiretde yüzün kara olsun, bizi kana şerîk etdin" deyü "mekr-i Rüstem" derler şehzâdenin şehâdetine târîh vâkı‘ olmuşdur, sene 960.</span></p>

    <p class="Balk"><span class="calibre26">Ahvâl-i şehâdet-i Şehzâde Sultân Mustafâ</span></p>

    <p class="evliya"><span class="calibre23"> Sene (---) târîhinde Süleymân Hân, Nahşivân seferi'ne azîmet edüp Karaman Ereğlisi nâm mahalle vardıkda Şehzâde Mustafâ Hân kânûn-ı kadîm üzre serâperde-i Süleymânîye girüp pederi Süleymân Hân'ın dest-i şerîfin bûs etdikde ol ân ma‘nûkan şehîd edüp na‘şın meydân-ı siyâsete bırağup taşra ağalarından yedi aded ağasının dahi kellelerin galtân edüp cümle asâkir-i İslâm bî-cân olup şehzâde-i merhûmun na‘şını Bursa'da (---) defn etdiler.</span></p>

    <p class="evliyametin"><span class="calibre23">Mevtine târîhidir:</span></p>

    <p class="evliyabeyit"><span class="calibre23"> Kad kutile şühedâ.</span></p>

    <p class="evliyabeyit"><span class="calibre23"> Sene 960. <b class="calibre1"><span class="calibre25">$</span></b></span></p>

    <p class="evliya"><span class="calibre23">Dürüst târîhidir. Bu dahi Rüstem Paşa'nın def‘a-i sânî vezâreti mekrile oldu derler.</span></p>

    <p class="evliya"><span class="calibre23">Bir şehzâde-i kerîmü'ş-şân ve bir şehzâde-i âlîşân idi kim henüz kırk seneye bâliğ ve kâmil [ü] sâhib-i ayâr şehzâde imiş. <i class="calibre2">Şâh [u] Gedâ</i> sâhibi Yahyâ Beğ, merhûma bir mersiye etmişdir kim gûyâ <i class="calibre2">Hadîkatü's-sü‘adâ</i>'dır. Âdem kırâ’at etmeğe tâkat getiremez. <i class="calibre2">El-hükmü lillâh</i>.</span></p>

    <p class="Balk"><span class="calibre26">Ziyâretgâh-ı Şehzâde Sultân Mehemmed ibn Süleymân Hân</span></p>

    <p class="evliya"><span class="calibre23"> Bunlar Süleymân Hân'ın, Şehzâde Mustafâ Hân'ından bihter şâhzâdesi idi. Gâyet zekî-tab‘ ve tîz-fehm, âkıl ü dânâ ve müdebbir cüvân idi. Hattâ Süleymân Hân ihtiyâr olup nıkrîs marazına mübtelâ olmağile hâl-i hayâtlarında velî‘ahd etmeleri mukarrer iken <i class="calibre2">el-abdü yüdebbiru vallâhu yukaddiru<a class="pcalibre pcalibre1" id="_ftnref72"></a></i> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn72" title=""><span class="MsoFootnoteReference"><span class="calibre23">[72]</span></span></a><i class="calibre2">.</i> Rehzen-i ecel, Ma‘nisa şehrinde şehzâdenin yolun kesüp peymâne-i ömrün şikest edüp na‘ş-ı rahmet-nefîsin İslâmbol'a getirdüp yine Şehzâde câmi‘i mihrâbı önünde defn edüp her bâr Süleymân Hân mahabbetinden ziyâretine giderken birer kîse mümessek filori tasadduk ederdi.</span></p>

    <p class="evliya"><span class="calibre23">Târîh-i vefât-ı şehzâde-i merhûm, güfte-i Süleymân Hân-ı Muhibbî:</span></p>

    <p class="evliyabeyit"><span class="calibre23">Merkad-i Sultân Mehemmed bâd Firdevs-i ebed.</span></p>

    <p class="evliyabeyit"><span class="calibre23"> Sene 950.</span></p>

    <p class="evliyametin"><span class="calibre23">Diğer târîh-i Süleymân Hân:</span></p>

    <p class="evliyabeyit"><span class="calibre23"> Şehzâdeler güzîdesi Sultân Mehemmed'im.</span></p>

    <p class="evliyabeyit"><span class="calibre23"> Sene 950.</span></p>

    <p class="evliya"><span class="calibre23">{Diğer târîh (---) (---) }. Ve,</span></p>

    <p class="Balk"><span class="calibre26">Ziyâret-i Şehzâde Sultân Cihângîr-i merhûm</span></p>

    <p class="evliya"><span class="calibre23"> Dâ’imâ pederi pâdişâh-ı âlem ile enüp binüp sayd [u] şikâr ve gazâ ederlerdi. Nahçıvân seferi'ne müteveccih olduklarında Haleb meştâsında vefât edüp vücûd-ı Cihângîr-i cihân edîm-i arzdan İslâmbol'a getirüp Şehzâde câmi‘inde ka‘r-ı arza defn edüp cihângîr iken zemîn-gîr oldu. Fevtine târîh:</span></p>

    <p class="evliyabeyit"><span class="calibre23"> Firdevs ede makâm-ı Cihângîri ol Celîl.</span></p>

    <p class="evliyabeyit"><span class="calibre23"> Sene 960.</span></p>

    <p class="evliyabeyit"><span class="calibre3">....................(5 satırlık yer boş)................ <b class="calibre1"><i class="calibre2">[103a]</i></b></span></p>

    <p class="evliya"><span class="calibre23">Diğer,</span></p>

    <p class="Balk"><span class="calibre26">İki yüz yigirmi beşinci fasıl<br class="calibre27"/>
    Ziyâretgâh-ı Sultân Selîm-i Sânî ibn Süleymân Hân </span><i class="calibre2"><span class="calibre29">aleyhi rahmetü'l-Bârî</span></i> <span class="calibre26">hazretlerinin âsâr-ı amârını ve saltanatı ve müddet-i ömrün beyân eder</span></p>

    <p class="evliya"><span class="calibre23">Sene (---) târîhinde mevlûdu (---) olup Ma‘nisa hâkimiyken pederi Süleymân Hân Seğitvar'da merhûm olup ılgar ile Seğitvar altına (---) günde asker-i İslâma yetişüp sene (---) târîhinde cülûsuna târîhdir:</span></p>

    <p class="evliyabeyit"><span class="calibre23"> Şeh Selîm oldu emîrü'l-mü’minîn.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Andan İslâmbol'a gelirken Edirne tahtına uğrayup anda bir câmi‘ binâsına mübâşeret edüp İslâmbol'da müstakil pâdişâh olup etrâf-ı memâlik-i mahrûsalara serdâr-ı mu‘azzamlar salup berren ve bahren cezîre-i Kıbrıs'ı kuşadup feth edüp ve niçe kılâ‘lar feth etdüği bâlâda cümle evsâfları ile mastûrdur. Ve müddet-i devletleri serî‘ü'z-zevâl olmağile cemî‘i vüzerâ ve vükelâ ve meşâyihân ve şâ‘irân cümle pederleri zamânında olanlardır, tekrâr tahrîre ihtiyâc yokdur. Ayş [u] nûşa mâ’il Cem-cenâb [u] Cem-meşreb bir halîm, selîm, pâdişâh-ı kerîm idi. Hikmet-i Hudâ pederi Süleymân ve dedesi Selîm ve kendi Selîm idi. Süleymân Hân bu iki Selîm mâbeyninde vâkı‘ olup {Süleymân-ı zamân olmuşdu}.</span></p>

    <p class="evliya"><span class="calibre23">Âkıbetü'l-emr bu {Selîm Hân<span class="calibre24">}</span>} dahi tarîk-i bâkîye azîmet etmeğe bezl-i himmet edüp tuğ [u] alemin Edirne cânibine gönderüp Edirne'de itmâmı müyesser olan câmi‘inin ibtidâ cum‘asına revâne oldukda Çorlu nâm mahalle varup kendülere bir veca‘ ârız olup cemî‘i etıbbâ mu‘âlece edemeyüp sene (---) târîhinde 18 Şa‘bân'ının cum‘a günü merhûm olup Edirne'de binâ etdüği câmi‘in evvel cum‘asın edâ etmeğe giderken meğer âhir cum‘ası Çorlu'da edâ olunup na‘ş-ı şerîfin İslâmbol'da Ayasofya-i Kebîr hareminde türbe-i münevverinde defn etdiler. Müddet-i devleti 9 sene ve ömreş (---) sene, fevtine târîh:</span></p>

    <p class="evliyabeyit"><span class="calibre23"> Hâtif-i kudsî dedi târîhini</span></p>

    <p class="evliyabeyit"><span class="calibre23"> Türbe-i Sultân Selîm-i pâk-dîn.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Ve türbe-i pür-envârının atebe-i ulyâsı üzre tarz-ı Karahisârî ile kâşî-i Çîn üzre bu âyet mastûrdur <a class="pcalibre pcalibre1" id="_ftnref73"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn73" title=""><span class="MsoFootnoteReference"><span class="calibre23">[73]</span></span></a> merkûmdur kim gûyâ bu âyet anların şânına nâzil olmuşdur. Ve bir târîhde ibtidâ İslâmbol'da merhûm olan pâdişâh bu Selîm-i Sânî'dir demiş. Ammâ galat nakl eylemiş. Zîrâ merhûm pederimiz Selîm-i Sânî ile Edirne'ye bile <b class="calibre1"><span class="calibre25">$</span></b> gitmeğe me’mûr olup cenâzesinde hâzır oldukların nakl ederlerdi. Ve Süleymân Hân'lı Kuzu Alî Ağa ve Gülâbî Ağalar dahi Çorlu nâm mahalde çorlu olup merhûm olduğun nakl ederlerdi. Ve bir nakilleri dahi budur kim zikr olunur.</span></p>

    <p class="evliya"><b class="calibre1"><span class="calibre23">Der-beyân-ı tahkîk-i beddu‘â-yı selâtîn</span></b><span class="calibre23">: Sene (---) târîhinde Sultân Bâyezîd Hân-ı Velî üzre oğlu Selîm Hân-ı Evvel hurûc edüp Çorlu nâm fezâda Selîm, Bâyezîd Hân ile harb [ü] kıtâl edüp hâh-nâ-hâh galebe-i kul ile pederinden hilâfeti aldıkda Bâyezîd Hân beddu‘â edüp</span></p>

    <p class="evliya"><span class="calibre23">"Selîmler ömrünüz az olsun ve gazânız çok olsun ve hilâfeti benden Çorlu'da aldınız yine Çorlu'da veresiz" dedikleri müsbetdir kim ser-i kârda olan sika âdemlerden nakl olunur. Hikmet-i Hudâ nutk-ı dürer-bârları vücûd bulup iki Selîm dahi Çorlu'da merhûm olup ikisinin dahi hilâfetleri sekiz ile tokuz senesi mâbeyninde merhûm oldu. <i class="calibre2">Vallâhu a‘lem</i> dahi gayrı selâtîn-i Selîm'e dahi te’sîr eder derlerdi. <a class="pcalibre pcalibre1" id="_ftnref75"></a><a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn75" title=""><span class="MsoFootnoteReference"><span class="calibre23">[75]</span></span></a></span></p>

    <p class="evliya"><b class="calibre1"><span class="calibre23">Ziyâretgâh-ı şehzâdegân-ı merhûm Selîm Hân-ı Sânî</span></b><span class="calibre23">: Şehzâde Murâd Hân kim vâlid-i mâcidleri yerine hayru'l-halef olup taht-ı Osmânî'de müstakil pâdişâh olmuşdur. Ammâ pederleri cenbinde medfûn olan şehzâdeler bunlardır kim ziyâret olunur.</span></p>

    <p class="evliya"><span class="calibre23">Evvelâ Şehzâde Sultân Mustafâ, Murâd Hân'dan kiçidir. Ve Şehzâde Osmân Hân ve Şehzâde Süleymân ve Şehzâde Alî Hân. Ve iki şehzâdenin dahi ism-i şerîfleri ma‘lûmumuz değildir. Türbedârlardan su’âl etdim, anların dahi ma‘lûmu değildir.</span></p>

    <p class="evliya"><span class="calibre23">Ve bu türbe içre ol kadar şehzâd ü hâniyeler medfûndur kim add olunmaz. Cümle kemer ve zerrîn tâclı ve otağalı şehzâdelerdir.</span></p>

    <p class="evliyabeyit"><span class="calibre3">................(1 satırlık yer boş)....................<b class="calibre1"><i class="calibre2">[103b]</i></b></span></p>

    <p class="Balk"><span class="calibre26">İki yüz yigirmi altıncı fasıl<br class="calibre27"/>
    Ziyâret-i Sultân Murâd-ı Sâlis ibn Selîm Hân</span> <i class="calibre2"><span class="calibre29">el-mağfûreyn</span></i> <span class="calibre29"><i class="calibre31">tâbe serâhümâ</i>'</span><span class="calibre26">nın türbe-i pür-envârı ve şehzâdegânı ve saltanat cülûsun ve müddet-i ömrü ve fevti târîhlerin ayân u beyân eder</span></p>

    <p class="evliya"><span class="calibre23">Evvelâ mevlûdu (---) olup târîh-i mevlûdu, <i class="calibre2">küllü sâbit,</i> lafzıdır.</span></p>

    <p class="evliya"><span class="calibre23">Ve diğer târîh: <i class="calibre2">Küllü beşâreti hayru'n-neseb,</i> târîh olmuşdur, sene 953</span></p>

    <p class="evliya"><span class="calibre23">Cemâziyelulâ'sının beşinci günündedir ve cülûs-ı sa‘âdet-i me’nûsları sene 982 Ramazân-ı şerîfinin sekizinci günü yevmü'l-erba‘âda vâkı‘dır. Pederleri Selîm Hân, bürâderi Şehzâde Bâyezîd Hân ile Konya sahrâsında ceng ederken bu Murâd Hân on iki seneye bâliğ olup Konya kal‘asının burc [u] bârûsu üzre babasıyla ammisinin ceng-i cângâhın temâşâ edermiş. Fetâ yiğit olmağile Selîm Hân karındaşı Bâyezîd'i münhedim edüp mâl-ı ganâyimiyle bu Murâd Hân'ı dedesi Süleymân Hân'a gönderüp niçe zamân ceddi Süleymân Hân'ın cemâlin müşâhede edüp ba‘dehu bu Murâd Hân'a Süleymân Hân Ma‘nisa sancağın ihsân etdi.</span></p>

    <p class="evliya"><span class="calibre23">Ba‘dehu sene (---) de babası Selîm Hân yerine halîfe-i rû-yı zemîn olup niçe yüz feth [ü] fütuhâtları ve vüzerâ ve ulemâları ve fütûhâtları bi'l-külliye bâlâda mastûrdur. Bizzât kendüleri bir sefere gitmediler. Ammâ cânib-i erba‘aya her sene serdâr-ı mu‘azzamlar gönderüp feth [u] fütûhâtlar olurdu.</span></p>

    <p class="evliya"><span class="calibre23">Âhir sene (---) târîhinde terk-i saltanat-ı fânî edüp dâr-ı bâkîde karâr edüp kabr-i şerîfi Ayasofya-i Kebîr hareminde başka bir kubbe-i âlîde evlâd-ı zevi'l-ihtirâmları ile zer-ender-zere müstağrak olup âsûdedirler.</span></p>

    <p class="evliya"><span class="calibre23">Müddet-i saltanat (---) sene ve müddet-i ömr (---) sene, işte ibtidâ İslâmbol'dan taşra çıkmayup merhûm olan bunlardır. Ahlâk-ı hamîde ve hayrât-ı cemîle ile meşhûr bir pâdişâh-ı re’y-i ahsen idi. Fevtine târîh:</span></p>

    <p class="evliyabeyit"><span class="calibre23"> Şâh-ı cihân oldu bin üçünde fevt.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Hâlâ ziyâretgâh-ı hâs [u] âmdır.</span></p>

    <p class="evliya"><span class="calibre23">Ve evlâd-ı emcâdları zikr olunur. Gâyetü'l-gâye cemmâ‘-kâr, sâhib-i zevk [u] şevk hünkâr olmağile vücûda gelen zükûr [u] ünâs hadden bî-kıyâsdır derler. Ammâ cümle üç yüz yigirmi altı oldu deyü sikadan istimâ‘ olunmuşdur. Bir gece elli beşik sallanup tâyeler hizmet etdüği muhakkakdır.</span></p>

    <p class="evliya"><span class="calibre23">Ve Murâd Hân'ın hîn-i vefâtında kânûn-ı hünkârlık üzre on tokuz şehzâdeyi def‘a-i vâhidede şehîd etdiler. Hattâ biri ol mertebe sabî imiş kim kestâne meyvesi tenâvül ederken cellâd katline gelüp ol şehzâde-i mazlûm eydir:</span></p>

    <p class="evliya"><span class="calibre23">"Katlan kestânemi yiyeyim ba‘dehu boğ" der, cellâd-ı bî-dâd emân [u] imdâd etmeyüp şehîd eder. Birini dahi şehîd etmeğe gelüp vâlidesi kucağından alup bir bucağda boğazından {boğarken} vâlidesi südü burnundan, rûh ağzından çıkup rûh teslîm eder.</span></p>

    <p class="evliya"><span class="calibre23">Ve duhter-i pâkîze-ahterlerinden İbrâhîm Paşa {Âyişe} Sultân'ı ve Halîl Paşa sultânı Fâtıma Sultân'dan gayrı Murâd Hân'ın vefâtlarından sonra yigirmi altı nefer duhter-i büzürg [ü] kihterleri kalmış idi. Hâlâ Murâd Hân'ın türbesinde sağîr ü kebîr mâl-â-mâl olup müstağrak-ı envâr yaturlar. <i class="calibre2">Rahmetullâhı aleyhim ecma‘în</i>.<span class="calibre24">. <b class="calibre1"><span class="calibre34">$</span></b></span></span></p>

    <p class="Balk"><span class="calibre26">İki yüz yigirmi yedinci fasıl<span class="calibre30">;</span><br class="calibre27"/>
    Ziyâret-i Sultân Mehemmed Hân-ı Sâlis ibn Sultân Murâd-ı Sâlis </span><i class="calibre2"><span class="calibre29">tâbe serâhümâ</span></i> <span class="calibre26">ziyâretlerin ayân u beyân eder</span></p>

    <p class="evliya"><span class="calibre23">Sene 976'da vilâdet-i bâ-sa‘âdetleri şehr-i Ma‘nisa'da vâkı‘ olup fî sene 1003 târîhinde mâh-ı Cemâziyelulâ'nın on altıncı günü yevm-i cum‘ada cülûs edüp müstakil pâdişâh olup cemî‘i feth [u] fütûhâtları ve vüzerâ ve vükelâları ve ulemâ ve sulehâ ve meşâyıhları bâlâda merkûm olmuşdur. Ammâ târîh-i cülûsı:</span></p>

    <p class="evliyabeyit"><span class="calibre23">Cülûs etdi bu gün Sultân Mehemmed adl [u] dâd ile.</span></p>

    <p class="evliya"><span class="calibre23">mısra‘ı târîh olmuşdur [sene] 1003. Âhir gazâsı gazâ-yı Eğre'dir kim hübût-ı Âdem'den berü yedi gazânın biri dahi Eğre gazâsıdır kim yedi kerre yüz bin küffâr dendân-ı tîğ-ı Âl-i Osmâniyân'dan güzer etdi. Târîh-i tabur-ı Eğre:</span></p>

    <p class="evliyabeyit"><span class="calibre3">................(1 satırlık yer boş).....................</span></p>

    <p class="evliya"><span class="calibre23">Ba‘dehu bunlar dahi okun atup kemânın yasdığı sene (---) târîhinde vâkı‘ olup Ayasofya hareminin Dîvânyolu köşesinde serâpâ beyâz beyâz mermer-i hâm ile mebnî bir kubbe-i âlî içinde medfûndur. Sandûkası <b class="calibre1"><i class="calibre2">[104a]</i></b> zer-ender-zere müstağrak olup ser-i sa‘âdetinde ablak ve cığa-i şâhîn ve otağa-i turnalar ile zeyn olmuş bir kabr-i şerîfdir. Saltanat 9 sene ve ömreş (---) sene ve târîh-i vefâtı türbe-i pür-envârının şâhrâha nâzır revzenleri üzre Karahisârî tarzı hatt-ı müzehheb ile tahrîr olunan târîhdir. Târîh:</span></p>

    <p class="evliyabeyit"><span class="calibre23"> Hürm-i Firdevs idüğine Azmiyâ târîhdir</span></p>

    <p class="evliyabeyit"><span class="calibre23">Okuyun Sultân Mehemmed cânıyiçün Fâtiha.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Diğer târîh-i zîbâ,</span></p>

    <p class="evliyabeyit"><span class="calibre23"> Hükmî görüp binâsı içün târîhin dedi</span></p>

    <p class="evliyabeyit"><span class="calibre23"> Firdevs oldu merkadi Sultân Mehemmed'in.</span></p>

    <p class="evliyabeyit"><span class="calibre23"> Sene (---)</span></p>

    <p class="evliya"><span class="calibre23">Hâlâ ziyâretgâh-ı ünâsdır.</span></p>

    <p class="evliya"><b class="calibre1"><span class="calibre23">Zikr-i şehzâdegân-ı Sultân Mehemmed-i mağfûr</span></b><span class="calibre23">: Evvelâ Şehzâde Sultân Mahmûd Hân eş-şehîd, bir pâdişâhzâde-i gayyûr idi. Münâfıklar Mehemmed Hân'a gamz etdiler kim "Pâdişâhımın vefâtiyçün filân şeyhe vefk etdirüp En‘âm tilâvet etdirir" deyü kızlar ağası bir sahte vefk peydâ edüp pâdişâha verince ol ân Şehzâde Mahmûd'u ve iftirâ etdikleri veffâk şeyhi ve Şehzâde vâlidesin ma‘nûkan şehîd edüp türbe-i pür-envârında medfûndur.</span></p>

    <p class="evliya"><span class="calibre23">Ve Şehzâde Sultân Selîm Hân, cülûs-ı Mehemmed Hân'dan sonra merhûm olmuşdur.</span></p>

    <p class="evliya"><span class="calibre23">Ve Şehzâde Sultân Cihângîr, bu dahi pederi hayâtında vedâ‘-ı fânî etdi. {Târîh-i Cihângîr Hân,</span></p>

    <p class="evliyabeyit"><span class="calibre23"> Firdevs ede makâm-ı Cihângîr'i ol Celîl.</span></p>

    <p class="evliyabeyit"><span class="calibre23"> Sene 960.</span></p>

    <p class="evliya"><span class="calibre23">Süleymân oğludur}.</span></p>

    <p class="evliya"><span class="calibre23">Ve Şehzâde Sultân Ahmed Hân, Ma‘nisa'da mütevellid olup kendüye taht-ı Âl-i Osmân müyesser oldukda [on] dörd yaşında idiler.</span></p>

    <p class="evliya"><span class="calibre23">Ve Şehzâde Mustafâ Hân iki kerre pâdişâh oldu.</span></p>

    <p class="Balk"><span class="calibre26">Ziyâretgâh-ı</span> <i class="calibre2"><span class="calibre29">merhûm u mağfûrun-leh</span></i> <span class="calibre26">Sultân Ahmed Hân ibn Mehemmed Hân'ın mehbıt-ı nûr-ı pür-envârı ve terk-i saltanatı ve fevti târîhin bildirir</span></p>

    <p class="evliya"><span class="calibre23">Mevlûdları Ma‘nisa'da, cülûsları İslâmbol'da sene (---) Receb'inin on sekizinci günü idi. Eyyâm-ı devleti, celâlî ve cemâlî ceng [ü] cidâli ve Üstürgon kal‘asının harb [ü] kıtâli ile güzer edüp bir ân râhat olmadılar. Niçe feth [u] fütûhlar edüp niçe bin hayrât [u] hasenâtlar etdüği bâlâda tahrîr olunup cümle vüzerâsı ve ulemâsıyla ale't-tafsîl terkîm olunmuşdur.</span></p>

    <p class="evliya"><span class="calibre23">Âhir bunlar dahi kabza-i ecelden girîbân-ı ömrün halâs edemeyüp sene (---) târîhinde ecel nâhunu girîbânın çâk çâk âhir yerin hâk edüp kendüler binâ etdüği câmi‘i kurbünde Atmeydânı'na nâzır türbe-i huld-ı berîninde defn etdiler.</span></p>

    <p class="evliya"><span class="calibre23">Müddet-i saltanat (---) sene ve müddet-i ömr (---) sene olup kabr-i şerîfinin atebe-i âlîsi üzre mevtinin târîhi böyle tahrîr olunmuşdur. Türbe-i ulyâsının itmâmına târîhidir:</span></p>

    <p class="evliyabeyit"><span class="calibre23"> Türbe-i Sultân Ahmed evc-i illiyyîn ola.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Bu türbe-i münevver, cümle merâkıdlardan müzeyyen ve mücevher zî-kıymet tâc u mücevher sorguc ve kemer ve zî-kıymet kanâdîller ile müzeyyendir.</span></p>

    <p class="evliya"><b class="calibre1"><span class="calibre23">Ziyâretgâh-ı Şehzâdegân-ı Sultân Ahmed Hân</span></b><span class="calibre23"> <i class="calibre2">Tâbe serâhümâ Rahmetullâhi aleyhim ecma‘în</i>: Evvelâ bu türbede sene (---) târîhinde şehîd ü sa‘îd Sultân Osmân Hân-ı mazlûm ibn Ahmed Hân peder-i büzürgvârlarının (---) tarafında medfûndur.</span></p>

    <p class="evliya"><span class="calibre23">Sebeb-i şehâdeti cümle bâlâda tahrîr olunmuşdur kim Ahmed Hân'ın esenn evlâdıdır. Pederleri vefâtında bunlar sağîr ve ammileri Mustafâ Hân kebîr olmağile Mustafâ Hân halîfe olup (---) andan kul fetretiyle meczûbdur deyü hal‘ edüp Osmân Hân'ı pâdişâh edüp Hotin seferine gidüp bî-feth avdet edüp dâr-ı devlete gelüp kula dilgîrliğinden Şâm ve Mısır'a gitmek sadedinde iken edebde hayâsın sıkup Yedikulle'de şehîd edüp sene (---) târîhinde bu türbede defn etdiler.</span></p>

    <p class="evliya"><span class="calibre23">Ve Şehzâde Bâyezîd Hân (---) Şehzâd Süleymân Hân ibn Ahmed Hân <i class="calibre2">tâbe serâhümâ</i>. Bâyezîd Hân, Sultân Murâd'dan yedi ay küçük idi. Âhir-i <b class="calibre1"><span class="calibre25">$</span></b> kâr Sultân Murâd hünkârlık ve hûnhârlık edüp bu iki şehzâdeyi Revân'dan Beşîr Ağa'yı ve kapucular kethudâsını gönderüp bu iki şehzâde-i mazlûmu ma‘nûkan şehîd edüp pederleri cenbinde bu türbe içre medfûnlardır.</span></p>

    <p class="evliya"><span class="calibre23">Ve Şehzâde Sultân Mehemmed ibn Ahmed (Ahmed) Hân, bunlar Sultân Osmân'ın li-eb ve ümm bürâder-i kihteridir. Hotin'e giderken Osmân Hân bu fakîri şehîd edüp <b class="calibre1"><i class="calibre2">[104b]</i></b> gitdi. Âkıbet hûn-ı nâ-hakkı <i class="calibre2">Kemâ tüdînü tüdân<a class="pcalibre pcalibre1" id="_ftnref76"></a></i> <a class="pcalibre pcalibre1" href="Evliya_Celebi_Seyahatnamesi_1._Kitap_split_028.htm#_ftn76" title=""><span class="MsoFootnoteReference"><span class="calibre23">[76]</span></span></a> mazmûnı üzre anı dahi şehîd edüp bu Şehzâde Mehemmed Hân ile bir yerde defn etdiler.</span></p>

    <p class="evliya"><span class="calibre23">Ba‘dehu sene (---) târîhinde fâtih-i Bağdâd Sultân Murâd Hân-ı Râbi‘ vefât edüp bu türbe-i pür-envârda Revân seferinde iken şehîd etdüği iki karındaşları yanına defn etdiler. Ammâ cümlesinin mâbeyninde bir mehâbet ü salâbet ile ejder-i heft-ser-misâl türâb-alûd olup yatır.</span></p>

    <p class="evliya"><span class="calibre23">Târîh-i cülûsu sene (---) ve müddet-i devleti (---) sene ve müddet-i ömr-i azîzi (---) sene oldu. Ve cümle şehzâdegân-ı Murâd Hân (---) neferdir. Cümlesi kendülerden evvel vefât edüp bu türbe içre âsûdelerdir. İllâ Kaya Sultân, Melek Ahmed Paşa'nın akd-i nikâhında olup mu‘ammere kalmışdır. Sultân Murâd Hân'ın kendülere mahsûs türbeleri olmaduğundan pederleri cenbinde medfûn olduğu ecilden bu mahalle tahrîr olundu. Ammâ cemî‘i evsâfı ve vüzerâsı ve a‘yân-ı ulemâsı bi'l-cümle bâlâda mastûrdur.</span></p>

    <p class="Balk"><span class="calibre26">Zamân-ı Murâd Hân'da olan fusahâ-yı bülegâ şu‘arâları bildirir</span></p>

    <p class="evliyabeyit"><span class="calibre3">.................(16 satırlık yer boş)......................</span></p>

    <p class="Balk"><span class="calibre26">İki yüz yigirmi tokuzuncu fasıl<br class="calibre27"/>
    Ziyâretgâh-ı Sultân Mustafâ ibn Sultân Mehemmed Hân ahi's-Sultân Ahmed Hân ammi-yi Osmân Hân ve Murâd Hân ve İbrâhîm Hân'dır</span><span class="calibre29"><br class="calibre27"/>
    <i class="calibre31">Rahmetullâhi aleyhim ecma‘în kaddesenallâhu bi-sırrıhi'l-mübîn ilâ yevmiddîn.</i></span></p>

    <p class="evliya"><span class="calibre23">Evvelâ bu hakîr-i pür-taksîrin akl-ı kâsırı üzre Mustafâ Hân hakkında şöyle mazbûtumuzdur kim Sultân Murâd Hân-ı Râbi‘ kaçan kim Revân muhâsarası esnâsında iken kapucular kethudâsı yediyle karındaşı Bâyezîd Hân'ı ve Süleymân Hân'ı ma‘nûkan şehîd edüp Sultân Ahmed Hân türbesinde defn etdiler. Ertesi gün Mustafâ Hân'ı dahi hânesinde merhûm olmuş buldular.</span></p>

    <p class="evliya"><span class="calibre23">Bu husûsda niçe güft u gû vardır. Ammâ anı dahi ol gece şehîd etdiler deyü efvâh-ı nâsda gûnâ-gûn kıyl [u] kâl vardır. Ammâ bu Mustafâ Hân sâhib-i kerâmet bir pâdişâh idi. Devlet-i cihândan el çeküp yine kendü hâline komazlardı. Fâtih-i Eğre Mehemmed Hân'ın esenn evlâdı idi. Devlet-i dünyâya tama‘ etmedüğinden mu‘ammer olup babası zamânında pâdişâh idi. Ve Ahmed Hân asrında kezâlik. Ve iki kerre kendüler pâdişâh oldular. Ve Osmân Hân'da kezâlik. Ve Murâd Hân'da kezâlik pâdişâh idi.</span></p>

    <p class="evliya"><span class="calibre23">Bu hisâb üzre altı kerre pâdişâh olup müddet-i ömr-i azîzleri (---) sene olup vefât etdükde cümle pâdişâhların <b class="calibre1"><i class="calibre2">[105a]</i></b> merkad-i âsitânları mülûk-i selef-i selâtînler ve şehzâdegânlar ile mâl-â-mâl olup Mustafâ Hân'a dünyâda bir câ-yı râhat bulunmayup on yedi sâ‘at na‘ş-ı şerîfi meydân-ı musallâda kaldı.</span></p>

    <p class="evliya"><span class="calibre23">Âhir bu hakîrin pederi ilkâsıyla Ayasofya-i Kebîr'in hareminde zamân-ı kadîmde bir yağhâne kubbesi var idi, niçe yüz sene mu‘attal idi, Mustafâ Hân'ı anda kârgîr-binâ içre defn edüp üzerine Hâs bâğçeden türâb getirüp sütür etdiler. Ba‘dehu cânib-i erba‘asına revzenler açup bir türbe-i envâr olup atebe-i âlîsi üzre târîh:</span></p>

    <p class="evliyabeyit"><span class="calibre3">.................(1 satırlık yer boş)......................</span></p>

    <p class="evliya"><b class="calibre1"><span class="calibre23">Ammâ garîbe-i acîbe</span></b> <span class="calibre23">bu kubbe-i kadîm tâ Ayasofya binâ olunaldan berü (---) kıralın binâsıdır kim Hazret-i Risâlet'den (---) mukaddemdir kim bu kubbeyi türbe etmeğe mübâşeret etdikleri asırda bin (---) sene olmuşdu. Üstâd-ı bennâ kûhkenler bu kubbenin cânib-i cenûbunda Ferhâdî külünkler ile bir pençere yeri açarken iki tula mâbeyninde bir demirden tütün lülesi çıkup cümle halkın manzûru olmuşdur kim ol mahalde yine içinde duhân râyihası munkatı‘ olmamış idi. Bundan ma‘lûm oldu kim rû-yı arzda tütün içmek kadîm imiş. <i class="calibre2">Ve's-selâm</i>.</span></p>

    <p class="evliya"><b class="calibre1"><span class="calibre23">Zikr-i ziyâretgâh-ı Sultân İbrâhîm Hân ibn Ahmed Hân</span></b><span class="calibre28">;</span> <span class="calibre23"><i class="calibre2">Tâbe serâhumâ</i>: Sene 1049 târîhinde cülûs edüp zamân-ı devletinde cihân emn [ü] emân oldu. Kara Mustafâ Paşa vezîr-i a‘zam bulunmağile halk-ı âlem râhat buldu.</span></p>

    <p class="evliya"><span class="calibre23">Ba‘dehu sene (---) târîhinde Kara Mustafâ Paşa'yı, nedîm-i bed-hâhlar şehîd etdirüp cümle musâhibân [u] musâhibe-i sâhib-isyân taraf taraf fürce bulup nâkısâtü'l-akl nisvânlar ile müşâvere ve sohbet ederek devletine her tarafdan rahneler zuhûr etdi. Beyt:</span></p>

    <p class="evliyabeyit"><span class="calibre23"> Avretile kim ki çok sohbet eder</span></p>

    <p class="evliyabeyit"><span class="calibre23"> Şâh ise kendüyi bî-hürmet eder.</span></p>

    <p class="evliya"><span class="calibre23">Âhir-i kâr Hezârpâre Vezîr-i a‘zam Ahmed Paşa ve Cinci Hoca (---) Efendi tahrîkiyle tahrîre gelmez şenâ‘atlar etdirüp ol pâdişâh-ı sâde-dili rüşvete mâ’il edüp kullarından niçe zulm ile hezârân mâllar alınup ekseriyyâ a’yân-ı İslâmbol'a amber-i hâm ve semmûr kürkler fermân olundukda ol mahalde fâtih-i Hanya Yûsuf Paşa, ba‘de'l-feth Sarâyburnu'na gelüp şâdumân ederken ol ân şehîd etdiler. <b class="calibre1"><span class="calibre25">$</span></b></span></p>

    <p class="evliya"><span class="calibre23">Yine ol mâh-ı mezbûrda Girid'den Kara Murâd Ağa kul kethudâlığıyla Der-i devlete feryâda gelince andan dahi bin kîse ve bu kadar amber ve semmûr taleb etdiklerinde ol ân Atmeydânı ve Etmeydânı deryâ-misâl âdemîzâd ile temevvüc eder.</span></p>

    <p class="evliya"><span class="calibre23">Vezîr-i a‘zam'ı ve Cinci Hoca'yı ve mülakkab (---) efendiyi ve niçe musâhibleri katl edüp Şehzâde Mehemmed Hân-ı Râbi‘'den bî‘at edüp ertesi gün yine Sultân İbrâhîm Sırçasarây hapsinden halâs olup yine "Kul tâ’ifesi anı pâdişâh isterlermiş" deyü bir gulgule-i azîm olup âhir bu bahâne ile ol mazlûm ve bî-günâh oğuz pâdişâhı hâh-nâ-hâh ol Sultân İbrâhîm Hân'ı sene (---) târîhinde mâh (---) gününde Cellâd Kara Alî eliyle eşedd-i ukûbet ile hâh-nâ-hâh bî-günâh ma‘nûkan şehîd etdiler ve ammisi Mustafâ Hân cenbinde yan yana defn etdiler.</span></p>

    <p class="evliya"><span class="calibre23">Bir Hâtem-i Tay ve Ca‘fer-i Bermekî haslet sâhib-i kerem pâdişâh idi. Eyle cömerd ehl-i kerem idi kim ednâ bir âdeme ve bir musâhibe hâtûna birer Mısır hazînesin kerrât ile ihsân etmişdir. Ve dâ’imâ fukarâlara in‘âm edüp çerâğ-efrûhte ederdi. Bir hammâmcı garîbi vezâret ile yeniçeri ağası etdi ve Şekerpâre Hâtûn musâhibe ricâsıyla Pirinccizâde nâm yeniçeri ağası etdüğine târîhdir:</span></p>

    <p class="evliyabeyit"><span class="calibre23"> Amel-i sükker ile oldu pirincim zerde.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">demişler ba‘dehu zırva etmişler.</span></p>

    <p class="evliya"><span class="calibre23">Ve Ahmed kolu nâm ser-çeşme-i bâzbâzân-ı pehlivânân olan Ahmed kolu Çingânesinin çağanabâzlığından ve kâr-sâzlığından haz edüp yüz kîse ve yeniçeri ağalığı ihsân etdi. Âhir Çingâne Ahmed {eydir}</span></p>

    <p class="evliya"><span class="calibre23">"Pâdişâhım biz bir oyuncu tâ’ifesiyiz, ceddimiz Âl-i Fir‘avn'dan berü vezîr ve yeniçeri ağası olmuş yokdur. Ancak dahi uluca mertebe da‘vâsında Fir‘avn dedemiz olmuşdur" deyü yeniçeri ağalığı kabûl etmeyüp âkılâne hareket edüp Hacc-ı şerîfe gitmeğe me’zûn oldu.</span></p>

    <p class="evliya"><span class="calibre23">Ve Diyârbekirli (---) <b class="calibre1"><i class="calibre2">[105b]</i></b> bir saç bağı hedâyâ verüp (---) nâm hâsekî ricâsıyla vezâret ile (---) ihsân olunup beyne'l-akrân Saçbağı Paşa lakabıyla mülakkab bir çerâğ-efrûhte oldu. Ammâ zıllı memdûd olmayup rûzgâr-ı zorkârından sönüp dûd-ı siyâhı rû-yı zerdine urup âhir-i kâr (---)</span></p>

    <p class="evliya"><span class="calibre23">Ve bir Tikrît Arabı meş‘alcinin savt-ı hazîn ile mevâl ve dü-beyt âgâze etdüğinden safâ edüp mezkûr meş‘alciye kapucular kethudâlığı ve ba‘dehu mîrimîrânlık ihsân etdi.</span></p>

    <p class="evliya"><span class="calibre23">Tâ bu mertebe sâhib-i kerem olup zamân-ı sa‘âdetinde sâyiller dilenmeden müstağnî olup memâlik-i Âl-i Osmân'da mâl-ı firâvân meydâna çıkup cümle halk-ı âlem, şâd [u] handân idi. <i class="calibre2">Rahmetullâhi aleyhi rahmeten vâsi‘a</i>. Niçe yüz şu‘arâlar âh-ı enîn ile fevtine mersiyeler ve mevtine târîhler demişlerdir. Târîh: (---) (---) (---) (---) (---) (---) (---) (---). Hâlâ Ayasofya hareminde Sultân Mustafâ ile bir kubbe içre berâber âsûde olup ziyâretgâh-ı nisvândır. Zîrâ zenâne tâ’ifesine mahabbet edüp ziyâde ihsân edüp niçe bin cevârîleri birer vezîre ve mîrimîrânlara ihsân edüp çerâğa ederdi.</span></p>

    <p class="evliya"><span class="calibre23">Ve bu kubbe içinde hikmet-i Hudâ yine zenânelerden selâtîneler medfûndur. Evvelâ Bayram Paşa sultânı Hânzâde Sultân binti Ahmed Hân sene (---) târîhinde merhûme oldu.</span></p>

    <p class="evliya"><span class="calibre23">Ve Ken‘ân Paşa sultânı Burnaz Âtike Sultân binti Ahmed Hân sene (---) gurresinde merhûme oldu.</span></p>

    <p class="evliya"><span class="calibre23">Ve efendimiz Melek Ahmed Paşa efendimizin ehli İsmehân Kaya Sultân binti Murâd Hân-ı Râbi‘, pederi Murâd Hân gibi yigirmi yedi yaşında vaz‘-ı haml ederken Ebâ Eyyûb-ı Ensârî yalısında ciğeri pâre pâre olup merhûme oldu. Ciğer-kûşesi hayâtda olup yetîme kaldı. Târîh-i mevlûd-ı Fâtıma Hânım binti Melek Ahmed Paşa:</span></p>

    <p class="evliyabeyit"><span class="calibre23"> (---) (---) (---) (---) (---) (---)</span></p>

    <p class="evliyabeyit"><span class="calibre23"> Du‘â ile dedim ey Evliyâ târîh ola mahfûz.</span></p>

    <p class="evliyabeyit"><span class="calibre23"> Sene 1072.</span></p>

    <p class="evliya"><span class="calibre23">Ammâ Melek Ahmed Paşa, Kaya Sultân'ı aldıkda târîh düşmüşdür:</span></p>

    <p class="evliyabeyit"><span class="calibre23"> (---) (---) (---) (---) (---) (---)</span></p>

    <p class="evliyabeyit"><span class="calibre23"> Kaya Sultân'ı alan sikkeyi mermerde yazar.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Ammâ merhûme Kaya Sultân'ın fevtine târîhdir:</span></p>

    <p class="evliyabeyit"><span class="calibre23">Bir eksikli dedim ey Evliyâ fevtine târîhin</span></p>

    <p class="evliyabeyit"><span class="calibre23">Melek seng ile döğünsün kim ayrıldı Kaya'sından.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Diğer târîh güfte-i Evliyâ:</span></p>

    <p class="evliyabeyit"><span class="calibre23"> Mevtine târîh içün dedi Melek bin âh ile</span></p>

    <p class="evliyabeyit"><span class="calibre23"> Gülşeni Firdevs-i me’vâ eyleye cânım Kaya.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Diğer târîh-i zîbâ:</span></p>

    <p class="evliyabeyit"><span class="calibre23"> Hâtif-i gayb du‘â ile dedi târîhin</span></p>

    <p class="evliyabeyit"><span class="calibre23"> Kaya Sultân rûh-ı pâki ede Firdevs-makâm.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyametin"><span class="calibre23">Târîh-i diğer:</span></p>

    <p class="evliyabeyit"><span class="calibre23"> Evliyâ hayr du‘â ile dedi târîhin</span></p>

    <p class="evliyabeyit"><span class="calibre23"> Kaya Sultân'ın ola rûhuna menzil Firdevs.</span></p>

    <p class="evliyabeyit"><span class="calibre23"> Sene (---).</span></p>

    <p class="evliyabeyit"><span class="calibre3">................(12 satırlık yer boş)...................... <b class="calibre1"><span class="calibre25">$</span></b></span></p>

    <p class="evliya"><span class="calibre23">Ve Şehzâde câmi‘i hareminde Süğlün Muslı sultânı sene (---) târîhinde vefât edüp türbesinde medfûn[dur].</span></p>

    <p class="evliyabeyit"><span class="calibre3">..................(1 satırlık yer boş).....................<b class="calibre1"><i class="calibre2">[106a]</i></b></span></p>

    <p class="Balk"><span class="calibre26">İki yüz otuzuncu fasıl<span class="calibre30">;</span><br class="calibre27"/>
    İslâmbol içinde medfûn olan vüzerâların imârât-ı kubâbları ve târîhleri ile ziyâretgâhların ayân u beyân eder</span></p>

    <p class="evliya"><span class="calibre23">Evvelâ türbe-i vezîr-i Ebü'l-feth Gâzî Makbûl Mahmûd Paşa câmi‘i hareminde bir kubbe-i âlîde medfûndur. Târîhi budur: (---) (---) (---) (---) (---) (---) (---)</span></p>

    <p class="evliya"><span class="calibre23">Ziyâret-i Koca Mustafâ Paşa kurb-ı bâb-ı Silivri. Bâyezîd Hân vezîridir. Türbesinin târîhi böyle merkûmdur:</span></p>

    <p class="evliyabeyit"><span class="calibre23"> Süleymân Hân sâhib-i cisr. (---)</span></p>

    <p class="evliya"><span class="calibre23">Târîh-i vefât-ı Küçük Mustafâ Paşa vezîr-i Süleymân Hân eş-şehîr sâhib-i cisr:</span></p>

    <p class="evliyabeyit"><span class="calibre23"> Bildi merhûm Mustafâ Paşa</span></p>

    <p class="evliyabeyit"><span class="calibre23"> Köprüdür fi'l-hakîka bu dünyâ</span></p>

    <p class="evliyabeyit"><span class="calibre23"> Geçdi merhûm dediler târîh</span></p>

    <p class="evliyabeyit"><span class="calibre23"> Köprüden geçdi Mustafâ Paşa.</span></p>

    <p class="evliyabeyit"><span class="calibre23"> Sene (---).</span></p>

    <p class="evliya"><span class="calibre23">Târîh-i türbe {ve sebîl-i} fâtih-i Yemen Sinân Paşa:</span></p>

    <p class="evliyabeyit"><span class="calibre23">Görüp itmâmını hâtif dedi târîhini ol dem Sinân Paşa.</span></p>

    <p class="evliya"><span class="calibre23">Târîh-i vefât-ı Pîrî Paşa sülâle-i {Hazret-i Ebûbekir, vüzerâ-i} Selîm Şâh-ı Evvel:</span></p>

    <p class="evliyabeyit"><span class="calibre23">Pîrî Paşa'nın mekânın Adn ede Hayy-ı Vedûd.</span></p>

    <p class="evliyabeyit"><span class="calibre23"> Sene 999.</span></p>

    <p class="evliya"><span class="calibre23">Târîh-i türbe-i Bayram Paşa:</span></p>
  </div>
</body>
</html>