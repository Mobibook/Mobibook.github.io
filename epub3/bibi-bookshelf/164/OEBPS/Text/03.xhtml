<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>

<body>
<div class="num"><span>3</span></div>
  <h1>BİREY VE TOPLUM</h1>

  <p class="nonindent">Evrim psikologları psikolojik tercih kuramlarını belirli bir indirgemecilik türü üzerine inşa eder. Ben buna genetik bireycilik diyorum, ilk olarak yetmişli yıllarda sosyobiyolojinin bir parçası olarak ifade edilmiştir. Genetik bireycilikten kastım, toplumsal ilişkileri, insan davranışlarını bireylerin arasındaki kişisel çıkar odaklı rekabetin bir ürününe indirgeyen toplumsal yaşam anlayışıdır. Bu bireyler (ya da onların genleri) çıkarlarını kayıp-kazanç mantığına göre hesaplar; bu mantığın amacı doğal seçilim aracılığıyla genetik donanımın yayılmasıdır. Genetik bireycilik düşüncesi ister açık ister örtülü bir şekilde olsun neo-liberal iktisat kuramının kültürel değerlerine dayanır: Toplumsal ilişkiler piyasa ilişkilerine indirgenebilir; “kamu malının” yerini bireysel sorumluluk, özelleşmiş sosyal hizmetler almalıdır; piyasasının üzerinden devletin denetimi kalkmalı, böylece kâr ile sermaye azamiye çıkmalı, yani toplumsal sonuçları önemsenmeden denetlenmeyen bir rekabet ortamı oluşmalı, “dibine kadar yarışılmalıdır.”</p>

  <p>Köktenci bir genetik bireycilik duruşuna sahip olan evrim psikologlarının, tıpkı onlardan önce sosyobiyologların yaptığı gibi, ele almaları gereken ana bilmecelerden biri toplumsal yaşamın mevcudiyeti, özellikle de kişisel çıkarların gözetilmediği toplumsal davranış biçimlerinin mevcudiyetidir. O halde genetik bireyciliğin yapı taşları nelerdir, bu yapı taşları lafta nasıl bir araya getirilir? Evrim psikologları toplumsal ilişkilerin ortaya çıkmasını nasıl izah eder? En önemlisi de, insanlarda toplumsal ilişkilerin çeşitliliği genetikle ya da genetik bireyciliğin bireycilik anlayışıyla ne ölçüde açıklanabilir? Evrim psikolojisinin genetik dinamiği insan kültürlerinin çeşitliliğine dair bulgularla karşı karşıya gelince ayakta durabilir mi yoksa yerle bir mi olur?</p>

  <h2 id="sigil_toc_id_14">GENETİK BİREYCİLİK VE “TOPLUMSAL” MESELESİ</h2>

  <p class="nonindent">Evrim psikologları için, aynı ölçüde sosyobiyologlar için de hayat doğal seçilimin yaptıklarıyla ilgilidir; doğal seçilim de nesilden nesile bireyler arasında genlerin farklı oranlarda çoğalmasıyla ilişkilidir. Bireyin genetik çıkarının sonuna kadar gözetilmesi davranışların itici kuvvetidir; rekabet de toplumsal ilişkilerin ana biçimidir, tıpkı bütün bireylerin tek amacının (bilinçsiz değillerse) sonraki nesillerde kendi genlerinin yayılımını azamiye ulaştırmak olması gibi.</p>

  <p>Hiç kimsenin (tek yumurta ikizleri hariç) genetik yapısı birbiriyle aynı olmadığı için, der evrim psikologları, kişinin genetik çıkarları başkalarının genetik çıkarlarıyla özünde çatışır. Bu çatışmayı insan varoluşunun ana gerçeği olarak görürler, dolayısıyla toplumsal hayatı esasında bir savaş ya da çarpışma olarak yansıtmaları kaçınılmazdır. Dolayısıyla doğal seçilim “savaş meydanı” olarak görülür; birçok oyuncunun bu meydanı doldurduğu, bilişsel ve duygusal “silahlardan” meydana gelen seçkin “cephanelikleriyle” karşılıklı “tehditler oluşturup” kendilerini savundukları söylenir. Erkeklerin erkeklerle, dişilerin dişilerle “savaştığının” hayal edilmesi şaşırtıcı değilken, evrim psikologları çok daha kapsamlı bir savaş alanı resmeder. Dişilerle erkeklerin genetik çıkarlarının özünde ihtilaflı olduğunu düşündükleri için, birçok insan davranışını “cinsiyetler arası savaşın” şekillendirdiğini, dişilerle erkeklerin birbiriyle çatışan üreme stratejileri geliştirerek daimi bir evrensel “silahlanma yarışına” girdiğini hayal ederler. Fakat, bu savaş sadece cinsiyetler arasında değildir, anne-babalar ile çocuklar arasında (annenin rahminde başladığı kabul edilir), kardeşler arasında bile bu savaş devam eder. Dolayısıyla temelinde insan yaşamının Hobbesvari bir herkesin herkesle savaşı olduğu varsayımından yola çıkılırsa, o halde kişisel çıkarların gözetilmediği, rekabetin bulunmadığı toplumsal oluşumları nasıl kavramsallaştırmak gerekir.<a class="noteref" href="../Text/notlar.xhtml#uGPyFAsYOU8dsrHISMUt5kF" id="ref1">1</a></p>

  <p>Bireyin genetik çıkarlarını esas alan evrim psikologları toplumsal ilişkilerin ana düzenini inşa eder; kültürel mantıktan çok doğal mantığa uyar bu düzen. Cinsel üremenin, genetik akrabalık ya da akraba yakınlığı üzerine kurulmuş doğal bir matematiğe can vereceği düşünülür. Örneğin kişi kardeşinin öz çocuklarından ziyade kardeşiyle daha çok ortak gen taşır, dolayısıyla ona daha yakındır. Böylece bireyin çevresindeki insanlarla genetik yakınlığının ya da uzaklığının grafiği çizilebilir.</p>

  <p>Sosyobiyologların izinden giden evrim psikologları ciddi bir varsayımda bulunup toplumsal ilişkilerin doğrudan genetik ilişkilerden türediğini söylerler. Genetik ilişkiler ile toplumsal ilişkiler arasında bire bir bağlantı olduğundan bahsedip bunun da akrabalık kategorilerini sınırları belli, açık seçik hale getirdiğini anlatırlar. Pinker’ın şakayla karışık dediği gibi, akrabalık “ilişkileri sayısaldır. Ya birisinin annesisinizdir ya da değilsinizdir.”<a class="noteref" href="../Text/notlar.xhtml#unDxOKrqwHHWJRmtjOyH5eB" id="ref2">2</a> Fakat aracısız, doğrudan genetik yakınlık derecesine göre türediği varsayılan çeşitli kan bağı kategorilerine uygun olan sadece akrabalık <em>kategorileri</em> değil, aynı zamanda <em>davranışlardır</em>; örneğin sevgi, maddi ve manevi destek, özgecilik, dayanışma gibi: Genetik yakınlık derecesi ne kadar yüksekse, bu davranışların derecesi o kadar yüksektir.<a class="noteref" href="../Text/notlar.xhtml#udaV2Jx4Mm4JQZxyShu5bN3" id="ref3">3</a> İnsanlar kendi üreme başarılarına tavan yaptırma güdüsüne sahip olduğu için, der evrim psikologları, öncelikle kendi öz çocuklarına “yatırım yapmak” isterler, kaynaklarını kendilerinden olmayan çocuklar için “boş yere harcamak” istemezler.<a class="noteref" href="../Text/notlar.xhtml#uyCr6tsmRshtZzNJZLVUW45" id="ref4">4</a></p>

  <p>Akraba seçilimi ile kapsayıcı üreme başarısı<a class="noteref" href="../Text/notlar.xhtml#u65P3QOrhQwIbfuOXu67ZOF" id="ref5">5</a> ilkelerine odaklı, insanların toplumsallığına dair bu görüş son derece dışlayıcıdır, kısıtlayıcıdır. Evrim psikologları bu görüşün kapsamını genişletir, böylece toplumsallık evreninde uzak akrabaların bu kapsama alınması mümkün olur. Kapsayıcı üreme başarısı bunu şart koşar, çünkü biyolojik akrabaların ortak genleri vardır; akrabalara karşı özgeci davranmak ortak genlere yarayacağından bireyin genlerinin çoğalmasına katkıda bulunur. Akraba seçilimi mekanizması, bireyin kapsayıcı üreme başarısına katkı yapan özgeci davranışların derecesinin bu özgeci eylemden faydalananların ortak genlerinin yüzdesiyle orantılı olduğunu açıkça belirtir. Yine de bu ilkelere rağmen, evrim psikologlarının kavramsallaştırabildikleri toplumsal ilişkiler bir parça genetik ilişki sergileyenlerle sınırlıdır.</p>

  <p>Bu yüzden evrim psikologları herhangi bir genetik ilişki göstermeyen toplumsal ilişkilerin arasında bağlantı kurmak için ikincil bir toplumsal ilişkiler düzenine başvurur; bu düzenin “doğal olmadığını” düşünür, bunu yapay bulurlar. “Akraba sevgisi doğal olarak ortaya çıkar,” der Pinker ve ekler, “akraba olmayanlara duyulan sevgi doğal değildir.”<a class="noteref" href="../Text/notlar.xhtml#uTjEu586tM4NlXj27bJK7VC" id="ref6">6</a> Daha kapsayıcı bir toplumsallık düzeni yaratmak için evrim psikologları karşılıklı özgecilik<a class="noteref" href="../Text/notlar.xhtml#uAUEFzB37uvZlLWEAQ9hxcB" id="ref7">7</a> kavramına bel bağlar; bu sistemde kişi başkası için özgeci bir davranışta bulunur, gelecekte bunun karşılığını görmeyi bekler, dolayısıyla bu sistemin hilecileri tespit eden bir mekanizmaya ihtiyacı vardır. Bu sistem, zamanla bu ilişkinin faydasını göreceği anlayışıyla harekete geçen bireylerin işbirliği yapmasını, mal ya da hizmet takas etmesini mümkün kılar. Fakat burada bile, bu genişletilmiş toplumsallık âleminin kişisel çıkarları ve kayıp-kazanç analizini temel aldığı, bunun da nihayetinde genetik çoğalmanın doğal dinamiğine kadar uzandığı düşünülür.<a class="noteref" href="../Text/notlar.xhtml#uGPCAdXmX5njMUjVYFUeOcB" id="ref8">8</a></p>

  <p>1976 tarihli <em>The Use and Abuse of Biology: An Anthropological Critique of Sociobiology</em> [Biyolojiden Faydalanmak: ve İstismar Etmek: Sosyobiyolojinin Antropolojik Eleştirisi] başlıklı kitabında antropolog Marshall Sahlins karşılıklı özgeciliğin sosyobiyoloji için cevaplanmamış bir çelişki doğurduğunu belirtir, ki aynı itiraz evrim psikolojisine de yöneltilebilir. Robert Trivers’ın 1971 yılında yaptığı karşılıklı özgecilik açıklaması hakkında yorumda bulunan Sahlins şunu söyler:</p>

  <div class="block">
    <p class="bl_nonindent">Trivers, başkalarına yardım eden kişinin kendisine yardım ettiği olgusuyla o kadar ilgileniyor ki, bunu yapan kişinin genetik rakiplerine de yardım ettiği gerçeğini gözden kaçırıyor; karşılıklı dengeyi genelleştiren hiçbir hamle adaptasyon adına <em>farklılık</em> yaratan bir avantaj sağlamaz, kaldı ki optimal bir avantaj ortaya çıksın… Bu yüzden şu sav çürütülemez: Hem özgecilik hem de bencillik kazançlıdır, dolayısıyla “adaptasyona” uygundur; kişi kazancın başka organizmalara kıyasla anlamlı olup olmadığını merak etmediği sürece bu geçerlidir.<a class="noteref" href="../Text/notlar.xhtml#uvHbVJT85JoXtJMC9HcTug6" id="ref9">9</a></p>
  </div>

  <p>Kişisel genetik çıkar duruşundan yola çıkan bir toplumsal yaşantının biçimlerini, dinamiklerini açıklama çabasının bünyesinde bulunan çelişkileri bu paradoks gün ışığına çıkarmaktadır.</p>

  <p>Yine de evrim psikolojisi anlatıları bu sorunu incelikle aydınlatmaya uğraşır: Robert Wright’in “evrimsel geçmişimize [sözüm ona] nüfuz etmiş asli kötülük”<a class="noteref" href="../Text/notlar.xhtml#ud9BbLZGWhamwGWmCDnASCE" id="ref10">10</a> dediği şeyden kapsamlı bir toplumsallık ihtimali nasıl yaratılır. Kişisel genetik çıkarın kayıp-kazanç hesabından yola çıkılırsa, genetik yakınlığın “doğal” dinamiğinin doğrudan kan bağı kategorilerine, bununla bağıntılı akrabalık davranışlarına dönüştüğü varsayılır. Evrim psikologlarına göre akraba seçilimi ile kapsayıcı üreme başarısı genetik yakınlığı bulunan bireyler arasında özgeciliğin faydalarını açıklığa kavuşturunca, çıkarcı bir özgeciliğin genelleşip genetik bağı bulunmayan kişiler için karşılıklı özgecilik olarak belirmesi mümkündür.</p>

  <p>Dahası, evrim psikologlarının bu toplumsal ilişkileri genetik yapının aktardığını, bu ilişkilerin toplumsal olarak aktarılmadığını düşünmesi önemlidir. Robert Wright dikkat çekici bir metinde yukarıda belirttiğimiz asli “kötülükten” özgeciliğin ve karşılıklı özgeciliğin gelişmesi hakkında fikir yürütürken işe tonla genin dahil olduğunu varsayıyor. Dolayısıyla bu gidişatın haritasını çıkartırken “aynı annenin memesinden süt emmiş kuyruksuz maymunları birbirini sevmeye iten genden” (pek de genetik kardeşlik alameti sayılmaz, çünkü anneler genetik bağı olmayan yavruları emzirebilir!), “aynı memeden süt emenleri özgeciliğe yönelten genlerden,” “özgecilere özgecilikle karşılık verilmesini sağlayan genlerden” bahseder. Son olarak “nezakete nezaketle yanıt verilmesine yol açan bir genin bu geniş ailede yayılmış olması gerektiğini, kız alıp vermelerle başka ailelere geçtiğini, orada da aynı mantıkla serpildiğini,” hayal eder.<a class="noteref" href="../Text/notlar.xhtml#unVMKiddKqkgG5CQJOlVjA2" id="ref11">11</a> Sebep sonuç ilişkisi bağlamında genlerin önceliği bulunduğunu varsayan, insan yaşantısında öğrenme ile yaratıcılığın merkezî önemini yadsıyan Wright böylece insan toplumsallığının kökeninin bu fantazi genlerin tuhaf bir şekilde yayılmasıyla açıklanabileceğini farzetmek zorunda kalmıştır.</p>

  <p>Sonuçta, evrim psikologlarının açıklamalarına can veren iki genetik belirlenimcilik mevcuttur. Hem insanlarda özgül toplumsal ilişkilerin genetik çıkarlar <em>uyarınca</em> geliştiğini hem de bu toplumsal ilişkilerin insan genomunda <em>şifrelendiğini</em>, kız alıp vermelerle aileden aileye yayıldığını tahayyül ederler. Bunun neticesinde kültürün rolü ortadan kalkar, çünkü kültürel anlayışların ve davranışların hem yaratımının hem de aktarımının genetik yapı tarafından yönetildiği farzedilir.</p>

  <h2 id="sigil_toc_id_15">GENETİK HESABIN YOKSULLUĞU</h2>

  <p class="nonindent">Öyleyse sorulması gereken soru şudur: Böyle bir kuram, yani genetik çıkar hesaplamalarına, bireycilik ideolojisine, kültürün hasır altı edilmesine dayanan bir kuram insanlarda akrabalık ilişkilerinin, toplumsal ilişkilerin çeşitli kiplerini ne ölçüde açıklayabilir? Akrabalığı her yerde kültürel anlayışların mayaladığını, evrensel bir “doğal” genetik hesabın basit bir tortusu asla olamayacağını farketmek için aslında deneysel verileri çok fazla kurcalamanın gereği de yoktur.</p>

  <p>Yıllar önce Sahlins, <em>The Use and Abuse of Biology</em> isimli kitabında, <em>ne biçimde olursa olsun</em> akraba gruplaşması mantığının genetik çıkar ve akraba seçilimi mantığına her zaman, her yerde zorluk çıkardığını göstermiştir. Soy üzerine kurulmuş bir ağın olduğunu varsayan soy odaklı bir ideolojiden yola çıksak bile, genetik yakınlık hesaplamalarına dayanarak insanlarda akrabalık gruplaşmalarının çeşitliliğini yaratmak imkânsızdır. Örneğin tek taraftan ilerleyen soy ilkesi uyarınca akraba gruplarını belirlemekle ilgili genel yaklaşımı ele alalım; bu ilkeye göre soy ya erkek tarafından ilerler, böylece babanın soyundan gelen gruplar oluşur ya da kız tarafından ilerler, böylece annenin soyundan gelen gruplar oluşur. İki türlü de aile dışından evlilikler yapıldığını düşünürsek, genetik bakımdan yakın kimi akrabalar farklı gruplara dağılırken genetik açıdan yabancı olanlar ve uzak genetik akrabalar aynı gruba düşer. Sahlins’in belirlediği gibi,</p>

  <div class="block">
    <p class="bl_nonindent">Zamanla soy biriminin üyeleri atanın neslinden gelen kişilerin toplamının gittikçe daha küçük bir kesimini oluşturur, bu birim her nesilde 1/2 çarpanı oranında küçülür. Örneğin babanın soyundan gelenleri ele alalım, doğan erkek ve dişi sayısının aynı olduğunu varsayarsak, her nesilde üyelerin yarısı artık bu soydan sayılmaz, çünkü kadınların çocukları kocalarının soyuna üye olacaktır… üçüncü nesile gelindiğinde grubun sadece 1/4’ü atanın neslinden gelmektedir, beşinci nesilde 1/16’sı vesaire. Beşinci nesildekilerin birbirleriyle yakınlık katsayısı 1/256 olsa da, her birinin başka gruplarda yakınlık katsayıları 1/4’e kadar çıkan akrabaları vardır; örneğin kız kardeşlerinin çocukları, annelerinin erkek kardeşleri, annelerinin kızkardeşleri.<a class="noteref" href="../Text/notlar.xhtml#uMUwjFegymLqdAUzoQQB9m9" id="ref12">12</a></p>
  </div>

  <p>Sahlins devam eder, ikametgâh ayrımını da hesaba katarsak, genetik ilişki ile toplumsal ilişki biçimleri arasındaki kopukluğun artacağına işaret eder. İkametgâh gruplarında hem kan bağı olanlar hem de kan bağı olmayanlar vardır; ayrıca bu gruplar toplumsal dayanışmanın, işbirliğinin, kaynak paylaşımının etkin birimleridir.<a class="noteref" href="../Text/notlar.xhtml#uLXPmKUZAYBhxZtWKYDBay2" id="ref13">13</a> Dahası, ikametgâh biçimleri (erkek hanesine yerleşmek, kadın hanesine yerleşmek, iç güveysi olmak, yeni bir yere taşınmak) soyun ilerleme biçimleriyle (baba tarafından, anne tarafından, hem anne tarafından hem baba tarafından, aynı soydan) her zaman “ahenkli” değildir,<a class="noteref" href="../Text/notlar.xhtml#u6RQDVXPflx33yZzsKvPdKE" id="ref14">14</a> aynı kan bağını taşıyan insanlar farklı ikametgâh gruplarına dağılabilir.</p>

  <p>Değindiğim nokta, akrabalık ilişkilerine dair toplumsal düzenlemelerin genetik akrabalık sınırlarını ihlal etmesidir; böylece genetik akrabalığı bulunan insanlar ayrı toplumsal gruplara, ikametgâh gruplarına yerleşir. İşbirliği ve kaynakların paylaşılması bunun gibi toplumsal gruplaşmalarla, ikametgâha göre gruplaşmalarla uyumlu olarak örgütlendiği için, toplumsal imtiyaz mantığı genetik çıkar ve akraba seçilimi dinamiklerine ters düşmektedir, ki bu dinamiklere göre kişi kaynaklarını genetik bakımdan yakın kişiler için tüketmek ister, uzak akrabaları ya da yabancılar için değil. Sahlins, bu toplumsal ilişkiler ile ikametgâh ilişkilerine “toplumsal eylemin gerçek modelleri ve toplumsal eylem için gerçek modeller” der; fakat evrim psikologlarının vurguladığı genetik ilişkiler için aynısı söylenemez. “‘Uzak’ ve ‘yakın’ akrabaları kültürel olarak belirleyen etkenler söz konusu toplumlardaki sosyalleşme yapılarını temsil eder, ayrıca üreme başarısına doğrudan etki ederler.”<a class="noteref" href="../Text/notlar.xhtml#utE3Ng5zpM9pDm7hADABJgC" id="ref15">15</a></p>

  <p>Genetik akrabalık ilişkilerinden toplumsal akrabalık ilişkilerine geçilebileceğini söyleyen sav, soy temelli akrabalık sistemleri için işe yaramıyorsa; takas, emek, beslenme gibi ölçütlere istinaden meydana getirilen akraba gruplaşması sistemleri için hiç işe yaramaz.<a class="noteref" href="../Text/notlar.xhtml#ubffvm8sjK6DZiVSFkcwot9" id="ref16">16</a> Tanimbar Adaları’ndan elde ettiğimiz bulgulara bakalım; orada akrabalık ve evlilik üzerine iki buçuk yıl süren bir araştırma yapmıştım.<a class="noteref" href="../Text/notlar.xhtml#udzTBKlxl94BoLtuLcVCOf4" id="ref17">17</a> Bu adalarda çocuklar “hanelere” doğumlarına göre tahsis edilmez, bunun yerine evlilik kurumuna eşlik eden karmaşık bir takas sistemi uyarınca evlere dağıtılırlar. Takaslar tamamlanmışsa çocuk babasının evine verilir; tamamlanmamışsa dayısına gönderilir. Dolayısıyla takas sisteminin girift gerekleri yüzünden aynı evde hem baba soyuna (babalarının evine) hem de anne soyuna (dayılarının evine) kabul edilen farklı farklı insanlar vardır; bunlar ya evlatlık alınır ya da yetişkinler katına yükseltilirler. Kişinin “kendi” genetik çocukları akrabalarının evinde ya da kan bağı olmayan kişilerin evinde büyüyebilir, tıpkı kendi evine kan bağı olmayan insanların, uzak akrabaların doluşması gibi.</p>

  <p>Antropolojinin önde gelen akrabalık uzmanlarından Janet Carsten Malezya’nın Langkawi Takımadaları’nda kan bağı yaratma mekanizmasının beslenme üzerinden kan bağı oluşturma düşüncesiyle nasıl ilişkili olduğunu göstermiştir. Şöyle yazar:</p>

  <div class="block">
    <p class="bl_nonindent">Sürekli söyledikleri şey insanların hem doğuştan gelen bir kanının olduğu hem de hayatları boyunca besin biçiminde dışardan kan aldıklarıydı; besinler beden içinde kana dönüşüyormuş… Aynı evde aynı yemeği paylaşanların kanı da ortakmış.<a class="noteref" href="../Text/notlar.xhtml#ugH5qAQ3jwGLWvPKwCYqITH" id="ref18">18</a></p>
  </div>

  <p>Böylece, evlat alınan çocukların (Langkawi’de çocukların %25’i), evlilik bağı bulunanların, yabancıların hepsi kendilerini besleyenlerle akraba olur. Beslemek, yabancılardan akraba yaratmanın vasıtasıdır.</p>

  <p>Keza, kuzey Alaskalı İnupiyaklar için akrabalık biyolojik “yaradılıştan” çok kişinin “yaptıklarıyla” alakalıdır. Langkawi’de olduğu gibi İnupiyaklarda<a class="noteref" href="../Text/notlar.xhtml#upt2VXQW8ONYe5MHArPNT3G" id="ref19">19</a> akrabalık özünde doğumla belirlenen bir özellik değildir; akrabalık, ilişkilerin belirlendiği, çeşitli vasıtalarla devam ettirildiği bir süreçtir; bu sürece besinleri, aletleri paylaşmak, siyasi etkinliklere, törenlere birlikte katılmak dahildir. Barbara Bodenhorn’a göre “paylaşmak hem hesapsız hem de dengeli olabilir, fakat akrabalar arasında işler haldedir. Akrabalık çemberini belirleyen doğumdan çok insanların birbiri için harcadığı emek ya da malzeme paylaşımıdır; böylece sonsuz bir potansiyel akrabalar kümesinden bir akrabalık çemberi oluşur.”<a class="noteref" href="../Text/notlar.xhtml#uPmLZFuPdEKJQEmqt9quqSH" id="ref20">20</a> Şu gözlemini ekler, “İnupiyaklarda akrabalık için ‘emeğin’ yaptığı şeyi, birçok başka sistemde biyoloji yapar.”<a class="noteref" href="../Text/notlar.xhtml#uFTTKAqgFmEABieLRIK2P85" id="ref21">21</a></p>

  <p>Antropolog David Schneider <em>American Kinship: A Cultural Account</em> [Amerikada Akrabalık: Kültürel Bir Yaklaşım] isimli klasik kitabında, Birleşik Devletler’deki akrabalık ilişkilerinin biyolojik yakınlığa biçilen kültürel değer ile (kan ya da genler gibi fizyolojik maddelerle tanımlanmıştır) tutumlara biçilen kültürel değer (sevgi, itina gibi özelliklerle tanımlanır) arasındaki gerilimden ortaya çıktığını göstermiştir.<a class="noteref" href="../Text/notlar.xhtml#uAKfFhapUDzxJQ5vLxmSGp3" id="ref22">22</a> Genelde, biyolojik etkenler davranış etkenlerinden önde tutulur; böylece akrabalık “gerçek” olmakla kalmaz, aynı zamanda başka ilişki türlerinden de ayrı addedilir. Fakat tutumların ilişkiyi “gerçek” akrabalığa dönüştürdüğü kabul edilen birçok koşul mevcuttur. Judith Modell Birleşik Devletler’de Avro-Amerikalılar ile Hawai yerlileri arasındaki evlatlık ilişkilerinin zorluklarını araştırmıştır. Modell’e göre evlatlık alınmış çocuk “gerçek” biyolojik anne-babasını aradığı zaman, akrabalık ilişkilerinin davranışlarla ilgili parçasının, yani birlikte yıllarca yaşamanın, ortak deneyimlerin, duygusal bağlılığın meydana getirdiği o hissin eksik olduğunu fark eder, dolayısıyla akrabalık duygusu da eksiktir. Modell şu sonuca varır: “İnsanlar gerçekten etkileşime girdiği zaman, saf biyolojik ilişkinin cılızlığı su yüzüne çıkar,” aynı şekilde ilişkileri “gerçek” akrabalık ilişkilerine çevirmek için çaba harcamak gerektiği de anlaşılır, ki bu ilişkilerin biyolojik bir temeli ister olsun ister olmasın.<a class="noteref" href="../Text/notlar.xhtml#uiMK7i7ZkjC56BmgORfHhT8" id="ref23">23</a></p>

  <p>Kath Weston aynısının Birleşik Devletler’deki eşcinseller, lezbiyenler için de geçerli olduğunu söyler. Bu insanların “eşcinselliğinin ifşa edilmesi biyolojik akrabalık ilişkilerinin ‘gerçeğini’ açığa çıkaracak bir süreç haline gelmiştir,” ayrıca biyolojik anne-baba tarafından reddedilmek de “kimin akraba olarak sayılacağı (ya da sayılmayacağı) kararına tercihlerin her zaman dahil olduğunu” açıkça göstermektedir.<a class="noteref" href="../Text/notlar.xhtml#uCC3vjwFDyEBGDjgVdtUAL9" id="ref24">24</a> Eşcinseller, lezbiyenler biyolojik yapılarından ötürü değil seçimlerinden ötürü bir akrabalık ilişkisi geliştirmiştir; arkadaşlarından, sevgililerinden kendilerine aileler kurmuşlardır. Weston bu süreçte iş başında olan dinamiğin, akrabalığın sürmesini sağlayan şeyin kan ya da genler gibi ortak biyolojik etmenler olduğunu varsayan mantıktan, akrabalık ilişkileri için harcanan çabanın önemli olduğunu söyleyen mantığa kaydığını belirtir.<a class="noteref" href="../Text/notlar.xhtml#ub9YQtBhB2n7fiPMCTPkcjF" id="ref25">25</a> Akrabalığı gerçek kılan şey, bunun için verilen uğraştır, genetik bağların mevcudiyeti değildir.</p>

  <p>Dolayısıyla akrabalık gruplaşmalarını meydana getirmek için kullanılan çeşitli ölçütler vardır. Kimi ölçütler akrabalığı gerçek kılan etmen olarak “yaradılış” niteliklerine ayrıcalık tanırken, başka ölçütler “çaba,” “yaratım” niteliklerine önem verir. Her halükârda olmak ya da yapmak niteliklerini meydana getiren etkenler toplumdan topluma değişir. “Yaradılışın” önemli nitelikleri kan ve kemik, et ve ruh, meni ve anne sütü ya da şifrelenmiş bilgi kapsamında genetik yapı olabilir. Akrabalığı “oluşturmanın” ya da “yaratmanın” nitelikleri takastan, beslenmeden, toprağı işlemekten, himayeden ya da dinî fedakarlıktan meydana getirilebilir.</p>

  <p>Elbette herkes gerçek “akrabalarının” kim olduğunu bilir, dolayısıyla maddi ve manevi destek, özgecilik, kaynak tahsisi bağlamında uygun ayrımlar yapılır, demek her zaman mümkündür; zaten Pinker da bunu söyler.<a class="noteref" href="../Text/notlar.xhtml#ui2rkyj5H9nuP6xdTu6OSb8" id="ref26">26</a> Fakat böyle bir ayrıma izin verilse bile, maddi ve manevi destek, özgecilik, kaynak tahsisi örüntülerinin akrabalık ilişkilerine dair özgül kültürel sınıflandırmalara uyduğu, uygun akrabalık davranışlarına dair belirli kültürel anlayışları takip ettiği açıktır. Bu sınıflandırmalar ile anlayışlar genetik ilişki ile genetik çıkarların basit yansımaları asla değildir, üstelik üreme başarısı için önemli mânâları vardır, ki bu durum evrim psikologlarının savlarını desteklemez.</p>

  <p>Evrim psikologlarının yaptığı şey, kültürün aracılık ettiği simgesel bir sistemi kültürün işe karışmadığı doğal bir yapı olarak gördükleri sisteme indirgemektir. Yine de akrabalığa dair kültürel anlayışların çeşitliliği ile çok çeşitli akrabalık oluşumları, sabit genetik hesaba göre işleyen doğal bir sistem olarak açıklanamaz. Kapsamlı antropoloji kayıtları bize akrabalık sayılan mefhumun kültürden kültüre değişkenlik gösterdiğini, önceden varsayılamayacağını, altta yatan biyolojik bir gerçeklikten okunamayacağını anlatır. Akrabalıkların genetik ilişkinin dışında da yaratılabileceğini söyleyen antropologların değerlendirmesini “mit” olarak betimleyen Pinker, “boş sayfacı” dediği kişilerin “resmî doktrini” olarak nitelendirdiği bu görüşle alay eder.<a class="noteref" href="../Text/notlar.xhtml#udxFMyUzHFXd2LAxVMPNLNB" id="ref27">27</a> Fakat yaptığı değerlendirme kanıt yerine geçmez. Deneysel bulgular, dünyanın dört bir köşesinde insanların sadece fizikî öze dair özgül kültür anlayışlarına yaslanarak değil (bu, bizim genetik anlayışımızla uyuşabilir ya da uyuşmayabilir), aynı zamanda başka ölçütlere göre de akrabalık ilişkileri kurduklarını açıkça gösteriyor. Akrabalık kategorileri her yerde özgül kültürel dinamikleri izler; bu dinamikler de genetik ilişkilerin güya evrensel hesabının sınırlarını aşıp kaçabilir. Üreme ve ölümle, töz ve davranışlarla, hiyerarşi ve müttefiklikle, bakım ve şefkatle, evlilik ve takasla, yasa ve ayinle ilgili fikirler akrabanın kim olduğuna dair tanım için hep önemlidir; ayrıca kimin kiminle akraba sayılacağını şekillendirirler. Akrabalığın genetik “gerçekliği” ile toplumsal kategorileri arasında düz bir ilişki olduğu varsayımına dayanan akrabalık kuramı şimdi belirttiğimiz türdeki akrabalık gerçekliklerinin çok sayıda olmasını açıklamaya muktedir değildir. Üstelik kültürün aracılık ettiği bu gerçeklikler, dünya üzerinde akrabalık çeşitlemelerini meydana getiren davranış kiplerini, çıkar ve mukabele yapılarını, dışlama ve kucaklama yapılarını biçimlendirir; yoksa bunu yapan insanlar arasındaki hayali bir “nesnel” ilişki değildir.</p>

  <h2 id="sigil_toc_id_16">KİŞİSEL ÇIKARIN YOKSULLUĞU</h2>

  <p class="nonindent">Evrim psikologları toplumsal olanı genetik bireycilik ve kişisel çıkarların tortusu kabul ettikleri için akrabalık ilişkilerinin, genelde de toplumsal ilişkilerin çığır açıcı değil kısıtlayıcı olarak görülmesi gerekir. Yani kişi kendi genetik donanımının palazlanmasını teşvik etmek için yakınlarına kaynak “yatırımını” sınırlamalıdır; ayrıca bu kaynakları genetik bakımdan ilişkisi bulunmadığı ya da uzaktan genetik akrabası olduğu kişilere harcamamalıdır.</p>

  <p>Fakat bildiğimiz kadarıyla akrabalık ilişkilerini yaratmanın, sürdürmenin amacı toplumsal, iktisadî, siyasal ilişki ağları <em>kurup çoğaltmaktır</em>, bunları sınırlamak değildir. Yani insanlar uzak akrabaları ve yakını olmayan kişiler için kaynaklarını memnuniyetle harcar, böylece onları <em>akrabalık olarak meydana getirilmiş</em> toplumsal ilişki şebekelerine <em>dahil ederler.</em> Toplumsal prestij, kişinin kendi çıkarı ve yakın akrabalarının çıkarı adına akrabalık ilişkilerini kısıtlamasıyla ve kaynakları biriktirmesiyle oluşmaz; bilakis akrabalık şebekelerinin genişletilmesi, kaynakların geniş bir toplumsal ilişkiler ağında dağıtılması bu neticeyi doğurur. Akrabalığın genişletilmesi düşüncesinin iktisadî mantığı neo-liberal iktisadın varsayımlarına zorluk çıkarır, ki bu varsayımlar evrim psikolojisinin çekirdeğinde yer etmiştir; çünkü kaynakların yabancılara, uzak akrabalara harcanması, bunları yakın akraba yapma çabası, neo-liberal genetiğin alameti olan kişisel genetik çıkarın azamiye vardırılması mantığına ters düşmektedir.</p>

  <p>Akrabalığı genişletme anlayışı konusunda özellikle öğretici bir örnek, vaftiz ana-babalık kurumunda (İspanyolcada <em>compadre-comadre</em>) bulunabilir. Bu kurum Avrupa’da dokuzuncu yüzyılda belirmiş ve Protestan Reformuna kadar devam etmiştir; Latin Amerika’da ise (<em>compadrazo</em> ismi altında) hâlâ sürdürülmektedir. Katolik âdetlerinde vaftiz ana-babalık ayini, çocuk kiliseye kabul edildiği zaman vasiliğini üstlenmek anlamına gelir. Bu ilişki manevi ana-babalar ile biyolojik ana-babalar arasındaki benzetme ve manevi bir yeniden doğuş mecazı üzerine inşa edilmiştir; böylece söz konusu ilişki, “vaftiz töreninde hamilik mekanizması aracılığıyla ayinsel bir akrabalık ilişkisi kurulmasının temelini oluşturur.”<a class="noteref" href="../Text/notlar.xhtml#uw82LWpfWiIQzHj522AAnBC" id="ref28">28</a> Sidney Mintz ile Eric Wolf, dokuzuncu yüzyıldan günümüze kadar vaftiz ana-babalarının mevcudiyetini gerektiren törenlerin sayısının asıl vaftiz töreninin ötesine geçtiğini belirtirler; tıpkı hamiler ile katılımcıların sayıca artması gibi (sırf vaftiz töreninde bu sayı otuza kadar ulaşır), dolayısıyla bu insanlar o çocukların vaftiz anna-babaları olur, törenin odağındaki ana-babanın da akrabası haline gelirler. Evrim psikologlarının “gerçek” akrabalık diye nitelendireceği bir kurum olmasa da vaftiz ana-babalık müessesesi, akrabalık ilişkilerinin evrenini tanımlamak bağlamında hayli gerçek etkilere sahiptir. Törensel akrabalık bağlarıyla bağlı olanlar ensest tabusu kapsamına alınmıştır; dolayısıyla dışardan insanlarla evlenmeleri gerekir, yani hem biyolojik akrabaları hem de törensel akrabaları dışındaki kişilerle evlenmeleri beklenir. Bu tabunun etkisi görmezden gelinemez: “Gerek biyolojik gerek törensel ensest grubu yedi göbek akrabalığa kadar genişletilir.”<a class="noteref" href="../Text/notlar.xhtml#uFMzYqr5xvHWr9gNxnLjXC9" id="ref29">29</a> Dahası, bu akrabalık ilişkisine hem maddi hem de manevi kaynaklar dahildir; ayrıca “vaftiz ana-baba adaylarından varlıklı olanı alma teşebbüsünde bulunan ana-babalar bu seçimleriyle avantaj sağlar.”<a class="noteref" href="../Text/notlar.xhtml#uNzRVybYINBFfczmsJqI9R4" id="ref30">30</a> Bu kurum akrabalık şebekeleri ile maddi takas ağlarını biyolojik akrabalıkta olduğundan çok daha ileriye taşımakla kalmamış, “kan bağı toplumunu, birbirine bağlılık gösterenlerin oluşturduğu toplumun” altında saymış, ayrıca biyolojik akrabalığa kıyasla manevi akrabalığın yükümlülüklerine ayrıcalık vermiştir.<a class="noteref" href="../Text/notlar.xhtml#uyp9WdWCMqbBnZ8cFvbNNSE" id="ref31">31</a> Edward B. Taylor’ın on dokuzuncu yüzyıl Meksikasında bu kurum için belirttiği gibi, “kendi babasını ya da kendi oğlunu aldatan adam <em>compadre</em>’sine [vaftiz babasına] bağlı kalacaktır.”<a class="noteref" href="../Text/notlar.xhtml#ukemkGEmypiVpVy9jnGenc2" id="ref32">32</a></p>

  <p>Bunu anlamak mühimdir; çünkü törensel akrabalık kurumu derebeylik çağında önemli toplumsal ve maddi faydalar sağlıyordu; toplumsal hiyerarşide insanları hem yatay hem de dikey olarak birbirine bağlıyordu; fakat Protestan reformuyla ve sanayi kapitalizminin başlangıcıyla birlikte eleştirilmeye başlandı, nihayetinde küçüldü. Mintz ile Wolf’un ileri sürdüğü gibi,</p>

  <div class="block">
    <p class="bl_nonindent">yeni ahlak bireye önem vermektedir, bireyi sermayenin ve erdemin biriktiricisi olarak kabul eder; ayrıca yeni ahlak, töresel akrabalık bağlarının geniş kapsamında örtük olan, bireysel özgürlük üzerindeki kısıtlamaları hoş karşılamaz, bireysel kaynakların bu töresel akrabalık bağlarına akıtılmasını tasvip etmez. Sonuçta sanayi kapitalizminin gelişimine, güçlü bir orta sınıfın yükselişine, derebeylik imtiyazlarının ve yeni-derebeylik ayrıcalıklarının yok oluşuna tanıklık etmiş bölgelerde <em>compadre</em> mekanizması neredeyse bütünüyle ortadan kalkmıştır.<a class="noteref" href="../Text/notlar.xhtml#uW8uClRN749XI7Qf7Vduy87" id="ref33">33</a></p>
  </div>

  <p><em>Compadre</em> ilişkisinin çağdaş biçimleri günümüz Latin Amerikasında benzer bir saldırı altında kalmıştır; bunun da sebebi Protestanlığın, ayrıca bireycilik, sermaye birikimi ideolojilerinin artan etkinliğidir.</p>

  <p>Bu bize akrabalık ile iktisada dair kültür ideolojilerinin arasındaki bağlantıyı gösterir. Kısıtlayıcı akrabalık sistemleri biyolojik yakınlık, bireycilik, sermaye birikimi değerleri tarafından örgütlenir; bu sistemler belirli tarihsel, kültürel şartlarda ortaya çıkmıştır, ayrıca doğal, evrensel bir genetik dinamiğin fonksiyonu değillerdir. Bunun aksine sanayi toplumu ya da kapitalist toplum olmayan toplumlarda akrabalık ilişkileri kısıtlayıcı olmak yerine çoğunlukla genişlemeye açıktır. Toplumsal ilişkileri yaratıp genişletmenin bir yolu olarak yabancılar akrabalığa kabul edilir (bunlara ilgi, itina, özen gösterilir).</p>

  <p>Örneğin Sudan’ın güneyindeki son iç savaştan önceki dönemin Nuer kabilelerini ele alalım. Bir erkeğin “boğa” olarak prestij kazanması iki manevraya bakmaktaydı.<a class="noteref" href="../Text/notlar.xhtml#uRORDhQ6zGW8d9Uojc9JNBE" id="ref34">34</a> Bir yanda, (genetik yakınlığı bulunan) büyük ve küçük erkek kardeşler ile üvey kardeşler birbirlerinden bağımsız olarak farklı konumlar elde etme yoluna girerlerdi, öte yanda, boğa olmak, güç elde etmek isteyen herhangi bir erkek yanına yandaşlarını toplar, bu grubu da başka soylardan, kabilelerden ya da etnik gruplardan evlatlık alınmış ya da damat olarak aileye girmiş erkekler oluştururdu. Bu şekilde yakın akrabalarla genelde ayrı düşer, akrabalık ilişkileri ile prestij yabancılarla birlikte şekillendirilirdi, ki bu yabancılar da akrabalığa aynı yerde ikamet etmek, kaynakları paylaşmak ve/ya da evlilik yoluyla girmişti.</p>

  <p>Keza, Tanimbar Adaları’nda soylu hanelerinde oturan erkekler etraflarına avam kesimden akrabaları olmayan adamlar toplar. Bu adamlar soylulara katılır, “birbirlerine iyi davranan büyük-küçük kardeşler” (<em>ya’an iwarin simaklivur</em>) olarak kabul edilirler.<a class="noteref" href="../Text/notlar.xhtml#u3dSBQFIh2L7lp5HMYctrI6" id="ref35">35</a> Bu soylu haneler ile avam hanelerin üyeleri genetik bakımdan birbirine yabancıdır, ayrıca “gerçek kardeşlerden” ayrıdırlar. Fakat bu, akrabalığa uygun davranmayacakları anlamına gelmez; aksine yükümlülükleri artmıştır. İlişkileri sadece, “birbirlerine iyi davranmaya” yükümlü olduklarını söyleyen geleneksel bir anlayış kapsamında var olduğu için, bu akrabalık ilişkisi, eğer var olacaksa, açık itina, özen gösterileriyle sürdürülmelidir. Aslında bu ilişkiyi gerçek akrabalığa dönüştüren şey bu itina, özen, ilgi eylemlerinin yerine getirilmesi, ayrıca kaynakların paylaşılmasıdır.</p>

  <p>Evrim psikolojisinin bakış açısıyla (ayrıca genetik bireycilik ile sermaye birikimi odaklı Batılı düzenlerin gözünde), kaynakların genetik akrabalığı bulunmayan ya da uzak akrabalara harcanması, en kötü haliyle hem genetik hem de ekonomik mirasın “boşa harcanması” olarak görülür; en iyi haliyle ise karşılıklı özgecilikte kişisel çıkarların gözetildiği bir taktik olarak addedilir. Genetik bireyciliğin, sermaye birikiminin iş başında olmadığı toplumların bakış açısıyla, kaynakların, genetik akrabalığı bulunmayan kişilere ya da uzak akrabalara harcanması toplumun ve toplumsal hiyerarşinin tam da özüdür. Aslında hayatın, refahın bir gerekliliği olarak görülür.</p>

  <p>Bu gibi toplumlar köktenci çıkar davranışlarını tanımıyor diyemeyiz. Aksine, bu davranışları cadılık diye nitelerler. Cadılar toplumsal ilişkilerini kısıtlayan, kendi şahsi çıkarları için kaynak biriktiren insanlardır. Evrim psikologlarının toplumsal yaşantıyı açıklarken başvurduğu değerler, o toplumların bakış açısıyla cadılar toplumunun bir tezahürü olarak görülür. Yani birçok toplum bireyden çok toplumsal ilişkilere, şahsi çıkarlardan çok değiş tokuşa, kısıtlı ilişkilerden çok kapsamlı ilişkilere değer vermiştir.</p>

  <p>Bu bulgular bize farklı kültürlerin farklı birey ve toplum anlayışlarına sahip olup, bunlara verdikleri değerlerin farklı olduğunu, bunları farklı şekilde birbiriyle ilişkilendiren sosyo-ekonomik kiplere sahip olduklarını, ayrıca birey ile toplum ilişkisinin ne durumda olduğunun önceden varsayılamayacağını göstermelidir. Evrim psikologları, gerek ekonomik gerekse genetik şahsi çıkarlara kıyasla toplumsal ve töresel ilişkilere öncelik veren kültürlerle ilgili açıklamaları, Pinker’ın “entelektüeller” dediği kişilerin kuruntuları addedip bertaraf eder.</p>

  <p>İnsanlara dair başka gerçekliklerin tutucu bir tavırla hiçe sayılması sayesinde evrim psikologları akrabalık ile toplumsal ilişkilerin doğası hakkında kendi kültürlerine özgü bir anlayışa sahiptir; bunu da bütün kültürleri kapsayan bir evrensele (tümel) dönüştürürler. Bu anlayış kapitalizmin ilk dönemlerindeki tarihsel koşullarda filizlenmiştir; günümüzde de neo-liberal ekonominin değerleri tarafından desteklenmektedir. Fakat eldeki bulgular bu anlayışın bütün kültürleri içine almadığını, belirli bir kültüre özgü olduğunu açıkça belli etmektedir; dolayısıyla evrim psikologlarının bu anlayışa biçtiği tümellik rolü insan toplumsallığının çeşitleri konusundaki cahilliklerinden ötürüdür.</p>

  <h2 id="sigil_toc_id_17">KLONLAMANIN GELECEKTEKİ OLASILIKLARI</h2>

  <p class="nonindent">Neo-liberal genetiğin şekillendirdiği bakış açısıyla, klonlama gerçeğe dönüşmüş bir rüyadır. Klonlama kişinin kendisi dışında başka hiç kimsenin genetik katkısını gerektirmeyen bir üreme şekli olduğu için, kişinin kendi genetik donanımını gelecek nesillere bütünüyle aktarmasını mümkün kılar. Kitabın birey ve toplumla ilgili bu bölümünü bitirirken “Klonlama Talebi” [“The Demand for Cloning”] adlı metni inceliyorum; bu metin, evrim psikologlarının neo-liberal genetik bakış açısı üzerinden klonlama alanında ekonomik piyasanın geleceğini tahayyül eder. Bu metni incelememin çeşitli sebepleri var. Öncelikle, bu metin, toplumun çözülüp kapitalist piyasa güçlerinin görünmez elinin rehberlik ettiği bireysel genetik rekabet ortamına dönüşmesinin hayal edilmesinde sıradaki adımı, belki de son adımı atıyor. İkincisi, ekonomik ve biyolojik mecazlar arasındaki diyalektik değiş tokuş için mükemmel bir örnektir, ki bu mecazlar hem evrim kuramı alanını hem de iktisat kuramı alanını yüzyılı aşkın süre boyunca biçimlendirmiştir; öyle ki her biri diğerinin varsayımlarını yansıtır, destekler, haklı çıkarır. Üçüncüsü, sosyobiyoloji ile evrim psikolojisinin başka başka akademik alanların, uygulamalı alanların gelişiminde nasıl etkili olduğunu gösterecektir; burada bilhassa hukuk akademisyenliğine bakacağız. Son olarak, geçmişle ilgili bir görüşün gelecek olasılıklarına dair bir görüyü nasıl şekillendirdiğiyle ilgili çarpıcı bir örnektir.</p>

  <p>Klonlama teknolojisini uygulamak gerçek bir ihtimale dönüşür dönüşmez, klonlamanın neo-liberal genetik için taşıdığı önem “Klonlama Talebi” başlıklı bir makalede irdelenmiştir. Çeşitli makalelerin derlendiği <em>Clone and Clones</em> [Klon ve Klonlar] adıyla basılmış kitapta çıkan söz konusu makalenin yazarları Posner ve Posner’dir, yani Richard A. Posner ile oğlu Eric A. Posner, ki oğlu da babası gibi Chicago Üniversitesi’nde hukuk profesörüdür. Baba Richard Posner <em>The New Yorker</em> dergisi tarafından “neslinin en acımasız, en kışkırtıcı hukuk kuramcısı… Yedinci Gezici Temyiz Mahkemesinin yargıcı… ülkedeki en güçlü hukukçulardan biri, Yüksek Mahkeme hukukçularından hemen sonra geleni” diye tanımlanmıştır.<a class="noteref" href="../Text/notlar.xhtml#ueBNYgXZPlxY3NXIwANQw82" id="ref36">36</a></p>

  <p>Baba Posner kanunlarla, hukukla ilgili meselelerde neo-liberal iktisat kuramının, ayrıca sosyobiyoloji ile evrim psikolojisi kuramlarının uygulanması fikrinin önde gelen yandaşlarından biriydi.<a class="noteref" href="../Text/notlar.xhtml#uyvkhYhd9UZfZsXf5MU2zFG" id="ref37">37</a> Dolayısıyla klonlama konusunu ele alıp biyoloji ile ekonomi kuramları arasında bir ilişki var mı diye irdelemesi şaşırtıcı değildir.</p>

  <p>İnsan yaşamında amacın kişisel genetik çıkarların gözetilmesi olduğunu söyleyen temel evrim psikolojisi varsayımına dayanan Posner’lar, yüksek verimli genetik çoğalma yolları olan sperm bağışı ile klonlama için “evrimleşmiş bir tercih” olması gerektiğini öne sürerler (fakat anlaşılan yumurta bağışı için değil!); yani evrimsel adaptasyonun gerçekleştiği Pleistosen devrinde ortaya çıkmış bir tercih olmalıdır. Fakat çarpıcı bir hukuk kıvraklığıyla neden insanların sperm bağışı ya da klonlama için koşturmadığına dair şu neticeye vardılar: “İnsanların evrimleştiği dönemde sperm bankası olmadığı için, bu gibi bankalara bağış yapma temayülü evrimleşmemiştir. Keza kendini klonlama konusunda da bir temayül bulunmaz…”<a class="noteref" href="../Text/notlar.xhtml#uunO5ZUyMmOxhcgblNSvSTH" id="ref38">38</a> Kendilerini avutmak adına, sperm bağışlama ya da klonlanma düşüncesine karşı bir tiksintinin de gelişmediğini söylerler; çünkü Pleistosen devrindeki sürüngenlerden dolayı geliştiğini söyledikleri yılan korkumuzun aksine, o çağda sperm bankası falan olmadığı için bunlara karşı bir <em>korku</em> da gelişmiş olamaz. Bu durumun da klonlamanın geleceği için hayırlı olduğunu ileri sürerler.</p>

  <p>İnsan hayatının bencil genleri yaymak için mevcut olduğunu söyleyen kurama ikinci bir varsayım arka çıkar: akrabalık soylarının genetik yakınlık hesabını takip ettiğini belirten varsayım. Bu hesaba doğuştan gelen, evrimleşmiş bir klonlanma tercihi hizmet etmiyorsa, o halde klonlanmaya güya doğuştan gelen, evrimleşmiş bir narsisizm eğilimi hizmet eder.</p>

  <div class="block">
    <p class="bl_nonindent">Bu narsist eğilimin kültür ürünü olmadığını, evrimin bir neticesi olduğunu söyleyeceğiz; çünkü hem üreme başarısı için önem taşır hem de evrensel niteliği vardır; kendi çocuklarına sahip olma tercihi olmayan insanların soyundan türeyen fazla insan olmaz. Sonuçta bu eğilim birçok insanda, belki de düşündüğümüzden daha çoğunda kendilerinin eksiksiz genetik kopyalarına sahip olma arzusunu doğuracaktır… Ortak genlerin oranına göre akrabalara yardım etme eğilimi hayvan türleri ile ilkel insan topluluklarında belgelenmiştir; söz konusu tercih bu eğilimin mantıklı bir uzantısı olabilir, çünkü bu ortak genlerin oranı tek yumurta ikizleri ile klonlarda yüzde yüze ulaşır.<a class="noteref" href="../Text/notlar.xhtml#ucqJJjorJQZcKp9shaCqXF7" id="ref39">39</a></p>
  </div>

  <p>Posner’lar, toplumsal yaşama dair bir takas kuramının izin verdiği ölçüde, katıksız narsisizm ile genetik çıkardan meydana gelen bir toplumsal hayat yaratır.</p>

  <p>“Mecbur değilsen genlerini neden paylaşasın ki”<a class="noteref" href="../Text/notlar.xhtml#ueJuESfdFI3IjQ46Q7w9Oq3" id="ref40">40</a> sorusunu yanıtlamaya çabalayan Posner’lar üçüncü bir varsayımda bulunuyorlar: “İyi” genler, “kötü” genler olduğunu söylüyor, dahası bu genlerin çevresel etkenler sayesinde şeffaf bir açıklığa, anlaşılırlığa, sadeliğe sahip olduğunu belirtiyorlar. İlk modellerine göre, “iyi genler dünyevi başarıyla olumlu yönde bir bağıntı gösterir,” ki dünyevi başarıyla kastettikleri zenginliktir. Aslında bir genetik hiyerarşi kuruyorlar.<a class="noteref" href="../Text/notlar.xhtml#uoNCtjoblxWaY7FLjQgXWq6" id="ref41">41</a> Tepesinde iyi genler bulunur, dibinde ise kötü genler. Gerçi ilk modellerinde iyi genler ile kötü genler aşağı yukarı zenginlikle bir tutulsa da, modellerine daha sonra yaptıkları rötuşlarla genetik donanım ile malî donanımı birbirinden ayrı tutup birbirlerine eklemlemişlerdir. O halde mesele, kişinin bu hiyerarşide ulaşabileceği en yüksek noktaya gelmesidir; bu amaçla kişi iyi genlerini (bir de zenginliğini) istifler, gelişmiş genetik donanım karşılığında servetinden verir ya da servet karşılığında genetik donanımından verir.</p>

  <p>Zenginlik ile genetik arasında bir ayrım olduğunu varsaydıkları için, evlilik ve/veya cinsel üreme olmadan kişinin iki donanımını da <em>geliştirmesi</em> imkânsızdır. Dolayısıyla “hayattaki başarıları genetik donanımlarından tahmin edebildiğimizin ötesine geçen insanlar için evlilik ile cinsel üremenin özellikle cazip olduğunu,” ileri sürerler (gerçi birinin genetik donanımını nasıl biliriz net değil). “Bu insanlar eşlerinin üstün genlerini malî kaynaklarla ya da toplum içindeki prestijleriyle ‘satın alabilir,’ bu kaynakları ya da prestijleri ise dünyevi başarılarının meyvesidir.”<a class="noteref" href="../Text/notlar.xhtml#uwhrPVtfmi2zAENjJwJZBgG" id="ref42">42</a> Fakat işler başka türlü de olabilir. “İyi genleri olup da fazla parası olmayan kişiler para karşılığında genlerini “takas etmek” isteyecektir, böylece yavrularını malî olarak destekleyip onlara bir şeyler bırakabilecek imkânlara kavuşabilirler, oysa zayıf genlere sahip zenginler gen karşılığında para vermek isteyecektir.”<a class="noteref" href="../Text/notlar.xhtml#uMLVyocFTkwuIWGs4TAsnbD" id="ref43">43</a> Dolayısıyla malî zenginlik ile genetik zenginliğin hiyerarşide ayrıldığı noktalarda, evlilik ve/veya cinsel üreme ön plandadır; oysa bu hayalî hiyerarşide malî zenginlik ile genetik zenginlik aynı anda mevcutsa, klonlama için talep ortaya çıkacaktır. Posner’lar klonlamanın “iyi genlere sahip zengin kadınlara daha çok yarayacağını, iyi genlere sahip zengin erkeklere o kadar faydalı olmayacağını” söylüyor. Dolayısıyla “zenginliğin, gözde kalıtımsal özelliklerin hiyerarşide üst kısımda yoğunlaşması, bu noktada [hiyerarşinin tepesinde] az evlilik olması beklenir.”<a class="noteref" href="../Text/notlar.xhtml#uUDWSw3psIE62vW4W2mbMH8" id="ref44">44</a></p>

  <p>Posner’lara göre genetik avantajlarla malî avantajları değiş tokuş etmenin dışında insanların evlenmek istemesinin başka sebepleri olabilir. İnsanlar genetik donanımlarını muhafaza etmekten çok paylaşmak isteyebilir; çünkü “evliliğin bedeli” budur. Yani “evliliğe ya da evleneceğiniz kişiye yüksek bir değer biçiyorsanız, çocuklarınızın genlerinden kendi payınıza düşeni eşinize vermelisiniz.”<a class="noteref" href="../Text/notlar.xhtml#uu5vbTCTAvQAuu7Bngo7Ip6" id="ref45">45</a> Ya da kişi, çocuklarına eşi ilgi göstersin diye “özgeci” bir motivasyon sağlamak için genetik donanımını paylaşmak ya da “satmak” isteyebilir. Sorun şudur: Evli çiftin ikisi de kendilerini klonlatırsa, eşler birbirlerinin çocuklarına kan bağıyla bağlı olmaz. Posner’ların varsaydığı gibi akrabalık davranışının genetik yakınlık oranıyla belirlendiği varsayılırsa, “eşler iki çocuğun da ebeveyni olduğunu düşünmekte zorlanır; o halde eşlerin ayrı ayrı klonlanması, çocukların annesiz ya da babasız kalmasına sebep olabilir.”<a class="noteref" href="../Text/notlar.xhtml#uXUxDUPl5LOf5yxcl7GUUCA" id="ref46">46</a> Cinsel üremenin egemenliğindeki düzende bu durum değişirdi (metin içinde failin toplumsal cinsiyetinin tek tarafa kaydığına dikkat edin):</p>

  <div class="block">
    <p class="bl_nonindent">Karısına çocuklarındaki genetik yarı-hissesini “satan” adam, çocukların büyütülmesinde büyük bir hisse alır (belki de aslan payını alır). Aradaki genetik bağ yüzünden iyi iş çıkarmak için üstün bir <em>motivasyona</em> sahip bir çocuk bakıcısı geçer eline. Özgecilik piyasa teşviklerinin yerini almıştır, adam da karısına çocuklarından genetik pay vererek bu teşvikten faydalanmış olur.<a class="noteref" href="../Text/notlar.xhtml#uaIm7x8oYoBFf9v2wXbZAsG" id="ref47">47</a></p>
  </div>

  <p>Bu metinde özgeciliğin sadece kadınlar söz konusu olduğunda piyasa teşviki yerine geçtiğine ya da kocasına çocuklarındaki yarı-hissesini “satan” kadının en azından Birleşik Devletler’de çocuk yetiştirme konusunda eşit hisse alamayacağına (bırakın aslan payını) hadi aldırmayalım. Her halükârda bu özgecilik çeşidinin piyasa teşviki yerine geçtiğini kabul etmek zordur; çünkü kişinin çocuklarını kendi eşine satmasıyla ya da kendi eşinden satın almasıyla ortaya çıkmıştır.</p>

  <p>Posner’lara göre toplumsal hiyerarşi (zenginlikle ölçülür) genetik hiyerarşiden türemelidir; fakat bu olmadığı zaman, toplumsal hiyerarşi kişisel çıkar hesapları sayesinde meydana getirilir, ki bu hesaplar da genetik değer ile malî değer hiyerarşisinde kişinin konumunu yukarı taşımayı amaçlamaktadır. Evlilik son derece zayıf bir toplumsal bağ içerir, bu bağ iki insanı birleştirmeye pek muktedir değildir, bu yüzden ancak eşler birbirlerine “kendi” çocuklarındaki genetik geleceklerinin hisselerini sattıkları zaman bu insanlar birleşmiş olur. Posner’lar klonlamanın geleceğini piyasa dinamiklerinin belirleyeceğini hayal eder; bu yaklaşımları evrim psikolojisinin neo-liberal değerlerinin müthiş bir berraklıkla parlayacak şekilde örgütlenmesini mümkün kılmaktadır; söz konusu değerler, kişisel çıkarları gözeten bir narsisizm, genetik durum ile ekonomik durumun mümkün mertebe en iyi konuma getirilmesi, toplumsal hayatın ayrışması, çözülmesi, böylece metalaşmasıdır.</p>

  <p>Posner’ların klonlamaya dair açıklamaları, biyoloji dalı ile iktisat alanının arasındaki mecaz alışverişinin en son örneğidir.<a class="noteref" href="../Text/notlar.xhtml#uw76OVPHYa9hb7KuskzqH6H" id="ref48">48</a> Evrim kuramının en başından beri evrimin biyolojik bağıntılarını, doğal seçilimin merkezindeki rekabeti kavramsallaştırmak için ana mecaz olarak kişisel ekonomik çıkar mefhumu kullanılmıştır. Sahlins, Karl Marks’ın Friedrich Engels’e yazdığı bir mektuptan alıntı yapar:</p>

  <div class="block">
    <p class="bl_nonindent">Darwin’in işbölümüyle [siz çeşitlilik diye okuyun], rekabetle, yeni pazarların [nişlerin] açılmasıyla, “icatlarla” [varyasyonlar], Malthusvari bir “varoluş mücadelesiyle” birlikte kendi İngiliz toplumunu hayvanlar, bitkiler arasında bulması nasıl da fevkaladedir.<a class="noteref" href="../Text/notlar.xhtml#uTdRU46deAPjfdtFH2segi3" id="ref49">49</a></p>
  </div>

  <p>Doğal seçilimin biyolojik süreçlerinde bu iktisadî eğilimler bir kere doğallaştırıldıktan sonra, iktisadî ilişkiler yapısını geçerli kılmak adına bu eğilimler doğanın evrensel değerleri olarak yeniden ithal edilebilir. Sahlins bu şekilde gerçekleşen diyalektik değiş tokuşu özetliyor:</p>

  <div class="block">
    <p class="bl_nonindent">On yedinci yüzyıldan beri bu kısır döngüye yakalanmış gibiyiz, önce kapitalist toplum modelini hayvanlar âlemini yorumlarken kullanıyoruz, sonra da burjuvulaştırılmış hayvanlar âlemini insan toplumunun yorumlanmasında yeniden kullanıyoruz.<a class="noteref" href="../Text/notlar.xhtml#uhnRYOsbNSrRlEm2nF4ChiD" id="ref50">50</a></p>
  </div>

  <p>Posner’lar akrabalığı, toplumsal ilişkileri klonlamanın gelecekten çizgiler taşıyan mecazları üzerinden okuduğunda, bu ikili birbirinin içine çöken biyoloji-iktisat benzetmelerine dolanmış olur. Burada ekonomik çıkarların en iyi duruma getirilmesi genetik çıkarlardan ayrı tutulamaz, ayrıca bu iki çıkar türü hem piyasanın hem de bunun biyolojideki yansıması olan doğal seçilimin görünmez elinin altındadır. Sonuçta toplum çözülmüş, metalaşmıştır; toplumsal ilişkiler de var oldukları ölçüde genetik bir hesabın neticesi olarak ortaya çıkarlar. Bu hesap ise sadece kişisel çıkarlarla, birbirlerinden neredeyse ayrılamayacak durumda olan iktisadî, genetik donanımın çıkarlarıyla ilgilidir.</p>

  <p>Evrimsel geçmişimize, şimdiki doğamıza (mecaz değiş tokuşlarının uzun tarihinin bir neticesi olarak meydana gelen doğamıza) dair bu neo-liberal biyo-ekonomik açıklama olası geleceğimizi görüntüleyen bir kültür merceği sunmaktadır. Bu görüşün kısıtlamaları doğanın eseri değildir, yani doğuştan gelen tercihler ya da genetik yapı ile doğal seçilim dinamikleri bu kısıtlamaları belirlemez. Fakat bu kısıtlamalar kültürün eseridir, neo-liberal iktisat değerlerinin ve bu değerlerin evrim psikolojisine ait genetik bireycilikte yansımasının kültürel egemenliğini artırdığı koşullarda üretilmişlerdir.</p>
</body>
</html>