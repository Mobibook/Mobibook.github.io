<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h2 class="h21"><a id="ncx1355"></a><a id="a43"></a>6. BÖLÜM</h2>

  <p class="p16">11 NİSAN, PAZARTESİ</p>

  <p>Pazartesi sabahı saat dokuzu biraz geçe yataktan kalkan Mikael Blomkvist, Malin Eriksson'u aradı.</p>

  <p>"Merhaba, Genel Yayın Yönetmeni, nasılsın bakalım?" dedi.</p>

  <p>"Erika'nın dergiden ayrılmasının da, beni onun yerine atamanızın da şokunu hâlâ atlatamadım."</p>

  <p>"Bak sen!"</p>

  <p>"O yok. Masası boş."</p>

  <p>"İyi işte, sen de bugünü onun odasına taşınmaya ayır."</p>

  <p>"Nasıl yapacağımı bilmiyorum. Çok huzursuzum."</p>

  <p>"Yapma, Malin. Bu durumda en iyi seçimin sen olduğu konusunda herkes hemfikir. Ayrıca bir sorunla karşılaşırsan, bana ve Christer'e her zaman başvurabilirsin."</p>

  <p>"Güveniniz için teşekkürler."</p>

  <p>"Başlatma teşekkürüne," dedi Mikael. "Her zaman ne yapıyorduysan onu yap. Eğer bir sorun ortaya çıkarsa biz yardımcı oluruz."</p>

  <p>"Peki. Ne istiyorsun?"</p>

  <p>Mikael o gün evde kalıp bütün gün yazmayı düşündüğünü söyledi. Malin birden Mikael'in tıpkı Erika Berger'e yaptığı gibi, kendisine de neler yapacağını rapor ettiğini fark etti. Bir süre tereddüt elikten sonra, "Herhangi bir talimatın var mı?" dedi.</p>

  <p>"Artık talimatları sen vereceksin, Malin, bir isteğin olursa beni ara. Hâlâ Salander olayıyla ilgileniyor, neler döndüğünü anlamaya çalışıyorum. Dergiyle ilgili şeylerde top sende. Kararları sen vereceksin. Ben arkandayım."</p>

  <p>"Ya yanlış bir karar alırsam?"</p>

  <p>"Eğer aldığın kararda bir yanlışa rastlar ya da duyarsam seni uyarırım. Ayrıca hiçbir karar, yüzde yüz doğru ya da yanlış değildir. Alacağın kararlar belki Erika'nın aldıklarından da, büyük ihtimalle, benim alacaklarımdan da farklı olacaktır. Ama asıl önemlisi senin karar vermen."</p>

  <p>"Tamam."</p>

  <p>"Eğer iyi bir yayın yönetmeni olmak istiyorsan aldığın kararları başkalarıyla tartış. Önce Henry ve Christer'le, sonra da benimle. Bir sorun baş gösterirse yayın kurulu toplantısında ele alırız."</p>

  <p>"Elimden gelenin en iyisini yapmaya çalışacağım."</p>

  <p>"Harika."</p>

  <p>Mikael Blomkvist oturma odasındaki kanepeye kuruldu, iBook'unu dizine alıp hiç ara vermeden bütün gün çalıştı. İşini bitirdiğinde, toplam yirmi bir sayfalık iki ham metin çıkarmıştı. Meslektaşı Dag Svensson ile kız arkadaşı Mia Bergman'ın öldürülmelerine ayırdığı sayfalarda, öldürülmeden önce yaptıkları araştırmayı, niçin öldürüldüklerini ve katilin kim olduğunu anlatıyordu. Ayrıca, yazın yayınlanacak tema sayısı için, en kısa zamanda kırk sayfalık bir metin daha yazması gerekiyordu. Özel hayatını çiğnemeden, Lisbeth Salander'i nasıl resmedeceğine karar vermeliydi. Lisbeth'in açığa vurulmasına kesinlikle karşı koyacağı sırlarının olduğunu biliyordu.</p>

  <p>&nbsp;</p>

  <p class="p17"><span class="t13">E</span>vert Gullberg, otelin restoranında bir dilim kızarmış ekmek ve bir fincan kahveyle kahvaltısını yaptıktan sonra bir taksiye binerek Artillerigatan'a gitti. Saat 09.15'te binanın girişindeki görüntülü telefondan kendini tanıttı ve hemen içeri alındı. Asansörle yedinci kata çıktı, onu orada servisin yeni şefi, 54 yaşındaki Birger Wadensjöö karşıladı.</p>

  <p>Emekliye ayrılırken servisin en genç çalışanlarından biri olan Wadensjöö hakkında, Gullberg hep kararsız kalmıştı.</p>

  <p>Onun yerinde inisiyatif almayı bilen Fredrik Clinton'ın görevde kalmasını dilerdi. Gullberg'in yerini alan Clinton, diyabet ve kalbinin teklemeye başlaması nedeniyle, 2002 yılında emekliye ayrılmak zorunda kalmıştı. Gullberg, Wadensjöö'nün nasıl bir kumaştan dokunduğunu bilemiyordu.</p>

  <p>"Merhaba, Evert," diyen Wadensjöö eski şefinin elini sıktı. "Ne iyi ettin de buraya gelmek için zaman ayırdın."</p>

  <p>"Zamandan başka elimde ne kaldı ki?" dedi Gullberg.</p>

  <p>"Nasıl olduğunu bilirsin, eski tüfeklerle ilişki sürdürmekte biraz kötüyüz."</p>

  <p>Wadensjöö'nün yağlamasına aldırmayan Gullberg, eski makam odasına girip pencerenin kenarındaki konferans masasına oturdu. Duvarlara Chagall ve Mondrian'ın reprodüksiyonları asılmıştı. Gullberg bunları Wadensjöö'nün astırdığını düşündü. Onun zamanında bu duvarlarda, tarihî Kronan ve Wasa gemilerinin çizimleri vardı. Askerlik mesleğinde yalnızca birkaç ayım denizde geçirmesine rağmen deniz özlemi onu hiç bırakmamıştı. Bilgisayarların dışında odadaki her şey eskisi gibiydi. Kahve fincanlarını dolduran Wadensjöö, "Diğerleri birazdan gelecekler," dedi. "Önce iki çift laf ederiz diye düşündüm."</p>

  <p>"Benim zamanımdan Servis'te kaç kişi kaldı?"</p>

  <p>"Beni saymazsak yalnızca Otto Hallberg ile Georg Nyström. Hallberg bu yıl emekliye ayrılıyor, Nyström de altmışına merdiven day adı. Diğerleri yeni personel, birkaçıyla daha önce karşılaşmışındır."</p>

  <p>"Toplam kaç kişi çalışıyor?"</p>

  <p>"Bir parça düzenleme yaptık."</p>

  <p>"Öyle mi?"</p>

  <p>"Tam gün çalışan yedi kişi var, yani personel sayısını azalttık. Ama SÄPO'nun içinde Servis'e yardımcı olan otuz bir elemanımız var. Bir kısmı buraya hiç uğramaz, kendi işlerine bakarlar, ancak herhangi bir sorun baş gösterirse bizim adımıza gizlice faaliyet yürütürler."</p>

  <p>"Otuz bir yardımcı mı?"</p>

  <p>"Artı yedi. Doğrusu, bu sistem senin eserin. Biz yalnızca biraz rötuş yaptık. Bugün artık iç ve dış organizasyondan söz edebiliyoruz. SÄPO'dan Servis'e yeni birini aldığınıızda, bir süre ücretsiz izne çıkmasını sağlayıp eğitiyoruz. Bu işlere Hallberg bakıyor. Temel eğitim altı hafta sürüyor. Deniz Harp Okulu'nu kullanıyoruz. Eğitimden sonra SÄPO'daki resmî görevlerine dönüyorlar. Ama şimdi bizimle birlikte çalışıyorlar."</p>

  <p>"Güzel."</p>

  <p>"Gerçekten harika bir sistem. Birçok yardımcının birbirlerinin varlığından haberi yok. Servis daha çok istihbarat topluyor. Senin zamanındaki kuralların aynısı geçerli. Bürokratik bir yapımız yok."</p>

  <p>"Ya operasyon bölümü?"</p>

  <p>Wadensjöö kaşlarım çattı. Gullberg'in zamanında, dirayetli bir adam olan Hans von Rottinger'in yönettiği, dört kişiden ibaret bir operasyon bölümü vardı.</p>

  <p>"Şey, pek yok. Rottinger, beş yıl önce öldü. Gerektiğinde bu işleri yürütecek, dış organizasyondan genç yetenekler var. Ayrıca bu işler -örneğin telefon dinlemek, birinin evine girmek gibi- teknik beceriler gerektiren işlere döndü. Biliyorsunuz artık her yerde alarm sistemi gibi şeyler var."</p>

  <p>Gullberg başını salladı.</p>

  <p>"Bütçe?"</p>

  <p>"Yıllık yaklaşık on bir milyon kron. Üçte biri maaşlara, üçte biri idari masraflara, üçte biri de faaliyetlere gidiyor."</p>

  <p>"Yani bütçe azaltıldı?"</p>

  <p>"Bir parça. Ama daha az personelle çalıştığımız hesaba katılırsa faaliyet bütçesi artmış sayılır."</p>

  <p>"Anlıyorum. SÄPO'yla aramız nasıl?"</p>

  <p>"Kalem müdürü ile bütçe müdürü bizden. Faaliyetlerimizden resmen haberdar olan tek kişi kalem müdürü. O kadar gizliyiz ki, yok gibiyiz. Aslına bakılırsa varlığınıızı bilen birkaç müdür yardımcısı var. Onlar da hakkımızda konuşulmaması için ellerinde geleni yapıyorlar."</p>

  <p>"Anlıyorum, yani bir problem baş gösterirse, yeni SÄPO yönetimi için tatsız bir sürpriz olacak. Peki, Genelkurmay ve hükümetle aramız nasıl?"</p>

  <p>"Genelkurmay'Ia ilişkimizi on yıl önce kestik. Hükümetler de gelip giderler."</p>

  <p>"Yani işler sarpa sararsa yalnızız."</p>

  <p>"Bu tür bir teşkilatın olumsuz taraflarından biri, maalesef bu. Faydaları ortada. Şimdi görevlerimiz de değişti. Sovyetler Birliği çöktükten sonra, Avrupa'da yeni bir durum ortaya çıktı. Artık ajanları açığa çıkarmakla daha az ilgilenir olduk. Daha çok terörizm, en çok da önemli makamlardaki insanların politik açıdan uygun olup olmadıklarıyla ilgileniyoruz."</p>

  <p>"Bunu her zaman yapıyorduk."</p>

  <p>Kapı çaldı içeri altmış yaşlarında, şık giyimli bir adamla, kot pantolon ve ceketli genç biri girdi.</p>

  <p>"Merhaba çocuklar," dedi Wadensjöö. "Bu bey Jonas Sandberg, bu bölümde dört yıl çalıştı, şimdi de çeşitli operasyonlarda bize yardımcı oluyor. Size bahsetmiştim... Georg Nyström'ü tanıyorsundur."</p>

  <p>"Merhaba, Georg," dedi Gullberg.</p>

  <p>Merhaba faslından sonra, Jonas Sandberg'e dönerek, "Nereden geliyorsun bakalım?" diye sordu.</p>

  <p>"Son olarak Göteborg'dan" dedi Sandberg şakacı bir ifadeyle. "Onu ziyaret ettim."</p>

  <p>"Zalachenko'yu mu?"</p>

  <p>Sandberg başını salladı.</p>

  <p>"Buyurun, oturun beyler," dedi Wadensjöö.</p>

  <p>&nbsp;</p>

  <p class="p17"><span class="t13">B</span>ir sigara yakan Wadensjöö'ye kaşlarını çatarak bakan Gullberg, "Björck?" diye sordu. Ceketini çıkarıp oturduğu sandalyenin arkasına asarak geriye yaslanmıştı. Yan gözle Gullberg'i inceleyen Wadensjöö, çok zayıflamış olduğunu düşünüyordu.</p>

  <p>"Cuma günü, fuhuştan gözaltına alınmış," dedi Georg Nyström. "Henüz mahkemeye çıkmadı, ama suçu kabullenip kuyruğunu bacaklarının arasına sıkıştırarak evine döndü. Hastalık raporu bitene kadar Smådalarö'de oturacakmış. Henüz basının ilgisini çekmedi."</p>

  <p>"Björck bir zamanlar, Servis'in en iyilerindendi," dedi Gullberg. "Zalachenko olayında önemli bir rol üstlenmişti. Ben emekliye ayrıldıktan sonra ne oldu ona?"</p>

  <p>"Servis'in iç işlerinde görev alırken, tekrar dış işlere geçen ender kişilerden biri oydu. Senin zamanında bile dışarıda sürtüp duruyordu."</p>

  <p>"Biraz dinlenmesi, biraz da ufkunu genişletmesi gerekiyordu. 1980'lerde Servis'ten iki yıllığına izne ayrıldı. O zaman</p>

  <p>lar istihbarat ataşesi olarak çalışıyordu. 1976'dan izne ayrıldığı güne kadar, deliler gibi Zalachenko'nun peşinden koşuşturmuştu. Gerçekten dinlenmeye ihtiyacı vardı. 1985-87 yılları arasında dinlendi, daha sonra tekrar buraya geldi."</p>

  <p>"1994'te Servis'le ilişkisini keserek harici işlere bakmaya başladı. 1996'da dış işleri bölümünde şef yardımcılığına yükseldi. Resmî işinde çok fazla çalışması gerektiğinden zor günler geçirdi. Servis'le irtibatını elbette koparmadı son zamanlara kadar, ayda bir buluşup konuşuyorduk."</p>

  <p>"Yani şimdi hasta, öyle mi?"</p>

  <p>"Ciddi bir şey değil, ama ağrıları var. Disk kayması, son yıllarda sık tekrarladı. İki yıl önce, dört ay rapor aldı. Geçen yıl ağustos ayında tekrar hastalandı. 1 Ocak'ta işe başlayacaktı ama raporunu uzattırdı, şimdi ameliyat olmayı bekliyor."</p>

  <p>"Ve raporlu günlerini orospuların peşinde koşarak geçiriyor öyle mi?" dedi Gullberg.</p>

  <p>"Ee, bekâr adam. Anladığım kadarıyla şu orospu ziyaretlerini, düzenli olarak, yıllardır sürdürüyormuş," dedi Jonas Sandberg. Yarım saattir ilk defa söze giriyordu. "Dag Svensson'un yaptığı araştırmanın taslağını okudum."</p>

  <p>"Demek öyle. Biri bana, tam olarak neler döndüğünü anlatabilir mi?"</p>

  <p>"Anladığımız kadarıyla içine düştüğümüz bu boktan durum Björck'ün eseri. 1991 yılında Lisbeth Salander hakkında tutulan raporu Avukat Bjurman'a o vermiş."</p>

  <p>"Bjurman da mı boş zamanlarını orospuların peşinde koşarak geçiriyormuş?" dedi Gullberg.</p>

  <p>"Bildiğimiz kadarıyla değil, en azından Dag Svensson'un belgelerinde adı geçmiyor. Ama Lisbeth Salander'in vasisiydi."</p>

  <p>"Bunun benim hatam olduğunu söyleyebilirsiniz. Sen ve Björck, 1991 yılında Lisbeth Salander'i akıl hastanesine kapatmayı başarmıştınız. Uzun süre orada kalacağını hesaplamıştık, ama mahkemenin atadığı vekil, Avukat Holger Palmgren, kızı oradan çıkarmayı başararak bakıcı bir ailenin yanına yerleştirdi. O zamanlar sen çoktan emekliye ayrılmıştın."</p>

  <p>"Peki, sonra ne oldu?"</p>

  <p>"Bir gözümüz hep onun üzerindeydi. Kız kardeşi Camilla Salander, Uppsala'da bir bakımevine yerleştirilmişti. Lisbeth Salander on yedisine bastığında, birdenbire geçmişini araştırmaya başladı. Zalachenko'nun peşindeydi, bulabildiği bütün resmî kayıtları didik didik etti. Her nasıl olduysa, kız kardeşinin Zalachenko'nun yerini bildiğini öğrendi."</p>

  <p>"Gerçekten biliyor muydu?"</p>

  <p>"Hiçbir fikrim yok. Kız kardeşler birbirlerini uzun yıllar görmemişlerdi. Lisbeth Salander, kız kardeşinin izini sürüp buldu ve bildiklerini anlatması için ikna etmeye çalıştı. Bu buluşma sıkı bir kavgayla sonuçlandı, yumruk yumruğa birbirlerine girdiler."</p>

  <p>"Vay be!"</p>

  <p>"Bu aylarda Lisbeth'in üzerinden gözümüzü ayırmadık. Lisbeth'in ani ziyaretinden sonra bizimle ilişkiye geçen Camilla Salander'i, kız kardeşinin hasta ve tehlikeli olduğu konusunda uyararak işi sıkıya aldık."</p>

  <p>"Yani Camilla sana muhbirlik mi yapıyordu?"</p>

  <p>"Kız kardeşinden ödü patlıyordu. Lisbeth Salander başka yerlerin de dikkatini çekti, birkaç kez Sosyal İşler Müdürlüğü'ndekilerle kavga etti. Bütün bunlardan sonra Zalachenko'nun gizliliğini hâlâ tehdit ettiğine karar verdik. Arkasından da şu metrodaki olay oldu."</p>

  <p>"Bir sübyancıya saldırdı..."</p>

  <p>"Evet. Belli ki şiddete eğilimli ve psikolojik olarak da hastaydı. Tekrar bir yere kapatılmasının herkes için hayırlı olacağını düşünerek eyleme geçtik. İşi Fredrik Clinton ile von Rottinger üstlendi. Peter Teleborian'a başvurarak, Lisbeth'i tekrar içeri kapattırmak için mahkemeyi ikna etmesini istediler. Salander'in vekili Holger Palmgren'di. Salander'in aleyhindeki bütün kanıtlara rağmen mahkeme, Palmgren'in istediği yönde karar verdi, üstelik onu Salander'e vasi atadı."</p>

  <p>"Tamam da, Bjurman bu işe nasıl bulaştı."</p>

  <p>"Palmgren 2002 yılında beyin kanaması geçirdi. Salander hâlâ ilgilendiğimiz bir olaydı. Yeni vasisinin Bjurman olmasını sağladım. Şunu not et: Bjurman, Salander'in, Zalachenko'nun kızı olduğunu bilmiyordu. Eğer Salander, Zalachenko hakkında gevezelik etmeye başlarsa, Bjurman'ın bizi uyaracağını düşünüyordum."</p>

  <p>"Bjurman tam bir aptaldı. Onun aslında Zalachenko'yla hiçbir ilişkisinin olmaması, hele kızıyla hiç olmaması gerekirdi," dedi Gullberg, Wadensjöö'ye bakarak. "Bu vahim bir hata."</p>

  <p>"Biliyorum," dedi Wadensjöö. "Ama o zamanlar bana iyi bir fikirmiş gibi gelmişti. Olacakları düşümde görsem... "</p>

  <p>"Kız kardeşi... Camilla Salander nerede şimdi?"</p>

  <p>"Bilmiyoruz. On dokuzuna bastığında, pılını pırtısını toplayıp bakıcı ailenin yanından ayrıldı. O günden sonra hiç haber alamadık. Yani kayıp."</p>

  <p>"Tamam, devam et... "</p>

  <p>"Polisteki kaynağım, Savcı Richard Ekström'le konuştu," dedi Sandberg. "Soruşturmayı yürüten ekibin başındaki adam, Cinayet Masası Komiseri Bublanski, Bjurman'ın Salander'e tecavüz ettiğini düşünüyormuş."</p>

  <p>Gullberg, duyduklarına inanamıyormuş gibi baktı Sandberg'e. Düşünceli bir ifadeyle çenesini sıvazlayarak, "Tecavüz mü?" dedi.</p>

  <p>"Bjurman'ın karnında bir dövme var, bir yazı: Ben sadist bir domuzum, bir kusmuk, bir tecavüzcüyüm."</p>

  <p>Sandberg masanın üzerine renkli bir fotoğraf koydu. Bjurman'ın karnına bakan Gullberg'in gözleri büyüdü.</p>

  <p>"Yani bu Zalachenko'nun kızının eseri mi?"</p>

  <p>"Başka türlü nasıl açıklayabiliriz ki! Bu kız gerçekten tehlikeli, Svavelsjö MK'den iki azmanı tepeledi."</p>

  <p>"Zalachenko'nun kızı," diye tekrarlayan Gullberg, VVadensjöö'ye döndü. "Biliyor musun, bence bu kızı işe almalısın."</p>

  <p>Wadensjöö'nün kendisine şaşkınlıkla baktığını görünce, şaka yaptığını söylemek zorunda kaldı.</p>

  <p>"Tamam, Bjurman'ın Salander'e tecavüz ettiği, Salander'in de intikam aldığı tezinden hareket edelim. Başka ne var?"</p>

  <p>"Gerçekte neler yaşandığını ancak Bjurman'ın kendisi açıklayabilirdi. Artık hayatta olmadığına göre, bunu umamayız.</p>

  <p>Ama sorunun özü şu; hiçbir resmî kaydı bulunmadığından, Salander'in Zalachenko'nun kızı olduğunu Bjurman'ın bilmemesi gerekirdi."</p>

  <p>"Boş versene, Wadensjöö! Kız babasının kim olduğunu biliyordu, er ya da geç bunu Bjurman'a anlatacaktı."</p>

  <p>"Biliyorum. Biz... Tamam, bu konuda bir yanlış yaptım."</p>

  <p>"Bu yenilir yutulur bir acemilik değil," dedi Gullberg.</p>

  <p>"Biliyorum, bunun için fazlasıyla pişman oldum. Ama Bjurman, Zalachenko'nun varlığını bilen az sayıda insandan biriydi.</p>

  <p>Başka bir vasinin Salander'in Zalachenko'nun kızı olduğunu öğrenmesindense Bjurman'ın öğrenmesi daha iyi diye düşündüm.</p>

  <p>Bu kız her an gevezelik edebilirdi."</p>

  <p>Gullberg, kulağını kaşıdı.</p>

  <p>"Peki, peki... Devam et!"</p>

  <p>şak bir sesle. "Tahminime göre Bjurman, Salander'e tecavüz etti, o da intikamım böyle aldı..." Masadaki fotoğrafı işaret etti.</p>

  <p>"Babasının kızı," dedi Gullberg. Sesinde gizleyemediği bir hayranlık vardı.</p>

  <p>"Bunun üzerine Bjurman, Salander'i halletmesi için Zalachenko'yla ilişkiye geçti. Zalachenko'nun kızından nasıl nefret ettiği herkesin malumuydu. Zalachenko da işi Niedermann'a, o da ilişkide olduğu Svavelsjö MK'ye devretti."</p>

  <p>"Ama Bjurman, Zalachenko'yla nasıl..." diye başlayan Gullberg cümlesini bitirmedi. Bunun cevabı açıktı.</p>

  <p>"Björck," dedi Wadensjöö. "Akla uygun tek açıklama bu bilgiyi Björck'ten almış olması."</p>

  <p>"Lanet olsun!" dedi Gullberg.</p>

  <p>&nbsp;</p>

  <p class="p17"><span class="t13">L</span>isbeth Salander'in huzursuzluğuyla iç içe geçen öfkesi gittikçe artıyordu. Sabahleyin yatağını düzeltmeye gelen hemşireler, kurşun kalemini bulmuşlardı.</p>

  <p>Hemşirelerden biri, "Hoppala, bu buraya nasıl gelmiş," diyerek kalemi cebine atarken, Lisbeth ölümcül bir bakış fırlatmıştı kadına.</p>

  <p>Şimdi artık silahsızdı, ayrıca bu durumu protesto etmeye takati de yoktu.</p>

  <p>Hafta sonunu kötü geçirmişti. Şiddetli bir baş ağrısıyla boğuşmuş, sürekli ağrı kesici almak zorunda kalmıştı. Dikkatsiz hareket ettiği ya da vücut ağırlığını değiştirmeye çalıştığında, omzundan bütün bedenine bıçak saplanmış gibi bir acı yayılıyordu. Boyun askısıyla, ancak sırtüstü yatabiliyordu. Başındaki yara iyileşene kadar, kimbilir kaç gün daha, bu askıya mahkûmdu. Pazar günü ateşi 38,7'ye çıkmıştı. Helena Endrin'e göre vücudunda iltihaplanma vardı, yani iyi değildi. Bunu anlamak için birinden duyması gerekmiyordu.</p>

  <p>İşte yeniden devlet yatağının mahkûmu olmuştu. Şimdi onu yatağa bağlayan kayışlar yoktu, zaten gereksizdi de. Bırak şöyle kalkıp biraz gezmeyi, doğrulamayacak kadar mecalsizdi.</p>

  <p>Pazartesi günü, öğleye doğru Doktor Anders Jonasson ziyaretine geldi. Onun yüzünü artık tanıyordu.</p>

  <p>"Beni hatırlıyor musun?"</p>

  <p>Lisbeth başını salladı.</p>

  <p>"Uzun süre bilincin yerinde değildi, ameliyattan sonra seni ben uyandırdım. Ayrıca ameliyatı da ben yaptım. Şimdi her şey yolunda mı diye öğrenmeye geldim."</p>

  <p>Lisbeth Salander kocaman gözlerle doktoru inceledi, her şeyin yolunda olmadığı açıktı.</p>

  <p>"Duyduğuma göre bu gece boyun askısını çıkarmışsın."</p>

  <p>Lisbeth başını salladı.</p>

  <p>"Bunu iş olsun diye takmıyoruz. Yaraların iyileşene kadar başını sabit tutsun diye takıyoruz."</p>

  <p>Doktor bu sessiz kıza bir süre baktıktan sonra, "İyi," dedi. "Seni bir göreyim demiştim," diye ekledi.</p>

  <p>Tam kapıdan çıkarken, Lisbeth'in sesini duydu.</p>

  <p>"Jonasson'du değil mi?"</p>

  <p>Şaşırarak döndü, gülümsedi.</p>

  <p>"Evet, adımı hatırladığına göre, sandığımdan çok daha dikkatlisin."</p>

  <p>"Mermiyi sen mi çıkardın?"</p>

  <p>"Evet."</p>

  <p>"Durumum nasıl, anlatabilir misin? Hiç kimseden akıllı bir cevap alamıyorum."</p>

  <p>Doktor Jonasson yatağa yaklaşıp Lisbeth'in gözlerinin içine baktı.</p>

  <p>"Şanslıydın," dedi. "Başından vurulmuşsun ama kurşun hayati tehlikeye yol açacak bir yere saplanmamış. Şimdi beyin kanaması riski olduğundan, başını sabit tutmak istiyoruz. Vücudunda iltihap var. Bunun nedeni omzundaki yara gibi görünüyor. Eğer antibiyotikle tedavi edemezsek bir ameliyat daha yapmak zorunda kalabiliriz. Yaraların iyileşene kadar acılı bir süreç yaşayacaksın. Ama genel durumun, sağlığının bütünüyle yerine geleceğine dair umudumu güçlendiriyor."</p>

  <p>"Beynimde bir hasar kalır mı?"</p>

  <p>Doktor Jonasson bir süre tereddüt ettikten sonra başını salladı.</p>

  <p>"Evet, böyle bir risk var. Ama bütün işaretler iyiye gittiğini gösteriyor. Daha sonra beyninde sorun yaratabilecek bir doku oluşumu gelişebilir. Örneğin epilepsi ya da başka bir şeye yol açabilir. Doğrusu bunların hepsi yalnızca varsayım. Şimdi durumun iyi görünüyor. Yaraların iyileşiyor. Eğer gelecekte bir problem çıkarsa, buna o zaman bakarız. Yeterince açık cevaplayabildim mi?"</p>

  <p>Salander başını salladı.</p>

  <p>"Böyle ne kadar yatacağım?"</p>

  <p>"Hastanede demek istiyorsun. Seni ancak birkaç hafta sonra taburcu edebiliriz."</p>

  <p>"Hayır... Demek istediğim ne zaman ayağa kalkıp hareket edebilirim?"</p>

  <p>"Bunu bilemiyorum, iyileşme sürecine bağlı. Fizik tedaviye başlamadan önce, en az iki hafta geçmesi gerekir diye düşünüyorum."</p>

  <p>Lisbeth Salander, ciddi bir ifadeyle doktoru uzun bir süre süzdükten sonra, "Sanırım bana bir sigara verebilirsin?" dedi.</p>

  <p>Anders Jonasson gülerek başını iki yana salladı.</p>

  <p>"Üzgünüm, burada sigara yasağı var. Ama istersen bir nikotin bandı ya da sakızı vermelerini isteyebilirim."</p>

  <p>Lisbeth başını sallayarak onaylamadan önce kısa bir süre düşündü. Sonra tekrar gözlerini doktora çevirdi.</p>

  <p>"O puşt moruk nasıl?"</p>

  <p>"Kim? Şey mi?"</p>

  <p>"Benimle birlikte buraya gelen adam."</p>

  <p>"Sanırım aranız iyi değil. Yaşayacak, artık koltuk değnekleriyle yürüyebiliyor. Durumu senden daha kötü. Yüzündeki yara ciddi ağrılara yol açıyor. Eğer yanılmıyorsam, kafasına bir balta geçirmişsin."</p>

  <p>"Beni öldürmeye çalıştı," dedi Lisbeth alçak bir sesle.</p>

  <p>"Kulağa hiç hoş gelmiyor. Şimdi gitmeliyim. Seni tekrar ziyaret etmemi ister misin?"</p>

  <p>Lisbeth başını salladı. Doktor odadan çıktıktan sonra, düşünceli bir ifadeyle tavana bakmaya başladı. Zalachenko, koltuk değnekleri almıştı, demek gece duyduğu sesler ona aitti.</p>

  <p>&nbsp;</p>

  <p class="p17"><span class="t13">Ö</span>ğle yemeği almak için dışarı çıkan, odadakilerin en genci Jonas Sandberg, suşi ve alkolsüz birayla geri dönüp konferans masasının etrafındakilere servis yaptı. Evert Gullberg nostaljiye kapılmıştı. Kritik bir operasyon aşamasında, onun zamanında da tıpkı böyle olur, bütün gün çalıştıklarından dışarıdan yemek getirtirlerdi.</p>

  <p>Aradaki tek fark, o zamanlar hiç kimse, öğle yemeğinde çiğ balık ısmarlamak gibi bir aptallık yapmazdı. Keşke Sandberg köfte, patates püresi ve böğürtlen sosu getirseydi. Şansına, aç değildi. Suşiyi bir kenara iterek ağzına bir parça ekmek atıp maden suyu içti.</p>

  <p>Konuşmaya yemekte de devam ettiler. Durumu özetleyip gerekli önlemleri alma aşamasına gelmişlerdi. Hızlı hareket etmeleri gerekiyordu.</p>

  <p>"Ben Zalachenko'yu hiç görmedim," dedi Wadensjöö. "Nasıl biri?"</p>

  <p>"Herhalde hiç değişmemiştir," dedi Gullberg. "Müthiş zeki, fotoğrafik bir belleği var, her ayrıntıyı aklında tutar. Bana sorarsan domuzun teki. Sanırım bir parça da akıl hastası."</p>

  <p>"Jonas, dün onunla buluştun. Senin görüşlerin ne?" dedi Wadensjöö.</p>

  <p>"Kontrolü elinde tutuyor. Verdiği ültimatomu anlattım. Ya biz bu boku temizleyecekmişiz ya da o Servis'in canına okuyacakmış."</p>

  <p>"Her şey bu kadar ortaya saçılıp dökülerek basının diline düşmüşken, bunu nasıl yapacakmışız ki? Bizi ne sanıyor bu adam, sihirbaz mı?" dedi Georg Nyström.</p>

  <p>"Bizim ne yapıp ne yapamayacağımız onun umurunda bile değildir. Onu bir tek iplerimizi elinde tutması ilgilendirir," dedi Gullberg.</p>

  <p>"Senin fikrin ne? Dediklerini yapabilir mi? Basınla konuşur mu?" diye sordu Wadensjöö.</p>

  <p>"Bunu kestirmek zor. Zalachenko öyle boş tehditler savuracak biri değil. Kendisi için neyi iyi biliyorsa onu yapar. Bu durumda ne yapacağını kestiremeyiz, eğer basınla konuşmak işine gelirse... Af ya da ceza indirimi sözü alırsa konuşur. İhanete uğradığı ya da ortada bırakıldığını düşünürse de konuşabilir."</p>

  <p>"Sonuçlarını hesaba katmadan?"</p>

  <p>"Özellikle de sonuçları hesaba katmadan. Onun önem verdiği tek şey, bizden daha cesur olduğunu göstermektir."</p>

  <p>"Ama konuşursa anlattıklarına inanılacağının garantisi yok ki. Bir kanıt bulabilmeleri için Servis'in arşivine girmeleri gerekiyor. O da bu adresi bilmiyor."</p>

  <p>"Bu riski almak ister misin? Varsayalım ki Zalachenko konuştu, onu kim izleyecek? Eğer Björck anlattıklarını doğrularsa ne yaparız? Ya da şimdi diyaliz makinesine bağlı olan Clinton... Birdenbire kendini dine verip her şeye ve herkese öfke duymaya başlarsa? Ya günah çıkarmaya kalkarsa ne olur? Bu sözüme güven, eğer biri konuşmaya başlarsa Servis'in sonu gelir."</p>

  <p>"Peki... Ne yapacağız?"</p>

  <p>Masaya uzun bir sessizlik çöktükten sonra sözü yine Gullberg aldı.</p>

  <p>"Sorunun birkaç parçası var. Birinci olarak Zalachenko'nun konuşması hâlinde olacaklar konusunda anlaşmamız gerekiyor. Şu lanet olası anayasal İsveç devleti üstümüze çullanır. Bizi yok ederler, Servis'ten birçok kişi kodesi boylar."</p>

  <p>"Ama bizim faaliyetlerimiz yasal, hükümetten aldığımız görevi yerine getiriyoruz."</p>

  <p>"Boş laf," dedi Gullberg. "1960'ların ortasında yazılan silik bir kâğıdın bir boka yaramayacağını benim kadar sen de biliyorsun."</p>

  <p>"Zalachenko'nun konuşması hâlinde olacakları düşünmek bile istemezsiniz," diye ekledi.</p>

  <p>Yine bir sessizlik çöktü.</p>

  <p>"Göründüğü kadarıyla tek çare Zalachenko'nun sessiz kalmasını sağlamak," dedi Georg Nyström sonunda.</p>

  <p>Gullberg başını salladı.</p>

  <p>"Ve onun sessizliğini satın almak için dişe dokunur bir şeyler sunmalıyız. Sorun adamın ne yapacağının kestirilememesi. Bizi yalnızca kötülük olsun diye yakmaya kalkabilir. Onu nasıl kontrol altında tutacağımızı düşünmemiz gerekiyor."</p>

  <p>"Bizden..." dedi Jonas Sandberg, "onu bu durumdan çekip çıkarmamızı ve Salander'i akıl hastanesine kapatmamızı talep ediyor."</p>

  <p>"Salander işi kolay. Sorun Zalachenko. Bu da bizi sorunun ikinci parçasını düşünmeye zorluyor; zararı en aza indirmek. Teleborian'ın 1991 yılında yazdığı raporun dışarı sızması, en az Zalachenko kadar tehlikeli bir durum."</p>

  <p>Georg Nyström öksürerek boğazını temizledi.</p>

  <p>"Bu raporun polisin eline geçtiğini öğrendikten sonra, hemen önlem aldım. SÄPO'nun hukuk danışmanı Forelius'a gittim, o da başsavcıyla ilişkiye geçti. Başsavcı bu raporun, polisten geri alınmasını ve kopyalanmamasını emretti."</p>

  <p>"Şu başsavcı nasıl biri?" dedi Gullberg.</p>

  <p>"Hiçbir bilgim yok. SÄPO'nun isteklerine göre hareket ediyor. Ayrıca söz konusu rapor gizli bir belge olduğundan başsavcının başka alternatifi yok. Yani başka türlü davranamaz."</p>

  <p>"Peki. Raporu okuyan polisler kim?"</p>

  <p>"İki kopya var. Birini Bublanski, diğerini de meslektaşı Sonja Modig okumuş. Tabii, hazırlık soruşturması için Richard Ekström de. Ayrıca iki polisin daha okuduğunu hesaba katabiliriz..." Nyström, notlarını karıştırmaya başladı. "Curt Svensson ve Jerker Holmberg adında iki polis memuru en azından raporun içeriğinden haberdarlar."</p>

  <p>"Yani dört polis ve bir savcı. Bunlar hakkında bir bilgimiz var mı?"</p>

  <p>"Savcı Ekström kırk iki yaşında, yıldızı yükselen biri. Adalet Bakanlığı'nda çalıştı. Dikkat çekici birkaç davaya baktı. Gayretkeş, gösteriş meraklısı,&nbsp; kariyerini çok önemsiyor."</p>

  <p>"Sosyal demokrat mı?" diye sordu Gullberg.</p>

  <p>"Büyük ihtimalle, ama aktif değil."</p>

  <p>"Soruşturma ekibinin lideri Bublanski öyle mi? Televizyonda bir basın toplantısında gördüm. Kameralardan hoşlanıra benzemiyordu."</p>

  <p>"Elli iki yaşında, muhteşem bir sicili var. Ayrıca boyun eğmemek gibi de bir ünü. Sağlam bir Yahudi."</p>

  <p>"Şu kadın... Kim bu?"</p>

  <p>"Sonja Modig. Evli, otuz dokuz yaşında, iki çocuğu var.&nbsp; kariyerinde hızlı yükseldi. Teleborian onu duygusal, her şeyi sorgulayan biri diye tanımlıyor."</p>

  <p>"Devam et!"</p>

  <p>"Curt Svensson, sıkı biri. Otuz sekiz yaşında, Gängenheten'li. Birkaç yıl önce bir holiganı vurup öldürdüğünden epeyce dikkat çekti. Mahkemede beraat etti. Bublanski, Gunnar Björck'ü yakalamaya onu gönderdi."</p>

  <p>"Anlıyorum. Şu holigan işini bir yere not edin. Bublanski'nin grubunun üzerine şüphe düşürebilmek için, bu adamın polislik mesleğine uygun davranmadığı tezine başvurabiliriz. Sanırım basınla ilişkilerimiz hâlâ sürüyor... Şu son kişi?"</p>

  <p>"Jerker Holmberg, elli beş yaşında, Norrland'lı. Olay yeri incelemesinde gerçek bir uzman. Birkaç yıl önce komiserlik eğitimi önerildiğinde reddetti. Belli ki yaptığı işi seviyor."</p>

  <p>"İçlerinde politikayla aktif uğraşan var mı?"</p>

  <p>"Hayır. Yalnızca Holmberg'in babası, 1970'li yıllarda Merkez Parti'den belediye meclis üyesiymiş."</p>

  <p>"Hımm, sağlam bir gruba benziyor. Sanırım aralarında da sıkı bir ilişki vardır. Bir biçimde aralarına nifak sokamaz mıyız?"</p>

  <p>"Ekipte beşinci bir polis daha vardı," dedi Nyström. "Hans Faste, kırk yedi yaşında. Bublanski'yle ciddi bir fikir ayrılığına düştü. O kadar ciddiydi ki, hastalık raporu alıp gruptan ayrıldı."</p>

  <p>"Peki, bu adam hakkında ne biliyoruz?"</p>

  <p>"Sorduklarımdan değişik cevaplar aldım, sicili kabarık. Ama öyle önemli bir şey yok. Tam bir profesyonel, yalnız geçimsiz biri. Bublanski'yle aralarındaki kavganın nedeni Lisbeth Salander gibi görünüyor."</p>

  <p>"Nasıl yani?"</p>

  <p>"Faste, gazetelerin yazdığı gibi, bu öyküyü satanist, lezbiyen bir gruba bağlamak istemiş. Salander'den hiç hoşlanmıyor. Kızın varlığını kendisi için bir tür aşağılanma gibi görüyor. Salander hakkında yayılan dedikoduların yarısının arkasında o var. Eski bir meslektaşının söylediğine göre, kadınlarla genel olarak sorunu varmış."</p>

  <p>"İlginç," diyen Gullberg, bir süre düşündü. "Mademki gazeteler lezbiyen bir çeteden bahsediyor, o zaman biz de bunu işleyebiliriz. Salander'in güvenilirliğini bu yolla sarsabiliriz."</p>

  <p>"Björck'ün raporunu okuyan polisler de bir başka sorun. Onları izole edemez miyiz?" diye sordu Sandberg.</p>

  <p>"Soruşturma savcısı Ekström dedim ya..."</p>

  <p>"Ama işleri Bublanski yürütüyor," dedi Nyström.</p>

  <p>"Evet ama o karar mercii değil," diyen Wadensjöö düşünceli görünüyordu. Gullberg'e baktı. "Senin tecrübelerin benden daha fazla, bu öyküde birçok ipucu var... Şu Bublanski'yle Modig'i, Salander'den uzak tutmalıyız diye düşünüyorum."</p>

  <p>"Haklısın," dedi Gullberg. "Tam da bunu yapacağız. Bublanski, Bjurman ve Enskede cinayetlerinin izini süren ekibin başında. Salander onlar için artık güncel değil. Bir de şu Alman Niedermann var. Yani Bublanski'yle ekibi bütün dikkatlerini bu adamın yakalanmasına vereceklerdir."</p>

  <p>"Evet."</p>

  <p>"Salander artık onların konusu değil. Ayrıca Nykvarn soruşturması da var... Üç eski cinayet. Niedermann'la bir bağ kuruluyor. Soruşturma Södertälje'de yürütülüyor, ama diğer soruşturmalarla birleştirilecektir. Yani kısaca Bublanski'nin elleri bir süreliğine çok dolu. Kimbilir... Belki Niedermann denilen adamı da yakalar."</p>

  <p>"Hımm."</p>

  <p>"Şu Faste... Tekrar ekibe dönecek mi? Salander'e karşı yürüteceğimiz şüphe kampanyası için uygun birine benziyor."</p>

  <p>"Ne düşündüğünü anlıyorum," dedi Wadensjöö. "Ekström'ün iki davayı birbirinden ayırmasını hesaplıyorsun ama bunun için Ekström'ü kontrol etmemiz gerekiyor."</p>

  <p>"Bu mesele değil," diyen Gullberg, göz ucuyla Nyström'e baktı.</p>

  <p>"Ben Ekström'le ilgilenirim," dedi Nyström. "Tahminimce, şimdi Zalachenko'nun adını hiç duymamış olmayı diliyordur. SÄPO Björck'ün raporunu istediğinde hemen teslim etti. Devletin güvenliği söz konusuyken elbette hep böyle davranacaktır."</p>

  <p>"Ne yapmayı düşünüyorsun?" diye merak ve şüpheyle sordu Wadensjöö.</p>

  <p>"Benim senaryom şu," dedi Nyström, "Münasip bir dille, meslek hayatının sona ermemesi için, neler yapması gerektiğini anlatacağız."</p>

  <p>"Asıl önemlisi sorunun üçüncü parçası," dedi Gullberg. "Björck'ün raporunu polisler bulmadı... Bir gazeteciden aldılar. Bu durumda basın ciddi bir sorun. <span class="t15">Millennium</span>."</p>

  <p>Nyström not defterini açtı.</p>

  <p>"Mikael Blomkvist," dedi.</p>

  <p>Masadaki herkes Wennerström olayından dolayı Blomkvist'in adını duymuştu.</p>

  <p>"Öldürülen gazeteci Dag Svensson, <span class="t15">Millennium</span> adına kadın ticaretiyle ilgili bir dosya hazırlıyordu. Dikkatlerini Zalachenko'nun üzerinde yoğunlaştırmıştı. Dag'ın cesedini Mikael Blomkvist buldu. Ayrıca Lisbeth Salander'i de tanıyor ve onun suçsuz olduğunu iddia ediyor."</p>

  <p>"Bu adam Zalachenko'nun kızını nasıl tanıyabilir... Büyük bir tesadüf olmalı."</p>

  <p>"Bizce tesadüf değil," dedi Wadensjöö. "Salander bir biçimde herkesi birbirine bağlıyor. Bunun nasıl olduğunu bilmiyoruz, ama akla uygun tek açıklama bu."</p>

  <p>Gullberg sessizce oturup not defterine iç içe birkaç daire çizdikten sonra ayağa kalktı.</p>

  <p>"Bir süre düşünmeliyim," dedi. "Kısa bir yürüyüş yapacağım. Bir saat sonra görüşürüz."</p>

  <p>&nbsp;</p>

  <p class="p17"><span class="t13">G</span>ullberg, söylediği gibi bir saat değil, yaklaşık dört saat sonra dönecekti.</p>

  <p>On dakika dolaştıktan sonra, tuhaf kahve çeşitleri satan bir kafeye girdi. Koyu bir kahve ısmarlayıp kapının girişindeki masaya oturdu. İçine düştükleri durumu enine boyuna tartarak bir çıkış yolu bulmaya çalıştı. Arada bir not defterine bir şeyler karaladı. Bir buçuk saat sonra kafasında bir plan şekillenmeye başlamıştı.</p>

  <p>Mükemmel bir plan değildi, ama bütün imkânlarını gözden geçirdikten sonra kesin bir çözüm üretmeleri gerektiği sonucuna varmıştı.</p>

  <p>Şanslarına, bu planı uygulayabilmek için elinde yeterli insan kaynağı vardı.</p>

  <p>Kafeden çıktı, bir telefon kulübesinden Wadensjöö'yü aradı. "Toplantıyı birkaç saat ileri alacağız," dedi. "Yapmam gereken bir şey var. Öğleden sonra saat ikide buluşmaya ne dersin?"</p>

  <p>Bir taksiye binip, gideceği adresi söyledi. Aslında düşük emekli maaşıyla taksiye binecek lüksü yoktu, ama artık bu tür cimrilikleri yapabilecek yaşı geçmişti.</p>

  <p>Belirttiği adreste indikten sonra, iki sokak ötedeki bir evin kapı zilini çaldı. Kapıyı kırk yaşlarında bir kadın açtı.</p>

  <p>"İyi günler, Fredrik Clinton'ı aramıştım."</p>

  <p>"Kim geldi diyeyim."</p>

  <p>"Eski bir meslektaşı."</p>

  <p>Kadın başını salladı, onu içeri alıp oturma odasına götürdü. Clinton, oturduğu koltuktan yavaşça doğruldu. Altmış sekizindeydi ama çok daha yaşlı gösteriyordu. Hastalığın üzerinde bıraktığı izler çok açıktı.</p>

  <p>"Gullberg," dedi Clinton şaşkın bir ifadeyle.</p>

  <p>İki eski ajan, uzun bir süre birbirlerini süzdükten sonra kucaklaştılar.</p>

  <p>"Seni bir daha göreceğimi hiç sanmıyordum. Herhalde seni buraya bu getirdi," diyerek sehpanın üzerinde duran gazeteyi işaret etti Clinton. Gazetenin baş sayfasında Niedermann'ın resmi ve "Polis Katili Danimarka'da Aranıyor" manşeti vardı.</p>

  <p>"Nasılsın?" dedi Gullberg.</p>

  <p>"Hastayım."</p>

  <p>"Görüyorum."</p>

  <p>"Eğer yeni bir böbrek bulamazsam, yakında ölürüm. Bulma ihtimalim de çok düşük."</p>

  <p>Gullberg'i içeri alan kadın oturma odasının kapısına gelip bir istekleri olup olmadığım sordu.</p>

  <p>"Kahve," diyen Gullberg, kadın gittikten sonra Clinton'a döndü.</p>

  <p>"Kim bu kadın?"</p>

  <p>"Kızım."</p>

  <p>Gullberg başını salladı. Uzun yıllar çok yakın mesaide bulunmalarına karşın. Servis elemanlarının dışarıda, birbirleriyle hiç temasta bulunmama gibi şaşırtıcı bir gelenekleri vardı. Gullberg, her çalışanın karakter özelliklerini, güçlerini, zayıflıklarını bilirdi. Ama aile ilişkileri hakkında belli belirsiz bir bilgisi vardı. Clinton, yirmi yıl boyunca belki de onun en yakın meslektaşıydı. Evli ve çocuklu olduğunu biliyordu. Ama ne çocuğunun, ne karısının ismini, ne de Clinton'ın yazları nereye gittiğini bilirdi. Servis'in dışındaki özel hayat kutsaldı, tartışılmazdı.</p>

  <p>"Ne istiyorsun?" dedi Clinton.</p>

  <p>"Wadensjöö hakkında ne düşündüğünü sorabilir miyim?"</p>

  <p>Clinton, başını iki yana salladı.</p>

  <p>"Ben artık bu işlere karışmıyorum."</p>

  <p>"Sana bunu sormadım. Onu tanıyorsun, on yıl senin emrinde çalıştı."</p>

  <p>"Bugün bölümün başında o var. Benim ne düşündüğümün hiçbir önemi yok."</p>

  <p>"Bu işi yapabiliyor mu?"</p>

  <p>"Aptal değil."</p>

  <p>"Ama... "</p>

  <p>"Analiz yeteneği var, parçaları bir araya getirmekte iyi. İçgüdüleri gelişmiş, bütçeyi dengelemeyi biliyor, ki biz bunun imkânsız olduğunu düşünürdük."</p>

  <p>Gullberg başını salladı. Clinton duymayı beklediği, en önemli özellikten bahsetmemişti.</p>

  <p>"İşe dönmeye hazır mısın?"</p>

  <p>Clinton, Gullberg'e şaşkınlıkla baktı. Uzun bir süre tereddüt ettikten sonra, "Evert... İki günde bir hastaneye gidip on saat diyaliz makinesine bağlanıyorum. Nefesim kesilmeden merdivenleri çıkamıyorum, hiçbir şeye mecalim yok," dedi.</p>

  <p>"Sana ihtiyacım var. Son bir operasyon."</p>

  <p>"Yapamam."</p>

  <p>"Yapabilirsin. İki günde bir dokuz saat diyaliz makinesine bağlanacaksın, merdiven çıkmak yerine asansöre bineceksin, eğer gerekirse seni taşıyacak birini de bulurum. Beynine ihtiyacım var."</p>

  <p>Clinton hafif bir iç çekti.</p>

  <p>"Anlat bakalım' dedi.</p>

  <p>"Acil operasyon yapmamızı gerektiren çok karmaşık bir durum yaşıyoruz. Wadensjöö'nün yanında operasyon bölümüne bakan, toy bir herif var. Jonas Sandberg. Wadensjöö yapılması gerekenleri yapacak kalitede biri değil. Tamam, bütçeyi dengede tutacak kadar cambaz olabilir, ama operasyon kararı almaya çekiniyor. Servis'i gerekli arazi çalışmasına sürmekten korkuyor." Clinton'ın yüzünde solgun bir gülümseme belirdi.</p>

  <p>"Operasyon iki ayrı cephede yürütülecek. Bir cephesi Zalachenko, aklını başına toplamasını sağlamalıyım ve bunu nasıl yapacağımı biliyorum. İkinci cephe burası; Stockholm ve maalesef bölümde bu savaşı yürütecek kalitede kimse yok. Bana bir komutan lazım. Son bir görev. Bir planım var. Jonas Sandberg ile Georg Nyström ayak işlerini yapacaklar, operasyonu sen yürüteceksin."</p>

  <p>"Sen ne istediğinin farkında değilsin."</p>

  <p>"Hayır... Pekâlâ farkındayım. Var mısın yok musun, buna sen karar vereceksin. Ama biz eski tüfekler ya silkinip üzerimize düşeni yapacağız ya da birkaç hafta içinde Servis'in kapısına kilit vurulmasını seyredeceğiz."</p>

  <p>Clinton bir kolunu koltuğun kenarına dayayıp başını avucuna yaslayarak iki dakika boyunca düşündü.</p>

  <p>"Anlat bakalım şu planını," dedi sonunda.</p>

  <p>Gullberg ve Clinton iki saat boyunca konuştular.</p>

  <p>&nbsp;</p>

  <p class="p17"><span class="t13">G</span>ullberg, Fredrik Clinton'la birlikte odasına girdiğinde Wadensjöö'nün gözleri büyüdü. Clinton iskelet gibiydi, yürümekte ve nefes almakta zorlandığı belliydi. Bir elini Gullberg'in omzuna koymuş dinleniyordu.</p>

  <p>"Neler oluyor, Tanrı aşkına?.." dedi Wadensjöö.</p>

  <p>"Hadi toplantıya başlayalım," dedi Gullberg kısaca.</p>

  <p>Wadensjöö'nün odasındaki masanın etrafında toplandılar. Clinton ona uzatılan koltuğa çöktü.</p>

  <p>"Hepiniz Fredrik Clinton'ı tanıyorsunuz," dedi Gullberg.</p>

  <p>"Tanıyoruz ama..." dedi Wadensjöö, "burada ne işi var?"</p>

  <p>"Aktif göreve dönmeye karar verdi. Şu anki kriz atlatılana kadar Servis'in operasyon işlerini yürütecek."</p>

  <p>Gullberg, elini kaldırarak protestoya hazırlanan Wadensjöö'yü susturdu.</p>

  <p>"Clinton yorgun. Bir asistana ihtiyacı var. Diyaliz makinesine bağlanması için her gün hastaneye götürülecek. Wadensjöö, onun pratik işlerini yürütmek için iki asistan işe alacaksın. Bu olaylarla ilgili bütün operasyon kararlarım Clinton alacak."</p>

  <p>Susup tepkileri bekledi. Hiç kimseden itiraz gelmeyince devam etti.</p>

  <p>"Bir planım var, sanırım bu bizi kıyıya çıkaracaktır. Ama elimizdeki fırsatı kaçırmamak için hızlı davranmamız gerekiyor. Her şey siz Servis'tekilerin ne kadar kararlı davranacağınıza bağlı."</p>

  <p>Wadensjöö, Gullberg'in söylediklerini bir tür meydan okuma gibi aldı.</p>

  <p>"Dinliyorum."</p>

  <p>"Birincisi, polisler konusunu karara bağladığımız gibi çözeceğiz. Onları Niedermann'ın peşine takarak Salander soruşturmasından uzaklaştıracağız. Bu, Georg Nyström'ün işi. Niedermann'ın akıbeti önemli değil. Salander işine, Faste'nin bakmasını sağlayacağız."</p>

  <p>"İyi bir plana benziyor," dedi Nyström. "Savcı Ekström'le özel bir konuşma yapacağını."</p>

  <p>"Ya ipe un sererse... "</p>

  <p>"Hayır, sermeyecek.&nbsp; kariyerini çok önemsiyor ve çıkarının nerede olduğunun farkında. Direnecek olursa kulağını çekerim. Bir skandala bulaşmaktan ödü kopuyor."</p>

  <p>"İyi. İkinci adım, <span class="t15">Millennium</span> ve Mikael Blomkvist. Clinton'ın işe dönme nedeni de bu. Olağan dışı önlemler gerekiyor."</p>

  <p>"Büyük ihtimalle, hoşlanmayacağım önlemler," dedi Wadenşjöö.</p>

  <p>"Büyük ihtimalle öyle ama <span class="t15">Millennium</span> basit yöntemlerle manipüle edilemez. Bizi Yalnızca, Björck'ün 1991 yılında hazırladığı raporla tehdit edebilirler. Anladığım kadarıyla bu rapor iki, bilemedin üç yerde var. Raporu Lisbeth Salander buldu, Mikael Blomkvist de bir biçimde ondan aldı. Demek ki, polis tarafından aranırken Salander'in Blomkvist'le ilişkisi vardı." Clinton bir elini kaldırarak ilk defa konuşmaya katıldı.</p>

  <p>"Bu, aynı zamanda rakibimizin karakteri hakkında bir fikir veriyor. Yani Blomkvist risk almaktan korkmuyor. Wennerström olayını unutmayın."</p>

  <p>Gullberg başını salladı.</p>

  <p>"Blomkvist bu raporu <span class="t15">Millennium</span> Genel Yayın Yönetmem Erika Berger'e, o da Bublanski'ye verdi. Demek ki raporu Erika Berger de okudu. Ayrıca kopyaladıklarını da hesaplamalıyız. Sanırım, bir kopya Blomkvist'te, bir kopya da dergide var."</p>

  <p>"Akla uygun," dedi Wadensjöö.</p>

  <p>"<span class="t15">Millennium</span> aylık bir dergi, yani bu raporu yarın hemen yayınlayamazlar. Daha zamanımız var. Bu iki raporu da ele geçirmeliyiz. Bunu başsavcıyla yapamayız."</p>

  <p>"Anlıyorum."</p>

  <p>"Yani Blomkvist'in eviyle <span class="t15">Millennium</span> dergisine hırsız girecek. Jonas, bu işi sen organize edebilir misin?"</p>

  <p>Jonas Sandberg göz ucuyla Wadensjöö'ye baktı.</p>

  <p>"Evert, senin artık... bu tür işler yapmadığımızı anlaman gerekiyor. Zaman değişti, bilgisayar ve gözetim çağındayız. Böyle bir operasyonu yürütecek koşullarımız yok."</p>

  <p>Gullberg masanın üzerinden ona doğru eğildi.</p>

  <p>"Wadensjöö... Bu tür bir operasyon için her ne bok gerekiyorsa bulmak senin işin. Dışarıdan adam tut. Gerekirse şu yeni yetme mafyalardan, Blomkvist denilen adamın kafasını kıracak birilerini bul. Bu iki kopya mutlaka ele geçirilecek. Eğer ellerinde belge olmazsa hiçbir bok ispat edemezler. Bu işi başaramazsanız, parmağınız kıçınızda, Anayasa Komisyonu'ndan birilerinin gelip kapınızı çalmasını beklersiniz."</p>

  <p>Gullberg ile Wadensjöö uzun süre birbirlerine baktılar.</p>

  <p>"Ben bu işi üstlenebilirim," dedi birden Sandberg.</p>

  <p>Gullberg başını henüz çaylak diye gördüğü Sandberg'e çevirdi.</p>

  <p>"Bu tür bir işi organize edebileceğinden gerçekten emin misin?"</p>

  <p>Sandberg başını salladı.</p>

  <p>"İyi. Şu andan itibaren şefin Clinton. Emirleri ondan alacaksın."</p>

  <p>"Birtakım keşif faaliyetleri yapmak gerekecek. Operasyon bölümünü güçlendirilmeliyiz," dedi Nyström. "Önerebileceğim birkaç isim var. Biri Mårtensson, SÄPO'nun dış işlerine bakıyor. Korkusuz, gelecek vadeden biri. Uzun bir süre, onu buraya almayı, hatta benim yerimi alabileceğini bile düşünmüştüm."</p>

  <p>"Güzel," dedi Gullberg. "Buna Clinton karar verir."</p>

  <p>"Kötü bir haber," dedi Georg Nyström. "Korkarım, bir üçüncü kopya daha var."</p>

  <p>"Nerede?"</p>

  <p>"Öğleden sonra, Lisbeth Salander'in Annika Giannini diye bir avukat tuttuğunu öğrendim. Mikael Blomkvist'in kız kardeşi."</p>

  <p>"Haklısın, Blomkvist mutlaka kız kardeşine bir kopya vermiştir, başka türlüsü düşünülemez. Demek ki üç kişiyi -Berger, Blomkvist ve Giannini'yi- mercek altına alacağız."</p>

  <p>"Berger hakkında fazla kaygılanmamız gerekmiyor. Bugün Svenska Morgon-Posten gazetesinin genel yayın yönetmenliğine getirildiği açıklandı. Artık <span class="t15">Millennium</span>'la bir ilişkisi kalmadı."</p>

  <p>"İyi ama yine de sen gözünü ondan da ayırma. <span class="t15">Millennium</span>'a gelince, telefonlarım dinleyelim, yazı işlerinde çalışanların telefonlarım da. E-postalarını da kontrol etmeliyiz. Kimlerle buluşup kimlerle konuşuyorlar araştıralım. Neler planlıyorlar öğrenelim. Önceliğimiz raporun kopyalarını ele geçirmek, diğer işler ayrıntı."</p>

  <p>Wadensjöö huzursuz görünüyordu.</p>

  <p>"Evert, bizden bir derginin yazı işlerine karşı operasyon yapmamızı istiyorsun. Bundan daha tehlikeli bir şey olamaz." "Başka bir alternatifin yok. Ya kollarını sıvarsın ya da senin yerini başkası alır."</p>

  <p>Bu tehdit masanın üzerinde bir bulut gibi asılı kalmıştı.</p>

  <p>"Sanırım, <span class="t15">Millennium</span> işi halledilebilir," dedi Jonas Sandberg. "Ama bu bizim asıl sorunumuzu çözmez. Şu senin Zalachenko 'yu ne yapacağız. Eğer o konuşursa yaptığımız her şey boşa gider."</p>

  <p>"Biliyorum," dedi Gullberg. "Operasyonun o kısmı benim işim. Sanırım, onu susmaya ikna edecek bir kozum var. Ama hazırlık yapmak gerekiyor. Akşam Göteborg'a gideceğim." Susup şöyle bir etrafındakileri inceledikten sonra gözlerini Wadensjöö'ye dikti.</p>

  <p>"Benim yokluğumda operasyon kararlarını Clinton verecek," dedi.</p>

  <p>&nbsp;</p>

  <p class="p17"><span class="t13">D</span>oktor Helena Endrin meslektaşı Anders Jonasson'la, Lisbeth Salander'in durumu hakkında pazartesi akşamı bir değerlendirme yaptıktan sonra, ziyaretçi kabul edebilecek kadar düzeldiğine karar verdi. Salander'in ilk ziyaretçileri, Yalnızca on beş dakikalık bir görüşme izni koparan iki Cinayet Masası memuruydu. Salander odasına girip iki sandalye çekerek yatağının kenarına oturan memurlara dikkatle baktı.</p>

  <p>"Merhaba, benim adım Marcus Erlander, Cinayet Masası komiseriyim, Göteborg'da çalışıyorum. Bu da Stockholm'den, meslektaşım Sonja Modig."</p>

  <p>Lisbeth Salander selam vermedi, hatta kılı bile kıpırdamadı. Sonja Modig'in Bublanski'nin grubundan olduğunu biliyordu. Erlander hafifçe gülümsedi.</p>

  <p>"Anladığım kadarıyla devlet memurlarıyla konuşmama gibi bir huyun var. Şimdi yalnızca sana bilgi vereceğim. Senin bir şey söylemen gerekmiyor. Ama dinlersen minnettar olurum. Bugün konuşmamız gereken birkaç şey var, gelecekte birkaç şey daha konuşacağız."</p>

  <p>Lisbeth Salander susmaya devam etti.</p>

  <p>"Öncelikle, arkadaşın Blomkvist, Annika Giannini diye bir avukatın seni temsil edeceğini bize bildirdi. Bir zamanlar bu konuyu konuşmuşsunuz. Eğer öyleyse onayına ihtiyacımız var. Şimdi soruyorum: Avukat Giannini'nin Göteborg'a gelip vekâletini üstlenmesini kabul ediyor musun?"</p>

  <p>Lisbeth Salander bir şey demedi.</p>

  <p>Annika Giannini'nin Mikael'in kız kardeşi olduğunu biliyordu. Mikael gönderdiği bir e-postada ondan bahsetmiş, ama Lisbeth avukata ihtiyaç duymadığından hiçbir cevap vermemişti.</p>

  <p>"Üzgünüm, ama bir cevap almak zorundayım. Yalnızca bir evet ya da hayır yeter. Eğer kabul edersen, Göteborg savcısı, Giannini'yle ilişkiye geçecek. Kabul etmezsen devlet sana bir avukat atayacak. Hangisini istiyorsun?"</p>

  <p>Lisbeth Salander durumu tarttı, büyük ihtimalle bir avukata ihtiyacı vardı. Ama bu avukatın Kalle Hergele Blomkvist'in kız kardeşi olacağını düşündüğünde karnına sancılar giriyordu. Eğer kabul ederse Blomkvist sevinecekti. Diğer yandan hiç tanımadığı birinin savunmasını üstlenmesi daha iyi değildi. En sonunda ağzını açıp bir sözcük mırıldandı.</p>

  <p>"Giannini."</p>

  <p>"Güzel. Teşekkürler. Şimdi sana bir soru daha soracağım. Avukatın yanında olmadan tek bir sözcük etmen gerekmiyor. Ama en azından benim anladığım kadarıyla, bu sorunun senin davanla ilgisi yok. Ronald Niedermann adında otuz yedi yaşındaki bir Alman'ı arıyoruz. Polis cinayetinden."</p>

  <p>Lisbeth Salander dikkat kesildi. işte bu yeni bir haberdi. Zalachenko'nun başına baltayı indirdikten sonra olanları bilmiyordu.</p>

  <p>"Biz Göteborg polisi olarak, onu en kısa zamanda ele geçirmek istiyoruz. Stockholm'den meslektaşlarım da, üç cinayetle ilgili bu adamı sorgulamak istiyor. Daha önce senin işlediğinden şüphelendikleri cinayetler. Yardımını rica ediyoruz. Herhangi bir... Onun nereye gidebileceğine dair bir fikrin var mı?"</p>

  <p>Lisbeth kuşkulu bakışlarım Erlander'den Modig'e çevirdi.</p>

  <p><span class="t15">Karde</span><span class="t15">ş</span><span class="t15">im oldu</span><span class="t15">ğ</span><span class="t15">unu bilmiyorlar.</span></p>

  <p>Niedermann'ın yakalanmasını isteyip istemediğinden emin değildi. Onu kendisi ele geçirip bir deliğe gömmeyi tercih ederdi. Omuzlarını silkti. Silker silkmez de sol omzuna keskin bir acı saplandı.</p>

  <p>"Bugün günlerden ne?" diye sordu.</p>

  <p>"Pazartesi."</p>

  <p>Lisbeth bir süre düşündü.</p>

  <p>"Niedermann'ın adını önceki hafta perşembe günü duydum. İzini sürerek Gosseberga'ya geldim. Şimdi nereye sakladığım ya da nereye kaçmayı düşündüğünü bilmiyorum. Tahminimce, yurt dışına çıkmayı deneyecektir."</p>

  <p>"Niçin böyle düşünüyorsun?"</p>

  <p>"Çünkü Niedermann mezarımı kazmak için ormana gittiğinde, Zalachenko bana, onun artık yeterince dikkat çektiğini, bu yüzden yurt dışına göndermeyi planladığını söyledi."</p>

  <p>Lisbeth Salander on iki yaşından beri hiçbir polisle bu kadar uzun süre konuşmamıştı.</p>

  <p>"Zalachenko... Yani senin baban."</p>

  <p>Bak işte bunu biliyorlardı, büyük ihtimalle Kalle Hergele Blomkvist söylemişti.</p>

  <p>"Onu öldürmeye teşebbüs ettiğin iddiasıyla senden şikâyetçi oldu. Dava şimdi savcının önünde, büyük ihtimalle bundan yargılanacaksın. Ayrıca ağır eziyetten tutuklusun. Zalachenko'nun kafasına bir balta geçirmişsin."</p>

  <p>Lisbeth bir şey demedi. Uzun bir sessizlik oldu. Sonja Modig yatağa eğilip alçak bir sesle, "Polisin Zalachenko'nun anlattığı öyküye inanmadığını bilesin," dedi. "Avukatınla bu konuyu konuş, daha sonra tekrar uğrarım."</p>

  <p>Erlander başını salladı, ayağa kalktılar.</p>

  <p>Lisbeth Salander polislerin insan gibi, hatta neredeyse arkadaşça davranmaları karşısında şaşırmıştı. Sonja Modig'in söylediklerinin ne anlama geldiğini düşündükten sonra, bunun arkasında bir bityeniği olduğuna karar verdi.</p>

  <p>&nbsp;</p>
</body>
</html>
