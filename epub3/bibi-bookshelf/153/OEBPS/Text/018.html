<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p19">&nbsp;</p>

  <h2 class="h21"><a id="ncx2833"></a><a id="a49"></a>11. BÖLÜM</h2>

  <p class="p16">13 MAYIS, CUMA 14 MAYIS, CUMARTESİ</p>

  <p class="p17"><span class="t13">C</span>uma sabahı erkenden <span class="t15">Millennium</span>'dan çıkıp Lisbeth Salander'in Lundagatan'daki eski evine doğru yürüyen Blomkvist, etrafına dikkat kesilmişti. İzlenmiyordu. Göteborg'a gidip İdris Ghidi'yle buluşacaktı. İzlenmeyeceği ve geride iz bırakmayacağı güvenli bir ulaşım aracı bulmalıydı. Bütün seçenekleri gözden geçirip bir karara varmıştı. Tren olmazdı, kredi kartını kullanmak istemiyordu. Eskiden olsa Erika Berger'in arabasını ödünç alırdı, ama artık bu imkânsızdı. Henry Cortez ya da başka birinden bir araba kiralamalarını isteyebilirdi, ama bu geride iz bırakmak demekti.</p>

  <p>En sonunda geriye tekbir seçenek kalmıştı. Götgatan'dan geçerken, bir bankamatikten yüklü miktarda para çekip Salander'in eski evinin önüne gitti. Geçen mart ayından beri orada duran şarap kırmızısı Honda'nın kapısını anahtarla açtı. Koltuğu ayarlayıp benzini kontrol etti, yarı depoydu. Liljeholm Köprüsü'nden geçerek E-4'e girdi.</p>

  <p>Saat 14.50'de arabayı Göteborg'daki Avenyn Caddesi'nin paralel sokaklarından birine park etti. Önüne gelen ilk lokantaya girerek öğle yemeği yedi. Saat 16.10'da metroya binip Angered semtinin merkezinde indi. İdris Ghidi'nin oturduğu evi bulması yirmi dakikasını aldı, kararlaştırılan saatten on dakika geç kalmıştı.</p>

  <p>İdris Ghidi topallayarak gelip kapıyı açtı. Mikael Blomkvist'in elini sıktıktan sonra, basit döşenmiş oturma odasına buyur etti. Mikael'in oturduğu masanın hemen yanındaki komodinin üzerinde çerçevelenmiş yarım düzine fotoğraf vardı, Mikael fotoğrafları incelemeye başladı.</p>

  <p>"Ailem," dedi İdris Ghidi.</p>

  <p>Çok belirgin bir aksanla konuşuyordu. Folk Partisi'nin göçmenler için önerdiği dil kursundan geçemeyeceği açıktı.</p>

  <p>"Kardeşlerin mi?"</p>

  <p>"Soldaki ikisi kardeşim. En soldaki, ortada duran babam gibi, 1980 yıllarında Saddam rejimi tarafından öldürüldü. 1990'da da iki amcam katledildi. Annem 2000 yılında öldü. Üç kız kardeşim var, ikisi Suriye'de. Küçük kız kardeşim de Madrid'de."</p>

  <p>İdris Ghidi, Türk kahvesi yapmıştı.</p>

  <p>"Kurdo'nun selamı var."</p>

  <p>İdris Ghidi bir şey demedi.</p>

  <p>"Senden ne istediğimi açıkladı mı?"</p>

  <p>"Bana bir iş vereceğini söyledi, ama ne olduğunu belirtmedi. Baştan söyleyeyim ki yasa dışı bir şey yapmam. Bu tür şeylere girecek hâlim yok."</p>

  <p>"Senden yasa dışı bir şey yapmanı istemiyorum ama sıradan bir şey de değil. Birkaç hafta sürecek bir iş. Her gün yalnızca birkaç dakikanı ayıracaksın, bunun için haftada sana 1.000 kron ödeyeceğim. Ödemeyi elden yapacağım, vergi dairesinin haberi olmayacak."</p>

  <p>"İyi. İş ne?"</p>

  <p>"Sahlgrenska Hastanesi'nde çalışıyorsun. İşlerinden biri, her gün ya da daha kesin konuşursak haftada altı gün, yoğun bakım servisindeki koridor C 11'i temizlemek."</p>

  <p>İdris Ghidi başıyla onayladı.</p>

  <p>"Ne istediğime gelince..." Mikael Blomkvist, masanın üzerinden ona doğru eğilerek meramını anlattı.</p>

  <p>&nbsp;</p>

  <p class="p17"><span class="t13">S</span>avcı Richard Ekström ziyaretçisini düşünceli bir ifadeyle inceledi. Komiser Georg Nyström'le üçüncü defa görüşüyordu. Komiserin kısa kesilmiş gri saçlarının çerçevelediği koyunsu bir suratı vardı. İlk ziyaretini Zalachenko öldürüldükten sonra yapmış, SÄPO elemanı olduğunu teyit eden kimliğini göstermişti. Alçak sesle uzun süre konuşmuşlardı.</p>

  <p>"Alacağın kararlar için herhangi bir şekilde seni etki altına almak ya da işini nasıl yapacağını öğretmek gibi bir niyetimin olmadığını anlaman çok önemli," dedi Nyström.</p>

  <p>Ekström başını salladı.</p>

  <p>"Ayrıca sana verdiğim bilgilerin hiçbir koşul altında açıklanamayacağının altını da çizmeliyim."</p>

  <p>"Anlıyorum," dedi Ekström.</p>

  <p>İşin doğrusuna bakılırsa, hiçbir şey anlamamıştı. Ancak bir sürü soru sorarak aptal gibi görünmek istemiyordu. Anlayabildiği tek şey Zalachenko olayının mümkün olduğu kadar dikkatle ele alınması gerektiğiydi. Ayrıca Nyström'ün ziyaretinin resmî olmadığını ama SÄPO'nun yüksek katlarının bilgisi dâhilinde olduğunu da anlamıştı.</p>

  <p>"Hayat memat meselesi," dedi Nyström. "SÄPO, Zalachenko'yla ilgili her şeye gizlilik damgası vurdu. Bir tek, iltica etmiş eski bir Sovyet ajanı olduğunu ve Rusların 1970'li yıllarda batıya karşı yürüttüğü operasyonlarda anahtar bir rol oynadığını söyleyebilirim."</p>

  <p>"Vay be... Mikael Blomkvist de bunu iddia ediyordu."</p>

  <p>"Blomkvist bu konuda doğru söylüyor, ne de olsa gazeteci. Bazen İsveç savunmasının sırlarına ayağı takılıyor."</p>

  <p>"Bunları yayınlayacak."</p>

  <p>"Elbette yayınlayacak. İyisiyle kötüsüyle basını temsil ediyor. Demokratik bir ülkede yaşıyoruz, basının yazdıklarına karışamayız. İşin kötü tarafı Blomkvist, Zalachenko hakkındaki gerçeğin Yalnızca bir kısmını biliyor, bunların önemli bir kısmı da yanlış bilgiler."</p>

  <p>"Anlıyorum."</p>

  <p>"Blomkvist'in bir türlü anlayamadığı şu; eğer Zalachenko olayı ortaya dökülüıse Ruslar, Rusya'daki ajanlarımız ve kaynaklarımızı ortaya çıkarırlar. Bu da hayatını demokrasi için riske atmış insanların öldürülmeleri anlamına gelir."</p>

  <p>"Ama Rusya artık demokratik bir ülke değil mi? Demek istediğim, bütün bunlar komünist rejim zamanında..."</p>

  <p>"Bu bir şeyi değiştirmez. Rusya'da bizim adımıza casusluk faaliyeti yürütmüş insanların hayatlarından bahsediyoruz. Çok uzun yıllar geçmiş bile olsa, dünyadaki hiçbir ülke bunu kabullenemez. Ayrıca kaynaklarımızdan bir kısmı hâlâ aktif..."</p>

  <p>Aslında bunların hepsi palavraydı ama Ekström bunu bilemezdi. Nyström'ün söylediği her sözcüğe inanmak zorundaydı. Üstelik İsveç'in en gizli sırlarının kendine anlatılması Ekström'ün gururunu okşamıştı. İsveç İstihbarat Teşkilatı'nın Rus savunmasını aşmış olması karşısında da şaşkınlığa uğramıştı. Bu tür bilgiler elbette ki ortalığa saçılamazdı.</p>

  <p>"Seninle ilgili bir değerlendirme yapıldıktan sonra, bana ilişkiye geçme görevi verildi," dedi Nyström.</p>

  <p>Baştan çıkarmanın en önemli tarafı insanların zayıf yönlerini bulmaktı. Savcı Ekström'ün zayıf tarafı da kendisinin çok önemli olduğuna inanmasıydı. Ayrıca diğer birçok insan gibi yağlanmaktan hoşlanıyordu. Çok az insanın bildiği sırları anlatmak için onu seçmişlerdi.</p>

  <p>"Senin emniyet camiasında saygı duyulan biri olduğunu biliyoruz... Tabii hükümet katında da," diye ekledi Nyström.</p>

  <p>Ekström'ün ağzı kulaklarına varıyordu. Hükümetten, adı anılmayan kişiler ona güven duyuyorlardı. Eğer kartlarını iyi kullanırsa, günün birinde ona olan minnet borçlarını öderlerdi, yani onu parlak bir kariyer bekliyordu.</p>

  <p>"Güveninize teşekkür ederim... Peki, benden ne istiyorsunuz?"</p>

  <p>"Benim görevim sana gizli bilgileri iletmek, bu öykünün nasıl karmaşık bir hâl aldığını elbette ki biliyorsun. Diğer taraftan da, senin sorumluğunda yasal bir süreç işliyor. Hiç kimse... ne hükümet ne de SÄPO bu soruşturmayı nasıl yapacağına karışabilir. Senin işin gerçekleri bulup suçlular hakkında dava açmak. Hukuk sisteminin en önemli halkasısın." Ekström başını salladı.</p>

  <p>"Ama diğer taraftan Zalachenko hakkındaki bilgiler dışarı sızarsa bu ulusal bir felakete yol açar."</p>

  <p>"Peki... Bu ziyaretinizin amacı ne?"</p>

  <p>"Her şeyden önce seni durumun vahameti hakkında bilgilendirmek istedim. İsveç, İkinci Dünya Savaşı'ndan beri, böylesi kritik bir durumu hiç yaşamadı. Başka bir deyimle İsveç'in kaderi şimdi senin ellerinde."</p>

  <p>"Senin patronun kim?"</p>

  <p>"Üzgünüm. Bu konu üzerine çalışan insanların ismini açıklayamam ama talimatları düşünülebilecek en yüksek makamdan aldığımı söyleyebilirim."</p>

  <p><span class="t15">Aman Tanr</span><span class="t15">ı</span><span class="t15">m, hükümet ad</span><span class="t15">ı</span><span class="t15">na çal</span><span class="t15">ı</span><span class="t15">ş</span><span class="t15">ı</span><span class="t15">yor. Politik bir skandala yol açmamak için, tabii ki bunu aç</span><span class="t15">ı</span><span class="t15">klayamaz.</span></p>

  <p>Ekström zokayı yutmuştu.</p>

  <p>"Sana ancak bilgi vererek yardımcı olabilir, konumum itibariyle bu ülkenin en gizli belgelerini sunabilirim. SÄPO'nun içinden, benim dışımda hiç kimseyle konuşmayacaksın. Bu labirentte sana yol göstermek benim görevim. Eğer değişik çıkarlar arasında çatışma baş gösterirse, birlikte bir çözüm bulacağız."</p>

  <p>"Anlıyorum. Sana ve meslektaşlarına işimi kolaylaştırmaya çalıştığınız için teşekkür ederim."</p>

  <p>"Oldukça müşkül bir durumdayız ama yine de yasal sürecin işlemesini istiyoruz."</p>

  <p>"Güzel. Bütün bunların gizli kalacağına sizi temin ederim. Gizlilik damgası vurulmuş belgelerle ilk defa karşılaşmıyorum... "</p>

  <p>"Elbette ilk defa karşılaşmıyorsun, bunların hepsini biliyoruz."</p>

  <p>Ekström düzinelerce soru sordu, Nyström bunları dikkatle not aldıktan sonra, uzun uzun cevapladı. Soruların önemli bir kısmı 1991 yılında Björck'ün hazırladığı rapor üzerineydi.</p>

  <p>"Sorunlarımızdan biri bu," dedi Nyström.</p>

  <p>Çok endişeli görünüyordu.</p>

  <p>"Bu rapor açığa çıktığında bir analiz grubu kurup neredeyse 24 saat boyunca neler döndüğünü araştırdıktan sonra, sonuç çıkarabileceğimiz bir aşamaya geldik. Çıkardığımız sonuçlar hiç de hoş değil."</p>

  <p>"Bu rapora göre SÄPO, psikiyatr Peter Teleborian'la iş birliği yapıp komplo kurarak Salander'i akıl hastanesine kapatmış."</p>

  <p>"Keşke öyle olsaydı," dedi Nyström, zayıf bir gülümsemeyle.</p>

  <p>"Keşke?"</p>

  <p>"Evet. O zaman çözümü basitti. Bu bir suç işlendiğini gösterir, adalet de suçluların yakasına yapışırdı. Asıl sorun, bu raporun bizim arşivimizdeki orijinaliyle örtüşmemesi."</p>

  <p>"Nasıl yani?"</p>

  <p>Nyström mavi bir dosya çıkarıp açtı.</p>

  <p>"İşte Gunnar Björck'ün 1991 yılında yazdığı gerçek rapor bu. Ayrıca Teleborian'la yaptığı yazışmaların orijinalleri de arşivde. Ortada dolaşan raporla, elimizdeki orijinali arasında çok büyük fark var."</p>

  <p>"Lütfen açıklar mısınız?"</p>

  <p>"Björck'ün intihar etmesi çok acı bir şey. Sanırım fahişelerle girdiği ilişkinin açıklanacağından korkarak büyük bir baskı altında kaldı. <span class="t15">Millennium</span> onu afişe etmek istiyordu. Tabii büyük bir umutsuzluğa düştü ve intihar etmeyi seçti."</p>

  <p>"Vah vah!"</p>

  <p>"Orijinal rapor Lisbeth Salander'in babasını öldürme girişiminden sonra yapılan bir araştırmayı içeriyor. Benzin bombasıyla Zalachenko'yu öldürmeye çalışmıştı. Blomkvist'in ele geçirdiği rapor, orijinalinin ilk otuz sayfasıyla aynı. Björck'ün çıkarsamalarının yazıldığı 33. sayfadan itibaren, birbirleriyle çelişmeye başlıyor."</p>

  <p>"Nasıl çelişiyor?"</p>

  <p>"Orijinal raporda Björck, beş açık tavsiyede bulunuyor. İşi hasıraltı etmek istemiyoruz ama söz konusu olan Zalachenko davasının basındaki tonunu düşürmek. Björck, Zalachenko'ııun -ağır yanık yaraları vardı- başka bir ülkede tedavisini öneriyor ve buna benzer şeyler. Ayrıca Lisbeth Salander'e de düşünülebilecek en iyi psikiyatrik bakımın verilmesini."</p>

  <p>"Öyle mi?"</p>

  <p>"Ortaya çıkan raporda birtakım sözcükler ustaca değiştirilmiş. 34. sayfada eğer biri ona Zalachenko hakkında sorular sorarsa, anlatacakları şüpheyle karşılansın diye, Björck'ün, Lisbeth Salander'in psikopatmış gibi gösterilmesini önerdiği yazıyor."</p>

  <p>"Ve bu orijinal raporda yok, öyle mi?"</p>

  <p>"Kesinlikle. Gunnar Björck böyle bir şeyi asla önermiyor. Zaten nasıl önerebilir ki, bu bir suç. O Salander'e gerekli bakımın verilmesini öneriyor ama Blomkvist'in elindeki kopyada bu bir komplo teorisine dönüştürülmüş."</p>

  <p>"Orijinal raporu okuyabilir miyim?"</p>

  <p>"Buyurun. Ama maalesef giderken almak zorundayım. Ayrıca Björck ile Teleborian arasındaki yazışmaların olduğu eke dikkatinizi çekmek isterim. Bu yazışmalar bütünüyle değiştirilmiş. Artık burada ince değişiklikler değil, kaba sahtekârlıklar söz konusu."</p>

  <p>"Sahtekârlıklar?"</p>

  <p>"Bu durumda kullanılabilecek en uygun sözcük bu. Orijinal yazışmalar, Teleborian'ın mahkeme kararıyla Lisbeth Salander'in psikolojik durumunu incelemekle görevlendirildiğini gösteriyor. Bunda bir tuhaflık yok. Lisbeth Salander o zaman 12 yaşında, benzin bombasıyla babasını öldürmeye çalışmış bir kız. Eğer psikiyatrik bir araştırma yapılmazsa, asıl bu tuhaf olurdu."</p>

  <p>"Doğru söylüyorsun."</p>

  <p>"Eğer o zaman sen savcı olsaydın, sanırım sosyal ve psikiyatrik bir araştırmanın yapılması gerektiğine karar verecektin."</p>

  <p>"Kesinlikle."</p>

  <p>"Teleborian ünlü bir çocuk psikiyatrı, saygı duyulan bir adamdı. Ayrıca adli tıpta çalışıyordu. Ona görev verildikten sonra, yapılması gereken muayeneyi yaparak, Lisbeth Salander'in ruhsal açıdan hasta olduğuna karar verdi... Sanırım işin teknik boyutlarına girmem gerekmez."</p>

  <p>"Tamam... "</p>

  <p>"Teleborian ulaştığı sonuçları, bir raporla Björck'e gönderdi ve mahkeme bu raporlara dayanarak Salander'in St. Stefan'da tedavi edilmesi gerektiğine karar verdi."</p>

  <p>"Anlıyorum."</p>

  <p>"Blomkvist'in elindeki raporda Teleborian'ın yaptığı araştırmadan hiç bahsedilmiyor. Bunun yerine Björck'le Teleborian arasındaki yazışmalara yer verilmiş. Sözde, Björck, Teleborian'a sahtekârlık yapmasını söylüyor."</p>

  <p>"Ve sen bunların çarpıtıldığını iddia ediyorsun."</p>

  <p>"Kuşkusuz."</p>

  <p>"Ama böyle bir sahtekârlık kimin işine yarar ki?"</p>

  <p>Nyström elindeki raporu masaya koydu ve kaşlarını kaldırdı.</p>

  <p>"İşte şimdi işin özüne ilişkin soruyu sordun?"</p>

  <p>"Cevap?.."</p>

  <p>"Bilemiyoruz, analiz grubumuz bu sorunun cevabını bulabilmek için ciddiyetle çalışıyor."</p>

  <p>"Bütün bunları Blomkvist uydurmuş olamaz mı?"</p>

  <p>Nyström bir kahkaha attı.</p>

  <p>"Aslında ilk başta biz de böyle düşündük. Ama değil. Biz bu sahtekârlığın uzun yıllar önce yapıldığını düşünüyoruz. Büyük ihtimalle orijinal raporun yazıldığı tarihle aynı zamanda."</p>

  <p>"Vay be!"</p>

  <p>"Tabii bundan hoş sonuçlar çıkmaz. Bu raporun sahtesini yapan konudan epeyce haberdar demektir. Ayrıca sahtekâr her kimse, Gunnar Björck'ün kullandığı daktiloyu kullanmış."</p>

  <p>"Yani..."</p>

  <p>"Björck'ün raporu <span class="t15">nerede</span> yazdığını bilemiyoruz. Evindeki daktiloda, iş yerinde ya da başka bir yerde yazmış olabilir. İki olasılık üzerine düşünüyoruz. Birincisi, bu sahtekârlığı yapan psikiyatri kliniği ya da adli tıptan, Teleborian'a zarar vermek isteyen biri. İkincisi, bütünüyle başka bir amaçla hareket eden, SÄPO'nun içinden biri."</p>

  <p>"Ama niçin?"</p>

  <p>"Bu, 1991'de yazıldı. SÄPO'nun içinde Zalachenko'nun izini süren bir Rus ajanı olabilir. Bunun için eski personel kayıtlarını itinayla gözden geçiriyoruz."</p>

  <p>"Ama eğer KGB bunu öğrenseydi... yıllar önce açığa çıkardı."</p>

  <p>"Haklısın. Ama tam da o zamanlar Sovyetler Birliği'nin çöktüğünü ve KGB'nin dağıldığını unutma. Ne tür engeller çıktı bilmiyoruz, belki de planladıkları operasyonu rafa kaldırmışlardır. KGB'nin belge sahteciliği ve dezenformasyon konusunda usta olduğunu da unutmayalım."</p>

  <p>"Ama KGB böyle bir sahtekârlık yapmakla ne ummuş olabilir?"</p>

  <p>"Bunu biz de bilmiyoruz. Belki de İsveç hükümetini bir skandala sürüklemek istemişler."</p>

  <p>Ekström alt dudağını ısırdı.</p>

  <p>"Yani Salander hakkında verilen tıbbi raporların doğru olduğunu söylüyorsun."</p>

  <p>"Tabii ki. Kuşkusuz doğru. Halk diliyle konuşursak Salander zırdeli. Bundan hiç şüphen olmasın. Psikiyatri kliniğine kapatılması çok isabetli bir karardı."</p>

  <p>&nbsp;</p>

  <p class="p17"><span class="t16">"</span><span class="t13">K</span>lozetler mi?" dedi Malin Eriksson, şüpheli bir ifadeyle. Sesinden, Henry Cortez'in kendisiyle dalga geçtiğini düşündüğü seziliyordu.</p>

  <p>"Evet, klozetler," diye tekrarladı Henry Cortez.</p>

  <p>"Klozetler hakkında bir haber yapmak istiyorsun. <span class="t15">Millennium</span>'da?"</p>

  <p>Monika Nilsson, gülmesini engelleyemedi. Cuma günkü toplantıda ondaki gizli coşkuyu fark etmişti. Ocağa bir öykü koyan her gazetecide gördüğü işareti görmüştü Cortez'de.</p>

  <p>"İyi, seni dinliyoruz."</p>

  <p>"Çok basit," dedi Henry Cortez. "İsveç'in en ayrıcalıklı endüstrisi, yapı endüstrisidir. Her ne kadar Skanska, Londra'da ve başka yerlerde büroları varmış gibi davransa da, dışarı taşınması imkânsız tek endüstri de bu. Binalar İsveç'te yapılmak zorunda."</p>

  <p>"İyi de bunun neresi haber?"</p>

  <p>"Yarı haber sayılabilir. Yapı endüstrisi diğer endüstrilerden farklı, diğerlerinin rekabete ve verimliliğe ihtiyaçları var. Eğer Volvo son modeline benzer bir araba daha üretmeye kalkarsa, iki milyon krona satmak zorunda. Normal bir endüstri, fiyat baskısı altında, ama yapı endüstrisi böyle değil. Onlar fiyatlara aldırmıyor, metrekare fiyatları durmadan artıyor ve devlet bunun bütünüyle akıl dışı bir düzeye yükselmemesi için yapı endüstrisini durmadan sübvanse ediyor."</p>

  <p>"Burada bir haber var mı?"</p>

  <p>"Bekle. Biraz karmaşık bir şey. Eğer hamburger fiyatları, yapı endüstrisindeki fiyatlarla aynı ölçüde artıyor olsaydı, 1970'li yıllardan bu yana yaklaşık yüz elli krona yükselmeliydi. Patates ve içeceği de eklersek, bu fiyat kaça yükselirdi düşünemiyorum bile. Ama <span class="t15">Millennium</span>'dan aldığını maaşla hamburger yiyemezdim. Bu masanın etrafındaki kaç kişi gidip de yüz krona hamburger alır?"</p>

  <p>Hiç kimse bir şey demedi.</p>

  <p>"Suskunluğunuzu anlıyorum. NCC, Lidingö'de üst üste yığılmış kutu gibi evler yapıyor. Üç odalı bir evin kirası 10-12 bin kron, içinizden kaçı bu parayı ödeyebilir."</p>

  <p>"Ben ödeyemem," dedi Monika Nilsson.</p>

  <p>"Arna senin zaten Danvikstull'da, babandan kalma bir evin var, satarsan yaklaşık yarım milyon eder. Peki, evinden taşınmak isteyen 20 yaşında biri ne yapacak? Ekonomik durumları taşınmalarına el vermez. İkinci ya da üçüncü elden ev tutmak zorundalar ya da emekli oluncaya kadar ailelerinin yanında kalacaklar."</p>

  <p>"Klozetler resme ne zaman girecek?" diye merakla sordu Christer Malm.</p>

  <p>"Şimdi ona geliyorum. Soru şu, daire fiyatları niçin bu kadar yüksek? Çünkü ev satın almak isteyenler fiyatların nasıl konulduğunu bilmiyorlar. Basit bir ifadeyle söylersek, belediyeler Skanska gibi yapı şirketlerini arayarak yüz tane daire ısmarlıyor ve kaça mal olacağını soruyorlar. Skanska bir hesap yapıp 500 milyon krona mal olacağım söylüyor. Yani metrekaresi X krona geliyor, sen de böyle bir eve taşınmak istediğinde ayda 10 bini gözden çıkarmak zorunda kalıyorsun. İnsan hamburgerden vazgeçebilir ama bir yerde oturmaktan vazgeçemez ki. Yani ne olursa olsun ödemek zorundasın."</p>

  <p>"Lütfen Henry, konuya gel."</p>

  <p>"Tamam, konu bu işte. İşe yaramaz bir yere taşınmak için 10 bin papeli gözden çıkarmak zorunda kalıyoruz. Çünkü yapı şirketi fiyatları düşürmeyi umursamıyor. Müşteri ne de olsa ödeyecek. Yapı sektörünün en büyük masrafı malzeme. Yapı malzemeleri kendi fiyatlarını belirleyen toptancılardan alınıyor. Gerçek bir rekabet olmadığından bir küvet 5.000 krona mal oluyor. Aynı üretici, aynı küveti Almanya'da 2.000 krona satıyor. Bu fiyat değişikliğini açıklayacak mantıklı bir üretim maliyeti de yok."</p>

  <p>"Tamam."</p>

  <p>"Bunların bir kısmım 1990 yılında hükümetin atadığı yapı masrafları denetleme komisyonunun raporlarında okuyabilirsiniz. O günden sonra da pek bir şey değişmedi. Hiç kimse yapı şirketlerinin mantık dışı fiyatlarım tartışmıyor. Bir bina ısmarlıyorlar ve ne istenirse kuzu kuzu ödüyorlar. Daha sonra bu fiyatlar kiracılara yıkılıyor."</p>

  <p>"Henry, klozetler?"</p>

  <p>"Yapı masrafları denetleme komisyonu kurulduktan sonra yerel düzeyde, genellikle Stockholm dışında, küçük birtakım değişiklikler oldu. Yüksek fiyatlardan perişan olup bu gidişe dur diyen girişimciler çıktı. Örneğin Karlskronahem şirketi, malzemelerini kendi satın alarak diğerlerinden daha ucuza binalar yapabildi. Üstelik İsveç Ticaret Odası işe el attı. Yapı malzemelerinin inanılmaz pahalı olduğunu düşündüklerinden, aynı kalitedeki malzemeleri daha ucuza mal etmenin yollarım aramaya başladılar. Bu nedenle, bir yıl önce Ålvsjö'de açılan Yapı Malzemeleri Fuarı'nda küçük çaplı bir çatışma yaşandı. Ticaret Odası, Tayland'dan, 500 krona klozet satan bir iş adamını davet etmişti."</p>

  <p>"Öyle mi? Ee?"</p>

  <p>"Onun tek rakibi Vitavara AB adında toptancı bir İsveç şirketi. Klozetlerin tanesini 1.700 krona satıyor. Bunun üzerine belediyelerdeki aklı başında insanlar, alınlarını kaşıyarak, Tayland'da 500 krona satılan klozetlerin burada niçin 1.700 kron olduğunu merak etmeye başladılar"</p>

  <p>"Belki daha iyi kalitededir," dedi Lottie Karim.</p>

  <p>"Hayır. Aynı kalite."</p>

  <p>"Tayland," dedi Christer Malm. "Burnuma çocuk emeği kokusu geliyor. Fiyatlar bunun için ucuzdur."</p>

  <p>"Hayır," dedi Henry Cortez. "Çocukları genellikle tekstil sanayi ve hediyelik eşya sanayinde çalıştırıyorlar. Tabii bir de sübyancıların hizmetine sunuyorlar. Benim bahsettiğim gerçek bir sanayi. Birleşmiş Milletler çocuk emeğinin kullanılmamasına dikkat ediyor. Ben bu şirketi araştırdım, işlerini düzgün yapıyorlar. Beyaz eşya alanında büyük, modern ve saygın bir yerleri var."</p>

  <p>"O zaman... Ücretlerin düşük olduğu bir ülkeden bahsediyoruz. Bu da yazacağın haberle, Tayland endüstrisinin İsveç'teki yapı malzemeleri endüstrisini rekabetle yok etmesini istediğin anlamına gelecek. Yüksek ücretlerle çalışan İsveçli işçileri atın, iş yerlerini kapatın, Tayland'dan ucuz mal ithal edin. Sendikalar sana iyi bir puan vermezler."</p>

  <p>Dudaklarına bir gülümseme yayılan Henry Cortez, oturduğu koltuğa gömüldü. Yüzünde kendini beğenmiş bir ifade vardı.</p>

  <p>"Yine yanıldınız," dedi. "Vitavara AB'nin 1.700 krona sattığı klozetleri nerede ürettiğini tahmin edin."</p>

  <p>Yazı işleri odasına bir sessizlik çöktü.</p>

  <p>"Vietnam," dedi Henry Cortez.</p>

  <p>"Olamaz!" dedi Malin Eriksson.</p>

  <p>"Olur," dedi Henry. "En azından on yıldır klozetlerini orada üretiyorlar, isveçli işçiler 1990'da kapının önüne konuldular."</p>

  <p>"İnanılmaz!"</p>

  <p>"Şimdi asıl soruna geliyoruz. Eğer biz bu klozetleri Vietnam'dan doğrudan ithal edersek tanesi 390 krona gelecek. Peki, Tayland'la Vietnam arasındaki fiyat farkının nedenini tahmin edebiliyor musunuz?"</p>

  <p>"Sakın... "</p>

  <p>Henry Cortez başını salladı, gülümsemesi genişlemişti.</p>

  <p>"Vitavara AB, Fong Soo Endüstri adında bir şirketle taşeron sözleşmesi yapmış. Bu şirket Birleşmiş Milletler'in kara listesinde kayıtlı. 2001 yılında yapılan bir araştırmada çocuk emeği kullandıkları ortaya çıkmış. Ama asıl olarak mahkûm emeği kullanıyorlar."</p>

  <p>Malin Eriksson birden gülümsedi.</p>

  <p>"Bu çok iyi bir haber," dedi. "Müthiş bir haber. Büyüdüğünde kesin gazeteci olursun. Bu öyküyü ne kadar sürede hazırlayabilirsin?"</p>

  <p>"İki haftada. Araştırmam gereken birkaç uluslararası ticaret faaliyeti var. Bir de öyküye kötü bir adam bulmalıyım, yani Vitavara AB'nin sahibini araştıracağım."</p>

  <p>"Yani haziran sayısına yetiştirebiliriz," dedi Malin umutla.</p>

  <p>"<span class="t15">No problem.</span>"</p>

  <p>&nbsp;</p>

  <p class="p17"><span class="t13">C</span>inayet Masası Komiseri Bublanski, Savcı Richard Ekström'ü ifadesiz gözlerle süzdü. Kırk dakikadır toplantıdalardı. Masasının kenarında duran İsveç Anayasası kitabını alıp, Ekström'ün başına çalmak için güçlü bir istek duyuyordu Bublanski. Bunu yaparsa ne olacağını düşünüyordu. Kuşkusuz akşam gazeteleri bu haberi manşetten verir ve hakkında yaralamaktan dava açılırdı. Bu isteği kafasından attı. Karşı taraf ne kadar kışkırtırsa kışkırtsın, sosyal bir insanın bu tür dürtülere karşı koyması gerekiyordu. Birileri bu tür dürtülere sık yenildiğinden, Bublanski göreve çağrılıyordu.</p>

  <p>"Evet," dedi Ekström. "Sanırım hemfikiriz."</p>

  <p>"Hayır, hemfikir değiliz," diyen Bublanski ayağa kalktı. "Ama hazırlık soruşturmasının şefi sensin."</p>

  <p>Koridordan söylenerek geçen Bublanski, Curt Svensson ile Sonja Modig'i odasına çağırdı. Ekibinden Yalnızca ikisi vardı. Jerker Holmberg, ne yazık ki, iki haftalık bir izne ayrılmıştı.</p>

  <p>"Gelirken kahve de alın," dedi Bublanski.</p>

  <p>Svensson ile Modig gelip oturduktan sonra Bublanski, Ekström'le yaptığı toplantıda not aldığı defteri açtı.</p>

  <p>"Durum şu, Savcı Ekström, Lisbeth Salander'in cinayet zanlısı olarak arandığı dava dosyasını kapattı. Yani artık Salander bizim soruşturma alanımızın dışında."</p>

  <p>"Her şeye rağmen iyi bir adım," dedi Sonja Modig.</p>

  <p>Curt Svensson her zamanki gibi sustu.</p>

  <p>"Bundan hiç emin değilim," dedi Bublanski. "Stallarholmen ve Gosseberga'da olan olaylardan dolayı Salander, yaralama ve cinayete teşebbüsle suçlanıyor. Ama bu bizim yürüttüğümüz soruşturmadan ayrılıyor. Bizden bütün dikkatimizi Niedermann'ı bulmaya ve Nykvarn ormanlarındaki mezarları araştırmaya vermemiz isteniyor. Ekström'ün Salander'e karşı dava açacağı artık kesin. Dava Stockholm'e taşınıyor ve özel bir soruşturma başlatılıyor."</p>

  <p>"Öyle mi?"</p>

  <p>"Ve tahmin edin bu işin başına kim getiriliyor."</p>

  <p>"Sanırım korktuğum kişi."</p>

  <p>"Hans Faste tekrar görevine döndü. Salander soruşturmasında Ekström'e yardımcı olacak."</p>

  <p>"Bu düpedüz aptallık. Faste, Salander hakkında yapılacak araştırma için uygun biri değil."</p>

  <p>"Biliyorum. Ama Ekström'e iyi bir neden uydurmuş Faste... Nisan ayında girdiği bunalımdan beri raporluydu. Ekström'e göre bu onu tekrar işe ısındırmak için basit ve iyi bir dava."</p>

  <p>Bir süre sessizlik oldu.</p>

  <p>"Yani Salander hakkındaki bütün belgeleri öğleden sonra ona teslim edeceğiz."</p>

  <p>"Gunnar Björck ve SÄPO hakkında yaptığımız araştırma dosyalarıyla, 1991'de hazırlanan rapor..."</p>

  <p>"... Faste ve Ekström'e verilecek."</p>

  <p>"Bu işten hiç hoşlanmadım," dedi Sonja Modig.</p>

  <p>"Ben de. Ama patron Ekström ve bürokrasinin yüksek katlarıyla yakın bağları var. Kısaca bizim görevimiz katili yakalamak. Curt, durumumuz ne?"</p>

  <p>"Niedermann sanki yer yarıldı da içine girdi. Mesleki hayatım boyunca böyle bir şey görmediğimi itiraf etmeliyim. Onu tanıyan ya da nerede olduğunu bilen tek bir Tanrı kulu yok."</p>

  <p>"Mide bulandırıcı," dedi Sonja Modig. "Gosseberga'daki polis cinayetinden, polis yaralamaktan, Lisbeth Salander'i öldürmeye teşebbüsten, diş doktoru Anita Kaspersson'u kaçırıp yaralamaktan, artı Dag Svensson ve Mia Bergman'ı öldürmekten aranıyor ve bulunamıyor. Sayılan suçların çoğu için elimizde sürüsüne bereket teknik kanıt var."</p>

  <p>"Yalnızca bir tanesi bile yeter. Svavelsjö MK'nin ekonomi uzmanı cinayeti soruşturması ne durumda?"</p>

  <p>"Viktor Göransson ve kız arkadaşı Lena Nygren. Niedermann'ı olay yerine bağlayan teknik kanıtlar var; parmak izi ve Göransson'un bedeninden alınan DNA örnekleri. Niedermann'ın vurmaktan parmak derisi yüzülmüş."</p>

  <p>"Tamam, Svavelsjö MK hakkında yeni bir şey var mı?"</p>

  <p>"Magge Lundin, kodese girdikten sonra Sonny Nieminen, grubun şefi olmuş. Söylentilere göre, Niedermann'ın yerini bildirenlere ödül verecekmiş."</p>

  <p>"Bu bile Niedermann'ın hâlâ yakalanmamasının ne kadar tuhaf olduğunu gösteriyor. Göransson'un arabasından haber var mı?"</p>

  <p>"Anita Kaspersson'un arabasını Göransson'un evinin bahçesinde bulduk. Yani Niedermann araç değiştirmiş. Arabanın izine rastlayamadık."</p>

  <p>"Şimdi kendimize şu soruyu sormalıyız, eğer Niedermann hâlâ İsveç'te saklanıyorsa nerede ve kimin yanında olabilir? Yoksa çoktan yurt dışına mı kaçtı. Fikrimiz ne?"</p>

  <p>"Elimizde yurt dışına kaçtığına dair hiçbir ipucu yok ama mantıklı tek çözüm de bu görünüyor."</p>

  <p>"O zaman arabayı nereye bıraktı?"</p>

  <p>Sonja Modig ile Curt Svensson başlarını iki yana salladılar. Polislerin önüne gelen on olaydan dokuzu çok basit olurdu. Genellikle adını bildikleri birinin peşine düşerler, önce bir mantık zinciri kurar, sonra da ipuçlarını değerlendirirlerdi. Arkadaşları kim? Cezaevinde kimlerle birlikte kalmış? Kız arkadaşı nerede?</p>

  <p>Kimlerle takılır? Cep telefonunu en son nerede kullanmış? Arabası nerede? Ve en sonunda aranan adam bulunurdu.</p>

  <p>Ama Ronald Niedermann'ın ne erkek ne de kız arkadaşı vardı, ne cezaevine girmişti ne de cep telefonu kullanıyordu.</p>

  <p>Aramalar daha çok Ronald Niedermann'ın kullandığını tahmin ettikleri Viktor Göransson'un arabasının izini sürerek yürütülüyordu. Bu araba, arama faaliyetlerinin nereye yoğunlaştırılacağına dair bir ipucu verecekti. Polisler arabayı birkaç gün içinde, büyük ihtimalle Stockholm'deki bir park alanında bulacaklarını ummuşlardı. Bütün ülkede köşe bucak aranmasına rağmen, arabadan hiçbir iz yoktu.</p>

  <p>"Eğer yurt dışına kaçtıysa... Nereye kaçmıştır?"</p>

  <p>"Alman vatandaşı. Belki Almanya'ya gitmiştir."</p>

  <p>"Almanya'da aranıyor, Hamburg'daki eski arkadaşlarıyla da ilişkiye geçmemiş."</p>

  <p>Curt Svensson elini kaldırdı.</p>

  <p>"Eğer Almanya'ya kaçmayı düşünüyorduysa niçin Stockholm'e gitti? Malmö'ye ya da Öresund Köprüsü'ne gitmesi gerekmiyor muydu ya da feribotların kalktığı bir yere?"</p>

  <p>"Marcus Erlander söylediğin yerlere yoğunlaştı, Danimarka polisine Göransson'un arabası hakkında bilgi verildi. Feribotlara binmediğini kesinlikle söyleyebiliriz."</p>

  <p>"Stockholm'e geldi. Svavelsjö MK'nin kasası denilen adamı öldürdü. Bundan yüklü bir miktar parayı alarak tüydüğü sonucunu çıkarabiliriz. Peki, bundan sonraki adımı ne olur?"</p>

  <p>"İsveç'ten çıkmak," dedi Bublanski. "Baltık ülkelerine giden feribotlardan birine binmiş olabilir. Göransson ile kız arkadaşı 9 Nisan günü öldürülmüşler, bu da feribota ancak ertesi sabah binebileceğini gösterir. Olaydan, yaklaşık 16 saat sonra haberdar olduk ve arabayı o zaman aramaya başladık."</p>

  <p>"Eğer sabah feribotlarından birine binseydi, Göransson'un arabasını feribot limanlarından birinin yakınlarında bulurduk," dedi Sonja Modig.</p>

  <p>"Göransson'un arabasını bulamamamızın daha basit bir nedeni olamaz mı," dedi Curt Svensson. "Belki Niedermann, Haparanda üzerinden kuzeye doğru gidip Bottenvien'in etrafında büyük bir daire çizerek Finlandiya'ya geçmiştir. Bunun için on altı saat yeterli bir süre."</p>

  <p>"Mümkün. Ama o zaman da arabayı Finlandiya'da bir yerlerde terk etmesi gerekirdi, Finlandiyalı meslektaşlarımız da şimdiye kadar bulurlardı."</p>

  <p>Uzun bir sessizlikten sonra, Bublanski ayağa kalkıp pencerenin kenarına dikildi.</p>

  <p>"Göransson'un arabasının hâlâ bulunamaması, mantığı da, tahminlerimizi de zorluyor. İsveç'te bir yerde saklanamaz mı, yazlık bir kulübe ya da..."</p>

  <p>"Yazlık kulübe olacağım sanmıyorum, bu mevsimde bütün kulübeler doludur."</p>

  <p>"Yeraltı dünyasını da hesaba katamayız... Bildiğimiz bir kız arkadaşı da yok."</p>

  <p>Birçok konuda spekülasyon yaptılar ama ellerinde izleyebilecekleri somut bir ipucu yoktu.</p>

  <p>&nbsp;</p>

  <p class="p17"><span class="t13">C</span>urt Svensson işten çıktıktan sonra Sonja Modig, Bublanski'nin odasına gidip kapısını çaldı.</p>

  <p>"İki dakikan var mı?"</p>

  <p>"Sorun ne?"</p>

  <p>"Salander."</p>

  <p>"İyi."</p>

  <p>"Şu Ekström, Faste ve yeni dava konusu midemi bulandırdı.</p>

  <p>Björck'ün raporunu sen de, ben de okuduk. Salander 1991 yılında tarumar edilmiş ve Ekström bunu biliyor. Peki, bu adam neyin peşinde?"</p>

  <p>Bublanski okuma gözlüğünü çıkarıp gömleğinin cebine koydu.</p>

  <p>"Bilmiyorum."</p>

  <p>"Hiçbir tahminin yok mu?"</p>

  <p>"Ekström, Björck'ün raporunun ve Teleborian'la yazışmalarının tahrif edildiğini iddia ediyor."</p>

  <p>"Siktirsin. Eğer bu rapor tahrif edilseydi, sorguladığımızda Björck bize bunu söylerdi."</p>

  <p>"Ekström üzerine gizlilik damgası vurulduğu için Björck'ün bu konuda konuşmayı reddettiğini söylüyor. Acele edip onu buraya getirttiğim için de beni suçluyorlar."</p>

  <p>"Ben Ekström'den şüpheleniyorum."</p>

  <p>"Birçok yerden baskı altında."</p>

  <p>"Bu bir özür olamaz."</p>

  <p>"Gerçeğin tekeli bizim elimizde değil. Ekström, raporun tahrif edildiğine dair elinde kanıt olduğunu söylüyor. Bu protokol numarasıyla yapılmış bir araştırma yokmuş. Tahrifatın çok ustaca yapıldığını, gerçekle fantezinin iç içe geçirildiğini iddia ediyor."</p>

  <p>"Neresi gerçek, neresi fanteziymiş?"</p>

  <p>"Genel çerçevesi doğruymuş. Zalachenko, Lisbeth Salander'in babası ve karısını döven piçin tekiymiş. Bildiğimiz şeyler... Kadın hiç polise başvurmadan yıllarca dayak yemiş. Lisbeth Salander benzin bombasıyla babasını öldürmeye teşebbüs ettikten sonra, işin aslını araştırsın diye Björck'e görev verilmiş. Björck'ün Teleborian'la yaptığı bütün yazışmalar tahrif edilmiş. Teleborian psikiyatrik bir muayene yaparak, Salander'in deli olduğuna karar vermiş. Savcı da davayı ortadan kaldırmış. Lisbeth Salander tedavi için St. Stefan'a kapatılmış."</p>

  <p>"Eğer bir tahrifat varsa... Kim, niye yapmış?"</p>

  <p>Bublanski ellerini iki yana açtı.</p>

  <p>"Benimle dalga mı geçiyorsun?"</p>

  <p>"Anladığım kadarıyla Ekström, Salander'in ruhsal durumunun tekrar incelenmesini isteyecek."</p>

  <p>"Ben bunu kabul etmem," dedi Modig.</p>

  <p>"Artık bizim elimizde değil. Salander olayından alındık."</p>

  <p>"Ve yerimize Hans Faste geçti... Jan, eğer bu alçaklar yeniden Salander'in üstüne yüklenirlerse basına giderim."</p>

  <p>"Hayır Sonja, bunu yapmayacaksın. Birinci olarak artık soruşturmayla bizim bir ilgimiz kalmadı. Ayrıca iddialarının hiçbir kanıtı yok. Bir paranoyak gibi görünürsün ve bütün kariyerin sona erer."</p>

  <p>"O soruşturma hâlâ elimde," dedi Sonja Modig alçak sesle. "Curt Svensson için bir kopya çıkarmıştım, ama bir türlü vermeye vakit bulamadım."</p>

  <p>"Eğer o soruşturmayı basına sızdırırsan sadece meslekten atılmakla kalmaz, suç da işlemiş olursun."</p>

  <p>Sonja Modig susup amirine baktı.</p>

  <p>"Sonja, hiçbir şey yapmayacaksın, bana söz ver."</p>

  <p>Sonja tereddüt etti.</p>

  <p>"Hayır Jan, söz veremem. Bu işte bir bityeniği var."</p>

  <p>Bublanski başını salladı.</p>

  <p>"Evet, bityeniği var, ama düşmanlarımızın kim olduğunu bile bilmiyoruz."</p>

  <p>Sonja Modig başını yana eğdi.</p>

  <p>"Bir şey yapmayı düşünüyor musun?"</p>

  <p>"Bunu senle tartışamam, bana güven. Cuma akşamındayız, tatilin tadını çıkar. Hadi evine git. Bu konuşma hiç olmadı."</p>

  <p>&nbsp;</p>

  <p class="p17"><span class="t13">C</span>umartesi öğleden sonra 13.30'da güvenlik görevlisi Niklas Adamsson, üç hafta sonra sınava gireceği ekonomi kitabından başını kaldırıp temizlik makinesinden çıkan fırça seslerine kulak kabarttı. Bu topal kara kafaydı. Her zaman Adamsson'a nazikçe selam verir ama hiç konuşmazdı. Adamsson, birkaç kez ona şaka yapmaya kalkmış ama güldürmeyi başaramamıştı. Bir temizlik spreyi çıkarıp danışmanın masasına sıktığını ve bir bezle kuruladığını gördü. Arkasından paspası alarak temizlik makinesinin erişemediği yerleri paspasladı. Niklas Adamsson tekrar burnunu kitaba gömerek okumaya devam etti.</p>

  <p>Temizlikçinin koridorun sonuna, onun olduğu yere gelmesi on dakikayı buldu. Başlarıyla birbirlerini selamladılar. Adamsson ayağa kalktı, Lisbeth Salander'in odasının önünde, oturduğu sandalyenin altının temizlenmesini izledi. Bu temizlikçiyi neredeyse her nöbetinde görüyor ama ismini bir türlü hatırlayamıyordu. Şu kara kafa isimlerinden biriydi işte. Bununla birlikte, bir yandan adam mahkûmun odasını temizlemediğinden -bunu öğleden önce iki kadın temizlikçi yapıyordu- bir yandan da topal temizlikçide bir tehlike görmediğinden kimliğini kontrol etme ihtiyacı duymamıştı.</p>

  <p>Temizlikçi koridorun temizliğini bitirdikten sonra, Lisbeth Salander'in hemen yanındaki bir odanın kapısını açtı. Göz ucuyla ona bakan Adamsson'u endişelendirecek bir şey yoktu. Bu oda temizlik odasıydı ve adam oraya her gün giriyordu. Temizlikçi, makinenin kovasını boşalttı, fırçaları temizledi ve odaya soktu.</p>

  <p>&nbsp;</p>

  <p class="p17"><span class="t13">İ</span>dris Ghidi koridorun sonunda güvenlik görevlisi olduğunu biliyordu. 25 yaşlarında sarışın bir adamdı bu. Haftada iki ya da üç gün aynı yerde oturuyor ve ulusal ekonomi kitabı okuyordu. Ghidi onun güvenlik şirketinde yarım gün çalışıp aynı zamanda okuduğu sonucunu çıkarttı. Bir tuğla etrafıyla ne kadar ilgileniyorsa o da o kadar ilgileniyordu.</p>

  <p>Ghidi bir ara Lisbeth Salander'in odasına girmek isterse adamın ne yapacağını düşündü.</p>

  <p>Mikael Blomkvist'in gerçekte neyin peşinde olduğunu da merak ediyordu. Başını iki yana salladı. Blomkvist'in 11 C'de yatan Lisbeth Salander'le bir ilişkisinin olduğunu gazetelerden okumuştu. İlk karşılaşmalarında ona gizlice bir şey vermesini isteyeceğini bekliyordu. Bunu kesinlikle reddederdi, çünkü Salander'in odasına girmesine izin verilmiyordu, üstelik Salander'i hiç görmemişti. Beklentilerinin aksine Mikael Blomkvist ondan böyle bir şey istememişti.</p>

  <p>Yapacağı işte yasa dışı bir taraf göremiyordu. Kapı aralığından koridora baktı, Adamsson sandalyeye oturmuş kitabını okuyordu. İdris Ghidi etrafta kimsenin olmamasından memnundu. Temizlik odası koridorun sonunda olduğundan genellikle kimse uğramazdı. Temizlik önlüğünün cebinden bir Ericsson Z600 cep telefonu çıkarttı. Ghidi bu telefonun reklamlarını görmüştü. 3.500 kron değerindeki telefon, bir cep telefonunda bulunabilecek bütün inceliklere sahipti.</p>

  <p>Telefonun ekranına baktı, açıktı ama sinyale ve titreşime kapalıydı. Ayak parmaklarının üzerinde yükselerek Lisbeth Salander'in odasına açılan havalandırma deliğinin yuvarlak kapağını bir tornavidayla yerinden söktü. Cep telefonunu Mikael Blomkvist'in istediği gibi havalandırma deliğinin içine koydu.</p>

  <p>Bütün bunlar yalnızca 30 saniye sürmüştü. Ertesi gün yalnızca 10 saniyesini alırdı. Bu defa cep telefonunu alıp bataryasını değiştirecek ve tekrar bırakacaktı. Eski bataryayı eve götürecek, yeniden şarj edecekti.</p>

  <p>İdris Ghidi'nin görevi bundan ibaretti.</p>

  <p>Ama bunun Salander'e ne faydası olacağım bir türlü anlayamıyordu. Onun tarafında, havalandırma deliğinin üzerinde sağlam parmaklıklar vardı. Bir merdiveni ve yıldız tornavidası olsa bile, ne yaparsa yapsın bu cep telefonuna ulaşamazdı. Bunları Mikael'e de anlattığında, "Biliyorum," demişti Mikael. "Zaten o telefona hiç dokunmayacak."</p>

  <p>İdris Ghidi, Mikael Blomkvist durmasını söyleyene kadar bu işi yapacaktı.</p>

  <p>İş karşılığı haftada elden 1.000 kron alacak, üstüne üstlük iş bittiğinde de telefon onun olacaktı.</p>

  <p>Bir kez daha başını salladı, Mikael Blomkvist'in sıkı bir şeyin peşinde olduğu belliydi ama ne olduğunu bir türlü anlayamıyordu. Temizlik odasının havalandırma deliğine açık ama sessiz ve titreşimi kapalı bir cep telefonu yerleştirmenin hikmetini anlamak onun entelektüel düzeyini aşıyordu. Eğer Mikael Blomkvist, Lisbeth Salander'le iletişim kurmak istiyorsa, temizlikçi kadınlardan birine rüşvet vererek telefonu ona vermelerini sağlardı. Kısacası Ghidi, Mikael'in davranışında mantıklı bir şey göremiyordu.</p>

  <p>Hoş Mikael haftada 1.000 kronu ödediği sürece ne yaptığı onu ilgilendirmiyordu. Bu konuda soru sormak aklından bile geçmemişti.</p>

  <p>&nbsp;</p>

  <p class="p17"><span class="t13">D</span>r. Anders Jonasson kırk yaşlarındaki bir adamın evinin önündeki korkuluklara dayandığını gördüğünde adımlarını yavaşlattı. Adamın yüzü tanıdıktı ve adamın selamlama tarzından kendisini tanıdığı sonucunu çıkarttı.</p>

  <p>"Doktor Jonasson?"</p>

  <p>"Evet."</p>

  <p>"Sizi böyle rahatsız ettiğim için özür dilerim, ama iş yerinizde ziyaret etmek istemedim. Biraz konuşmak istiyorum."</p>

  <p>"Ne hakkında ve siz kimsiniz?"</p>

  <p>"Adım Mikael Blomkvist, gazeteciyim. <span class="t15">Millennium</span> dergisinde çalışıyorum. Lisbeth Salander hakkında konuşmak istiyorum."</p>

  <p>"Tabii ya, sizi şimdi tamdım. Lisbeth'i bulup acili arayan sizdiniz... Kurşun yarasının üzerine gümüş selobantı siz mi yapıştırdınız?"</p>

  <p>"Evet."</p>

  <p>"Çok akıllıca bir davramş. Ama maalesef hastalarım hakkında konuşamam. Siz de başkaları gibi Sahlgrenska Hastanesi'nin basın sözcüsüne başvurabilirsiniz."</p>

  <p>"Beni yanlış anladınız, bilgi istemiyorum, özel bir nedenle buradayım. Bana tek bir söz etmeniz ya da bilgi vermeniz gerekmiyor. Aksine ben sizi bilgilendirmek istiyorum."</p>

  <p>Anders Jonasson kaşlarını kaldırdı.</p>

  <p>"Lütfen," diye üsteledi Blomkvist. "Cerrahların evinin önünde bekleyip onları taciz etmek gibi bir huyum yok. Ama sizinle konuşmak istediğim şey çok ciddi. Sokağın aşağısında bir kafe var, size bir kahve ısmarlayabilir miyim?"</p>

  <p>"Ne konuşmak istiyorsunuz?"</p>

  <p>"Lisbeth Salander'in geleceği ve iyiliği hakkında. Ben onun arkadaşıyım."</p>

  <p>Anders Jonasson uzun süre tereddüt etti, eğer Mikael Blomkvist değil de başka biri olsaydı -tanımadığı bir adam bu şekilde karşısına çıksaydı- kesinlikle reddederdi. Ama Blomkvist tanınmış biriydi, dolayısıyla bir kötülük beklenemezdi.</p>

  <p>"Hiçbir koşul altında röportaj vermem ve hastam hakkında konuşmam."</p>

  <p>"Tamam," dedi Mikael.</p>

  <p>Anders Jonasson, Mikael Blomkvist'le birlikte kafeye gitmeyi kabul etmişti.</p>

  <p>Kahvelerini aldıktan sonra, "Sorun ne?" dedi tarafsız bir ifadeyle. "Dinlerim ama hiçbir yorum yapmam."</p>

  <p>"Konuştuklarımızı basına aktaracağımdan korkuyorsanız, böyle bir şeyin olmayacağını baştan söyleyeyim. Bana sorulursa, biz hiç buluşmadık."</p>

  <p>"İyi."</p>

  <p>"Sizden bir şey yapmanızı rica edeceğim. Ama bunun ne olduğunu söylemeden önce, böyle bir talebi ahlaki olarak niçin kabullenmeniz gerektiğini açıklamak istiyorum."</p>

  <p>"Bu konuşmadan hiç hoşlanmadım."</p>

  <p>"Yalnızca dinleyin. Lisbeth Salander'in doktoru olarak, fiziksel ve ruhsal sağlığından sorumlusunuz. Benim de arkadaş olarak sorumluluklarım var. Doktor değilim, beynini deşip mermi çıkaramam, ama başka yeteneklerim var, onun iyiliği için bir şeyler yapabilirim."</p>

  <p>"Ee?"</p>

  <p>"Gazeteciyim, onu bu hâle getiren gerçekleri ortaya çıkarabilirim."</p>

  <p>"İyi, yapın o zaman!"</p>

  <p>"Sorunun ne olduğunu size sözcüğü sözcüğüne anlatacağım, kararı siz vereceksiniz."</p>

  <p>"Öyle mi?"</p>

  <p>"Biliyorsunuz Annika Giannini Lisbeth'in avukatı, onunla karşılaştınız."</p>

  <p>Anders Jonasson başını salladı.</p>

  <p>"Annika, benim kız kardeşim. Lisbeth'i savunması için onu ben tuttum."</p>

  <p>"Güzel."</p>

  <p>"Nüfus kayıtlarına bakarak kız kardeşim olduğunu görebilirsiniz. Şimdi sizden isteyeceğim şeyi ondan isteyemem. Lisbeth hakkında benimle konuşmuyor, onun da susma yükümlülüğü var ve bütünüyle başka kurallara bağlı."</p>

  <p>"Hımm."</p>

  <p>"Sanırım Lisbeth hakkında gazetelerde yazılanları okumuşsunuzdur."</p>

  <p>"Okudum."</p>

  <p>"Gazeteler onu psikopat, lezbiyen bir seri katilmiş gibi resmediyorlar. Hepsi yalan. Lisbeth Salander psikopat değil, senin benim kadar akıllı, cinsel eğilimleri de hiç kimseyi ilgilendirmez."</p>

  <p>"Eğer doğru biliyorsam bu konuda birtakım değişiklikler oldu. Lisbeth Salander'in işlediği söylenilen cinayetler için şimdi bir Alman'ı arıyorlar."</p>

  <p>"Doğrusu da bu. Ronald Niedermann vicdansız bir katil, Lisbeth'in güçlü düşmanları var, bunların bir kısmı SÄPO'dan."</p>

  <p>Anders Jonasson'un yüzü şüpheli bir ifadeyle buruştu.</p>

  <p>"Lisbeth Salander, SÄPO'nun ne pahasına olursa olsun korumaya çalıştığı sırlarından birine ayağı takıldığı için, daha 12 yaşındayken Uppsala'daki çocuk psikiyatrisi kliniğine kapatıldı. Hastanede öldürülen babası Alexander Zalachenko iltica etmiş bir Rus ajanı. Soğuk savaşın kutsal emaneti. Ayrıca Lisbeth'in annesini yıllar boyunca dövmüş, Lisbeth de benzin bombasıyla babasını öldürmeye çalışmış. Bunun üzerine onu çocuk kliniğine kapatmışlar."</p>

  <p>"İyi de bunda ne var? Eğer babasını öldürmeye teşebbüs ettiyse, elbette psikiyatrik bakım görmesi gerekir."</p>

  <p>"O kadar basit değil. Bu işin arkası çok karanlık. Yakında yayınlayacağım öyküye göre SÄPO, neler döndüğünü çok iyi biliyordu ve önemli bir bilgi kaynağı gibi gördüğünden Zalachenko'yu korumaya çalıştı. Lisbeth Salander'i ayakaltından kaldırmak için sahte teşhis koydurdular."</p>

  <p>Anders Jonasson öylesine şaşkın bir ifadeyle bakıyordu ki Mikael gülümsemekten kendini alamadı.</p>

  <p>"Anlattığım her şeyi belgeleyebilirim. Lisbeth Salander'in mahkemesinden hemen önce bir sürü belge yayınlayacağım, ortalık cehenneme dönecek."</p>

  <p>"Peki."</p>

  <p>"SÄPO'nun ayak işlerini yapan iki doktorun, Salander'i nasıl diri diri deliler evine gömmeye çalıştıklarım açıklayacak, acımadan ipliklerini pazara çıkaracağım. Doktorlardan biri saygı duyulan tanınmış biri. Dediğim gibi elimde yeterince belge var."</p>

  <p>"Eğer bu işe doktorlar bulaştıysa, mesleğimiz için utanç verici bir şey."</p>

  <p>"Hayır, bu kolektif bir suç değil, Yalnızca bu işe bulaşanların utanması gerekiyor. Aynı şey SÄPO için de söz konusu. Sanırım içlerinde iyi insanlar da vardır. Benim bahsettiğim gizli bir grup. Bu grup Lisbeth 18 yaşına bastıktan sonra onu tekrar akıl hastanesine kapatmaya çalıştı, ama bu defa başaramadı. Lisbeth'e bir vasi atandı. Açılacak mahkemede tekrar faaliyete geçecekler ve kızın üzerine mümkün olduğu kadar bok atmaya çalışacaklar. Ben, daha doğrusu kız kardeşim, Lisbeth'in beraat etmesi için elinden geleni yapacak. Hakkındaki gayrimümeyyiz kararını da kaldırtacak."</p>

  <p>"Tamam."</p>

  <p>"Ama onun cephaneliğe ihtiyacı var. İçinde bulunduğumuz durumda oyunun kuralları bunu gerektiriyor. Ayrıca birtakım polislerin, bu savaşta Lisbeth'in yanında yer aldıklarını da söylemeliyim. Ama soruşturma savası karşı cephede duruyor."</p>

  <p>"Bak sen."</p>

  <p>"Lisbeth'in mahkeme öncesi yardıma ihtiyacı var."</p>

  <p>"İyi de, ben avukat değilim."</p>

  <p>"Biliyorum, doktorsunuz ve Lisbeth'le ilişkiye geçme imkânınız var."</p>

  <p>Anders Jonasson gözlerini kıstı.</p>

  <p>"Sizden isteyeceğim şey yasal açıdan meşru değil, hatta büyük ihtimalle ceza gerektirecek bir davranış."</p>

  <p>"Ee?"</p>

  <p>"Ama ahlaki açıdan meşru, onu koruması gereken insanlar, Lisbeth Salander'in haklarını bile isteye çiğnediler."</p>

  <p>Doktor Jonasson dikkat kesildi.</p>

  <p>"Bir sürü örnek verebilirim. Bildiğiniz gibi Lisbeth Salander'e ziyaretçi yasağı konuldu, gazete okuyamıyor, dış dünyayla iletişim kuramıyor. Ayrıca savcı, avukatına basınla konuşma yasağı koydu. Annika kahramanca kuralların içinde kalırken, savcı Lisbeth Salander hakkında gazetecilere bir sürü bilgi sızdırıyor. Onlar da Lisbeth'e her türlü çamuru atmaktan çekinmiyorlar."</p>

  <p>"Çok yazık."</p>

  <p>"Örneğin şu haber." Mikael, bir hafta öncesinin akşam gazetesini havaya kaldırdı. "Soruşturma grubundan bir kaynak Lisbeth Salander'in akli dengesinin yerinde olmadığını iddia ediyor ve gazete de onun psikolojik durumu üzerine bir sürü spekülasyon yapıyor."</p>

  <p>"Bu haberi okudum, saçmalık."</p>

  <p>"Sizce Salander deli mi?"</p>

  <p>"Bu konuda bir şey diyemem, bununla birlikte psikolojik durumu hakkında hiçbir araştırma yapılmadı. Yani bu haber uydurma."</p>

  <p>"Öyle, ama ben bu yalan haberlerin arkasında Ekström hesabına çalışan Hans Faste adında bir polisin olduğunu ispat edebilirim. Yani bu haberleri Ekström yayıyor."</p>

  <p>"Öyle mi?"</p>

  <p>"Ekström mahkemenin kapalı kapılar ardında sürdürülmesi için çabalıyor, yani Lisbeth Salander'e yöneltilen suçlamaların kanıtı diye sunulan şeyleri dışarıdan hiç kimse değerlendiremeyecek. Daha da kötüsü... Savcı, onu izole etti, yani Lisbeth kendini savunmak için gerekli araştırmayı yapamayacak."</p>

  <p>"Eğer doğru biliyorsam, bunu onun adına avukatı yapacaktır."</p>

  <p>"Lisbeth belki sizin de anladığınız gibi çok özel bir insan. Kız kardeşime açıklayamayacağım birtakım sırları var. Mahkemede bunları kullanıp kullanmayacağı ona kalmış."</p>

  <p>"Ee?"</p>

  <p>"Kendini savunabilmek için Lisbeth'in buna ihtiyacı var."</p>

  <p>Mikael Blomkvist masanın üzerine Lisbeth Salander'in el bilgisayarıyla şarj aletini koydu.</p>

  <p>"Lisbeth Salander'in cephaneliğindeki en önemli silahı bu. Buna ihtiyacı var."</p>

  <p>Anders Jonasson şüpheli bir ifadeyle el bilgisayarına baktı.</p>

  <p>"Bunu niçin onun avukatına vermiyorsunuz?"</p>

  <p>"Çünkü kanıtlara nasıl ulaşılacağını bir tek Lisbeth Salander biliyor."</p>

  <p>Anders Jonasson bilgisayara dokunmadan uzun süre baktı.</p>

  <p>"Size şu Doktor Teleborian'ın kim olduğunu anlatmak istiyorum," dedi Mikael ve önemli belgeleri koyduğu dosyayı çıkarttı.</p>

  <p>Alçak sesle iki saat kadar konuştular.</p>

  <p>Cumartesi akşamı saat sekizde, Milton Security'den çıkan Dragan Armansky, yürüyerek St. Paulsgatan'daki sinagoga gitti. Sinagogun kapısını haham açtı.</p>

  <p>"Burada bir tanıdığımla görüşecektim," dedi Armansky.</p>

  <p>"Bir kat yukarıda, size yolu göstereyim."</p>

  <p>Armansky, hahamın verdiği kippayı alıp biraz tereddüt ettikten sonra başına taktı. Müslüman bir ailede yetişmişti, günlük rutinlerinde ne sinagogu ziyaret etmek ne de başlarına kippa takmak vardı. Rahatsız olmuştu.</p>

  <p>Jan Bublanski'nin başında da kippa vardı.</p>

  <p>"Merhaba Dragan, bana zaman ayırdığın için teşekkür ederim. Haham rahatça konuşabileceğimiz bir oda verdi bize."</p>

  <p>Armansky, Bublanski'nin karşısına oturdu.</p>

  <p>"Sanırım bu gizlilik için bir nedenin vardır."</p>

  <p>"Uzatmayacağım, senin Lisbeth Salander'in arkadaşı olduğunu biliyorum."</p>

  <p>Armansky başını salladı.</p>

  <p>"Lisbeth Salander'e yardım etmek için Blomkvist'le birlikte neler çevirdiğinizi öğrenmek istiyorum."</p>

  <p>"Niçin bir şeyler çevirdiğimizi düşünüyorsun ki?"</p>

  <p>"Çünkü Savcı Richard Ekström, Milton Security'nin Salander araştırmasının ne aşamada olduğunu defalarca sordu. Bunları iş olsun diye sormuyor. Basına, başına iş açacak malzeme sızdırmanızdan endişeleniyor."</p>

  <p>"Hımm."</p>

  <p>"Ekström bu kadar endişeli olduğuna göre, ya bir şeyler seziyor ya da biliyor. En azından ben onun, bir şeylerin döndüğünden endişelenen biriyle konuştuğunu düşünüyorum."</p>

  <p>"Biri?"</p>

  <p>"Dragan, saklambaç oynamayı bırak. Salander'in 1991 yılında hukuki bir haksızlığa kurban gittiğini biliyorsun. Mahkeme başladığında yine buna benzer bir şeyin olacağından korkuyorum."</p>

  <p>"Demokrasiyle yönetilen bir ülkenin polisisin, eğer elinde böyle bir bilgi varsa önlem alman gerekir."</p>

  <p>Bublanski iç çekti.</p>

  <p>"Elbette bir şey yapacağım ama nasıl?"</p>

  <p>"Ne söylemek istiyorsun, anlat."</p>

  <p>"Blomkvist'le birlikte neler çevirdiğinizi öğrenmek istiyorum, Sanırım kollarınızı kavuşturup oturmuyorsunuzdur."</p>

  <p>"Bu iş biraz karışık, sana nasıl güvenebilirim."</p>

  <p>"Mikael Blomkvist'in ele geçirdiği 1991 yılında hazırlanmış bir rapor var... "</p>

  <p>"Biliyorum."</p>

  <p>"Artık o rapor elimde değil."</p>

  <p>"Benim de. Blomkvist ve kız kardeşinin elindeki raporlar kayboldu."</p>

  <p>"Kayıp mı?"</p>

  <p>"Blomkvist'in elindeki örneği evinden çaldılar, Annika Giannini'nin elindeki kopya da Göteborg'da uğradığı bir saldırıda alındı ve bütün bunlar Zalachenko'nun öldürüldüğü gün oldu."</p>

  <p>Bublanski'nin dili tutulmuştu.</p>

  <p>"Niçin bizim haberimiz olmadı?"</p>

  <p>"Mikael Blomkvist'in ifade ettiği gibi: Sonsuz bir zamanın içinde, bir şeyleri yayınlamak için doğru tek bir an vardır."</p>

  <p>"Ama siz... Yayınlamayı mı düşünüyor?"</p>

  <p>Armansky kısaca başını salladı.</p>

  <p>"Göteborg'da bir saldırı ve Stockholm'de bir hırsızlık, hem de aynı gün. Demek ki düşmanlarımız iyi organize olmuşlar," dedi Bublanski.</p>

  <p>"Ayrıca Giannini'nin telefonunun dinlendiğini de söyleyeyim."</p>

  <p>"Birileri durmadan suç işliyor."</p>

  <p>"Sorun bu birilerinin kim olduğu," dedi Armansky.</p>

  <p>"Bence de. Björck'ün raporunun hasıraltı edilmesi en çok SÄPO'nun işine gelir. Ama Dragan... İsveç İstihbarat Teşkilatı'ndan söz ediyoruz. Yani bir devlet kurumundan. Bu işin arkasında SÄPO'nun olduğuna inanmak istemiyorum. Üstelik SÄPO'nun böyle bir yeteneğinin olduğunu da sanmıyorum."</p>

  <p>"Biliyorum. Bunu sindirmek benim için de zor ama birinin Sahlgrenska Hastanesi'ne girip Zalachenko'nun kafasına kurşun sıktığı ortada."</p>

  <p>Bublanski susarken, Armansky tabuta son çiviyi de çakti.</p>

  <p>"Ve Gunnar Björck'ün birdenbire intihar ettiği de."</p>

  <p>"Yani bunun bir cinayet olduğunu düşünüyorsunuz. Göteborg Cinayet Masası komiserlerinden Marcus Erlander'i tanıyorum, ona göre bütün belirtiler, hasta bir adamın bunalıma girip kendini astığı yönündeymiş. Björck olayını biz de inceledik. Her şey intihar olduğunu gösteriyor."</p>

  <p>"Evert Gullberg 78 yaşındaydı," dedi Armansky. "Kanserdi ve ölmek üzereydi. Cinayetten aylar önce bir klinikte depresyon tedavisi görmüş. Operasyon bölümü şefimiz Fråklund'dan Gullberg hakkındaki resmî belgelerin hepsini incelemesini istedim."</p>

  <p>"Ee?"</p>

  <p>"1940 yılında Karlskrona'da askerliğini yapmış, hukuk okumuş ve vergi hukuku danışmanlığı yapmak için özel bir şirket kurmuş. Stockholm'de 30 yıldır faaliyetteymiş, düşük bütçeli özel müşterilere hizmet veren bir şirket... Bu özel müşterilerin kim oldukları bilinmiyor. 1991 yılında emekli olmuş, 1994'te doğum yeri Laholm'e taşınmış... Dikkat çeken bir şey yok."</p>

  <p>"Ama?"</p>

  <p>"Şaşırtıcı birkaç ayrıntı var. Fråklund, Gullberg'le ilgili hiçbir referans bulamadı. Hiçbir basın organında adı geçmiyor, müşterilerinin kim olduğu bilinmiyor. Sanki sektörde hiç yokmuş gibi bir şey."</p>

  <p>"Ne demek istiyorsun?"</p>

  <p>"SÄPO'nun adamı olduğu ortada. Zalachenko, İsveç'e sığınmış bir Rus ajanıydı. Onunla SÄPO'nun dışında kim ilgilenebilir? Sonra, 1991 yılında Salander'in akıl hastanesine kapatılmasını başka kim organize edebilir? On beş yıl sonra yapılan hırsızlığı, saldırıyı, telefon dinlemelerini saymıyorum... Ama yine de ben bütün bunların arkasında SÄPO'nun olduğunu düşünmüyorum. Mikael Blomkvist onlara Zalachenko kulübü diyor... SÄPO'nun koridorlarında gizlenen, soğuk savaş yılarından kalma, karanlık, savaş çığırtkanı bir grup."</p>

  <p>"Peki, biz ne yapabiliriz?" dedi Bublanski.</p>

  <p>&nbsp;</p>
</body>
</html>
