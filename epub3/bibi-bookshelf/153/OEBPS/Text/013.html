<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h2 class="h21"><a id="ncx1732"></a><a id="a44"></a>7. BÖLÜM</h2>

  <p class="p16">11 NİSAN, PAZARTESİ -12 NİSAN, SALI</p>

  <p class="p17"><span class="t13">P</span>azartesi akşam altıya çeyrek kala iBook'unu kapatan Mikael Blomkvist, mutfak masasının başından kalktı. Ceketini giyip dışarı çıkarak, Milton Security'nin Slussen'deki merkezine yürüdü. Asansörle üçüncü kata çıkıp konferans odasına alındığında saat tam altıydı. Diğerleri ondan önce gelmişti.</p>

  <p>Dragan'ı selamlayarak el sıkıştı.</p>

  <p>"Toplantıya ev sahipliği yaptığın için teşekkür ederim," dedi.</p>

  <p>Odada, Dragan'ın dışında, Annika Giannini, Holger Palmgren, Malin Eriksson ve Milton'dan, eski Cinayet Masası Memuru Sonny Bohman vardı. Sonny Bohman, Dragan Armansky'nin talimatıyla Salander olayını baştan sona Milton adına izlemişti.</p>

  <p>Holger Palmgren iki yıldan beri ilk defa hastaneden çıkıyordu. Doktor Sivarnandan buna rıza göstermemiş ama Palmgren çıkmakta inat etmişti. Otuz dokuz yaşındaki özel hasta bakıcısı Johanna Karolina Oskarsson ona eşlik ediyordu. Hasta bakıcının maaşı, Palmgren'in bakımı için kurulan fondan ödeniyordu. Oskarsson konferans odasının dışındaki kahve masasına oturmuş kitap okuyordu. Mikael konferans odasının kapısını kapattı.</p>

  <p>"Tanımayanlarınız için Malin Eriksson'u tanıtayım; <span class="t15">Millennium</span>' un yeni yayın yönetmeni. Burada tartışacaklarımız işiyle de ilgili olduğundan, onu bu toplantıya ben çağırdım."</p>

  <p>"Tamam," dedi Armansky. "İşte buradayız, ben iyi bir dinleyiciyim."</p>

  <p>Mikael, Armansky'nin odasındaki yazı tahtasının önüne geçerek bir keçeli kalem aldı. Etrafına şöyle bir baktı.</p>

  <p>"Herhalde şimdiye kadar yaşadığım en saçma durum bu," dedi. "Bu işler bittiğinde bir dernek kuracağım, adını da Yuvarlak Masa'nın Aptal Şövalyeleri Derneği koyacağım. Derneğin tek amacı, Lisbeth Salander'e hep birlikte küfür edeceğimiz, yemekli, yıllık toplantılar düzenlemek olacak. Hepiniz bunun üyesisiniz."</p>

  <p>Bir süre sustu.</p>

  <p>"Durum şu," diyerek konu başlıklarını yazmaya başladı. Yaklaşık yarım saat konuştu, bir saat boyunca da tartıştılar.</p>

  <p>&nbsp;</p>

  <p class="p17"><span class="t13">T</span>oplantı bittikten sonra, Evert Gullberg ile Fredrik Clinton odada baş başa kaldılar. Birkaç dakika alçak sesle konuştuktan sonra Gullberg ayağa kalktı. Eski silah arkadaşları el sıkışarak ayrıldılar.</p>

  <p>Gullberg bir taksiye binip otele dönerek eşyalarını topladı, hesabı ödeyip ayrıldı. Doğrudan tren istasyonuna giderek Göteborg trenine bindi. Birinci sınıfta, bütün kompartımanı kiralamıştı. Tren Årstabron'dan geçerken bir tükenmez kalem ve A4 boyutunda bir bloknot çıkarttı. Bir süre düşündükten sonra yazmaya başladı. Bir sayfanın yarısını doldurduktan sonra yırtıp aldı.</p>

  <p>Belge sahtekârlığı ne onun işiydi ne de bu konuda uzmandı, ama şimdi, yazdıklarının altını kendi imzalayacağı için, iş kolaydı. Tek sorun, yazdıklarının tek kelimesinin bile doğru olmamasıydı.</p>

  <p>Nyköping'den geçerken birçok kâğıdı ıskartaya çıkarıp mektupları nasıl formüle edeceği konusunda da bir karara varmıştı. Saat on bir buçukta Göteborg'a indiğinde, içeriğinden memnun kaldığı on iki mektup yazmıştı. Mektup kâğıtlarının üzerinde parmak izini bırakmaya özen göstermişti.</p>

  <p>Göteborg'un merkezinde bir dükkâna girip mektupların fotokopisini çıkarttı. Zarflara yerleştirdi, üzerlerine pul yapıştırıp saat yirmi birde boşaltılacak bir posta kutusuna attı.</p>

  <p>Bir taksiye atlayıp Clinton'ın onun için oda ayırttığı City Otel'e gitti. Mikael de, birkaç gün önce bu otelde gecelemişti. Gullberg hemen odasına çıktı ve kendini yatağa bıraktı. İnanılmaz yorgundu. Bütün bir gün Yalnızca iki parça ekmek yemişti ama açlık hissetmiyordu. Soyundu, başını yastığa koyar koymaz uyudu.</p>

  <p>&nbsp;</p>

  <p class="p17"><span class="t13">K</span>apı açıldığında Lisbeth Salander ürpertiyle uyandı. Kapıdakinin gece hemşirelerinden biri olmadığını hemen anlamıştı. Gözlerini biraz araladığında, kapının önünde duran koltuk değnekli adamı gördü. Zalachenko koridordan içeri sızan ışığın önünde durmuş, Lisbeth'e bakıyordu,</p>

  <p>Lisbeth hiç hareket etmeden, göz ucuyla komodinin üzerindeki saate baktı. 03.10' du.</p>

  <p>Bakışlarını birkaç milimetre kaydırdı, komodinin kenarında bir bardak vardı. Bardakla arasındaki mesafeyi hesaplamaya çalıştı. Kolunun ulaşabileceği mesafedeydi.</p>

  <p>Bardağı alması ve komodinin kenarına vurarak kırması yalnızca birkaç saniyesini alırdı. Eğer Zalachenko üzerine eğilirse, yarım saniyede boğazını kesebilirdi. Başka alternatifleri de düşündü ama göründüğü kadarıyla kullanabileceği tek silah bardaktı.</p>

  <p>Sakince beklemeye başladı.</p>

  <p>Zalachenko hiç hareket etmeden, kapının girişmde iki dakika durdu.</p>

  <p>Daha sonra kapıyı dikkatle kapadı. Lisbeth, koltuk değneklerinin uzaklaşan sesini dinledi.</p>

  <p>Beş dakika sonra dirseklerine dayanarak doğrulup büyük bir yudum su içti. Bacaklarını yatağın kenarından sarkıttı. Kollarına ve göğüs kafesine bağlanmış elektrotları çıkardı. Ayaklarının üzerine dikildi, sağa sola sallanarak dengesini bulmaya çalıştı. Bedeninin kontrolünü ancak birkaç dakikada ele aldı. Kapıya doğru yürüdü, duvara yaslandı, soluklandı. Her tarafından buz gibi terler akıyordu. Öfkeden çıldırmıştı.</p>

  <p><span class="t15">A</span><span class="t15">ğ</span><span class="t15">z</span><span class="t15">ı</span><span class="t15">na s</span><span class="t15">ı</span><span class="t15">çaca</span><span class="t15">ğı</span><span class="t15">m senin, Zalachenko. Art</span><span class="t15">ı</span><span class="t15">k bu i</span><span class="t15">ş</span><span class="t15">e bir son verece</span><span class="t15">ğ</span><span class="t15">im.</span></p>

  <p>Bir silaha ihtiyacı vardı.</p>

  <p>Kapının önünde telaşlı ayak sesleri duydu.</p>

  <p><span class="t15">Lanet olsun elektrotlar!</span></p>

  <p>"Tanrı aşkına burada ne yapıyorsun!" diye haykırdı gece hemşiresi.</p>

  <p>"Ben... Şey... Tuvaletim geldi," dedi Lisbeth Salander soluk soluğa.</p>

  <p>"Hemen yatağa."</p>

  <p>Kolunun altından tutarak Lisbeth'i yatağa götüren hemşire, sonra da bir sürgü getirdi.</p>

  <p>"Tuvalet ihtiyacı hissettiğinde bizi çağıracaksın. Bu çağrı düğmesi bunun için."</p>

  <p>Lisbeth bir şey demedi. Altına konulan sürgüye birkaç damla çiş yapabilmek için kendini zorladı.</p>

  <p>&nbsp;</p>

  <p class="p17"><span class="t13">M</span>ikael Blomkvist salı sabahı on buçukta uyandı, duş alıp kahve suyu koyduktan sonra iBook'unun başına oturdu. Önceki akşam Milton Security'de yaptıkları toplantıdan hemen sonra evine dönerek sabahın beşine kadar çalışmıştı. Öykünün nihayet bir şekil almaya başladığını fark ediyordu. Zalachenko'nun biyografisi hâlâ bir parça bulanıktı; elindeki bilgilerin bir kısmını baskı yaparak Björck'ten almış, bir kısım ayrıntıları da Holger Palmgren tamamlamıştı. Lisbeth Salander'in öyküsü neredeyse hazırdı. SÄPO'nun içindeki soğuk savaş çetesinin, Zalachenko'nun gizini koruyabilmek için, Lisbeth Salander'i nasıl akıl hastanesine kapattıklarını adım adım yazmıştı.</p>

  <p>Yazdığı metinden memnundu. Gazetelerin manşetlerini süsleyecek muazzam bir haberdi. Ayrıca devlet bürokrasisinde depreme yol açacaktı.</p>

  <p>Bir sigara yakıp düşünmeye başladı.</p>

  <p>Hâlâ iki büyük boşluk vardı. Biri kolay doldurulurdu. Önce şu Peter Teleborian işini halletmeliydi, o günü özlemle bekliyordu. Onunla işi bittiğinde Peter Teleborian, o anlı şanlı çocuk psikiyatrı, İsveç'in en nefret edilen adamları arasına katılacaktı. Bu birincisiydi.</p>

  <p>İkinci sorun, biraz daha karışıktı.</p>

  <p>Lisbeth Salander'e karşı komplo düzenleyenler -bunlara Zalachenko kulübünün üyeleri diyordu- SÄPO'nun içindeydiler. Yalnızca bir tanesinin ismini biliyordu; Gunnar Björck. Ama bu işin tek sorumlusu o olamazdı. Arkasında bir grup ya da bir çeşit teşkilat olmalıydı. Şefleri, elemanları ve bütçesiyle bir teşkilat. Asıl sorun bu adamları nasıl deşifre edeceğiydi. Nereden başlayacağını bilmiyordu. SÄPO'nun nasıl bir organizasyon olduğuna dair çok fazla fikri yoktu.</p>

  <p>Pazartesi günü Henry Cortez'i sahaflara göndermiş, SÄPO hakkında bulduğu her kitabı satın almasını istemişti. Cortez, öğleden sonra dörtte altı kitapla çıkagelmişti. Mikael, masada duran kitaplara baktı.</p>

  <p>Mikael Rosquist'in <span class="t15">İ</span><span class="t15">sveç'te Casusluk Faaliyetleri</span>; Per Gunnar Vinge'nin <span class="t15">SÄPO</span> <span class="t15">Ş</span><span class="t15">efi 1962-70</span>; Jan Ottosson ile Lars Magusson'un <span class="t15">Gizli Güçler'i</span>; Carl Lidbom'un <span class="t15">Görev'i</span>; Thomas Whiteside'ın Wennerström olayını anlattığı <span class="t15">Dü</span><span class="t15">ş</span><span class="t15">man</span><span class="t15">ı</span><span class="t15">n Hatlar</span><span class="t15">ı</span><span class="t15">nda Bir Ajan</span>'ı ve Erik Magnusson'un yazdığı <span class="t15">SÄPO 'da</span> <span class="t15">İ</span><span class="t15">ktidar Sava</span><span class="t15">ş</span><span class="t15">ı</span><span class="t15">.</span> Bu kitap Mikael Blomkvist'in 2000'li yıllarda ortaya çıkarttığı Wennerström olayını değil, 1960'taki başka bir olayı anlatıyordu.</p>

  <p>Pazartesini salıya bağlayan gecenin önemli bir kısmını bu kitapları okumaya ya da şöyle bir göz atmaya ayırmıştı. İlk gözlemi, SÄPO hakkında yazılan kitapların önemli bir kısmının 1980'lerin sonlarında yayınlanmasıydı. İnternette yaptığı araştırmada, bu konuyla ilgili yeni bir kitap göremedi.</p>

  <p>İkinci gözlemi, SÄPO'nun faaliyetleri hakkında dişe dokunur bir kitap olmadığıydı. Yürüttükleri faaliyetlerin çoğunun gizli olduğu ve belgelerin üzerine "gizli" damgası vurulduğu düşünülürse bilgi edinmek o kadar kolay değildi. Ne bir kurum ne bir araştırmacı ne de basın SÄPO'yu eleştiren bir araştırma yayınlamıştı.</p>

  <p>Henry Cortez'in bulduğu kitapların içinde önemli sayılabilecek bir şey yoktu. Dipnotların çoğu akşam gazetelerinde çıkan makalelere ya da emekli SÄPO üyelerinden biriyle yapılan söyleşiye gönderme yapıyordu.</p>

  <p><span class="t15">Gizli Güçler</span> kitabı etkileyici bir kitaptı ama önemli bir kısmı İkinci Dünya Savaşı öncesini anlatıyordu. P.G. Vinge'nin anıları, sert eleştiriler yöneltilerek görevden alman bir SÄPO şefinin savunma ve propaganda kitabıydı. <span class="t15">Dü</span><span class="t15">ş</span><span class="t15">man Hatlar</span><span class="t15">ı</span><span class="t15">nda Bir Ajan</span>, İsveç hakkında tuhaf komplo teorileriyle dolu işe yaramaz bir kitaptı. İlk bölümünü okuduktan sonra çöpe atmıştı. Okumaya değer iki kitap vardı, bunlardan biri istihbarat teşkilatının nasıl çalıştığım anlatan <span class="t15">SÄPO'da</span> <span class="t15">İ</span><span class="t15">ktidar Sava</span><span class="t15">ş</span><span class="t15">ı</span>, diğeri de <span class="t15">İ</span><span class="t15">sveç'te Casusluk Faaliyetleriydi</span>. Bu kitaplarda tarih, isim ve bürokratlar vardı. Özellikle Erik Magnusson'un kitabı gerçekten okunmaya değerdi. Her ne kadar Mikael'in şimdi cevabını aradığı sorulara karşılık vermese de, SÄPO'nun geçen on ydlar boyunca ne tür işlerle uğraştığına dair bir fikir veriyordu.</p>

  <p>Mikael'i asıl şaşırtan İsveç'in eski Paris elçisi Carl Lidbom'un <span class="t15">Görev</span> adlı kitabıydı. Palme cinayeti ve Ebbe Carlsson olaylarının yarattığı anaforun ardından, hükümet tarafından SÄPO'nun faaliyetlerini incelemek üzere atanan Lidbom karşılaştığı güçlükleri anlatıyordu. Daha önce Carl Lidbom'un hiçbir kitabını okumayan Mikael, bıçak gibi keskin gözlemleri ve ironik dili karşısında şaşırıp kalmıştı. Her ne kadar neyle didiştiği konusunda zayıf bir fikir edinse de, bu kitap da onun sorularına cevap vermiyordu.</p>

  <p>Bir süre düşündükten sonra Henry Cortez'i aradı.</p>

  <p>"Merhaba Henry, dünkü ayak işi için teşekkürler."</p>

  <p>"Yine ne istiyorsun?"</p>

  <p>"Biraz ayak işi daha."</p>

  <p>"Micke, benim kendi işim var. Ben genel yayın yönetmeni yardımcısıyım."</p>

  <p>"Ne güzel işte, demek ki&nbsp; kariyer basamaklarını tırmanıyorsun."</p>

  <p>"Ne istiyorsun?"</p>

  <p>"SÄPO hakkında yazılmış bir sürü araştırma var. Bunlardan birini Carl Lidbom yazmış. Buna benzer başka çalışmalar da olmalı."</p>

  <p>"Ee?"</p>

  <p>"Meclis arşivinden bulabildiğin her şeyi bana getir. Bütçe, gensoru ve buna benzer ne varsa. Ulaşabildiğin kadar geriye giderek, SÄPO'nun yıllıklarını toplamaya çalış."</p>

  <p>"Başüstüne, sahip."</p>

  <p>"Güzel. Henry, bir de... "</p>

  <p>"Evet."</p>

  <p>"... çok acele etme, yarın sabaha kadar vaktin var!"</p>

  <p>&nbsp;</p>

  <p class="p17"><span class="t13">L</span>isbeth Salander bütün gün Zalachenko'yu düşündü. Onun iki kapı ötede yattığım biliyordu, geceleri koridorda dolaşıyordu, sabaha karşı 03.10'da Lisbeth'in odasının kapısını açıp içeri bakmıştı.</p>

  <p>Zalachenko'yu öldürmek için Gosseberga'ya kadar izini sürmüş, ama öldürmeyi başaramamıştı. Şimdi, kendi odasından on metre kadar ileride bir odada yatıyordu. Lisbeth fena çuvallamıştı. Durumunun vahametini tam olarak bilemiyordu, ama kapısında Peter Teleborian'ın bekçi köpekliğini yaptığı deliler evine kapatılmamak için, önce hastaneden kaçmalı, sonra da yurt dışına çıkmanın bir yolunu bulmalıydı.</p>

  <p>Sorun yataktan kalkmaya bile mecalinin olmamasıydı. İyileştiğinin farkındaydı, hâlâ baş ağrısı vardı, ama artık sürekli değildi, arada bir dalgalar hâlinde geliyordu. Omzundaki ağrı uykuya yatmıştı, ancak hareket ettiğinde uyanıyordu.</p>

  <p>Kapının önünde ayak sesleri duydu, bir hemşirenin eşliğnde odaya siyah pantolonlu, beyaz gömlekli, koyu renk ceketli bir kadın girip kapının önünde durdu. Zayıf, tatlı bir kadındı. Siyah saçları kısa kesilmişti. Kendinden memnun görünüyordu. Elinde de siyah bir evrak çantası vardı. Lisbeth, kadının gözlerinin Mikael Blomkvist'e benzediğini fark etti.</p>

  <p>"Merhaba Lisbeth, adım Annika Giannini," dedi. "Girebilir miyim?"</p>

  <p>Lisbeth ifadesiz gözlerle baktı ona. Şu an Mikael Blomkvist'in kız kardeşiyle karşılaşmak için en küçük bir istek duymuyordu. Keşke avukatı olmasına izin vermeseydi. Annika Giannini kapıyı kapatıp yatağa doğru yürüdü, bir sandalye çekip oturdu. Bir süre sessizce müvekkilini izledi.</p>

  <p>Lisbeth Salander acınacak durumdaydı, başı bir paket gibi sarılıp sarmalanmıştı. Kanlı gözlerinin iki yanında morluklar vardı.</p>

  <p>"Birtakım sorunları konuşmaya başlamadan önce beni avukatın olarak kabul edip etmediğini bilmeliyim. Şimdiye kadar yalnızca tecavüz kurbanlarının ya da eziyete uğramış kadınların davalarını üstlendim. Ceza avukatı değilim, bununla birlikte senin davanın bütün ayrıntılarını biliyorum ve seni savunmayı çok isterim. Ayrıca avukatlık ücretini kardeşim Mikael Blomkvist'le -kardeşim olduğunu biliyorsundur- Dragan Armansky'nin ödeyeceğini de söylemeliyim." Bir süre bekledi, müvekkilinden hiçbir tepki almayınca devam etti.</p>

  <p>"Eğer beni seçeceksen, senin için çalışacağım, yani kardeşim ya da Armansky için değil. Ayrıca eski vasin Holger Palmgren, davanın ceza kısmında bana yardım edecek. O, gerçekten sıkı bir adam. Sana yardımcı olabilmek için hastaneden çıktı."</p>

  <p>"Palmgren?" dedi Lisbeth Salander.</p>

  <p>"Evet."</p>

  <p>"Onunla görüştün mü?"</p>

  <p>"Evet, benim danışmanım."</p>

  <p>"Sağlığı nasıl?"</p>

  <p>"Öfkeden kuduruyor, ama ne tuhaf ki senin için endişelenmiyor."</p>

  <p>Lisbeth Salander'in dudaklarına çarpık bir gülümseme yerleşti. Hastaneye yattıktan sonra ilk defa gülümsüyordu.</p>

  <p>"Sen nasılsın?" diye sordu Annika Giannini.</p>

  <p>"Bok gibiyim."</p>

  <p>"Avukatın olmamı istiyor musun? Faturayı Armansky ile Mikael ödeyecek... "</p>

  <p>"Hayır."</p>

  <p>"Bu ne demek şimdi."</p>

  <p>"Ben kendim ödeyeceğim. Armansky ve Kalle Blomkvist'ten bir kuruş bile almayacağım. Ancak param internete ulaşabildiğim gün ödeyebilirim."</p>

  <p>"Tamam, bu sorunu seninle birlikte çözeriz. Ayrıca devlet de bana bir maaş ödüyor, yani seni temsil etmemi istiyorsun."</p>

  <p>Lisbeth Salander başını sallayarak onayladı.</p>

  <p>"Güzel, o zaman Mikael'in gönderdiği bir mesajı ileterek başlayayım. Şifreli bir mesaj ama senin anlayabileceğini söyledi."</p>

  <p>"Öyle mi?"</p>

  <p>"Birtakım şeyleri bana anlattığını iletmemi söyledi, ama bazılarını kendine saklamış. Bunlardan birincisi Hedestad'da sende fark ettiği birtakım özelliklermiş."</p>

  <p><span class="t15">Mikael foto</span><span class="t15">ğ</span><span class="t15">rafik bir belle</span><span class="t15">ğ</span><span class="t15">im oldu</span><span class="t15">ğ</span><span class="t15">unu biliyor... Ve hacker oldu</span><span class="t15">ğ</span><span class="t15">umu. Bu konuda çenesini tutmu</span><span class="t15">ş</span><span class="t15">.</span></p>

  <p>"Tamam."</p>

  <p>"İkincisi de DVD. Bununla ne demek istediğini anlamadım, ama bu konuda benimle konuşup konuşmayacağına senin karar vereceğini söyledi. Ne demek istediğini anladın mı?"</p>

  <p><span class="t15">Bjurman'</span><span class="t15">ı</span><span class="t15">n tecavüzünün kay</span><span class="t15">ı</span><span class="t15">t edildi</span><span class="t15">ğ</span><span class="t15">i DVD.</span></p>

  <p>"Anladım."</p>

  <p>"İyi o zaman... "</p>

  <p>Annika bir an için tereddüt etti.</p>

  <p>"Kardeşime biraz sinir oluyorum, benden avukatlığını üstlenmemi istiyor ama Yalnızca canının istediklerini anlatıyor. Sen de mi böyle yapacaksın?"</p>

  <p>Lisbeth bir süre düşündü.</p>

  <p>"Bilemiyorum."</p>

  <p>"Bazı şeyleri açık konuşmamız gerekiyor. Bunu şimdi yapamayız, kırk beş dakika sonra Savcı Agneta Jervas'la buluşacağım. Buraya Yalnızca beni avukat olarak isteyip istemediğim öğrenmeye geldim. Benim de sana birtakım talimatlarım olacak..."</p>

  <p>"Öyle mi?"</p>

  <p>"Benim yokluğumda, ne sorarlarsa sorsunlar, polislere tek bir kelime dahi etmeyeceksin. Seni provoke edip suçlamalar yönetseler bile, susacaksın. Bana söz veriyor musun?"</p>

  <p>"Memnuniyetle."</p>

  <p>&nbsp;</p>

  <p class="p17"><span class="t13">P</span>azartesi günü, sarf ettiği çabadan bitkin düşen Evert Gullberg, her zamankinden dört saat sonra, saat dokuzda uyandı. Banyoya girdi, yüzünü yıkayıp dişlerini fırçalayarak uzun süre aynada kendini seyretti. Kahverengi çantasındaki temiz kalan son gömleğini giydi, kahverengi desenli bir kravat taktı.</p>

  <p>Kahvaltı salonuna indi, bir fincan açık kahve, bir dilim kızarmış ekmek, bir dilim peynir ve bir parça portakal reçeliyle kahvaltı yaptı. Büyük bir bardak maden suyu içti.</p>

  <p>Lobideki telefon kulübesinden Fredrik Clinton'ı aradı.</p>

  <p>"Benim. Durum nasıl?"</p>

  <p>"Sıkıntılı."</p>

  <p>"Fredrik, bu işi yapabilecek misin?"</p>

  <p>"Evet, tıpkı eski günlerdeki gibi. Keşke Hans von Rottinger yaşasaydı. Operasyon konusunda benden daha iyiydi."</p>

  <p>"Siz eşitsiniz. Her an birbirinizin yerini alabilirdiniz. Ayrıca bunu sık sık da yaptınız."</p>

  <p>"Bu sezgiyle ilgili bir şey. Onun sezgileri benimkilerden daha keskindi."</p>

  <p>"Peki, şimdi durumunuz ne?"</p>

  <p>"Sandberg tahminimizden daha zeki çıktı. Mårtensson dışarıdan yardım ediyor. Ayak işlerine bakıyor ama faydalı biri. Blomkvist'in ev ve cep telefonunu dinliyoruz. Bugün Giannini ve <span class="t15">Millennium</span>'un telefonlarım da dinlemeye başlarız. Evlerinin ve bürolarının planlarını gözden geçiriyoruz. Kısa zamanda harekete geçeriz."</p>

  <p>"Önce dosyanın kopyalarının yerlerini tespit etmeli... "</p>

  <p>"O iş tamam. Bu konuda şansımız çok yaver gitti. Sabah saat onda Annika Giannini, Blomkvist'i aradı. Bir ara kaç kopyanın olduğunu sordu, Blomkvist'te bir kopya varmış. Berger, kendi elindeki kopyayı Bublanski'ye göndermiş."</p>

  <p>"İyi. Kaybedecek vaktimiz yok."</p>

  <p>"Biliyorum. Ama her şeyi bir çırpıda yapmalıyız. Eğer Björck'ün raporunun kopyalarını aynı anda ele geçiremezsek işler sarpa sarar."</p>

  <p>"Haklısın."</p>

  <p>"Giannini'nin bu sabah Göteborg'a gitmesi işleri bir parça karıştırıyor. Ama dışarıdan bir ekip kurup peşinden gönderdim. Uçakları şimdi Göteborg'a iniyordur"</p>

  <p>"Güzel."</p>

  <p>Gullberg'in aklına başka bir şey gelmiyordu, bir süre telefon ahizesi elinde bekledi.</p>

  <p>"Teşekkürler, Fredrik," dedi sonunda.</p>

  <p>"Ben teşekkür ederim. Oturup boş yere böbrek bekleyeceğime bir işe yarıyorum."</p>

  <p>Birbirleriyle vedalaştılar. Gullberg otelin hesabını ödeyip sokağa çıktı. Artık top yuvarlanmaya başlamıştı. Şimdi, her şey, oyunun kusursuz sahnelenmesine bağlıydı.</p>

  <p>Faks çekmek için, yürüyerek Park Avenue Oteli'ne gitti, bunu kaldığı otelden yapmak istememişti. Bir gün önce yazdığı mektupları faksladı. Daha sonra caddeye çıkıp bir taksi tuttu. Bir çöp kutusunun yarandan geçerlerken taksiyi durdurdu, mektupları yırtarak çöpe attı,</p>

  <p>&nbsp;</p>

  <p class="p17"><span class="t13">A</span>nnika Giannini, Savcı Agneta Jervas'la on beş dakikadır konuşuyordu. Lisbeth Salander'e karşı nasıl bir dava açmayı düşündüğünü merak ediyordu. Jervas bu konuda biraz kararsızdı.</p>

  <p>"Şimdilik, yalnızca ağır eziyet ya da cinayete teşebbüsten tutuklayacağım. Babasını baltayla öldürmeye çalışmış. Sanırım sen bunu meşru müdafaa diye yorumlayacaksın,"</p>

  <p>"Bakalım."</p>

  <p>"Dürüst olmam gerekirse, benim şu anda asıl önceliğim polis katili Niedermann."</p>

  <p>"Seni anlıyorum."</p>

  <p>"Başsavcıyla konuştum. Müvekkilin hakkında açılacak bütün davaların, Stockholm'de yürütülen davalarla birleştirilmesini tartışıyorlar."</p>

  <p>"Bence davayı Stockholm'e taşıyacaklar."</p>

  <p>"Her ne olursa olsun, Lisbeth Salander'i sorgulamalıyım. Bunu ne zaman yapabilirim?"</p>

  <p>"Salander'in doktoru Anders Jonasson'la konuştum. Lisbeth'in fiziki durumunun birkaç gün daha sorguya müsait olmayacağını söyledi. Fiziksel acıları bir yana, ağrı kesiciler onu iyice sersemletmiş."</p>

  <p>"Bana da öyle dediler, ne kadar stresli olduğumu anlıyorsundur. Dediğim gibi, benim şu anki önceliğim Ronald Niedermann. Müvekkilin nerede saklandığını bilmediğini söylemiş."</p>

  <p>"Gerçek de bu. Niedermann'ı kişisel olarak tanımıyor. Yalnızca adını açığa çıkarıp Zalachenko'nun çiftliğine kadar izlemiş."</p>

  <p>"Öyle olsun bakalım," dedi Agneta Jervas. "Müvekkilin sorgulanacak kadar iyileştiğinde tekrar görüşürüz."</p>

  <p>&nbsp;</p>

  <p class="p17"><span class="t13">E</span>linde bir demet çiçekle, Sahlgrenska Hastanesi'nin yoğun bakım bölümüne çıkan Evert Gullberg, kendisiyle birlikte aynı kata çıkan koyu renk ceketli, kısa saçlı kadına asansörün kapısını tutarak nazikçe yol verdi. Gullberg'in önünden danışmaya yürüyen kadın, "Adım Annika Giannini. Avukatım, müvekkilim Lisbeth Salander'le bir kez daha görüşmek istiyorum," dedi.</p>

  <p>Evert Gullberg başını yavaşça çevirip şaşkınlıkla asansörün kapısını tutarak yol verdiği kadına baktı. Hemşire, Giannini'nin kimliğini ve ziyaretçi listesini incelerken, Gullberg gözlerini kadının elindeki evrak çantasına dikti.</p>

  <p>"On iki numaralı oda," dedi hemşire.</p>

  <p>"Teşekkürler. Daha önce gittim, kendim bulabilirim."</p>

  <p>Annika koridor boyunca yürümeye başladı.</p>

  <p>"Nasıl yardımcı olabilirim?" diye sordu hemşire gözleriyle Annika'yı izleyen Gullberg'e.</p>

  <p>"Karl Axel Bodin'i ziyaret edecektim."</p>

  <p>"Onun ziyaret yasağı var."</p>

  <p>"Biliyorum, Yalnızca çiçekleri bırakacağım."</p>

  <p>"Bunu biz yaparız."</p>

  <p>Gullberg, çiçekleri Yalnızca bir bahane olsun diye almıştı, asıl amacı bölümün nasıl göründüğünü anlamaktı. Teşekkür edip çıkışa yöneldi. Jonas Sandberg'den aldığı bilgiye göre Zalachenko'nun yattığı on dört numaralı odanın önünden geçip koridordan çıktı.</p>

  <p>Dışarıda, merdiven aralığında bekledi. Cam kapıdan, elinde çiçeklerle Zalachenko'nun odasına giren hemşireyi izledi. Hemşire tekrar yerine döndüğünde, Gullberg hızla koridora dalarak Zalachenko'nun odasına girdi.</p>

  <p>"Merhaba, Alexander."</p>

  <p>Beklenmedik ziyaretçisine şaşkınlıkla bakan Zalachenko, "Vay be, senin öldüğünü sanıyordum," dedi.</p>

  <p>"Henüz değil," dedi Gullberg.</p>

  <p>"Ne istiyorsun?"</p>

  <p>"Sence ne istiyorum?"</p>

  <p>Gullberg bir sandalye çekip yatağın yanına oturdu.</p>

  <p>"Büyük ihtimalle benim ölmemi," dedi Zalachenko.</p>

  <p>"Nerede bizde o şans! Nasıl bu kadar aptal olabilirsin. Biz sana yeni bir hayat verdik, ama senin yaptıklarına bak."</p>

  <p>Eğer Zalachenko yapabilse gülümseyecekti, ona göre SÄPO yalnızca amatörlerden oluşuyordu. Evert Gullberg, Sven Jansson, Gunnar Björck de bunlara dâhildi. Aptalların aptalı Nils Bjurman'ın adını bile anmaya değmezdi.</p>

  <p>"Ve şimdi seni bir kez daha ateşten almak zorundayız."</p>

  <p>Bu ağır yanık yarası olan Zala için hiç de uygun bir deyim değildi.</p>

  <p>"Ahlak dersi vermeyi bırak da beni buradan çıkar."</p>

  <p>"Buraya bunun için geldim."</p>

  <p>Evrak çantasını dizine koydu, bir not defteri çıkarıp boş bir sayfa açtı. Araştıran gözlerle Zalachenko'ya bakmaya başladı.</p>

  <p>"Bir şeyi merak ediyorum," dedi. "Senin için yaptığımız bunca şeyden sonra bizi yakmayı gerçekten düşünüyor musun?"</p>

  <p>"Sence?"</p>

  <p>"Bu senin ne kadar çılgın olduğuna bağlı."</p>

  <p>"Bana çılgın deme. Ben hayatta kalma ustasıyım. Hayatta kalmak için ne gerekiyorsa onu yaparım."</p>

  <p>Gullberg başını salladı.</p>

  <p>"Hayır, Alexander, yaptığın her şeyi kötülüğünden ve çürümüşlüğünden yapıyorsun. Servisten bir mesaj bekliyormuşsun, buraya onu vermeye geldim. Bu defa seni kurtarmak için parmağımızı bile kımıldatmayacağız."</p>

  <p>Zalachenko'nun kendine duyduğu güven ilk defa sarsılmış gibiydi.</p>

  <p>"Başka bir seçeneğiniz yok," dedi.</p>

  <p>"Her zaman bir seçenek vardır," dedi Gullberg.</p>

  <p>"O zaman ben..."</p>

  <p>"Hiçbir bok yapamayacaksın."</p>

  <p>Gullberg derin bir nefes aldı, kahverengi çantanın dış gözüne elini sokup altın kabzalı bir Smith&amp;Wesson çıkarttı. Bu silahı Gullberg'e, yirmi beş yıl önce, İngiliz İstihbarat Teşkilatı MI-5 hediye etmişti. Karşılığında, MI-5'te stenograf olarak çalışan, Philby değerinde bir Rus ajanının ismini almışlardı. İstihbaratın kaynağı Zalachenko'ydu.</p>

  <p>Şaşıran Zalachenko bir kahkaha attı.</p>

  <p>"Onunla ne yapacaksın? Beni vuracak mısın? Hayatının geriye kalanını zavallı bir şekilde cezaevinde geçirirsin."</p>

  <p>"Hiç sanmıyorum," dedi Gullberg.</p>

  <p>Zalachenko onun blöf yapıp yapmadığından emin değildi.</p>

  <p>"Bu inanılmaz bir skandala yol açar."</p>

  <p>"Bunun da olacağını sanmam. Birkaç gün gazetelerin başlıklarını süsler o kadar. Bir hafta sonra da Zalachenko adını hatırlayan kimse kalmaz."</p>

  <p>Zalachenko gözlerini kıstı.</p>

  <p>"Seni alçak domuz," dedi Gullberg. Sesinin soğuk tınısı Zalachenko'yu tepeden tırnağa ürpertti.</p>

  <p>Zalachenko yatağın yanında duran takma bacağına uzanırken, Gullberg namluyu onun alnına dayayıp tetiği çekti. Zalachenko'nun bedeni birkaç kez çırpındıktan sonra kasılıp kaldı. Gullberg, yatağın arkasındaki duvara sıçrayan kan lekelerine baktı. Kulaklarında silah sesinin bıraktığı bir çınlama vardı. Bir parmağıyla kulak deliklerini ovdu. Ayağa kalktı, namluyu Zalachenko'nun şakağına dayayıp iki kez daha tetiğe asıldı. Lanet ihtiyarın öldüğünden iyice emin olmak istiyordu.</p>

  <p>&nbsp;</p>

  <p class="p17"><span class="t13">İ</span>lk silah sesini duyduğunda ürpererek doğrulan Lisbeth Salander'in omzuna bıçak gibi keskin bir sancı saplandı. İkinci ve üçüncü silah sesinde ayaklarını yatağın kenarından sarkıtmaya çalıştı.</p>

  <p>Annika Giannini'yle henüz konuşmaya başlamışlardı. Silah seslerini duyan Annika Giannini donup kalmıştı. Ancak Lisbeth Salander'in tepkisini gördüğünde toparlanabildi.</p>

  <p>"Yerinde kal!" diye bağırdı Giannini. Elini Salander'in göğsüne dayayıp öyle bir kuvvetle bastırdı ki yatağa yıkılan Salander'in nefesi kesildi.</p>

  <p>Arkasından kapıya koşup, koridora baktı. İki hemşire, iki kapı ötedeki odaya doğru koşuyorlardı. Hemşirelerden biri kapının eşiğinde birdenbire durdu. "Hayır, lütfen!" diye bağırdı.</p>

  <p>Bir adım gerileyerek arkasından gelen hemşireye çarptı.</p>

  <p>"Elinde silah var, kaç!"</p>

  <p>İki hemşire koşarak Lisbeth Salander'in odasının hemen yanındaki odaya girdiler.</p>

  <p>Onların arkasından gri saçlı, balıksırtı ceketli bir adam koridora çıktı. Elinde silah vardı. Annika'nın birkaç dakika önce asansörde karşılaştığı adamdı.</p>

  <p>Göz göze geldiler. Şaşkın bir hâli vardı. Silahı Annika'ya doğrultup bir adım attı. Annika başını içeri çekip kapıyı kapatarak umutsuzca etrafına bakmaya başladı. Hemen yanındaki hemşire masasını kapının arkasına doğru çekti, masanın kenarı kapı kolunun altına dayandı.</p>

  <p>Bir ses duyarak başını arkasına çevirdiğinde Lisbeth Salander'in yataktan çıkmaya çalıştığını gördü. Birkaç hızlı adımla yatağa gitti, Lisbeth'i kucaklayarak kaldırdı. Tuvalete taşıyıp klozetin üzerine oturttu. Tuvalet kapısını kilitledi, cep telefonunu çıkarıp polisi aradı.</p>

  <p>&nbsp;</p>

  <p class="p17"><span class="t13">L</span>isbeth Salander'in yattığı odanın kapsına gelen Gullberg, koluna bastırarak kapıyı açmaya çalıştı ama başaramadı. Kapı kolunun altına bir şey dayanmıştı.</p>

  <p>Bir süre, ne yapacağını bilemez bir hâlde bekledi. Annika Giannini içerideydi, evrak çantasında Björck'ün raporunun bir kopyası olabilirdi. Kapıyı zorlayamayacak kadar bitkindi, ama zaten planda bu da yoktu. Giannini işini Clinton halledecekti. Onun görevi sadece Zalachenko'yu temizlemekti.</p>

  <p>Etrafına bakan Gullberg bir dizi hemşirenin, hasta ve ziyaretçinin kapı aralıklarından kendisini izlediklerini fark etti. Silahın namlusunu kaldırıp koridorun sonunda asılı bir tabloya ateş etti. Bütün başlar hemen kayboldu. Lisbeth'in kaldığı odanın kapısına son bir kez baktıktan sonra, kararlı adımlarla yürüyüp Zalachenko'nun odasına girdi. Kapıyı kapattı. Ziyaretçi sandalyesine oturdu, bir süre, uzun yıllardır çok yakın ilişki sürdürdüğü Rus ajanına baktı. Koridorda ayak sesleri duyana kadar on dakika hiç kımıldamadan oturdu. Herhâlde polisler gelmişti. Sanki beyni boşalmış gibiydi. Silahının namlusunu son kez kaldırdı, şakağına dayayıp tetiği çekti.</p>

  <p>&nbsp;</p>

  <p class="p17"><span class="t13">H</span>astanedeki intihar girişimi büyük bir karmaşaya yol açmıştı. Gullberg, hemen ameliyathaneye alındı. Anders Jonasson onu yaşam ünitesine bağladı.</p>

  <p>İkinci defa kafasından vurulan birini ameliyat ediyordu. Beş saat süren bir ameliyattan sonra beyne saplanan kaplamalı kurşunu çıkarttı. Gullberg hâlâ hayattaydı ama durumu kritikti.</p>

  <p>Yarası, Lisbeth Salander'inkinden çok daha ciddiydi. Birkaç gün ölümle yaşam arasında gidip gelecekti.</p>

  <p>&nbsp;</p>

  <p class="p17"><span class="t13">L</span>isbeth Salander'i öldürme girişiminde bulunduğundan şüphelenilen altmış altı yaşındaki bir adamın, Göteborg'daki Sahlgrenska Hastanesi'nde vurularak öldürüldüğü haberini radyodan duyduğunda, Mikael Blomkvist, Hornsgatan'da bir kafede oturuyordu. Hemen bilgisayar çantasını kapıp koşar adımlarla <span class="t15">Millennium</span>'un bürosuna doğru yola çıktı. Büroya yaklaştığında telefonu çalan Blomkvist, hızını kesmeden telefonu açtı.</p>

  <p>"Blomkvist."</p>

  <p>"Merhaba. Ben Malin."</p>

  <p>"Haberleri duydum. Kim vurmuş biliyor muyuz?"</p>

  <p>"Henüz değil, Henry işin peşinde."</p>

  <p>"Beş dakika sonra oradayım."</p>

  <p>Mikael, <span class="t15">Millennium</span>'un kapısından girerken Henry Cortez'le karşılaştı.</p>

  <p>"Ekström saat 15.00'te basın toplantısı düzenliyor," dedi Henry. "Emniyet Müdürlüğü'ne gidiyorum."</p>

  <p>"Bir şey biliyor muyuz?" diye bağırdı Mikael arkasından.</p>

  <p>"Malin'e sor," dedi Henry ve gözden kayboldu.</p>

  <p>Mikael, Malin Eriksson'un odasına daldı.</p>

  <p>Malin telefonla konuşuyor, bir yandan da telaşla not alıyordu. Eliyle Mikael'e şimdi konuşamayacağını işaret etti. Mikael mutfağa gidip iki fincan kahve alarak Malin'in odasına tekrar döndü. Malin konuşmasını yeni bitirmişti. Mikael fincanın birini ona verdi.</p>

  <p>"Evet," dedi Malin. "Zalachenko bugün saat 13.15'te vurularak öldürülmüş. Şimdi hastanedeki hemşirelerden biriyle konuştum, katil yetmiş yaşlarında bir adamınış. Cinayetten birkaç dakika önce Zalachenko'ya çiçek getirmiş. Zalachenko'nun kafasına birkaç kurşun sıktıktan sonra da intihar etmiş. Zalachenko ölmüş, ama ameliyattan yeni çıkan katil hâlâ yaşıyormuş."</p>

  <p>Mikael derin bir nefes aldı. Haberi duyduğunda, silahı tutan elin Lisbeth Salander'in olabileceğini düşünerek paniğe kapılmış, kalbi deliler gibi çarpmaya başlamıştı. Bu bütün planlarını altüst ederdi.</p>

  <p>"Katilin adı biliniyor mu?"</p>

  <p>Malin başını iki yana sallarken telefonu çaldı. <span class="t15">Millennium</span> adına Göteborg'a gönderdiği bağımsız gazeteci arıyordu. Mikael, Malin'e el sallayıp kendi odasına geçerek bir sandalyeye çöktü.</p>

  <p>Sanki odasına haftalardır ilk defa giriyormuş gibi bir duyguya kapılmıştı. Henüz açılmamış postaları bir kenara itti, kız kardeşini aradı.</p>

  <p>"Giannini."</p>

  <p>"Merhaba, ben Mikael. Hastanede olanları duydun mu?"</p>

  <p>"Öyle denilebilir."</p>

  <p>"Neredesin?"</p>

  <p>"Sahlgrenska'da, o alçak silahı bana da doğrulttu."</p>

  <p>Mikael'in dili tutuldu. Kız kardeşinin söylediklerini anlayana kadar birkaç saniye geçti.</p>

  <p>"Ne diyorsun... Ne oldu?"</p>

  <p>"Hayatımda hiç böyle korkunç bir şey yaşamadım."</p>

  <p>"Sen iyi misin?"</p>

  <p>"Evet, ama Lisbeth'in odasına girmeye çalıştı. Kapının arkasına bir şeyler çekip Lisbeth'i tuvalete sakladım."</p>

  <p>Mikael, birden ayaklarının altından toprağın çekildiğini hissetti, kız kardeşi neredeyse...</p>

  <p>"Lisbeth nasıl?"</p>

  <p>"Bir şeyi yok, demek istediğim yaralanmadı."</p>

  <p>Mikael bir parça rahatladı.</p>

  <p>"Annika, katil kimmiş biliyor musun?"</p>

  <p>"Hiçbir fikrim yok, temiz giyimli, yaşlı bir adamdı. Biraz şaşkın gibiydi. Daha önce onu hiç görmedim ancak cinayetten birkaç dakika önce asansörde birlikteydik."</p>

  <p>"Zalachenko gerçekten öldü mü?"</p>

  <p>"Evet, üç el silah sesi duydum. Aldığım bilgiye göre katil üç kurşunu da Zalachenko'nun kafasına sıkmış. Burası kıyamet yerine döndü. Yüzlerce polis geldi, bazı bölümleri boşalttılar ama ağır hastaların olduğu bölümleri boşaltamadılar. Polislerden biri Salander'i sorgulamaya kalktı. Şiddetle karşı koydum."</p>

  <p>&nbsp;</p>

  <p class="p17"><span class="t13">C</span>inayet Masası Komiseri Marcus Erlander kapı aralığından, Salander'in odasında oturan Giannini'ye baktı. İçeri girmek için telefon konuşmasını bitirmesini bekledi.</p>

  <p>Cinayetin üzerinden iki saat geçmesine rağmen hâlâ koridorda bir karmaşa vardı. Zalachenko'nun odasının kapısına polis kordonu gerilmişti. Doktorlar onu kurtarmaya çalışmışlar ama bu çaresiz girişimden kısa zamanda vazgeçmişlerdi.</p>

  <p>Zalachenko'ya artık hiç kimse yardımcı olamazdı. Cesedi morga kaldırılmış, odasında olay yeri incelemesi başlamıştı. Erlander'in cep telefonu çaldı, soruşturma ekibinden Fredrik Malmberg arıyordu.</p>

  <p>"Katilin kimliğini kesinlikle tespit ettik," dedi Malmberg.</p>

  <p>"Evert Gullberg, yetmiş sekiz yaşında."</p>

  <p>"Evert Gullberg de kim?"</p>

  <p>"Emekli, Laholm'de oturuyor. Ekonomi hukukçusu,</p>

  <p>SÄPO'dan arayıp onun hakkında bir soruşturma başlattıklarını söylediler."</p>

  <p>"Ne zaman ve niçin?"</p>

  <p>"Ne zaman olduğunu bilmiyorum, ama soruşturmayı tanınmış kişilere küfür dolu tehdit mektupları gönderdiği için açmışlar."</p>

  <p>"Kimlere gönderiyormuş?"</p>

  <p>"Örneğin adalet bakanına."</p>

  <p>Marcus Erlander iç çekti. Demek ki katil, bir deliydi. Bir meczup.</p>

  <p>"SÄPO, tehdit mektubu alan birkaç gazetenin kendilerini aradığını söyledi. Ayrıca Adalet Bakanlığı SÄPO'yu arayarak Gullberg'in,&nbsp; Karl Axel Bodin'e tehdit mektubu gönderdiği bilgisini vermiş."</p>

  <p>"O mektupların kopyasını istiyorum."</p>

  <p>"SÄPO'dan mı?"</p>

  <p>"Evet, ne olmuş. Gerekirse Stockholm'e gidip elden al. Emniyet Müdürlüğü'ne döndüğümde masamda görmek istiyorum. Bir saat sonra."</p>

  <p>Birkaç saniye düşündükten sonra bir soru daha sordu.</p>

  <p>"SÄPO'dan mı aradılar?"</p>

  <p>"Dedim ya!"</p>

  <p>"Demek istediğim sen mi onları aradın, onlar mı seni aradı?"</p>

  <p>"Onlar beni aradı."</p>

  <p>"İyi," dedi Marcus Erlander ve telefonu kapattı.</p>

  <p>Polisi arayarak ilişkiye geçen SÄPO'nun kafasından neler geçtiğini merak ediyordu. Normal durumda, onlardan tek bir söz duymak imkânsızdı.</p>

  <p>&nbsp;</p>

  <p class="p17"><span class="t13">W</span>adensjöö, Fredrik Clinton'ın dinlenmesi için ayrılan odanın kapısını şiddetle açarak içeri girdi. Clinton yattığı yerden dikkatle doğruldu.</p>

  <p>"Ortada ne boklar dönüyor söyleyebilir misin?" diye bağırdı Wadensjöö. "Gullberg, Zalachenko'yu öldürüp arkasından da kendi kafasına sıkmış."</p>

  <p>"Biliyorum," dedi Clinton.</p>

  <p>"Biliyor musun?" diye haykırdı Wadensjöö.</p>

  <p>Wadensjöö'nün yüzü öylesine kızarmıştı ki sanki beyin kanaması geçiriyordu.</p>

  <p>"Kendi kafasına sıkmış diyorum. İntihar etmeye çalışmış. Aklını mı kaçırdı bu adam!"</p>

  <p>"Yani, yaşıyor."</p>

  <p>"Şimdilik, ama beyninde ciddi hasar varmış."</p>

  <p>"Yazık," dedi Clinton. Sesinde acı dolu bir ifade vardı.</p>

  <p>"Yazık mı?!" diye bağırdı Wadensjöö. "Gullberg akıl hastası. Bunun ne demek olduğunu..."</p>

  <p>Clinton elini kaldırarak onu susturdu.</p>

  <p>"Gullberg'in midesinde, kalınbağırsağında ve mesanesinde kanser var. En iyi ihtimalle birkaç aylık ömrü kalmıştı."</p>

  <p>"Kanser mi?"</p>

  <p>"Altı aydır yanında silah taşıyordu. Eğer ağrıları dayanılmaz bir hâl alırsa, bakım denilen aşağılanma yerine intihar edecekti. Şimdi Servis adına son bir görevi yerine getirdi. Şanlı bir şekilde bitirdi işini."</p>

  <p>Wadensjöö'nün dili tutulmuştu.</p>

  <p>"Yani sen Zalachenko'yu öldüreceğini biliyordun, öyle mi?"</p>

  <p>"Elbette, onun görevi Zalachenko'yu susturmaktı. Zalachenko'nun tehdide pabuç bırakmayacağını ya da aklını başına almayacağını sen de bilirsin."</p>

  <p>"Ama bunun nasıl bir skandala yol açacağını anlayamıyor musun? Sen de Gullberg gibi kafayı mı yedin?"</p>

  <p>Clinton bin bir zahmetle ayağa kalktı. Wadensjöö'nün gözlerinin içine bakarak ona bir deste fotokopi uzattı.</p>

  <p>"Onun yaptığı operasyonun bir parçasıydı. Arkadaşım için üzülüyorum ama çok geçmeden Sanırım ben de onu izleyeceğim. Skandal mı arıyorsun, al sana skandal... Emekli bir vergi hukukçusu gazetelere, polise ve Adalet Bakanlığı'na küfür dolu, paranoyak mektuplar yollamış, işte örnekleri. Gullberg, Zalachenko'yu Palme'yi öldürmek ve suları zehirleyerek İsveç halkını katletmeye çalışmakla suçluyor. Mektupları okunması zor bir el yazısıyla yazmış. Satırların altlarını çizmiş, olur olmaz yerlere ünlem işaretleri koymuş. Ayrıca da kâğıtların kenarlarına yazdıklarından da hoşlandım."</p>

  <p>Wadensjöö artan bir şaşkınlıklamektupları okuduktan sonra elini alnına vurdu. Clinton onu izliyordu.</p>

  <p>"Ne olursa olsun, Zalachenko'nun ölümüyle Servis'in hiçbir alakası yok. Kafayı yemiş, emekli bir bunağın işi bu."</p>

  <p>Bir süre sustu.</p>

  <p>"Şu andan itibaren önemli tek şey, oyunun kurallarına uyman. Gemiyi kayalara çarpma."</p>

  <p>Kaşlarını çatarak Wadensjöö'ye baktı. Hasta gözlerine çelik bir ifade yerleşmişti.</p>

  <p>"Servis'in, İsveç savunmasının en ileri hattı olduğunu anlamalısın. Son savunma hattıyız biz. Görevimiz ülkenin güvenliğini sağlamak. Ülkenin güvenliği söz konusuysa, gerisi teferruattır."</p>

  <p>Wadensjöö, Clinton'ı şüpheli gözlerle inceledi.</p>

  <p>"Bizim bir varlığımız yok. Kimseden teşekkür beklemeyiz. Hiç kimsenin almaya cesaret edemediği kararları alırız... Özellikle de politikacıların."</p>

  <p>Politikacılar derken sesinde açık bir nefret vardı.</p>

  <p>"Eğer dediklerimi yaparsan, belki Servis'i kurtarabiliriz. Bunun için kararlı olup savaşmalıyız."</p>

  <p>Wadensjöö içindeki panik duygusunun arttığını hissetti.</p>

  <p>&nbsp;</p>

  <p class="p17"><span class="t13">H</span>enry Cortez, Stockholm Emniyet Müdürlüğü'ndeki basın toplantısında, polisin açıklamalarını hızla not ediyordu. Toplantıyı Savcı Richard Ekström düzenlemişti. Ronald Niedermann'ın katil zanlısı olarak arandığı, Gosseberga'da işlenen polis cinayeti soruşturmasının Göteborg Savcılığı'na bırakılmasına karar verilmişti. Niedermann'la ilgili diğer davalara kendisi bakacaktı. Niedermann, Dag Svensson ve Mia Bergman cinayetlerinin zanlısı olarak da aranıyordu. Ekström, Bjurman'dan bahsetmedi. İşlediğini düşündükleri birçok suç için Lisbeth Salander'e de dava açacaklardı.</p>

  <p>Ekström basın toplantısını, o gün Göteborg'da meydana gelen olaylar hakkında bilgi vermek için düzenlemişti. Lisbeth Salander'in babası Karl Axel Bodin, yattığı hastanede vurularak öldürülmüştü. basın toplantısının başka bir amacı da gazetelere ulaşan birtakım haberleri yalanlamaktı. Gazeteler gün boyu savcıyı aramış, aldıkları haberlerle ilgili sorular sormuşlardı.</p>

  <p>"Şu an elimizde bulunan bilgilerin ışığında,&nbsp; Karl Axel Bodin'in kızı Salander'in, bu cinayetle hiçbir ilişkisinin olmadığını söyleyebilirim. Ama biliyorsunuz, o da babasını öldürmeye teşebbüsten tutuklu."</p>

  <p>"Katil kim?" diye bağırdı muhabirlerden biri.</p>

  <p>"Bugün saat 13.15'te Karl Axel Bodin'i öldürüp intihar girişiminde bulunan adamın kimliği tespit edildi. Yetmiş sekiz yaşında, emekli bir memur. Ölümcül bir hastalık nedeniyle uzun süredir tedavi görüyormuş. Bu tedaviye bağlı olarak, birtakım psikolojik sorunları varmış."</p>

  <p>"Lisbeth Salander'le bir ilişkisi var mı?"</p>

  <p>"Hayır. Kesin bir dille söyleyebilirim ki böyle bir ilişki yok. Hiçbir zaman karşılaşmamışlar ve birbirlerini hiç tanımıyorlar. Yetmiş sekiz yaşındaki katil, paranoid bir hezeyanla kendi başına hareket eden trajik bir figür. SÄPO, politikacılara ve basına tehdit mektupları yolladığı için hakkında soruşturma başlatmış. Bu sabah ele geçen mektuplara göre, yetmiş sekiz yaşındaki adam, gazetelere ve resmî makamlara gönderdiği mektuplarda Karl Axel Bodin'i öldüreceğini yazmış."</p>

  <p>"O zaman niçin Bodin koruma altına alınmamış?"</p>

  <p>"Mektuplar dün akşam gönderilmiş, yani polisin eline cinayetin işlendiği saatlerde geçmiş. Takdir edersiniz ki polis, önlem almaya fırsat bulamamış."</p>

  <p>"Katilin ismi ne?"</p>

  <p>"Yakınlarına bilgi vermeden bu ismi açıklayamayız."</p>

  <p>"Adamın geçmişi ne?"</p>

  <p>"Araştırabildiğim kadarıyla, muhasebeci ve vergi hukukçusuymuş. On beş yıl önce emekli olmuş. Soruşturma sürdürülüyor. Mektuplardan anlayabileceğiniz gibi eğer çevresindekiler bir az dikkatli davransalar bu facianın önüne geçilebilirmiş."</p>

  <p>"Başkalarını da tehdit etmiş mi?"</p>

  <p>"Bu tür haberler aldım, ama ayrıntılarını bilmiyorum."</p>

  <p>"Bu Lisbeth Salander davasını etkiler mi?"</p>

  <p>"Şu hâliyle etkilemez.&nbsp; Karl Axel Bodin'in polise verdiği ifadenin dışında, Lisbeth Salander'e karşı elimizde kapsamlı teknik kanıtlar var."</p>

  <p>"Peki, Bodin'in kızını öldürmeye teşebbüs ettiği iddiası?"</p>

  <p>"Bu iddia henüz soruşturma aşamasında ama doğruluğuna dair güçlü şüphelerimiz var. Görebildiğimiz kadarıyla söz konusu olan şey, trajik bir şekilde parçalanmış bir ailenin iç çatışmaları."</p>

  <p>Henry Cortez düşünceli görünüyordu. Kulağını kaşıdı. Söylenenleri, kendisinin yaptığı gibi büyük bir hevesle kaydeden meslektaşlarına baktı.</p>

  <p>&nbsp;</p>

  <p class="p17"><span class="t13">S</span>ahlgrenska Hastanesi'nde yaşananları duyan Gunnar Björck, endişeyle kıvranmaya başladı. Beline inanılmaz ağrılar saplandı.</p>

  <p>Bir saat ne yapacağını bilmeden oturduktan sonra, telefonunu çıkarıp yaşlı koruyucusu Evert Gullberg'i aradı. Ama cevap alamadı.</p>

  <p>Haberlerde Stockholm Emniyet Müdürlüğü'nde yapılan basın toplantısından özetler dinledi. Zalachenko, 78 yaşındaki emekli bir vergi hukukçusu tarafından öldürülmüştü.</p>

  <p><span class="t15">Aman Tanr</span><span class="t15">ı</span><span class="t15">m, 78 ya</span><span class="t15">ş</span><span class="t15">ı</span><span class="t15">nda!</span></p>

  <p>Evert Gullberg'i bir kez daha aradı.</p>

  <p>İçine düştüğü panik duygusu, bütün bedenini kapladı. Artık evde duramazdı, tükenmiş vaziyetteydi. Bir çantaya elbise, ağrı kesici, diş fırçası ve diş macunu koydu. Cep telefonunu kullanmak istemiyordu, topallayarak yakındaki telefon kulübesine gitti. Landsort'u arayıp, şimdi pansiyon olarak kullanılan eski kılavuz kulesinde iki haftalığına bir oda ayırttırdı. Landsort, dünyanın bir uçundaydı. Onu orada aramak kimsenin aklına gelmezdi.</p>

  <p>Saatine baktı, son feribota yetişmek için acele etmeliydi. Bel ağrısının izin verdiği kadar hızlı adımlarla eve döndü. Doğrudan mutfağa girdi, kahve makinesinin kablosunu fişten çekip çekmediğini kontrol etti. Daha sonra, çantasını almak için hole çıktı. Oturma odasına şöyle bir göz attığında, şaştı kaldı. Önce gözlerine inanamadı.</p>

  <p>Tavan lambası tuhaf bir şekilde yere indirilmiş, lambanın takılı olduğu çengele bir ip bağlanmıştı. İpin altında, aslında hep mutfakta duran tabure vardı.</p>

  <p>Björck anlamaz bir ifadeyle ipe baktı. Arkasından bir ses duydu, birden dizleri büküldü.</p>

  <p>Yavaşça arkasına döndü.</p>

  <p>Otuz beş yaşlarında iki adam gördü. Doğu Avrupalıya benziyorlardı. Koltuk altlarından tutup onu tabureye doğru sürüklerlerken karşı koyacak gücü yoktu. Direnmeye çalıştığında beline bıçak gibi bir ağrı saplanıyordu. Adamlar onu taburenin üzerine çıkarırlarken felç olmuş gibiydi.</p>

  <p>&nbsp;</p>

  <p class="p17"><span class="t13">J</span>onas Sandberg, Falun denilen, kırk dokuz yaşında bir adamla birlikte dolaşıyordu. Falun, adamın kod adıydı. Mesleği hırsızlıktı, kilit açma konusunda kendi kendini eğitmişti. Falun'un Servis'le ilişkisi, Hans von Rottinger'in onu 1986 yılında, anarşist bir grubun liderlerinin evlerine gizlice girmesi için kiraladığında başlamıştı. O yıldan sonra, 90'lı yıllara kadar, bu tür operasyonlarda sık başvurulmuştu Falun'a. Fredrik Clinton, sabahın erken bir saatinde ona yeni bir görev vererek bu ilişkiyi yeniden canlandırmıştı. On dakikalık bir iş için 10.000 kron alacaktı. Vergisiz, "temiz" bir kazançtı. Bununla birlikte Falun evden, operasyonun hedefinin dışında, hiçbir şey çalmayacaktı: Her ne olursa olsun, Servis bir suç kurumu değildi.</p>

  <p>Falun, Clinton'ın kimleri temsil ettiğini tam olarak bilmese de, askerlerle bağlantılı olduğunu tahmin ediyordu. Bu tür operasyonların anlatıldığı Jan Gullio'nun romanlarını okumuştu. İşi hiç soru sormadan kabullenmişti. İlgilendiği tek şey, yıllar süren sessizlikten sonra işe geri dönmesiydi.</p>

  <p>Onun işi kapı açmaktı. Bu konuda uzmandı. Ama yine de Mikael Blomkvist'in kapı kilidini açması beş dakikasını aldı. Sandberg içeri girerken, Falun merdiven sahanlığında bekledi.</p>

  <p>"İçerdeyim," dedi Sandberg telefonunun kulaklığına.</p>

  <p>"Güzel," dedi Fredrik Clinton. "Sakin ve dikkatli ol. Neler görüyorsun anlat."</p>

  <p>"Holdeyim, sağda bir gardırop ve şapkalık var, solda banyo, Daire yaklaşık elli metrekare. Sağda minik bir mutfak var."</p>

  <p>"Bir çalışma masası ya da..."</p>

  <p>"Görünüşe göre mutfak masası ya da oturma odasındaki kanepede çalışıyor... Bir saniye... Evet, mutfak masasının üzerinde Björck'ün raporunun olduğu bir dosya var. Orijinale benziyor."</p>

  <p>"Harika. Masada dikkat çeken başka bir şey var mı?"</p>

  <p>"Kitaplar. P. G. Vinge'nin anıları, Erik Magnusson'un <span class="t15">SÄPO'da</span> <span class="t15">İ</span><span class="t15">ktidar Sava</span><span class="t15">ş</span><span class="t15">ı</span> ve buna benzer yarım düzine kitap."</p>

  <p>"Bilgisayar var mı?"</p>

  <p>"Hayır."</p>

  <p>"Güvenlik dolabı?"</p>

  <p>"Hayır, gördüğüm kadarıyla yok."</p>

  <p>"İyi. Zamanın var. Daireyi santim santim araştır. Mårtensson, Mikael Blomkvist'in hâlâ dergide olduğunu rapor etti. Elinde eldiven var değil mi?"</p>

  <p>"Elbette."</p>

  <p>&nbsp;</p>

  <p class="p17"><span class="t13">L</span>isbeth Salander'in odasına giren Marcus Erlander, kendini tanıtarak Giannini'nin elini sıktı. Lisbeth Salander'e dönüp nasıl olduğunu sordu. Lisbeth soruyu duymazlıktan geldi. Bunun üzerine Erlander, Giannini'ye döndü.</p>

  <p>"Sizden birkaç soruyu cevaplandırmanızı isteyeceğim."</p>

  <p>"Buyurun."</p>

  <p>"Neler olduğunu anlatabilir misiniz?"</p>

  <p>Annika Giannini, silah sesleri duyduğunu, adamı nasıl gördüğünü, kapının arkasına nasıl barikat kurduğunu ve Lisbeth Salander'i kucaklayıp nasıl tuvalete gizlendiğini anlattı. Erlander düşünceli görünüyordu. Göz ucuyla Lisbeth Salander'e baktıktan sonra tekrar avukata döndü.</p>

  <p>"Yani sizce adam bu odaya da mı girecekti?"</p>

  <p>"Kapı kolunu nasıl zorladığını duydum."</p>

  <p>"Bundan emin misiniz? İnsan korktuğu ya da telaşa kapıldığı zaman rahatlıkla yanılabilir de."</p>

  <p>"Hayır, yanılmıyorum. Beni gördü, bana silah doğrulttu."</p>

  <p>"Sizce, ateş etmeyi düşünüyor muydu?"</p>

  <p>"Bunu bilemem, başımı içeri çekip kapının arkasına masayı dayadım."</p>

  <p>"Akıllılık etmişsiniz. Ayrıca müvekkilinizi alıp tuvalete gizlenmeniz takdire şayan bir davranış. Bu kapılar çok ince, eğer ateş etseydi mermiler rahatlıkla kapıyı delerdi. Benim anlamaya çalıştığım, adam size saldırmayı önceden planlamış mıydı, yoksa ona baktığınız için o an gösterdiği bir reaksiyon muydu? Ona en yakın sizmişsiniz, öyle mi?"</p>

  <p>"Evet."</p>

  <p>"Adam, sizi tanımış olabilir mi?"</p>

  <p>"Hiç sanmam."</p>

  <p>"Gazetelerde çıkan fotoğraflarınızdan tanımış olamaz mı? Dikkat çekici bir sürü davaya baktığınızdan basın size ilgi göstermiş olmalı."</p>

  <p>"Bu mümkün, bir şey diyemem."</p>

  <p>"Onu daha önce hiç görmediniz, öyle mi?"</p>

  <p>"Yukarı çıkarken asansörde gördüm."</p>

  <p>"Bak bunu bilmiyordum. Aranızda bir konuşma geçti mi?"</p>

  <p>"Hayır, yarım saniye kadar şöyle bir baktım. Bir elinde çiçek, diğer elinde de çanta vardı."</p>

  <p>"Hiç göz göze geldiniz mi?"</p>

  <p>"Hayır, dimdik karşısına bakıyordu."</p>

  <p>"Asansöre önce o mu, yoksa siz mi bindiniz?"</p>

  <p>Annika bir süre düşündü.</p>

  <p>"Sanırım... Neredeyse aynı zamanda girdik."</p>

  <p>"Telaşlı bir hâli var mıydı, ya da..."</p>

  <p>"Hayır, son derece sakindi."</p>

  <p>"Sonra ne oldu?"</p>

  <p>"Ben asansörden çıktım, o da beni izledi. Müvekkilimi ziyaret etmek için buraya geliyordum."</p>

  <p>"Doğrudan buraya mı geldiniz?"</p>

  <p>"Evet... Hayır, önce danışmaya gidip kendimi tanıttım. Savcı müvekkilime ziyaret yasağı koymuştu."</p>

  <p>"O zaman adam neredeydi?"</p>

  <p>Annika bir süre tereddüt etti.</p>

  <p>"Tam emin değilim, peşimden geldi sanırım. Durun bir dakika... Evet ya... Asansörden önce çıkıp bana kapıyı tuttu. Çok emin değilim ama sanırım peşimden danışmaya geldi. Ben ondan biraz daha hızlı yürüyordum."</p>

  <p><span class="t15">Emekli, centilmen bir katil</span>, diye düşündü Erlander.</p>

  <p>"Evet, danışmaya gitmiş," dedi Erlander. "Bir hemşireyle konuşup çiçekleri bırakmış. Siz bunu görmediniz mi?"</p>

  <p>"Hayır, hiç hatırlamıyorum."</p>

  <p>Marcus Erlander bir süre düşündü, soracak başka bir şey bulamadı. İçini kemiren bir huzursuzluk vardı. Bu duyguyu daha önce de yaşamış ve içgüdülerini harekete geçiren bir uyarı olarak yorumlamayı öğrenmişti.</p>

  <p>Katil 78 yaşında, muhasebecilik ve vergi hukukçuluğundan emekli bir adamdı. Cinayet işlemek için çok yaşlı bir adam. SÄPO, tanınmış insanlara tehdit mektupları gönderdiği için adam hakkında, yakınlarda bir araştırma başlatmıştı.</p>

  <p>Erlander meslek hayatı boyunca birçok deliyle karşılaşmış, tanınmış sanatçıların peşinden koşup villalarının önünde bekleyerek kendilerine âşık olmalarını uman sabit fikirli, hasta ruhlu insanlar görmüştü. Bir türlü cevap bulamayan tek taraflı aşkları hızla nefrete dönüşürdü. 21 yaşındaki tanınmış bir pop şarkıcısının peşinden Almanya ve İtalya'dan İsveç'e gelen ve şarkıcı kadın onlarla hemen ilişki kurmadı diye öfkeden kuduran insanlar görmüştü. Gerçek ya da hayali haksızlıklara karşı adalet dağıtmaya kalkışan manyaklarla uğraşmak zorunda kalmıştı. Gaipten haber aldıklarını düşünen psikopatlar ve komplo teorisyenleriyle karşılaşmıştı.</p>

  <p>Bu tür meczupların hayal dünyalarında ürettikleri tehlikelere karşı harekete geçtiklerine dair çok sayıda örnek vardı. Kimbilir belki de Dışişleri Bakanı Anna Lindh cinayetinin gerisinde de bu tür manyakça bir gerekçe vardı.</p>

  <p>Ancak Cinayet Masası Komiseri Marcus Erlander, eski bir vergi hukukçusunun ya da her ne boktuysa, bir elinde bir demet çiçek, diğer elinde silahla hastaneye gelip, hakkında kapsamlı bir polis araştırması yürütülen birini öldürmesini, adamın psikopatlığına yormayı bir türlü hazmedemiyordu. Hele ki maktul, resmî kayıtlara göre Karl Axel Bodin, Mikael Blomkvist'e göre Zalachenko adında eski bir Sovyet ajanıyken.</p>

  <p>Zalachenko en iyimser tahminle birçok cinayetten haberdar, büyük ihtimalleyse bu cinayetlere karışmış biriydi. Onu iki defa kısa süreli sorgulayan Erlander, masum olduğuna bir an bile inanmamıştı.</p>

  <p>Ayrıca onu katleden, Lisbeth Salander ya da en azından avukatıyla da ilgilenmiş, kaldıkları odanın kapısını zorlamıştı.</p>

  <p>Arkasından da başına bir kurşun sıkarak intihar etmeye çalışmıştı. Doktorlara göre büyük ihtimalle amacına ulaşacaktı da, henüz ölmemişti ama an meselesiydi. Yani Evert Gullberg hiçbir zaman yargılanamayacakü.</p>

  <p>Bütün bunlar Marcus Erlander'in midesini bulandırıyordu. Ama bu cinayetin göründüğünden farklı olduğunu iddia edebilecek hiçbir kanıt yoktu. Yine de o, işi şansa bırakmamaktan yanaydı. Annika Giannini'ye döndü.</p>

  <p>"Lisbeth Salander'in başka bir odaya taşınmasına karar verdim, danışma masasının sağında bir oda var. Buradan daha güvenli. Danışmadan ve hemşirelerin odasından rahatlıkla görülebiliyor. Sizin dışınızda herkes için ziyaret yasağı konulacak. Bizden izin almaksızın hiç kimse içeri bırakılmayacak. Sahlgrenska Hastanesi'ndekilerin tanımadığı hiçbir doktor ya da hemşire odasına giremeyecek. Ayrıca odasının önünde 24 saat bir polis bekleyecek."</p>

  <p>"Sizce tehdit altında mı?"</p>

  <p>"Elimde böyle bir kanıt yok, ama risk almak istemiyorum."</p>

  <p>Lisbeth Salander avukatıyla, düşman güçler arasında saydığı polislerden biri arasında geçen konuşmayı dikkatle dinledi. Annika Giannini'nin sözü dolaştırmadan verdiği, anlaşılır ve detaylar açısından zengin yanıtlarına hayran olmuştu. En çok da tehlike anında gösterdiği soğukkanlı tavra.</p>

  <p>Ama Annika onu yataktan kaldırarak tuvalete taşıdığından çok sarsılmış ve müthiş bir baş ağrısına yakalanmıştı. Hastane personelinden mümkün olduğu kadar az yardım almaktan yanaydı. Birinden yardım istemek ya da herhangi bir zayıflık işareti onu rahatsız ediyordu. Ancak baş ağrısı öylesine kuvvetliydi ki sağlıklı düşünemiyordu. Elini uzatıp yardım çağırma düğmesine bastı.</p>

  <p>&nbsp;</p>

  <p class="p17"><span class="t13">A</span>nnika Giannini, Göteborg'a, uzun süreceği belli bir iş için kısa bir bilgi almaya gelmişti. Lisbeth Salander'le tanışıp durumunu öğrenecek ve gelecekte başlayacak hukuki süreç için Blomkvist'le birlikte bir plan hazırlayacaktı. Hesaplarına göre bu akşam Stockholm'e dönmesi gerekiyordu, ama hastanede gelişen dramatik olaylar nedeniyle Lisbeth Salander'le konuşamamıştı. Salander'in durumu doktorların söylediklerinden daha kötüydü. Şiddetli baş ağrıları ve yüksek ateşle boğuşuyordu. Ağrı kesici ve antibiyotik alarak dinleniyordu. Müvekkilinin odası değiştirildikten ve kapısına bir polis konulduktan sonra, Annika'yı nazik bir dille hastaneden göndermişlerdi.</p>

  <p>Söylenerek saatine baktı, 16.30'a geliyordu. Ne yapacağını bilemiyordu. Stockholm'e dönerse, ertesi gün tekrar gelmesi gerekiyordu. Geceyi Göteborg'da geçirebilirdi ama ertesi gün müvekkilinin konuşmaya hâli olacağından emin değildi. Otelde yer de ayırtmamıştı, üstelik ekonomik koşulları buna uygun değildi.</p>

  <p>Yalnızca tecavüze uğramış ya da erkeklerin şiddetine maruz kalmış kadınların davalarına baktığından kazancı iyi değildi. Önce evi arayarak gelemeyeceğini bildirdi. Arkasından da kadın dayanışma grubundan, meslektaşı ve eski bir arkadaşı olan Lillian Josefsson'u aradı. İki senedir görüşmemişlerdi, kısa bir hoşbeşten sonra Annika konuya girdi.</p>

  <p>"Göteborg'dayım," dedi. "Bu akşam eve dönecektim, ama bir sorun çıktı. Yani bu gece burada kalmak zorundayım. Kendimi zorla sana misafir edebilir miyim?"</p>

  <p>"Harika olur. Lütfen bana zorla misafir ol. Birbirimizi görmeyeli asırlar oldu."</p>

  <p>"Rahatsız etmem, değil mi?"</p>

  <p>"Saçmalama! Ama eski evden taşındım, şimdi Linnegatan'a paralel sokakta oturuyorum. Bir misafir odam var. Ayrıca bir bara gidip biraz kaynatırız."</p>

  <p>"Eğer buna takatim kalırsa," dedi Annika. "Saat kaçta geleyim?"</p>

  <p>Akşam saat altıdan sonra Lillian'ın evinde buluşmaya karar verdiler.</p>

  <p>Belediye otobüsüne binip Linnegatan'a giden Annika, buluşma saatine kadar vakit geçirmek için bir Yunan restoranına oturdu. Çok açtı, şiş kebap ve salata ısmarladı. Uzun süre o gün olanları düşündü. Adrenalini düşmüş, biraz sarsılmıştı ama olaylar karşısında gösterdiği tavırdan memnundu. Tehlike anınla hiç tereddüt etmeden harekete geçmiş, aklı başında davranmıştı. Hiç düşünmeden doğru olanı yapmıştı. Kendinden hoşnut olmak güzel bir duyguydu.</p>

  <p>Bir süre sonra çantasından bir ajanda çıkardı. Not bölümünü açarak dikkatle okumaya başladı. Kardeşinin anlattıklarından bir parça şüpheye düşmüştü. Mantıklı görünüyordu ama planda büyük bir boşluk vardı. Yine de geri adım atmayacaktı.</p>

  <p>Saat altıda hesabı ödeyip restorandan çıktı. Yürüyerek Lillian Josefsson'un Olivedalsgatan'da oturduğu apartmana gitti. Arkadaşının telefonda verdiği kapı kodunu tuşladı. Sahanlığa girip asansör nerede diye bakırınken, hiç beklemediği bir saldırıya uğradı. Birinin şiddetle itmesiyle savrulup yere devrildi, duvara çarpan kafasında keskin bir acı hissetti.</p>

  <p>Sonra uzaklaşan ayak sesleri ve kapının açılıp kapandığını duydu. Ayağa kalktı, alnını yokladı, avucuna kan bulaştı. Bu da neydi? Şaşkın bir ifadeyle etrafına bakınarak sokağa çıktı. Bir adamın koşarak Sveaplan'a doğru köşeyi döndüğünü gördü. Bir süre hiç hareket etmeden bekledi.</p>

  <p>Kapıya gidip tekrar kodu tuşlarken, birden çantasının kaybolduğunu fark etti. Soyulmuştu. Bunun ne anlama geldiği ancak bir süre geçtikten sonra kafasına dank etti. <span class="t15">Tanr</span><span class="t15">ı</span><span class="t15">m, Zalachenko dosyas</span><span class="t15">ı</span>. Bütün bedenini bir endişe kapladı, adamın kaçtığı yöne doğru birkaç adım attıktan sonra durdu. Artık bir anlamı yoktu, adam çoktan gözden kaybolmuştu.</p>

  <p>Kaldırımın kenarına oturdu.</p>

  <p>Sonra birden ayağa kalkıp ceplerini karıştırdı. Ajanda. <span class="t15">Ş</span><span class="t15">ükürler olsun</span>. Restorandan çıkarken onu çantaya değil, cebine koymuştu. İçinde adım adım Lisbeth Salander davasını nasıl ele alacağı yazıyordu.</p>

  <p>Kapı kodunu tuşlayıp içeri girdi. Merdivenlerden koşarak dördüncü kata çıkıp Lillian Josefsson'un kapısını yumruklamaya başladı.</p>

  <p>Annika kendini toparlayıp da kardeşini arayana kadar saat yediyi bulmuştu. Bir gözü morarmış, bir kaşı açılmışta. Lillian Josefsson yarasını temizleyip üzerine yara bandı yapıştırmıştı. Bir bardak çayla kendine geleceğini iddia eden Annika, arkadaşının hastaneye gitme önerisini reddetmişti. Çayını içtikten sonra aklı başına gelmiş, ilk önlem olarak kardeşini aramıştı.</p>

  <p>Mikael Blomkvist, hâlâ <span class="t15">Millennium</span>'un ofisindeydi. Henry Cortez ve Malin Eriksson'la birlikte Zalachenko'nun katili hakkında bilgi toplamaya çalışıyordu. Annika'nın anlattıklarını artan bir endişeyle dinledi.</p>

  <p>"Sen iyi misin?" diye sordu.</p>

  <p>"İyiyim, sakinleştim."</p>

  <p>"Bu bir kapkaç mı?"</p>

  <p>"İçinde Zalachenko dosyasının olduğu çantayı aldı, yani artık dosya yok."</p>

  <p>"Endişelenme bende bir kopyası var," diyen Mikael birden sustu, tüyleri diken diken olmuştu. <span class="t15">Önce Zalachenko, sonra Annika</span>.</p>

  <p>"Annika... Seni sonra ararım."</p>

  <p>iBook'unu kapatıp çantasına koydu ve hiçbir şey demeden yazı işlerinden dışarı fırladı. Evine koşup merdivenleri ikişer ikişer çıktı.</p>

  <p>Kapı kilitliydi.</p>

  <p>Açıp içeri girdi. Mutfak masasının üzerine bıraktığı mavi dosyanın yerinde yeller esiyordu. Evden çıkarken onu oraya koyduğundan emindi, aramaya kalkmadı. Kafasında düşünceler uçuşarak bir sandalyeye çöktü.</p>

  <p>Evine girmişlerdi, birileri Zalachenko'dan geriye kalan bütün izleri silmek istiyordu.</p>

  <p>Kendindeki ve Annika'daki kopya gitmişti.</p>

  <p>Bublanski'de bir tane vardı.</p>

  <p>Var mıydı?</p>

  <p>Ayağa kalktı. Gidip telefonun ahizesini kaldırdı, birden durdu. Biri dairesine girmişti, elindeki ahizeyi şüpheyle inceledi. Ceketinin cebinden cep telefonunu çıkarttı. Telefon elinde bir süre bekledi.</p>

  <p><span class="t15">Cep telefonunu dinlemek ne kadar zor ki?</span></p>

  <p>Cep telefonunu ev telefonunun yanına bıraktı, etrafına bakmaya başladı.</p>

  <p><span class="t15">Ak</span><span class="t15">ı</span><span class="t15">ll</span><span class="t15">ı</span> <span class="t15">davranmal</span><span class="t15">ı</span><span class="t15">y</span><span class="t15">ı</span><span class="t15">m, bir daireyi dinlemek ne kadar zor ki?</span></p>

  <p>Tekrar masanın yanındaki sandalyeye oturdu.</p>

  <p>Gözüne bilgisayar çantası takıldı.</p>

  <p><span class="t15">Elektronik postalar</span><span class="t15">ı</span> <span class="t15">okumak ne kadar zor ki? Lisbeth Salander bunu be</span><span class="t15">ş</span> <span class="t15">dakikada ba</span><span class="t15">ş</span><span class="t15">ar</span><span class="t15">ı</span><span class="t15">yordu.</span></p>

  <p>&nbsp;</p>

  <p class="p17"><span class="t13">U</span>zun bir süre düşündükten sonra kız kardeşini aradı. Söyleyeceklerini dikkatle formüle etti.</p>

  <p>"Merhaba... Nasılsın?"</p>

  <p>"İyiyim, Micke!"</p>

  <p>"Bana şimdi, hastaneden çıktıktan saldırıya uğradığın ana kadar neler olduğunu ayrıntılı bir şekilde anlat."</p>

  <p>Annika on dakika boyunca neler olduğunu anlattı. Mikael hiçbir şey söylemeden dinledikten sonra, tatmin olana kadar sorular sordu. Kalbi başka bir planın heyecanıyla çarparken endişeli bir kardeşmiş gibi davrandı.</p>

  <p>Kız kardeşi öğleden sonra saat dört buçukta, Göteborg'da kalmaya karar vermiş, arkadaşını aramış, evin adresini ve giriş kapısının kodunu öğrenmişti. Kapkaççı saat akşam tam altıda apartmanın sahanlığında onu beklemişti.</p>

  <p>Demek ki, kız kardeşinin telefonunu dinlemişlerdi. Mantıklı tek açıklama buydu.</p>

  <p>Bu kendisinin de dinlendiği anlamına gelirdi.</p>

  <p>Başka türlüsü düşünülemezdi.</p>

  <p>"Zalachenko dosyası da gitti," diye tekrarladı Annika. Mikael bir süre tereddüt etti, ama bu işi yapanlar ne yaptıklarını zaten bildiklerinden konuşmasının bir mahsuru yoktu. "Benimkini de çaldılar," dedi.</p>

  <p>"Ne?"</p>

  <p>Koşarak eve geldiğini ve mutfak masasının üzerindeki dosyanın yok olduğunu anlattı.</p>

  <p>"Ne yapalım," dedi Mikael, hüzünlü bir sesle. "Zalachenko dosyasım elimizden kaçırdık, yani en büyük kanıtımızı."</p>

  <p>"Micke... Üzgünüm."</p>

  <p>"Ben de," dedi Mikael. "İblisler! Ama senin hatan değil. Daha elime geçer geçmez yayınlamalıydım o dosyayı."</p>

  <p>"Şimdi ne yapacağız?"</p>

  <p>"Bilemiyorum, başımıza bundan daha kötüsü gelemezdi. Bütün planlarımız altüst oldu. Björck ve Teleborian'a karşı elimizde hiçbir kanıt kalmadı."</p>

  <p>Mikael telefonu kapatmadan önce iki dakika daha konuştular.</p>

  <p>"Yarın hemen Stockholm'e gelmeni istiyorum," dedi. "Olmaz, Salander'le konuşmalıyım."</p>

  <p>"Ona öğleden önce git, öğleden sonra da buraya gel, oturup ne yapacağınııza karar verelim."</p>

  <p>&nbsp;</p>

  <p class="p17"><span class="t13">M</span>ikael telefonu kapatıp kanepeye oturdu, bir süre önüne baktıktan sonra yüzüne bir gülümseme yayıldı. Telefonu dinleyenler, Milennium'un, Gunnar Björck'ün 1991 yılında hazırladığı dosyayı elinden kaçırdığını ve Mikael'le Annika'nın artık ne yapacaklarını bilemediklerini düşüneceklerdi.</p>

  <p>Dün gece SÄPO hakkında elde okuduğu belgelerden, casusluk faaliyetinin en önemli bölümünün dezenformasyon olduğunu öğrenmişti Mikael. Ve şimdi paha biçilmez bir dezenformasyon örneği vermişti.</p>

  <p>Bilgisayar çantasından, Dragan Armansky için bir kopya çoğaltıp henüz vermeye fırsat bulamadığı dosyayı çıkarttı. Ellerindeki son örnekti. Bunu kaybetmemesi gerekiyordu, beş kopya daha çıkartıp uygun yerlere dağıtacaktı.</p>

  <p>Saatine bir göz attıktan sonra <span class="t15">Millennium</span>'u aradı. Malin Eriksson çıkmak üzereydi.</p>

  <p>"Niçin öyle aceleyle çıktın?"</p>

  <p>"Lütfen beni bekler misin? Dergiye geliyorum, seninle bir şey konuşmam gerek."</p>

  <p>Birkaç haftadır çamaşır yıkamaya vakit bulamayan Mikael'in, kirlilerini koyduğu sepet dolup taşmıştı. Tıraş takımını, <span class="t15">SÄPO'da</span> <span class="t15">İ</span><span class="t15">ktidar Sava</span><span class="t15">ş</span><span class="t15">ı</span> kitabını ve Björck'ün raporunu çantasına koydu. <span class="t15">Millennium</span> 'a gitmeden önce bir mağazaya uğradı, bir pantolon, birkaç iç çamaşırı ve birkaç gömlek aldı. <span class="t15">Millennium</span>'un bürosunda hızlı bir duş alırken Malin onu bekledi. Neler olduğunu çok merak ediyordu.</p>

  <p>"Biri evime girip Zalachenko dosyasını çalarken, başka biri, Göteborg'da Annika'ya saldırıp onun elindeki örneği almış. Bence Annika'nin telefonunu dinliyorlar, tabii benimkini de, belki senin telefonun, <span class="t15">Millennium</span> 'un telefonu ve burada çalışan herkesin telefonu da dinleniyor. Ayrıca evime girip dosyayı çalanların daireme bir dinleyici yerleştirmediklerini düşünmek için aptal olmak gerekir."</p>

  <p>Boğuk bir sesle, "Vay be!" diyen Malin, göz ucuyla masada duran telefonuna baktı.</p>

  <p>"Hiçbir şey yokmuş gibi işlerine devam et, cep telefonunu kullan ama önemli bir şey konuşma. Yarın Henry Cortez'le de konuşuruz."</p>

  <p>"Tamam, Henry bir saat önce çıktı. Masana SÄPO'yla ilgili bir sürü belge bıraktı. Peki, şimdi ne yapacaksın?"</p>

  <p>"Bu gece <span class="t15">Millennium</span>'da kalacağım. Zalachenko'yu öldürdüler, raporları çaldılar, daireme girdiler, büyük ihtimalle henüz buraya girmeye vakit bulamamışlardır. Burada bütün gün birileri vardı. Derginin boş bırakılmasını istemiyorum."</p>

  <p>"Sen Zalachenko cinayetinin... Katil 78 yaşında bir psikopat."</p>

  <p>"Ben bunların tesadüf olduğuna hiç inanmıyorum. Birileri Zalachenko'nun izini silmeye çalışıyor. 78 yaşındaki adamın ne bok olduğu da, sağa sola ne kadar manyakça mektuplar gönderdiği de beni hiç ilgilendirmiyor. O yönlendirilmiş bir katil. Oraya Zalachenko'yu öldürmeye gitmiş... Belki Lisbeth Salander'i de öldürecekti."</p>

  <p>"Ama intihar etmiş, en azından teşebbüs etmiş. Bunu hangi yönlendirilmiş katil yapar?"</p>

  <p>Mikael bir süre düşündü, sonra Malin'in gözlerinin içine baktı.</p>

  <p>"Artık kaybedecek hiçbir şeyi olmayan 78 yaşındaki biri. O da bu işlerin bir parçası, bu işi biraz deştiğimizde nedenini bulacağımızdan eminim."</p>

  <p>Malin Eriksson, Mikael'in yüzüne dikkatle baktı, onu hiçbir zaman bu kadar kararlı görmemişti. Birden ürperdi. Mikael, ondaki değişimi gördü.</p>

  <p>"Bir şey daha, artık bir grup suçluyla değil resmî bir makamla uğraşıyoruz. Bu çetin bir iş."</p>

  <p>"Bu işin buralara kadar geleceğini bilmiyordum. Malin, eğer istersen çekilebilirsin."</p>

  <p>Malin bir süre düşündü, <span class="t15">Erika Berger bu durumda ne yapard</span><span class="t15">ı</span><span class="t15">?</span> Sonra başını iki yana sallayarak bu öneriye karşı koydu.</p>

  <p>&nbsp;</p>
</body>
</html>
