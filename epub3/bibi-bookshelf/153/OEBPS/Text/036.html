<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h2 class="h21"><a id="ncx7610"></a><a id="a66"></a>27. BÖLÜM</h2>

  <p class="p16">15 TEMMUZ, CUMA</p>

  <p class="p17"><span class="t13">H</span>âkim İversen, saat 12.30'da tokmağı masaya vurarak oturumları başlattı. Annika Giannini'nin yanında bir üçüncü şahıs daha vardı. Bu tekerlekli sandalyeyle mahkemeye getirilen Holger Palmgren'di.</p>

  <p>"Merhaba, Holger," dedi iversen. "Seni mahkeme salonlarında görmeyeli çok oldu."</p>

  <p>"İyi günler, Hâkim Iversen. Davalar çetrefilli olduğunda gençler benden yardım istiyorlar."</p>

  <p>"Ben senin avukatlığı bıraktığını sanıyordum."</p>

  <p>"Hastaydım, ama Avukat Giannini bu dava için beni yardımcı olarak tuttu."</p>

  <p>"Anlıyorum."</p>

  <p>Annika Giannini boğazını temizledi.</p>

  <p>"Holger Palmgren yıllarca Lisbeth Salander'i temsil ettiği için konuyla ilgili," dedi.</p>

  <p>"Durum buysa, diyecek bir şey yok," diyen Iversen, başlaması için Annika Giannini'ye işaret etti.</p>

  <p>Annika ayağa kalktı. Sanki bir akşam yemeğindeymiş gibi, görüşmelerin bir masanın etrafında sıralanarak teklifsiz bir dille sürdürüldüğü İsveç mahkemelerinin düzenini oldum olası sevmemişti. Ayakta konuşurken kendini daha iyi hissediyordu.</p>

  <p>"Sanırım öğleden önce yapılan yorumlarla başlamalıyız. Bay Teleborian, Lisbeth Salander'in söylediği her şeyi tamamen reddetmenizin nedeni ne?"</p>

  <p>"Çünkü gerçekle ilgisi yok," dedi Peter Teleborian, sakin ve dingindi. Başını sallayan Annika Giannini, Iversen'e döndü.</p>

  <p>"Sayın hâkim," dedi. "Peter Teleborian, Lisbeth Salander'in yalan söylediğini ve fantezi ürettiğini iddia ediyor. Şimdi ben, Lisbeth Salander'in otobiyografisinde yazdıklarının kelimesi kelimesine doğru olduğunu ispat edeceğim. Elimizde dokümanlar var, fotoğraflar, filmler ve şahitler. Savcının iddianamesini dinledik. Lisbeth Salander'in nelerle suçlandığını artık biliyoruz."</p>

  <p>Annika Giannini'nin ağzı kurumuştu, elleri titriyordu. Derin bir nefes alıp bir yudum su içti. Heyecanını gizlemek için, önündeki sandalyenin arkalığını iki eliyle tuttu.</p>

  <p>"Savcının iddianamesinden, olay hakkında bir dolu kanısı ama neredeyse hiç kanıtı olmadığı sonucuna vardık. Savcı, Lisbeth Salander'in Carl Magnus Lundin'i vurduğuna inanıyor. Gosseberga'ya babasını öldürmek için gittiğini iddia ediyor. Ona göre, benim müvekkilimin paranoid şizofreni dışında, daha bir sürü ruhsal hastalığı var. Bütün bu kanılarını bir kaynaktan aldığı bilgilere, Doktor Teleborian'a dayandırıyor."</p>

  <p>Susup nefes aldı, kendini yavaş konuşmaya zorluyordu.</p>

  <p>"Yani savcının kanıt dediği şeyler, Peter Teleborian'ın kanıları. Eğer Teleborian'ın söyledikleri doğruysa sorun yok: O zaman Teleborian ve savcının çok arzu ettikleri gibi müvekkilim psikiyatrik bakım için bir kliniğe yatırılmalı. Ama eğer Teleborian yanılıyorsa o zaman durum değişir. Hele Teleborian, müvekkilime karşı yıllardır yapılan hukuki haksızlığın sürdürülmesi için, bilinçli olarak yalan söylüyorsa, bu daha farklı sonuçlara yol açar."</p>

  <p>Ekström'e döndü.</p>

  <p>"Şimdi size öğleden önce dinlediğimiz tanığınızın yalan söylediğini, sizin bir savcı olarak nasıl aldatıldığınızı ve size verilen çarpıtılmış bilgileri nasıl yuttuğunuzu göstereceğim."</p>

  <p>Teleborian kendinden memnun bir ifadeyle gülümsedi. İki elini yana açarak, görelim dercesine meydan okudu. Annika tekrar Iversen'e döndü.</p>

  <p>"Sayın hâkim, Peter Teleborian'ın psikiyatrik araştırma dediği şeyin, baştan sona yalan olduğunu göstereceğim. Salander hakkında, bilinçli olarak yalan söylediğini ispatlayacağım. Müvekkilimin nasıl ağır bir hukuki haksızlığa maruz bırakıldığını ortaya koyacağım. Salander'in sizin, benim ve bu odadaki herkes kadar akıllı ve zeki olduğunu anlayacaksınız."</p>

  <p>"Affedersiniz ama..." diye başladı Ekström.</p>

  <p>"Bir dakika," diyen Annika parmağını havaya kaldırdı. "İki gün boyunca sizi dinledim, şimdi sıra bende." Annika yine Iversen'e döndü.</p>

  <p>"Eğer elimde sağlam kanıtlar olmasa, bu salonda, böylesi ciddi suçlamalarda bulunmazdım."</p>

  <p>"Devam edin," dedi iversen, "ama şu kabak tadı veren komplo teorilerini dinlemek istemiyorum, ayrıca iddialarınız nedeniyle iftira atmaktan yargılanabileceğinizi de hatırlatmak isterim."</p>

  <p>"Teşekkür ederim, bunu aklımda tutacağım."</p>

  <p>Eğlenerek kendisini seyreden Teleborian'a döndü.</p>

  <p>"Savunma sizden, Lisbeth Salander'in St. Stefan'da kaldığı günlerde tutulan hasta seyir dosyasını defalarca istedi. Niçin bunu bize vermediniz?"</p>

  <p>"Çünkü mahkeme bu dosyaya gizlilik kararı koydu. Bu karar Lisbeth Salander'i korumak için verildi. Ama yüksek mahkeme bu kararı kaldırırsa bu dosyaları size veririm."</p>

  <p>"Teşekkürler. Lisbeth Salander, St. Stefan'da kaldığı iki yıl boyunca kaç gece yatağa bağlandı?"</p>

  <p>"Bunu tam olarak hatırlayamam."</p>

  <p>"Salander, 786 günün 380'inde yatağa bağlandığını iddia ediyor."</p>

  <p>"Kesin bir rakam söyleyemem, ama bunun son derece abartılı olduğu ortada. Bu rakamı nereden çıkarttınız?"</p>

  <p>"Otobiyografisinden."</p>

  <p>"Yani siz onun, tam tamına kaç gün yatağa bağlandığını hatırladığını mı iddia ediyorsunuz? Bu mantıksız."</p>

  <p>"Öyle mi? Siz kaç gece hatırlıyorsunuz?"</p>

  <p>"Lisbeth Salander çok saldırgan, şiddete eğilimli bir hastaydı. Bu nedenle defalarca '<span class="t15">stimulus-free room</span>' a kapatıldı. Belki size bu odanın nasıl bir şey olduğunu anlatmalıy..."</p>

  <p>"Teşekkürler, gerek yok. Teoriye göre bu oda hastanın onda endişe uyandıracak her türlü uyarıcıdan yoksun bırakılmasını amaçlıyor. 13 yaşındaki Lisbeth Salander, bu odada kaç gece yatağa bağlandı?"</p>

  <p>"Belki 30 ya da daha fazla."</p>

  <p>"30! Bu Lisbeth Salander'in iddia ettiği sayının çok altında."</p>

  <p>"Elbette."</p>

  <p>"Onun verdiği sayının onda birinden daha az."</p>

  <p>"Evet."</p>

  <p>"Hasta seyir dosyası bu konuda kesin bir bilgi verir mi?"</p>

  <p>"Mümkün."</p>

  <p>"Harika!" dedi Annika Giannini ve çantasından bir deste kâğıt çıkarttı.</p>

  <p>"O zaman mahkemeye Lisbeth Salander'in St. Stefan'dan aldığımız seyir dosyasının bir kopyasını bırakıyorum. Kaç gün yatağa bağlandığını hesapladım, 381. Yani müvekkilimin iddia ettiğinden bir gün fazla."</p>

  <p>Peter Teleborian'ın gözleri büyüdü.</p>

  <p>"Durun bir dakika..." dedi, "onlar gizli bilgiler, nereden aldınız?"</p>

  <p>"<span class="t15">Millennium</span> dergisinde çalışan bir gazeteciden. Eğer bir gazetenin yazı işlerinde varsa artık gizli değildir. Ayrıca bunun bugün <span class="t15">Millennium</span>'da yayınlandığını da bildirmeliyim. Öyleyse bu mahkemenin de buna bakma hakkı var."</p>

  <p>"Bu, yasa dışı... "</p>

  <p>"Hayır, Lisbeth Salander yayınlanmasına izin verdi. Müvekkilimin saklayacak hiçbir şeyi yok."</p>

  <p>"Müvekkiliniz gayri mümeyyiz ilan edildi, bu tür bir karar vermeye hakkı yok."</p>

  <p>"Şu gayri mümeyyiz kararına da geleceğiz. Ama önce St. Stefan'da neler olduğunu bir bitirelim."</p>

  <p>Hâkim Iversen kaşlarını çatarak, Annika'nın ona uzattığı dosyayı aldı.</p>

  <p>"Savcı için bir kopya çıkarmadım," dedi Annika, "ama o zaten üzerinde gizlilik damgası olan bu dosyayı bir ay önce aldı."</p>

  <p>"Nasıl yani?" dedi Iversen.</p>

  <p>"Savcı Ekström, 4 Temmuz, Cuma günü saat 17.00'de makamındaki odada Teleborian'la buluşarak üzerinde gizlilik damgası olan bu dosyanın bir kopyasını aldı."</p>

  <p>"Doğru mu bu?" dedi iversen, Ekström'e dönerek.</p>

  <p>Savcı Ekström'ün aklına ilk gelen bunu inkâr etmekti, ama daha sonra Annika Giannini'nin elinde belge olabileceğini düşünerek bundan vazgeçti.</p>

  <p>"Susma yükümlülüğüne uyarak okumak için bir kopyasını rica etmiştim," dedi Ekström. "Salander'in hakkında anlatılanların doğru olup olmadığını kontrol etmek zorundaydım."</p>

  <p>"Teşekkürler," dedi Annika.</p>

  <p>"Böylece Doktor Teleborian'ın yalan söylemekle kalmayıp, üzerinde gizlilik damgası olan bir dosyayı başkasına vererek yasaları da çiğnediğini gördük."</p>

  <p>"Bunu kayda geçiyoruz," dedi iversen.</p>

  <p>&nbsp;</p>

  <p class="p17"><span class="t13">H</span>âkim Iversen birdenbire dikkat kesilmişti, Annika Giannini biraz önce, görülmemiş bir tarzda saldırıya geçtiği bir tanığın beyanlarının önemli bir bölümünü yerle bir etmişti.</p>

  <p><span class="t15">Ve bütün iddialar</span><span class="t15">ı</span><span class="t15">n</span><span class="t15">ı</span> <span class="t15">do</span><span class="t15">ğ</span><span class="t15">rulayaca</span><span class="t15">ğı</span><span class="t15">n</span><span class="t15">ı</span> <span class="t15">söylüyor</span>, Iversen gözlüklerini düzeltti.</p>

  <p>"Doktor Teleborian, kaleme aldığınız bu dosyadan hareketle bana, Lisbeth Salander'in kaç gün yatağa bağlandığını söyleyebilir misiniz?"</p>

  <p>"Tam olarak hatırlayamıyorum, ama bu kadar çok olmaması gerekiyordu. Tabii dosyada yazıyorsa buna inanmak zorundayız."</p>

  <p>"381 gün. Bu çok fazla değil mi?"</p>

  <p>"Evet, çok fazla."</p>

  <p>"Eğer siz, 13 yaşındayken çelik çerçeveli bir yatağa, bir yıldan daha fazla bir süre deri kayışlarla bağlansaydınız ne düşünürdünüz? Bunun işkence olduğunu mu?"</p>

  <p>"Ama hastanın kendisi ve başkaları için tehlikeli olduğunu anlamak zorundasınız..."</p>

  <p>"Tamam. Kendisi için tehlikeli diyorsunuz. Lisbeth Salander kendisine hiç zarar verdi mi?"</p>

  <p>"Bu tür şüpheler vardı..."</p>

  <p>"Sorumu tekrarlıyorum: Lisbeth Salander kendisine hiç zarar verdi mi? Evet ya da hayır."</p>

  <p>"Psikiyatr olarak biz, resmin bütününü yorumlamak zorundayız. Lisbeth Salander söz konusu olduğunda... Örneğin vücudundaki dövmelere, piercinglere bir bakın. Yani kendi bedenine zarar veriyor. Bunu bir çeşit kendinden nefret olarak yorumlayabiliriz."</p>

  <p>Annika, Lisbeth Salander'e döndü.</p>

  <p>"Dövmelerin, kendine olan nefretinin bir ifadesi mi?" diye sordu.</p>

  <p>"Hayır."</p>

  <p>Annika, Teleborian'a döndü.</p>

  <p>"Öyleyse ben kulağıma küpe takıyorum ve şimdi gösteremeyeceğim özel bir yerimde dövmem var diye, kendi kendime zarar mı veriyorum?"</p>

  <p>Holger Palmgren'in kıkırdaması, öksürüğe dönüştü.</p>

  <p>"Hayır, öyle değil... Dövme sosyal ritüelin bir parçası da olabilir."</p>

  <p>"Peki, bu sosyal ritüel Lisbeth Salander'i kapsamıyor mu?"</p>

  <p>"Kendiniz bakabilirsiniz, onun dövmeleri çok grotesk. Bedeninin önemli bir kısmını kaplıyor. Bu normal bir güzellik fetişizmi ya da beden dekorasyonu değil."</p>

  <p>"Yüzde kaç?"</p>

  <p>"Efendim?"</p>

  <p>"Bedenin yüzde kaçı dövmeyle kaplanırsa güzellik fetişizminden ruhsal hastalığa geçilir?"</p>

  <p>"Sözlerimi çarpıtıyorsunuz."</p>

  <p>"Öyle mi yapıyorum? Sizin deyiminizle dövmelerin bir kısmı, ben ya da diğer gençler söz konusu olduğunda sosyal ritüel, ama müvekkilim bunu yaparsa psikolojik hastalık mı?"</p>

  <p>"Bir psikiyatr olarak ben, resmin bütününe bakmak zorundayım. Dövmeler yalnızca bir gösterge. Salander'in psikolojik durumu hakkında bir teşhiste bulunmak için dikkate almak zorunda olduğum göstergelerden biri."</p>

  <p>Annika bir süre susup gözlerini Teleborian'a diktikten sonra yavaş yavaş konuşmaya devam etti.</p>

  <p>"Ama Doktor Teleborian, benim müvekkilimi yatağa bağlamaya başladığınızda daha 13'ünü bile doldurmamıştı. O zaman vücudunda hiç dövme yoktu, öyle değil mi?"</p>

  <p>Peter Teleborian tereddüt ederken Annika devam etti.</p>

  <p>"Herhâlde gelecekte dövme yaptıracağını düşündüğünüz için onu yatağa bağlamamışsınızdır?"</p>

  <p>"Hayır, elbette öyle değil. Dövmelerinin 1991 yılındaki durumuyla ilgisi yok."</p>

  <p>"O zaman başta sorduğum soruya dönebiliriz. Lisbeth Salander kendisine, sizin onu bir yıl yatağa bağlamanızı gerektirecek bir zarar verdi mi? Örneğin bir bıçakla ya da jiletle bir yerini kesti mi?"</p>

  <p>Teleborian bir süre ne diyeceğini bilemedi.</p>

  <p>"Hayır. Ama kendine zarar verebileceğini düşünmemiz için nedenler vardı."</p>

  <p>"Düşünmeniz için nedenler... Yani onu, yalnızca bir şeyler tahmin ettiğiniz için mi bağladınız, bunu mu demek istiyorsunuz?"</p>

  <p>"Biz değerlendirmeler yaparız."</p>

  <p>"Size beş dakikadır aynı soruyu soruyorum. Müvekkilimin, iki yıllık tedavinin bir yılında yatağa bağlanmasını gerektirecek ve sizin kendisine zarar vereceği tezinizi doğrulayacak bir olayı var mı? Lütfen, o zamanlar daha on üçüne basmamış olan bu kızın, kendisine zarar verdiğine dair örnekler verebilir misiniz?"</p>

  <p>"Örneğin kız çok zayıf düşmüştü, ayrıca yemek yemeyi de reddediyordu. Anoreksik olduğundan şüphelendik. Birkaç defa onu zorla beslemek zorunda kaldık."</p>

  <p>"Neden?"</p>

  <p>"Yemek yemeyi reddettiği için."</p>

  <p>Annika müvekkiline döndü.</p>

  <p>"Lisbeth, St. Stefan'da yemek yemeyi reddettiğin doğru mu?"</p>

  <p>"Evet."</p>

  <p>"Niçin?"</p>

  <p>"Çünkü bu soysuz yemeğime ilaç katıyordu."</p>

  <p>"Bak sen. Doktor Teleborian sana ilaç vermek istemiş, niçin almak istemedin?"</p>

  <p>"Verdiği ilaçtan hoşlanmadım. Beni halsiz bırakıyordu, düşünemiyordum. Günün önemli bir kısmında uyuşup kalıyordum. Çok rahatsız ediciydi. Ve bu soysuz, ilacın içinde ne olduğunu bana açıklamayı reddetti."</p>

  <p>"Sen de ilacı almayı mı reddettin?"</p>

  <p>"Evet, o zaman yemeğime katmaya başladı. Ben de yemek yemeyi bıraktım. Yemeğime ilaç kattığı beş gün boyunca yemek yemeyi reddettim."</p>

  <p>"Yani aç kaldın."</p>

  <p>"Her zaman değil, bakıcılardan bir kısmı arada bir gizlice yiyecek bir şeyler verdiler. Özellikle bir bakıcı gece geç saatlerde bana sandviç getiriyordu. Birkaç defa böyle oldu."</p>

  <p>"Yani St. Stefan'da çalışan bakıcıların, senin aç olduğunu bildiklerini ve açlıktan ölmemen için sana yemek getirdiklerini mi söylemek istiyorsun?"</p>

  <p>"Bu soysuzla, ilaç konusunda savaşa girdiğim günlerde böyle oldu."</p>

  <p>"Yani yemek yememen için mantıklı bir nedenin vardı."</p>

  <p>"Evet."</p>

  <p>"Yani yemek yememenin nedeni yemeğe karşı olman değildi."</p>

  <p>"Hayır, çok kez aç kalıyordum."</p>

  <p>"Seninle Doktor Teleborian arasında bir çatışmanın olduğunu iddia edersem, doğru mu söylemiş olurum?"</p>

  <p>"Doğru söylemiş olursun."</p>

  <p>"Babanın üzerine benzin döküp yaktığın için St. Stefan'a götürüldün, doğru mu?"</p>

  <p>"Evet."</p>

  <p>"Bunu niçin yaptın."</p>

  <p>"Çünkü annemi dövüyordu."</p>

  <p>"Bunu kimseye anlattm mı?"</p>

  <p>"Elbette."</p>

  <p>"Kimlere?"</p>

  <p>"Beni sorgulayan polislere, Sosyal işler Müdürlüğü'ne, Çocuk Esirgeme Kurumu'na, doktora, papaza ve soysuza."</p>

  <p>"Soysuz diyerek kimi kastediyorsun?"</p>

  <p>"Şuradaki adamı."</p>

  <p>Doktor Teleborian'ı işaret etti.</p>

  <p>"Ona niçin soysuz diyorsun?"</p>

  <p>"St. Stefan'a götürüldüğüm ilk gün ona olanları anlatmaya çalıştım."</p>

  <p>"Peki, Doktor Teleborian ne dedi?"</p>

  <p>"Beni dinlemedi, hayal gördüğümü iddia etti ve bu tür fantezileri bırakana kadar beni yatağa bağlayarak cezalandıracağını söyledi. Daha sonra ilaç vermeye başladı."</p>

  <p>"Hepsi palavra!" dedi Peter Teleborian.</p>

  <p>Annika, Peter Teleborian'a aldırmadan Lisbeth'e soru sormaya devam etti.</p>

  <p>"Onunla bu nedenle mi konuşmuyorsun?"</p>

  <p>"13 yaşıma bastığım geceden beri, ona tek bir kelime bile söylemedim. Beni o gece de yatağa bağladı. Bu, kendi kendime verdiğim bir doğum günü hediyesiydi."</p>

  <p>Annika Giannini, Teleborian'a döndü.</p>

  <p>"Doktor Teleborian, müvekkilimin yemek yemeyi reddetmesinin nedeni, sizin ona ilaç vermeniz gibi görünüyor."</p>

  <p>"Onun böyle yorumlaması mümkün."</p>

  <p>"Peki, siz nasıl yorumluyorsunuz?"</p>

  <p>"Olağanüstü zor bir hastam vardı. Davranışlarının kendisi için tehlike arz ettiğini iddia ediyorum. Tamam, bu bir yorum sorunu olabilir. Şiddete eğilimliydi ve psikopatik davranışları vardı. Başkaları için tehlikeli olduğuna dair hiçbir şüphe yoktu. Hastaneye babasını öldürmeye teşebbüs ettiği için getirildi."</p>

  <p>"Buna geleceğiz, iki yıl boyunca onun bakımından sorumluydunuz. Bu iki yılın 381 günü onu bir yatağa bağladınız. Buna, istediğinizi yapmadığı zaman onu cezalandırmak için mi başvurdunuz?"</p>

  <p>"Boş laf."</p>

  <p>"Öyle mi? Sizin yazdığınız hasta seyir defterine göre, şu bağlama vakası en çok birinci yılda gerçekleşmiş... 381 bağlama vakasından 320'si. Bir sonraki yılda niçin azalttınız?"</p>

  <p>"Hastada iyileşme belirtileri görüldüğü ve daha uyumlu olduğu için."</p>

  <p>"Hastane personeli aldığınız önlemlere gereksiz ve çok sert oldukları için itiraz etti mi?"</p>

  <p>"Ne demek istiyorsunuz?"</p>

  <p>"Demek istiyorum ki, hastane personeli zorla beslemek de dâhil olmak üzere Lisbeth Salander'e karşı gereksiz yere şiddet kullandığınız yönünde şikâyette bulundular mı?"</p>

  <p>"Elbette her insanın değişik fikirleri olabilir. Bu olağan dışı bir şey değil. Zaten, şiddetli direniş gösterdiği için, onu zorla beslemek de o kadar kolay değildi... "</p>

  <p>"Yemeğine onu hâlsiz bırakan ilaçlar kattığınız için yemek yemeyi reddetmiş. Onu uyuşturmaya çalışmadığınız zaman yemekle bir sorunu yokmuş. Bu tür zorlayıcı önlemlerden daha mantıklı tedavi yöntemleri yok mu?"</p>

  <p>"Beni bağışlayın, ama Bayan Giannini, ben doktorum. Korkarım tıbbi yeterliliğim sizinkinden fazla. Hangi tıbbi önlemlerin doğru, hangilerinin yanlış olduğuna ben karar veririm."</p>

  <p>"Doktor olmadığım doğru, Doktor Teleborian, ama bu konuya bütünüyle yabancı değilim. Hukukun yanı sıra Stockholm Üniversitesi'nde psikoloji de okudum. Benim mesleğim için zorunlu bir eğitim."</p>

  <p>Salona bir sessizlik çöktü. Ekström'le Teleborian şaşkın gözlerini Annika'ya diktiler.</p>

  <p>Annika insafsızca devam etti.</p>

  <p>"Müvekkilime uyguladığınız tedavi yöntemleri, o zamanlar psikiyatri kliniğinin başhekimi olan Johannes Caldin'le aranızda şiddetli çatışmalara yol açmış. Bu doğru mu?"</p>

  <p>"Hayır... Doğru değil."</p>

  <p>"Johannes Caldin, birkaç yıl önce öldü. Yani tanıklığına başvuramayız, ama mahkeme salonunda Caldin'le birkaç defa buluşmuş biri var. Danışmanım Holger Palmgren."</p>

  <p>Holger Palmgren'e döndü.</p>

  <p>"Nasıl olduğunu anlatır mısınız?"</p>

  <p>Holger Palmgren birkaç defa öksürdü, beyin kanamasının etkilerinden tam olarak kurtulamamıştı. Söyleyeceklerini formüle edebilmek için tane tane konuşuyordu.</p>

  <p>"Lisbeth Salander'in annesi, babası tarafından ağır yaralanıp kötürüm bırakıldığından, kızına bakamıyordu. Bu nedenle Lisbeth Salander'in kayyumu olarak atandım. Annesinin beyni zedelenmiş ve defalarca beyin kanaması geçirmişti."</p>

  <p>"Yani bunları Alexander Zalachenko yaptı?"</p>

  <p>Savcı Ekström dikkatle ileri doğru eğilmişti.</p>

  <p>"Doğru," dedi Palmgren.</p>

  <p>"Şimdi yüksek derecede gizliliği olan bir konuya daldığımıza işaret etmek isterim," dedi Ekström.</p>

  <p>"Alexander Zalachenko'nun Lisbeth Salander'in annesine uzun yıllar eziyet etmesi niçin gizli olsun ki?" dedi Annika Giannini.</p>

  <p>Peter Teleborian elini kaldırdı.</p>

  <p>"Durum Bayan Giannini'nin ileri sürdüğü gibi değil."</p>

  <p>"Ne demek istiyorsunuz?"</p>

  <p>"Lisbeth Salander'in bir aile trajedisi yaşadığı konusunda hiçbir kuşku yok. 1991 yılında ağır bir kavga yaşandı, ama bunun Bayan Giannini'nin iddia ettiği gibi yıllarca sürdüğünü ispatlayacak hiçbir belge yok. Münferit bir olay olmuş olabilir, ayrıca anneyi Zalachenko'nun yaraladığına dair en küçük bir belge yok. Bizim aldığımız bilgelere göre kadın bir fahişeymiş, yani onu başka biri de yaralamış olabilir."</p>

  <p>&nbsp;</p>

  <p class="p17"><span class="t13">A</span>nnika Giannini, Teleborian'a şaşkın gözlerle baktı. Neredeyse dilini yutmuştu. Öfkeyle, "Bunu biraz açabilir misiniz?" dedi.</p>

  <p>"Demek istediğim bu konuda Lisbeth Salander'in iddialarının dışında, tek bir kanıt yok."</p>

  <p>"Ee?"</p>

  <p>"Onlar iki kız kardeşti. Lisbeth'in kız kardeşi, Camilla Salander bu tür şeyler iddia etmedi, hatta yalanladı. Eğer müvekkilinizin iddia ettiği kapsamda bir dayak olayı yaşansaydı, sosyal kurumların mutlaka dikkatini çekerdi."</p>

  <p>"Camilla Salander'in bizim de yararlanabileceğimiz bir ifadesi var mı?"</p>

  <p>"İfade mi?"</p>

  <p>"O evde neler yaşandığına dair, Camilla Salander'in ifadesinin alındığını gösteren bir belge var mı?"</p>

  <p>Lisbeth Salander, kız kardeşinin adını duyduğunda huzursuz olmuştu, göz ucuyla Annika Giannini'ye baktı.</p>

  <p>"Sanırım sosyal kurumlar bir araştırma yapmıştır."</p>

  <p>"Ama siz daha biraz önce, Camilla Salander'in, Alexander Zalachenko'nun annesini dövmediğini söylediğini iddia ettiniz. Çok kesin bir iddiaydı. Bu bilgiyi nereden aldınız?"</p>

  <p>Teleborian bir süre sustu.</p>

  <p>Annika, onun gözlerindeki şaşkınlıktan, bir hata yaptığının farkına vardığını okudu. Annika'nın nereye ateş edeceğini anlamıştı ama bu sorudan kaçınmanın bir yolu yoktu.</p>

  <p>"Hatırladığım kadarıyla bir polis soruşturmasından," dedi.</p>

  <p>"Hatırladığınız kadarıyla... Ben, Alexander Zalachenko'nun Lundagatan'da ağır yaralandığı olayın polis kayıtlarını deliler gibi aradım. Ama her nedense, olay yerine giden polislerin tuttukları kısa raporun dışında hiçbir şeye ulaşamadım."</p>

  <p>"Belki de... "</p>

  <p>"Savunmanın bile ulaşamadığı bir polis raporunu, sizin nereden bulup okuduğunuzu merak ediyorum."</p>

  <p>"Buna cevap veremem," dedi Teleborian. "1991 yılında, Salander babasını öldürmeye teşebbüs ettikten sonra, psikolojik durumu hakkında rapor hazırlarken, polisteki dosyasının bir kısmını okuyabildim."</p>

  <p>"Bahsettiğiniz bu kısmı, Savcı Ekström de okuyabildi mi?"</p>

  <p>Ekström oturduğu yerde huzursuzca kımıldanarak sakalını sıvazladı. Annika Giannini'yi çok hafife aldığını fark etmişti. Bununla birlikte, yalan söylemesi için bir neden yoktu.</p>

  <p>"Evet, bir kısmını okuyabildim."</p>

  <p>"Peki, savunma bu raporu niçin alamıyor?"</p>

  <p>"Bu mahkeme için bir özelliğinin olmadığına karar verdim."</p>

  <p>"Lütfen bana bu raporun söz konusu kısmına nasıl ulaştığınızı açıklayabilir misin? Polise başvurduğumda bana böyle bir raporun olmadığını söylediler."</p>

  <p>"Raporu SÄPO hazırlamış, bu nedenle üzerine gizlilik damgası vurmuşlar."</p>

  <p>"Yani SÄPO bir kadının niçin dayak yediği konusunda rapor tuttu ve sonra da üzerine gizlilik damgası vurdu, öyle mi?"</p>

  <p>"Bu olayın failine bağlı... Alexander Zalachenko, o politik mülteciydi."</p>

  <p>"Bu raporu kim tuttu?"</p>

  <p>Sessizlik.</p>

  <p>"Duyamadım, raporun kapağında kimin ismi yazıyor?"</p>

  <p>"SÄPO'nun Yabancılar Şubesi'nden Gunnar Björck'ün."</p>

  <p>"Teşekkürler. Bu adam, müvekkilimin Peter Teleborian'la el ele vererek 1991 yılında kendisi hakkında sahte bir rapor tuttuğunu iddia ettiği Gunnar Björck mü?"</p>

  <p>"Sanırım."</p>

  <p>&nbsp;</p>

  <p class="p17"><span class="t13">A</span>nnika Giannini dikkatini tekrar Peter Teleborian'a yöneltti.</p>

  <p>"1991 yılında mahkeme Lisbeth Salander'i çocuk psikiyatrisi kliniğine kapatmaya karar vermiş, bu kararı niçin verdi?"</p>

  <p>"Mahkeme müvekkilinizin eylemleri ve psikolojik durumu hakkında dikkatli bir araştırma yaptı. Müvekkiliniz bir benzin bombasıyla babasını öldürmeye teşebbüs etmişti. Dövmeli ya da dövmesiz, on yaşındaki bir kızın yapacağı bir iş değil bu."</p>

  <p>Peter Teleborian nazikçe gülümsedi.</p>

  <p>"Mahkeme, kararını neyin üzerine inşa etti? Eğer doğru anladıysam, müvekkilimin psikolojik durumu hakkında ortada tek bir rapor var. Bu raporu da siz ve Gunnar Björck hazırlamışınız."</p>

  <p>"Bütün bunlar Salander'in komplo teorileri, Bayan Giannini. Açıklamalıyım ki..."</p>

  <p>"Affedersiniz, ama hâlâ bir soru sormadım," diyen Annika, Holger Palmgren'e döndü.</p>

  <p>"Holger, bana Teleborian'ın şefi, Başhekim Caldin'le buluştuğunu anlatmıştın."</p>

  <p>"Evet, Lisbeth Salander'e kayyum atandığım ilk günlerdeydi. Lisbeth'i Yalnızca şöyle bir görmüştüm. Diğer insanlarda olduğu gibi, bende de psikolojik sorunları olan bir çocuk izlenimi bırakmıştı. Görevim icabı genel sağlık durumunu araştırdım."</p>

  <p>"Başhekim Caldin ne dedi?"</p>

  <p>"Lisbeth, Teleborian'ın hastasıydı. Bu nedenle Caldin, Lisbeth'le özel olarak ilgilenmemişti. Lisbeth'in topluma kazandırılması için neler yapılması gerektiğini ancak bir yıl kadar sonra tartışmaya başlamıştım. Koruyucu aile önerdim. St. Stefan'da neler olduğunu bilmiyordum, ama Lisbeth, St. Stefan'a yatırıldıktan yaklaşık bir yıl sonra Caldin onunla ilgilenmeye başladı."</p>

  <p>"Neler anlattı?"</p>

  <p>"Doktor Teleborian'dan çok farklı düşünüyordu, bir seferinde bana ona karşı izlenilen rutinleri değiştirmeye karar verdiğini söyledi. Bunun yatağa bağlamayla ilgili olduğunu daha sonra öğrendim. Caldin yatağa bağlanmamasına karar vermişti, bunun için bir neden göremiyordu."</p>

  <p>"Yani, Teleborian'ın kararlarına katılmıyordu?"</p>

  <p>"Özür dilerim, ama bu bir söylenti," dedi Ekström.</p>

  <p>"Hayır," dedi Holger Palmgren. "Hepsi bu değil, Caldin'den Lisbeth Salander'in tekrar topluma kazandırılması için neler yapılması gerektiğine dair görüş istedim. Caldin yazılı olarak verdi. İşte burada."</p>

  <p>Elindeki kâğıdı Giannini'ye uzattı.</p>

  <p>"Burada neler yazdığını anlatabilir misin?"</p>

  <p>"Caldin'in bana yazdığı mektup. 1992 Ekimi'nde yazılmış, yani Lisbeth'in St. Stefan'daki 20. ayında. Caldin burada satırı satırına şöyle yazmış: <span class="t15">Hastan</span><span class="t15">ı</span><span class="t15">n tecrit edilmemesi ve yata</span><span class="t15">ğ</span><span class="t15">a zorla ba</span><span class="t15">ğ</span><span class="t15">lanmamas</span><span class="t15">ı</span> <span class="t15">talimat</span><span class="t15">ı</span><span class="t15">n</span><span class="t15">ı</span> <span class="t15">verdim, bunun sonucu hasta gözle görülür düzeyde sakinle</span><span class="t15">ş</span><span class="t15">ti.</span> <span class="t15">İ</span><span class="t15">laç vermek için hiçbir neden yok. Bununla birlikte çok içine kapan</span><span class="t15">ı</span><span class="t15">k, hâlâ deste</span><span class="t15">ğ</span><span class="t15">e ihtiyac</span><span class="t15">ı</span> <span class="t15">var.</span> "</p>

  <p>"Yani sana söylediklerini kâğıda dökmüş."</p>

  <p>"Doğru. Lisbeth Salander'in bakıcı aile aracılığıyla topluma kazandırılması kararını da Caldin vermişti."</p>

  <p>Lisbeth Salander, St. Stefan'da kaldığı her günün bütün ayrıntılarını hatırladığı gibi Doktor Caldin'i de hatırlıyordu. Deli doktoru olduğu için onunla konuşmayı da reddetmişti. Üzerine beyaz önlük giyip onun duygularını deşmeye çalışanlardan biriydi. Ama Caldin sıcak, babacan bir adamdı. Lisbeth onun odasında oturup, kendisi hakkında neler düşündüğünü dinlemişti.</p>

  <p>Lisbeth onunla konuşmayı reddettiğinde incinmiş gibiydi. En sonunda, doktorun gözlerinin içine bakarak kararını açıklamıştı. <span class="t15">Ne sen ne de ba</span><span class="t15">ş</span><span class="t15">ka bir deli doktoruyla konu</span><span class="t15">ş</span><span class="t15">aca</span><span class="t15">ğı</span><span class="t15">m. Benim ne dedi</span><span class="t15">ğ</span><span class="t15">imi dinlemiyorsunuz. Beni burada ölene kadar tutabilirsiniz. Bu karar</span><span class="t15">ı</span><span class="t15">m</span><span class="t15">ı</span> <span class="t15">de</span><span class="t15">ğ</span><span class="t15">i</span><span class="t15">ş</span><span class="t15">tirmeyecek. Sizinle konu</span><span class="t15">ş</span><span class="t15">mayaca</span><span class="t15">ğı</span><span class="t15">m</span>. Caldin şaşkın gözlerle bakmış, sonra da sanki bir şeyler anlamış gibi başını sallamıştı.</p>

  <p>"Doktor Teleborian... Lisbeth Salander'i çocuk psikiyatri kliniğine siz kapattınız. Mahkemeyi, siz bilgilendirdiniz. Kararlarını sizin raporunuza dayanarak verdiler. Doğru mu?"</p>

  <p>"Genel olarak doğru. Ama ben düşünüyorum..."</p>

  <p>"Ne düşündüğünüzü anlatmanız için çok zamanınız olacak. Lisbeth Salander, 18'ine basarken tekrar onun hayatına girdiniz ve tekrar kliniğe kapatmaya çalıştınız."</p>

  <p>"O zaman psikiyatrik muayeneyi ben yapmadım..."</p>

  <p>"Hayır. Doktor Jesper H. Löderman kaleme aldı. Tesadüfe bakın ki Löderman sizin doktora öğrenciniz. Onun tez hocasıydınız. Yani yazdığı raporla sizin kanılarınızı onaylıyor."</p>

  <p>"O raporda, etiğe aykırı ya da doğru olmayan hiçbir şey yok. Mesleğin bütün ilke ve kuralları izlendi."</p>

  <p>"Şimdi Lisbeth Salander 27 yaşında. Ve siz üçüncü defadır onun psikolojik açıdan hasta olduğunu ve bir yere kapatılarak tedavi edilmesi gerektiğini ileri sürerek mahkemeyi ikna etmeye çalışıyorsunuz."</p>

  <p>&nbsp;</p>

  <p class="p17"><span class="t13">D</span>oktor Peter Teleborian derin bir nefes aldı. Annika Giannini çok iyi hazırlanmıştı. Cevaplarını çarpıtarak ustaca sorularla onu şaşırtmıştı. Ne Teleborian'ın cazibesine kapılmış, ne de otoritesine aldırmıştı. Teleborian söylediklerinin kafa sallanarak dinlenilmesine alışmıştı.</p>

  <p><span class="t15">Ne kadar</span><span class="t15">ı</span><span class="t15">n</span><span class="t15">ı</span> <span class="t15">biliyor?</span></p>

  <p>Teleborian göz ucuyla Ekström'e baktıktan sonra, ondan fazla yardım gelmeyeceğini anladı. Fırtınaya karşı yalnız başına direnmeliydi. Her şeye rağmen otorite olduğunu hatırlattı kendi kendine.</p>

  <p><span class="t15">Onun ne söyledi</span><span class="t15">ğ</span><span class="t15">inin önemi yok. Burada geçerli olan benim te</span><span class="t15">ş</span><span class="t15">hisim.</span></p>

  <p>Annika Giannini onun yazdığı adli tıp raporunu masadan aldı.</p>

  <p>"Şimdi şu rapora yakından bakalım. Lisbeth Salander'in ruhsal dünyasını analiz etmeye çok zaman harcamışsınız. Bir kısmı onun kişiliği hakkındaki yorumlarınız, bir kısmı da cinsel alışkanlıkları üzerine."</p>

  <p>"Ben o raporda resmin bütününü vermeye çalıştım."</p>

  <p>"Güzel, bu resmin bütününden hareket edersek, Lisbeth Salander paranoid şizofren."</p>

  <p>"Kendimi tek bir teşhise bağlamak istemem."</p>

  <p>"Bu sonuca Lisbeth Salander'le konuşarak varmadınız, değil mi?"</p>

  <p>"Müvekkilinizin benim ya da resmî makamlardan herhangi birinin sorularını yanıtlamayı inatla reddettiğini çok iyi biliyorsunuz. Yalnızca bu davranışı bile çok şey söylüyor. Müvekkilinizin, resmî makamları temsil eden hiç kimseyle konuşmaması, ileri derecede paranoyak olduğuna yorumlanabilir. Herkesin kendisine zarar vereceğini düşünüyor, yanına yaklaşan herkesten şüphe ediyor. Etrafına kalın bir kabuk örüp içine çekiliyor."</p>

  <p>"Kendinizi çok dikkatli ifade ettiğinizi fark ettim. Hep '<span class="t15">yorumlanabilir</span>' diyorsunuz... "</p>

  <p>"Evet. Doğru. Kendimi dikkatli ifade ediyorum, psikiyatri kesin bir bilim değil. Çıkarsamalarım konusunda dikkatli olmalıyım. Ayrıca biz psikiyatrlar öyle boş tespitlerde bulunmayız."</p>

  <p>"Gardınızı alma konusunda çok dikkatlisiniz. Müvekkilim 13 yaşını doldurduktan sonra sizinle konuşmayı inatla reddettiğinden, onunla tek kelime konuşamadığınız bir gerçek."</p>

  <p>"Yalnızca benimle değil, o hiçbir psikiyatrla konuşmuyor."</p>

  <p>"Yani burada yazdıklarınız ve vardığınız sonuçlar, yalnızca tecrübe ve gözlemlere dayanıyor?"</p>

  <p>"Doğru."</p>

  <p>"Kollarını kavuşturup bir sandalyeye oturan ve konuşmayı inatla reddeden bir kızdan ne öğrenilir?"</p>

  <p>Peter Teleborian iç çekti, sanki gün gibi açık şeyleri açıklamaktan yorulmuş gibiydi. Gülümsedi.</p>

  <p>"Hiç kımıldamadan oturup ağzını hiç açmayan bir hastadan, hiç kımıldamadan ve ağzını açmadan oturma konusunda iyi olduğunu öğrenirsiniz. Bu davranış başlı başına patolojik bir şey, ama vardığım sonuçları yalnızca bunun üzerine inşa etmiyorum."</p>

  <p>"Buraya bir psikiyatr davet edeceğim, adli tıp kurumunun başhekimi Svante Branden. Bu konuda uzman, onu tanıyor musunuz?"</p>

  <p>Peter Teleborian kendini güvende hissetti, gülümsedi. Giannini'nin onun yargılarını sorgulamak için başka bir psikiyatr çağıracağını tahmin etmişti. Buna hazırlıklıydı, sözün söze karşı durduğu her karşılaşmaya hazırdı. Bir meslektaşıyla akademik ve arkadaşça tartışmak, durmadan onun sözlerini çarpıtan Annika Giannini'nin itirazlarıyla uğraşmaktan daha kolaydı.</p>

  <p>"Tanıyorum, kabul görmüş deneyimli bir psikiyatr. Yalnız, Bayan Giannini, bu türden bir araştırma yapmak akademik ve bilimsel bir süreç. Benim vardığım sonuçlarla başka psikiyatrların varacağı sonuçlar arasında bir uyumsuzluk olabilir. Her psikiyatr bir davranışı ya da bir olayı benden farklı yorumlayabilir. Bu değişik bakış açılarına ya da Yalnızca doktorun hastasını ne kadar tanıdığına bağlıdır. Svante, Lisbeth Salander hakkında benden çok farklı görüşler ileri sürebilir, psikiyatri dünyasında bu çok olağan dışı bir şey değil."</p>

  <p>"Onu bunun için çağırmıyorum, o Lisbeth Salander'le ne buluştu ne de muayene etti. Dolayısıyla onun psikolojik durumu hakkında yorum yapmayacak."</p>

  <p>"Ee?"</p>

  <p>"Ondan sizin yazdığınız raporu ve Lisbeth St. Stefan'a kapatıldığı ilk günden beri tutulan hasta seyir dosyasını incelemesini rica ettim. Yani müvekkilimin psikolojik durumunu değil, sizin vardığınız sonuçların ve bakış açınızın bilimsel açıdan uygun olup olmadığını incelemesini rica ettim."</p>

  <p>Peter Teleborian omuzlarım silkti.</p>

  <p>"Svante'ye duyduğum saygıyı bir kenara bırakarak... Benim Salander hakkındaki bilgimin, bu ülkedeki herhangi bir psikiyatrdan çok daha fazla olduğunu söylemeliyim. Ondaki gelişmeyi 12 yaşından beri izliyorum. Benim vardığım bütün sonuçlar, ne yazık ki onun davranışlarıyla doğrulandı."</p>

  <p>"Çok güzel," dedi Annika, "o zaman şu vardığınız sonuçlara bir bakalım. Raporunuzda Lisbeth, 15 yaşını doldurup bir koruyucu ailenin yanına yerleştirildiğinde tedavinin kesildiğini yazmışsınız."</p>

  <p>"Doğru, bu ciddi bir yanlıştı. Eğer o tedaviye ara vermeseydik, belki de şimdi burada oturuyor olmayacaktık."</p>

  <p>"Yani eğer onu bir yıl daha yatağa bağlasaydınız, kuzu gibi olurdu mu demek istiyorsunuz?"</p>

  <p>"Bu çok ucuz bir yorum."</p>

  <p>"Özür dilerim. Doktora öğrenciniz Jesper H. Löderman'ın, Lisbeth 18'ini doldurduğunda yazdığı rapordan birçok alıntı yapıyorsunuz. Şöyle yazmışsınız: <span class="t15">'Lisbeth'in kendi kendine zarar veren, antisosyal davran</span><span class="t15">ı</span><span class="t15">ş</span><span class="t15">lar</span><span class="t15">ı</span><span class="t15">, St. Stefan Hastanesi'nden b</span><span class="t15">ı</span><span class="t15">rak</span><span class="t15">ı</span><span class="t15">ld</span><span class="t15">ı</span><span class="t15">ktan sonra ortaya ç</span><span class="t15">ı</span><span class="t15">kan uyu</span><span class="t15">ş</span><span class="t15">turucu kullan</span><span class="t15">ı</span><span class="t15">m</span><span class="t15">ı</span> <span class="t15">ve önüne gelenle yatma al</span><span class="t15">ı</span><span class="t15">ş</span><span class="t15">kanl</span><span class="t15">ığı</span><span class="t15">ndan kaynaklanmaktad</span><span class="t15">ı</span><span class="t15">r.'</span> Bununla ne demek istiyorsunuz?"</p>

  <p>Peter Teleborian birkaç saniye sustu.</p>

  <p>"Şey... Şimdi biraz geriye gideceğim. Lisbeth Salander, St. Stefan Hastanesi'nden çıktıktan sonra -tahminimce- uyuşturucu ve alkol alışkanlığı edindi. Polis onu defalarca gözaltına aldı, Sosyal İşler Müdürlüğü'nün yaptığı bir araştırma, yaşlı adamlarla dizginlenemez bir şekilde cinsel ilişkide bulunduğunu ve çok büyük ihtimalle fahişelik yaptığını tespit etti."</p>

  <p>"Bırakın tek tek gidelim. Onun alkol bağımlısı olduğunu söylüyorsunuz. Ne kadar sık içiyordu?"</p>

  <p>"Pardon?"</p>

  <p>"Hastaneden çıktıktan sonra, 18 yaşını doldurana kadar, her gün mü içiyordu? Ya da haftada bir kez mi?"</p>

  <p>"Buna elbette bir cevap veremem."</p>

  <p>"Ama raporunuzda alkol bağımlısı olduğunu yazmışsınız."</p>

  <p>"Yaşı küçüktü, alkol nedeniyle defalarca polis tarafından gözaltına alındı."</p>

  <p>"Defalarca gözaltına alındı lafını ikinci defa ediyorsunuz. Kaç defa gözaltına alındı, haftada bir mi, iki haftada bir mi?"</p>

  <p>"Bunun ne kadar olduğunun pek bir önemi..."</p>

  <p>"Lisbeth Salander, biri on altı, diğeri on yedi yaşındayken, sarhoş olduğu için iki defa gözaltına alındı. Bunlardan birinde kendini o kadar kaybetmişti ki hastaneye kaldırıldı. Yani sizin, defalarca dediğiniz şey bu. Peki, bu iki olayın dışında sarhoş oldu mu?"</p>

  <p>"Bunu bilemem, ama onun davranışı beni..."</p>

  <p>"Özür dilerim, doğru mu duydum? Yani siz iki defadan daha fazla sarhoş olup olmadığını bilmiyorsunuz. Ama olmuştur diye düşünüyorsunuz ve Lisbeth Salander'in alkol ve uyuşturucu belasına yakalandığını söylüyorsunuz."</p>

  <p>"Bunlar Sosyal İşler Müdürlüğü'nün verdiği bilgiler. Benim değil. Lisbeth Salander'in içinde bulunduğu yaşam tarzım özetliyor. Tedavi kesildikten sonra birdenbire umutsuz bir duruma kapılıp alkol belasına yakalandı, hayatı alkol, gözaltı ve dizginlenemez cinsel ilişkiler etrafında geçmeye başladı."</p>

  <p>"Dizginlenemez cinsellik diyorsunuz..."</p>

  <p>"Evet, bu terim onun kendini kontrol edemediğine işaret eder. Yaşlı adamlarla cinsel ilişkiye girdi."</p>

  <p>"Bu suç değil."</p>

  <p>"Hayır, ama on altı yaşındaki bir kız için, anormal bir davranış. Tabii bu ilişkilerin kendi isteğiyle mi yoksa içinde bulunduğu zor durumdan mı kaynaklandığı sorgulanabilir."</p>

  <p>"Ama siz fahişelik yaptığını iddia ediyorsunuz."</p>

  <p>"Belki de bu eğitimsiz olmasının bir sonucuydu. Eğitimini tamamlama yeteneğinden yoksun olduğu, okula devam edemediği için iş bulamadı. Belki de yaşlı adamları bir baba örneği olarak seçti. Para karşılığı cinsel ilişki de bunun bonusuydu. Ben bunu nörotik bir davranış diye yorumluyorum."</p>

  <p>"Yani on altı yaşında cinsel ilişkiye giren bir kız nörotiktir diyorsunuz?"</p>

  <p>"Sözlerimi çarpıtıyorsunuz."</p>

  <p>"Ama onun para karşılığı bedenini sattığını bilmiyorsunuz?"</p>

  <p>"Fahişelikten hiç gözaltına alınmadı."</p>

  <p>"Zaten alınamaz. Bu ülkede cinsel ilişkiye girmek suç değil."</p>

  <p>"Doğru. Bu durumda davranışının zorlanımlı nörotik olduğunu söyleyebiliriz."</p>

  <p>"Yani hiç denilecek şeylerden Lisbeth Salander'in ruhsal olarak hasta olduğu sonucunu çıkarabiliyorsunuz. On altı yaşındayken, babamdan çaldığım yarım şişe votkayı içerek körkütük sarhoş olmuştum. Sizce ben de akıl hastası mıyım?"</p>

  <p>"Hayır, elbette değil."</p>

  <p>"On yedi yaşınızdayken bir partide körkütük sarhoş olup arkadaşlarınızla birlikte sokağa çıkarak camı çerçeveyi indirdiğiniz doğru mu? Polisler sizi nezarethanede ayıltmışlar. Sonra da zorunlu hizmete mahkûm edilmişiniz."</p>

  <p>Peter Teleborian şaşırmıştı.</p>

  <p>"Öyle değil mi?" '</p>

  <p>"Evet... İnsan on yedisindeyken bu tür delillikler yapıyor, ama... "</p>

  <p>"Ama bu, ciddi psikolojik hastalıklarınız olduğu anlamına gelmez."</p>

  <p>&nbsp;</p>

  <p class="p17"><span class="t13">P</span>eter Teleborian çok sinirlenmişti. Bu aşağılık...avukat, durmadan sözlerini çarpıtıyor, ayrıntılara girip çıkıyordu. Resmin bütününü görmeyi reddediyordu. Onu kendisinin de bir zamanlar sarhoş olduğunu kabul etmeye zorlamıştı. <span class="t15">Lanet olsun bu bilgiyi nereden ald</span><span class="t15">ı</span> <span class="t15">ki?</span></p>

  <p>Boğazını temizleyip sesini yükseltti.</p>

  <p>"Sosyal İşler Müdürlüğü'nün raportörü, Lisbeth Salander'in alkol ve uyuşturucu bağımlısı olduğunu ve cinsel arzularını dizginleyemediğini açıkça belirtmiş. Ayrıca onun fahişelik yaptığını da tespit etmişler."</p>

  <p>"Hayır. Sosyal İşler Müdürlüğü, hiçbir zaman fahişelik yaptığı iddiasında bulunmamış."</p>

  <p>"Ama bir seferinde gözaltına..."</p>

  <p>"Hayır, gözaltına alınmamış. On yedi yaşında kendisinden çok yaşlı bir adamla birlikteyken, kimlik kontrolü yapılmış. Aynı yıl sarhoş olduğu için gözaltına alınmış. O zaman da yanında yine yaşlı bir adam varmış. Sosyal İşler Müdürlüğü bu nedenle, fahişelik yaptığından şüphelenmiş, ama buna dair hiçbir kanıta ulaşamamışlar."</p>

  <p>"Ama bir sürü insanla, oğlanlar ve kızlarla tuhaf cinsel ilişkileri var."</p>

  <p>"Raporunuzda, dördüncü sayfada, Lisbeth Salander'in cinsel alışkanlıklarını ele alıyorsunuz. Miriam Wu'yla ilişkilerini sorgulayıp bunun seksüel psikopati olduğunu iddia ediyorsunuz. Nasıl yani?"</p>

  <p>Peter Teleborian hiçbir şey demedi.</p>

  <p>"Umarım, eşcinselliğin psikolojik bir hastalık olduğunu iddia etmiyorsunuzdur. Bu ceza gerektiren bir iddia."</p>

  <p>"Hayır, elbette değil. Benim işaret ettiğim, cinsel sadizm."</p>

  <p>"Yani Lisbeth sadist mi?"</p>

  <p>"Ben... "</p>

  <p>"Elimizde Miriam Wu'nun polise verdiği ifade var, ilişkilerinde şiddet yokmuş."</p>

  <p>"Onlar sado-mazoşist seks yapıyorlar ve..."</p>

  <p>"Sanırım akşam gazetelerini çok fazla okumuşsunuz. Salander ile kız arkadaşı Miriam Wu, birkaç defa cinsel oyunlar oynamışlar. Yani Miriam Wu, müvekkilimi bağlamış ve cinsel olarak tatmin etmiş. Bu ne olağanüstü ne de yasak. Müvekkilimi bunun için mi kliniğe kapatmak istiyorsunuz?"</p>

  <p>Peter Teleborian elini sallayarak Annika'nın saçmaladığını ima etti.</p>

  <p>"Laf aramızda, on altı yaşındayken körkütük sarhoş oldum. Liseye giderken de birkaç defa. Uyuşturucu denedim, marihuana içtim. Yaklaşık yirmi yıl önce kokain bile denedim. Bir sınıf arkadaşımla ilk defa cinsel ilişkiye girdiğimde on beş yaşındaydım. Yirmi yaşındayken birlikte olduğum genç, elimi yatağın başlığına bağladı. Yirmi iki yaşındayken, kırk yedi yaşında bir adamla uzun süreli bir ilişki sürdürdüm. Başka bir deyimle, ben ruh hastası mıyım?"</p>

  <p>"Bayan Giannini... İşi alaya alıyorsunuz. Sizin cinsel deneyimlerinizin konuyla ilgisi yok."</p>

  <p>"Niçin? Sizin Lisbeth Salander hakkında yazdığınız raporu okurken orada kendimi buluyorum. O zaman niçin ben sağlıklıyım da Lisbeth Salander, toplum için tehlikeli bir sadist?"</p>

  <p>"Önemli olan bu ayrıntılar değil, siz iki defa babanızı öldürmeye kalkışmadınız..."</p>

  <p>"Doktor Teleborian, Lisbeth Salander'in kiminle yatıp kalktığı sizi hiç ilgilendirmez. Partnerini hangi cinsten seçtiği, ne tür bir cinsel ilişki sürdürdüğü de. Ama siz yine de bu ayrıntıları kullanarak, onun hasta olduğuna karar veriyorsunuz."</p>

  <p>"Lisbeth Salander'in bütün hayatı, ilkokula gittiği günden beri tutulan dosyalar, öfke krizlerine yakalanıp öğretmenlerine ve sınıf arkadaşlarına karşı şiddet kullandığını gösteriyor."</p>

  <p>"Bir dakika..." Annika Giannini'nin sesi buz gibi olmuştu.</p>

  <p>"Müvekkilime bir bakın," odadaki herkesin başı Lisbeth Salander'e döndü.</p>

  <p>"Müvekkilim olağanüstü koşulların yaşandığı bir ailede büyüdü. Babasının sürekli olarak annesine dayak attığı bir ailede."</p>

  <p>"Ama bu... "</p>

  <p>"Bırakın sözümü bitireyim. Annesinin Zalachenko'dan ödü kopuyordu, itiraz etmeye cesareti yoktu. Doktora gitmeye cesareti yoktu. Kadın sığınma evine gitmeye cesareti yoktu. Sesini kesip, beyni zarar görene kadar ağır eziyetlere katlandı. Bu işe dur diyen tek bir kişi çıktı, on yaşına bile basmamış olan Lisbeth Salander. Ajan Zalachenko'nun hayatı, onun annesinin hayatından daha önemli görüldüğü için bu sorumluluğu Lisbeth üstlendi."</p>

  <p>"Ben... "</p>

  <p>"Biz şimdi, toplum, Lisbeth Salander ve annesine ihanet ettiği için buradayız. Lisbeth Salander'in okulda sorun yaşamasına şaşırıyor musunuz? Ona bir bakın, ne kadar küçük, ne kadar narin. Her zaman sınıfındaki en küçük kız o olmuş. İçine kapanık, tuhaf ve yalnız. Siz çocukların kendilerinden farklı olan çocuklara nasıl davrandıklarını biliyor musunuz?"</p>

  <p>Peter Teleborian iç çekti.</p>

  <p>"Okulda tutulan raporlara dönüp Lisbeth'in şiddet eğilimi gösterdiği durumları tek tek inceledim," dedi Annika Giannini.</p>

  <p>"Hepsinde provoke edilmiş, dışlanmış. Biliyor musunuz, ne düşünüyorum?"</p>

  <p>"Ne?"</p>

  <p>"Lisbeth Salander'e hayranım. O benden çok daha güçlü. Eğer 13 yaşındayken, bir yıl boyunca bir yatağa bağlansaydım, herhâlde çıldırırdım. O buna elindeki tek silahla karşı koymuş. Sizden nefret etmiş, sizi aşağılamış."</p>

  <p>&nbsp;</p>

  <p class="p17"><span class="t13">A</span>nnika bütün öfkesini boşaltmaya başlamıştı. Kontrolün kendi eline geçtiğini hissediyordu.</p>

  <p>"Bu sabahki ifadenizde, Lisbeth Salander'in fanteziler ürettiğini, örneğin Bjurman'ın kendisine tecavüz ettiği iddiasının da bu fantezilerden biri olduğunu söylemiştiniz."</p>

  <p>"Doğru."</p>

  <p>"Bu kanıya nereden vardınız?"</p>

  <p>"Onun nasıl fantezi ürettiğine ilişkin tecrübelerimden."</p>

  <p>"Tecrübelerinize göre o nasıl fanteziler üretiyor?.. Fantezi üretmeye başladığına nasıl karar veriyorsunuz? 380 gün yatağa bağlandığını söylemesine de fantezi diyordunuz, ama bizzat sizin yazdığınız hastalık seyir defteri onu doğruladı."</p>

  <p>"İkisi aynı şey değil. Bjurman'ın Lisbeth Salander'e tecavüz ettiğine dair en küçük bir kanıt yok. Demek istediğim göğüs uçlarına takılan çengelli iğneler, ağır dayak... Eğer bu anlattıkları doğru olsaydı, ambulansla hastaneye kaldırılması gerekirdi... Hastaneye gitmediğini kendi söylüyor."</p>

  <p>Annika Giannini, Iversen'e döndü.</p>

  <p>"Mahkeme salonuna bir projektör getirilmesini rica etmiştim... "</p>

  <p>"Getirildi," dedi iversen.</p>

  <p>"Perdeleri kapatabilir miyiz?"</p>

  <p>Annika Giannini, PowerBook'unu açtı ve projektöre bağladıktan sonra, müvekkiline döndü.</p>

  <p>"Lisbeth. Şimdi bir film izleyeceğiz. Buna hazır mısın?"</p>

  <p>"Ben o filmi yaşadım," dedi Lisbeth kuru bir sesle.</p>

  <p>"Yani gösterilmesine onay veriyorsun?"</p>

  <p>Lisbeth Salander başını salladı. Gözlerini Peter Teleborian'dan ayırmıyordu.</p>

  <p>"Bu filmin ne zaman çekildiğini söyleyebilir misin?"</p>

  <p>"7 Mart 2003'te."</p>

  <p>"Filmi kim çekti?"</p>

  <p>"Ben. Milton Security'den aldığım gizli bir kamerayı kullandım."</p>

  <p>"Bir dakika!" diye araya girdi Savcı Ekström. "Burayı sirke çevirdiniz!"</p>

  <p>"Şimdi biz neye bakacağız?" dedi Iversen keskin bir sesle.</p>

  <p>"Peter Teleborian, Lisbeth Salander'in anlattıklarının hayal olduğunu iddia etti. Bense satırı satırına doğru olduğunu belgeleyeceğim. Bu film 90 dakikalık ama ben size birkaç bölümünü göstereceğim, çok rahatsız edici olduğu konusunda sizi uyarmalıyım."</p>

  <p>"Bu bir numara mı?" dedi Ekström.</p>

  <p>"Bunu anlamanın tek bir yolu var," diyen Annika Giannini, CD'yi bilgisayara yerleştirerek çalıştırdı.</p>

  <p>"<span class="t15">Daha saate bakmay</span><span class="t15">ı</span> <span class="t15">da m</span><span class="t15">ı</span> <span class="t15">ö</span><span class="t15">ğ</span><span class="t15">renemedin?</span>" diye karşıladı Avukat Bjurman Lisbeth Salander'i. Kamera dairesine girdi.</p>

  <p>Hâkim Iversen, tokmağını masaya vurduğunda Nils Bjurman zor kullanarak Lisbeth Salander'in anüsüne bir şey sokuyordu. Annika Giannini sesi yükseltti. Mahkeme salonunda ağzı bantla kapatılmış olan Lisbeth Salander'in boğuk çığlığı yankılandı.</p>

  <p>"Kapatın şunu," diye bağırdı iversen, kararlı bir sesle.</p>

  <p>Annika Giannini durdurma düğmesine bastı, tavan ışıkları yandı.</p>

  <p>Iversen'in yüzü kıpkırmızı olmuş, Ekström taş kesilmiş, Teleborian sararmıştı.</p>

  <p>"Avukat Giannini, bu filmin kaç dakikalık olduğunu söylemiştiniz?" dedi iversen.</p>

  <p>"90 dakika. Tecavüz beş saat boyunca defalarca gerçekleşmiş, ama müvekkilim Yalnızca bir kısmını hatırlayabiliyor." Annika Giannini, Teleborian'a döndü. "Ayrıca Bjurman'ın, müvekkilimin göğüslerine nasıl çengelli iğne geçirdiğini gösteren, Teleborian'ın akıl dışı olarak nitelendirdiği sahneler de var. 72. dakikada. Eğer isterseniz bunları da gösterebilirim."</p>

  <p>"Gerekmez," dedi Iversen. "Bayan Salander..."</p>

  <p>Bir süre nasıl devam edeceğini bilemedi.</p>

  <p>"Bayan Salander, bunu niçin filme aldınız?"</p>

  <p>"Bjurman bana tecavüz etmişti ve daha fazlasını istiyordu. İlk seferinde beni aletini emmeye zorladığından, ikinci seferde de öyle yapacağını düşünerek filme almaya karar verdim. Bu filmi kullanarak onu kendimden uzak tutacağımı düşünüyordum. Ama yanılmışım."</p>

  <p>"Ama niçin polise başvurmadınız, elinizde böylesi... İkna edici bir belge varken?"</p>

  <p>"Ben polislerle konuşmam," dedi Lisbeth Salander düz bir sesle.</p>

  <p>&nbsp;</p>

  <p class="p17"><span class="t13">H</span>olger Palmgren, aniden tekerlekli sandalyesinden kalktı. Masanın kenarından destek alarak ayakta durdu. Sesi çok berraktı.</p>

  <p>"Müvekkilimiz, polisler ya da resmî makamları temsil eden birileriyle, özellikle de psikiyatrlarla konuşmaz. Çok basit bir nedeni var. Çocukluğunda defalarca, polisler, sosyal görevliler, psikolojik danışmanlar ve resmî makamlarla konuşarak Zalachenko'nun annesine nasıl eziyet ettiğini anlatmaya çalıştı. Ama devlet her seferinde, Zalachenko'nun daha değerli olduğuna karar vererek Lisbeth Salander'i cezalandırdı."</p>

  <p>Boğazını temizleyerek devam etti.</p>

  <p>"Hiç kimsenin kendisini dinlemediğini gören Lisbeth'in annesini kurtarmak için Zalachenko'ya karşı şiddet uygulamaktan başka çaresi kalmamıştı. Bunun üzerine kendisine doktorum diyen bu soysuz," Teleborian'ı işaret etti, "ısmarlama bir rapor yazarak Lisbeth'i akıl hastası ilan etti. Sonra da 380 gün boyunca St. Stefan'da bir yatağa bağladı. Tam bir soysuzluk!" Palmgren oturdu.</p>

  <p>Iversen, Palmgren'in öfke patlaması karşısında şaşkınlığa uğramıştı. Lisbeth Salander'e döndü.</p>

  <p>"Belki de biraz ara vermek istersiniz..."</p>

  <p>"Niçin?" dedi Lisbeth Salander.</p>

  <p>"İyi, o zaman devam edelim. Avukat Giannini, elinizdeki bu CD incelenecek. Orijinal olup olmadığı hakkında teknik bir rapor isteyeceğim. Şimdi oturuma devam edelim."</p>

  <p>"Bunun ne kadar rahatsız edici olduğunu ben de biliyorum. Ama müvekkilimin fiziki, psikolojik ve hukuki baskıya uğradığı bir gerçek. Bunun en büyük suçlularından biri Peter Teleborian, doktorluk yeminine ve hastasına ihanet etti. Gunnar Björck ve SÄPO'nun içindeki illegal bir gruptan arkadaşlarıyla ısmarlama bir rapor hazırlayarak kendileri için rahatsız edici bir tanığı içeri kapattılar. Bunun İsveç tarihinde başka bir örneğinin olduğunu sanmıyorum."</p>

  <p>"İnanılmaz suçlamalar," dedi Peter Teleborian. "Lisbeth Salander'e yardım edebilmek için elimden geleni yaptım. O babasını öldürmeye çalıştı. Ruhsal bir sorunu olduğu ortada..."</p>

  <p>Annika onu susturdu.</p>

  <p>"Şimdi, mahkemenin dikkatini Teleborian'ın hazırladığı ikinci rapora çekmek istiyorum. Bu rapor, mahkemeye bugün verildi. Bu raporun da ısmarlama olduğunu iddia ediyorum. Tıpkı 1991 yılındaki gibi düzmece bir rapor."</p>

  <p>"Ama bu rapor... "</p>

  <p>"Hâkim Iversen, tanığa sözümü kesmemesi çağrısında bulunur musunuz?"</p>

  <p>"Bay Teleborian... "</p>

  <p>"Susacağım. Ama bana karşı inanılmaz suçlamalar yöneltiliyor. Rahatsız olmamda bir tuhaflık yok... "</p>

  <p>"Bay Teleborian, size soru sorulana kadar susun. Devam edin, Avukat Giannini."</p>

  <p>"Doktor Teleborian'ın mahkemeye verdiği şu rapora dönelim. Bu rapor, müvekkilim 6 Haziran'da Kronoberg Hapishanesi'ne getirildikten 5 Temmuz'a kadar geçen sürede, gözlem adını verdikleri incelemelerin üzerine inşa ediliyor."</p>

  <p>"Ben de böyle anladım," dedi iversen.</p>

  <p>"Doktor Teleborian, 6 Haziran'dan önce müvekkilimle görüşme olanağı bulamadığınız doğru mu? Müvekkilim o zaman Sahlgrenska Hastanesi'nde bir odada tecrit ediliyordu."</p>

  <p>"Evet," dedi Teleborian.</p>

  <p>"İki defa müvekkilimle konuşmak için izin istediniz. İkisinde de doktorlar isteğinizi reddettiler, doğru mu?"</p>

  <p>"Evet."</p>

  <p>Annika Giannini çantasını açıp bir belge çıkarttı. Masanın etrafından dolaşıp Hâkim Iversen'e verdi.</p>

  <p>"Ee," dedi iversen, "bu Teleborian'ın raporu, bunla neyi kanıtlayacaksınız? "</p>

  <p>"Mahkeme salonunun kapısında bekleyen iki şahidi çağırmak istiyorum."</p>

  <p>"Kimmiş bu şahitler?"</p>

  <p>"<span class="t15">Millennium</span> dergisinden Mikael Blomkvist ve SÄPO'nun Anayasa Koruma Dairesi'nden Torsten Edklinth."</p>

  <p>"Ve şimdi buradalar mı?"</p>

  <p>"Evet."</p>

  <p>"İçeri alın," dedi iversen.</p>

  <p>"Bu kurallara aykırı," dedi, uzun süredir sessizce oturan Ekström.</p>

  <p>&nbsp;</p>

  <p class="p17"><span class="t13">E</span>kström, Annika Giannini'nin baş tanığını yerle bir etmesi karşısında şoke olmuştu. Gösterdiği film yıkıcıydı, Iversen, Ekström'ün itirazlarına aldırmadan mübaşire salonun kapısını açmasını işaret etti. Mikael Blomkvist ile Torsten Edklinth içeri girdi.</p>

  <p>"Tanık sandalyesine önce Bay Blomkvist'i çağırmak istiyorum."</p>

  <p>"Peter Teleborian, yerinizi Mikael Blomkvist'e verir misiniz?" dedi iversen.</p>

  <p>"Benimle işiniz bitti mi?" dedi Teleborian.</p>

  <p>"Hayır, henüz değil," dedi Annika Giannini.</p>

  <p>Tanık sandalyesine oturan Mikael, doğru söyleyeceğine dair yemin etti.</p>

  <p>Annika Giannini, Iversen'in yanına giderek daha önce ona verdiği raporu alıp Mikael'e uzattı.</p>

  <p>"Bunu daha önce gördünüz mü?"</p>

  <p>"Evet. Bende üç versiyonu var. Birincisini 12 Mayıs'ta, ikincisini 19 Mayıs'ta, üçüncüsünü de -ne zamandı- 3 Haziran'da aldım."</p>

  <p>"Bunları nasıl ele geçirdiğinizi anlatabilir misiniz?"</p>

  <p>"Bir gazeteci olarak kaynağımı açıklayamam."</p>

  <p>Lisbeth Salander gözlerini Teleborian'a dikti. Teleborian'ın yüzü kireç gibi olmuştu.</p>

  <p>"Peki, bu raporu ne yaptınız?"</p>

  <p>"Anayasa Koruma Dairesi'nden Torsten Edklinth'e verdim."</p>

  <p>"Teşekkürler, Mikael. Şimdi tanık sandalyesine Torsten Edklinth'i çağırmak istiyorum," diyen Annika Giannini, Mikael'in elinden aldığı raporu tekrar Iversen'e uzattı.</p>

  <p>Yemin prosedürü tamamlandı.</p>

  <p>"Komiser Edklinth, Lisbeth Salander hakkında hazırlanan bu raporu Mikael Blomkvist'ten aldığınız doğru mu?"</p>

  <p>"Evet."</p>

  <p>"Ne zaman aldınız?"</p>

  <p>"SÄPO kayıtlarına 4 Haziran'da geçti."</p>

  <p>"Bu rapor, benim Hâkim Iversen'e verdiğim raporla aynı mı?"</p>

  <p>"Eğer arkasında benim imzam varsa, aynı rapor."</p>

  <p>Iversen, raporun arkasını çevirdi ve Edklinth'in imzasının olduğunu gördü.</p>

  <p>"Komiser Edklinth, Sahlgrenska Hastanesi'nin bir odasında tecrit edilmiş, hiçbir psikiyatrik muayeneden geçmemiş bir hasta hakkında, nasıl olur da elinizde psikiyatrik bir rapor olur? Hem de o hasta, tecrit edildiği odadan dışarı adım atmamışken. Lütfen bunu bize açıklar mısınız?</p>

  <p>"Evet. Açıklayabilirim."</p>

  <p>"Lütfen."</p>

  <p>"Peter Teleborian'ın hazırladığı rapor, tıpkı 1991 yılında Gunnar Björck'le hazırladığı rapor gibi ısmarlama. Bu defa Jonas Sandberg'le birlikte hazırladıkları düzmece bir rapor."</p>

  <p>"Bu yalan," dedi Peter Teleborian zayıf bir sesle.</p>

  <p>"Yalan mı?" dedi Annika, Edklinth'e.</p>

  <p>"Kesinlikle doğru. Belki de Jonas Sandberg'in başsavcının kararıyla bugün tutuklanan onlarca kişiden biri olduğunu belirtmeliyim. Gunnar Björck cinayetine iştirakten tutuklandı. SÄPO'nun içinde 1970'lerden beri Alexander Zalachenlco'yu koruyan illegal bir grubun üyesi. Lisbeth Salander'i 1991 yılında çocuk psikiyatrisi kliniğine kapattıran da bu grup. Birçok kanıtın yanı sıra, grup yöneticisinin itiraflarıyla bu bilgilerin hepsi doğrulandı."</p>

  <p>Mahkemeye bir sessizlik çöktü.</p>

  <p>"Teleborian bu konuda bir şey söylemek istiyor mu?" diye sordu Iversen. Teleborian başını iki yana salladı.</p>

  <p>"O zaman size, birçok şeyin yanı sıra yalancı şahitlikten de dava açılacağını bildirmeliyim," dedi Iversen.</p>

  <p>"Beni bağışlayın..." dedi Mikael.</p>

  <p>"Evet," dedi iversen.</p>

  <p>"Teleborian'ın bundan çok daha büyük sorunları var. Kapıda onu sorgulamak isteyen iki polis var."</p>

  <p>"Onları içeri davet etmemi mi istiyorsunuz?" dedi Iversen.</p>

  <p>"İyi fikir."</p>

  <p>Iversen, mübaşire işaret etti.</p>

  <p>Salona Sonja Modig'le birlikte, Ekström'ün çok iyi tanıdığı başka bir kadın polis girdi. Lisa Collsjö adındaki bu kadın polis, çocuklara karşı işlenilen cinsel suçlar ve çocuk pornografisi konusunda uzmanlaşmıştı.</p>

  <p>"Siz niçin buradasınız?" diye soru Iversen.</p>

  <p>"Eğer görüşmelere zarar vermeyeceksek, Peter Teleborian'ı hemen tutuklamak istiyoruz."</p>

  <p>Iversen, göz ucuyla Annika'ya baktı.</p>

  <p>"Onunla işim tam bitmedi, ama götürebilirsiniz."</p>

  <p>"Buyurun," dedi Iversen.</p>

  <p>Lisa Collsjö, Peter Teleborian'ın önünde dikildi.</p>

  <p>"Çocuk pornografisiyle ilgili yasayı çiğnediğiniz için tutuklusunuz."</p>

  <p>Peter Teleborian'ın nefesi kesilmişti. Annika Giannini, adamın gözlerindeki ışığın söndüğünü gördü.</p>

  <p>"Daha açık konuşursam, bilgisayarınızda çocuk pornografisi içeren yaklaşık 8.000 fotoğraf bulduk." Collsjö eğilip Teleborian'ın yanındaki bilgisayar çantasını aldı. "Buna el koyuyoruz," dedi.</p>

  <p>Teleborian, mahkeme salonundan çıkarılırken, Salander gözünü onun üzerinden ayırmadı.</p>

  <p>&nbsp;</p>
</body>
</html>
