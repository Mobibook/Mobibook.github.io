<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <p class="block6">Nicholas öğrenmek istedi. «Resimler ve yazılarda mantıksız olan ne?»</p>

  <p class="block6">«Önce resimler.» Kadın eliyle İsis'in resmini işaret etti. «Bütün bunlar işini bilen klasik bir ressamın eserleri. Ama artık çok kullanılmış, eskimiş bir stil bu. Renkler de öyle. Kraliçe Lostris'in mezarında farkettiğimiz o dehanın izleri yok burada.»</p>

  <p class="block6">Nicholas düşünceli bir tavırla panolara baktı.,«Ne demek istediğini anlıyorum. Tanus'un manastırdaki mezarında gördüğümüz resimler bile bunlardan farklıydı.»</p>

  <p class="block6">Royan bağırdı. «Tabii ya! Onları Taita kendisi yapmıştı. Ancak bu onun eserleri değil. Panoları yardımcılarından biri hazırlamış.»</p>

  <p class="block6">«Peki ya yazılar?»</p>

  <p class="block6">«Sen hiç duvarlarına Ölüler Kitabı'ndan bölümler yazılmamış bir mezar duydun mu? Ya da ölünün cennete erişmek için yedi kapıdan geçtiğini gösteren resimler olmayan bir mezar?»</p>

  <p class="block6">Nicholas şaşırdı. Bu hiç aklına gelmemişti. «Pekâlâ. Kabul! Ölüler Kitabı'ndan bölümler olmaması gerçekten garip. Ama bu esrarı çözemeyeceğimiz bir bilmece olarak kabul etmekten başka ne yapabiliriz?»</p>

  <p class="block6">«Nicky, burada daha başka şeyler de var. Hepsi bu kadar değil. Bunu varlığımın her zerresiyle hissediyorum. Bir şey gözümüzden kaçıyor.»</p>

  <p class="block6">«Ben sadece bir erkeğim, kadınların sezgilerinden kuşkulanmak bana düşmez.»</p>

  <p class="block6">Kadın, «Şu üstün erkek tavırlarını bırak!» diye söylendi. «Kitabe üzerinde çalışmak için kaç günüm var?»</p>

  <p class="block6">«Bir hafta. En fazla iki. Jannie'yle bağlantı kurmam gerekiyor. O bizi almaya geldiği zaman Roseires Havaalanında olmalıyız. İşte kaçırmak istemeyeceğim tek randevu.»</p>

  <p class="block6">«Tanrım! Ben bunu çoktan kararlaştırdığını sanıyordum. Jannie'yle buradan nasıl bağlantı kuracaksın?»</p>

  <p class="block6">Nicholas, «Aslında çok kolay,» diyerek güldü. «Debra Maryam'daki postanede telefon var. Tessay, Gojam'da istediği yere gidebiliyor. Yanında keşişlerle oraya giderek Addis Ababa'daki İngiliz Elçiliğine, Geoffrey Tennant’na telefon edecek.</p>

  <p class="block6">Zaten bunu Geoffrey'le çoktan ayarladım. O da mesajımı Jannie'ye iletecek.»</p>

  <p class="block6">«Tessay bu işi yapacak mı?»</p>

  <p class="block6">Adam başını salladı. «Yarın Debra Maryam'a gitmeye razı oldu. Jannie'ye Malta'dan hareket etmeden önce biraz zaman tanımak gerekiyor. Bizim de aynı anda havaalanına ulaşabilmemiz için zamanlamaya . çok dikkat etmemiz şart.</p>

  <p class="block6">Biri Roseires'te diğerlerinin gelmesini beklerse, başı belaya girer.»</p>

  <p class="softbreak"> </p>

  <p class="block6"><span class="text1">Nicholas, Tessay’e mesajı verdi</span>. «Bir Nisanda, şafak vakti. Ona Bir Nisan şakası için orada olacağımızı söyle. Bu tarihi kolaylıkla hatırlar.»</p>

  <p class="block6">Tessay'in yanında keşişlerle yolda ilerleyişini seyrettiler. Royan Mek Nimmur'a usulca, «Onun böyle yalnız başına gitmesi seni endişelendirmiyor mu?» diye sordu.</p>

  <p class="block6">«Tessay çok beceriklidir, Gojam'da herkes onu tanır ve sever. 8u tehlikeli ülkede o da herkes kadar güvende. Ben de onunla gitmek isterdim ama...» Mek omzunu silkti.</p>

  <p class="block6">Royan birden, «Ah, Tessay'e bir şey soracaktım, unuttum!» diye bağırdı. Diğer kadının adını seslenerek koşmaya başladı. «Tessay! Bir dakika! Dur, bekle!»</p>

  <p class="block6">Tessay durup Royan'ın kendisine yetişmesini bekledi. İki kadın konuşurlarken Nicholas, Royan'ın Tessay'e bir şey verdiğini gördü. Kadın başını sallayarak onu binici pantolonunun cebine soktu. Royan sonra ağır ağır adamların yanına döndü.</p>

  <p class="block6">Nicholas, «Ne var?» diye sordu. Kadın esrarlı bir tavırla gülümsedi.</p>

  <p class="block6">«Kadınlara özgü sırlar bunlar. Siz kaba erkekler böyle şeylerden anlamazsınız.» Ama Nicholas tek kaşını kaldırınca yumuşayarak ekledi. «Tessay, Geoffrey Tennant'tan anneme bir mesaj yollamasını isteyecek. Ona sağlığımın yerinde olduğunu bildirecek. Annemin benim için endişelenmesini İstemiyorum.»</p>

  <p class="block6">Ne var ki Nicholas bu açıklamaya pek inanmadı. Kendi kendine, Royan ne işler karıştırıyor, diye sordu. Neyse Tessay döndüğünde bunu ondan öğrenmeye çalışırım.</p>

  <p class="block6">Taita'nın gölünün yanındaki çıkıntılı kayaya küçük bir kamp kurmuşlardı. Royan mezarda kalmayı tercih etmişse de adam açık havada uyumaları için ısrar etmişti.</p>

  <p class="block6">Nicholas mezarda fotoğraf çekerken, Royan da oraya koydurttuğu masada kâğıt ve belgelerin üzerinde çalışıyordu.</p>

  <p class="block6">Adam zaman zaman durup hayranlıkla ona bakıyordu. Kadının bazen on beş saat sürekli çalıştığı oluyordu.</p>

  <p class="block6">Nicholas bir sabah onun erkenden yandaki kulübeciğinden çıktığını farketti. Saatine baktı ve gözlerine inanamayarak homurdandı. Daha yatalı üç buçuk saat olmuştu. Çabucak tıraş oldu. İnjera ekmeği yiyip bir fincan çay içti ve ardından mezara gitti. Royan, Osiris'in küçük heykelinin bulunduğu bölmede durmuş, dalgın dalgın düşünüyordu. Adam koluna dokununca fena halde irkildi.</p>

  <p class="block6">İngiliz’i, «Ödümü patlattın!» diye azarladı.</p>

  <p class="block6">Nicholas, «Neye bakıyordun?» diye sordu. «Ne buldun?»</p>

  <p class="block6">Kadın hemen, «Hiç,» dedi. Ama sonra ekledi. «Bilmiyorum. Bu sadece bir fikir.»</p>

  <p class="block6">«Haydi, bana ne işler karıştırdığını anlat.»</p>

  <p class="block6">«Pekâlâ. Son günlerde Tanus'un mezarında bulduğumuz kitabedeki yazılarla ilgileniyordum.» Elindeki not defterini açtı. «Şimdi Taita'nın Sonbahar diye tanımladığı bölüme bak.»</p>

  <p class="block6">Nicholas eğildi ve hiyeroglifleri yüksek sesle okudu. «Ulu Tanrı Osiris dört boğa protokoluna uyarak açılış hamlesini yaptı. İlk tapınak kapısında tahta'nın değişmez kuralına tanıklık etti.» Başını kaldırıp kadına baktı. «Evet Bunu hatırladım. Taita, bao tahtasından söz ediyordu. İhtiyar iblis bu oyunu çok seviyordu.»</p>

  <p class="block6">«Öyle.» Royan biraz mahcup bir tavırla ekledi. «Duraid'in bana rüyamda söylediklerini de hatırlıyor musun? 'Dört boğa törenini unutma İşe başından başla'.»</p>

  <p class="block6">«Ben bao oyununun ustalarından değilim. Bütün bunlar ne anlama geliyor?»</p>

  <p class="block6">«Şimdi... açılış hamlesi. Yani başlangıç. Yani bu bölüm... Burada kaç bölüm var?»</p>

  <p class="block6">«Önce o üçlü için. Yani üç tane. Sonra Seth, Thoth, Anubis, Hathor ve Ra'nın. Sekiz tane.»</p>

  <p class="block6">«Ah, Tanrım! Bu çocuk sayı saymayı biliyor!» Royan gülüyordu. «Bao tahtasında kaç kapı var?»</p>

  <p class="block6">«Yanlamasına sekiz, yatay olarak da sekiz...» İngiliz duraklayarak hayretle kadına baktı. «Yani...»</p>

  <p class="block6">«Bütün bu numaralar ve semboller... biraradayken bir sözcük oluşturmuyorlar.»</p>

  <p class="block6">«Yani...» Birdenbire Nicholas'ın gözleri parladı. «Ah, Tanrım! Tanrım! Çok zekisin! Taita bizimle bao oynuyor!»</p>

  <p class="block6">«Ve bu oyunun başladığı ilk kapı da bu.» Kadın bölümü işaret etti. «Osiris ilk hamleyi yapıyor. Biz de kutsal bao tahtasında işe buradan başlayacağız. Onun açılış hamlesine karşılık vereceğiz.»</p>

  <p class="block6">Bir süre bölmenin kavisli duvarlarına baktılar. Sonra Nicholas sessizliği bozdu. «Kurallarını bile bilmediğimiz bir oyunu nasıl oynayacağız?»</p>

  <p class="softbreak"> </p>

  <p class="block6"><span class="text1">Albay Nogo önemli bir</span> adam tavırlarıyla, güvenle toplantı odasına girdi. Nahoot Guddabi de onu izledi. Hiçbir şeyi kaçırmamak niyetindeydi. O da güven dolu tavırlar takınmaya çalışıyorsa da bunu başaramıyordu. Aslında kötü durumda olduğunun farkındaydı. Kendini haklı çıkarması gerekiyordu.</p>

  <p class="block6">Von Schiller, Utte Kemperle mektup yazdırıyordu. İki adam içeri girer girmez hemen tahta parçasının üstüne çıktı.</p>

  <p class="block6">Nahoot'a aldırmayarak Nogo'ya, «Dün bana haber getirecektiniz!» diye çattı. «Kamptaki adamınızdan haber gelmedi mi?»</p>

  <p class="block6">Bu öfkeli saldırı Nogo'nun hemen endişelenmesine neden oldu. Alman onu korkutuyordu. «Köylü kadınlar kamptan bir gün geç döndüler. Söylediklerine göre Harper barajı yedi gün önce tamamlamış. Ve kampını hemen uçurumun yukarısında bir yere taşımış. Uçurumun kenarına bambudan merdivenimsi bir şey yapmış. Casusumun bildirdiğine göre boşalan gölcüğün dibindeki bir deliği temizliyorlarmış...»</p>

  <p class="block6">«Bir delik mi? Nasıl bir delik?» Von Schiller'in rengi uçmuş, alnında ter tanecikleri belirmişti.</p>

  <p class="block6">Nogo endişelendi. «İyi misiniz, Herr von Schiller?» Alman sanki birdenbire çok hastalanmıştı, neredeyse yere yığılacaktı.</p>

  <p class="block6">Milyarder ona bağırdı. «Ben çok iyiyim! Ne biçim bir delikmiş bu? Onu bana tarif edin!»</p>

  <p class="block6">Nogo sıkılmıştı. «Haberi getiren kadın aptal bir köylü. Nehrin suyu çekildiği zaman dipte kaya ve moloz dolu bir deliğin ortaya çıktığını söyledi. Onları temizlemişler.»</p>

  <p class="block6">Nahoot kendini tutamadı. «Bir tünel! Mezara giden tünel olmalı!»</p>

  <p class="block6">«Susun!» Von Schiller öfkeyle ona döndü. «Bu tahmininizi destekleyecek hiçbir şey yok. Bırakın da Nogo konuşsun.»</p>

  <p class="block6">Albaya döndü. «Devam edin. Gerisini anlatın.»</p>

  <p class="block6">«Tünelin ucunda bir mağara varmış. Duvarlarda resimler...»</p>

  <p class="block6">«Resimler mi? Ne resimleri?»</p>

  <p class="block6">«Kadın azizlerin resimleri olduklarını söyledi.» Nogo ellerini açtı. «O cahil bir kadın. Aptal...»</p>

  <p class="block6">Von Schiller sordu. «Hıristiyan azizlerinin resimleri mi?»</p>

  <p class="block6">Nahoot atıldı. «Bu imkânsız, Herr von Schiller! Bana inanın, Harper, Mamose'un mezarını buldu. Hemen harekete geçmelisiniz.»</p>

  <p class="block6">Alman ona bağırdı. «Seni bir daha uyarmayacağım, seni sefil küçük adam! Sus artık!» Nogo'ya döndü. «Mağarada başka şeyler de var mıymış.»</p>

  <p class="block6">«Resimler ve azizlerin heykelleri. Harper onları sandıklara koymuş.»</p>

  <p class="block6">«Harper o sandıkları dışarı çıkarmış mı?»</p>

  <p class="block6">«Hayır. Henüz çıkarmamış. Zaten sandıklar pek büyük değillermiş.»</p>

  <p class="block6">«Bütün bunlardan Harper'ın henüz hazineyi bulamadığı anlaşılıyor.»</p>

  <p class="block6">Nogo, «Ah, evet,» dedi. «Kamptaki kadınlardan biri ayrılıp Debra Maryam'a gitmiş.»</p>

  <p class="block6">«Hangisi? Kim o?»</p>

  <p class="block6">«Etiyopyalı bir kadın, Mek Nimmur'un kapatması Woizero Tessay. Ben onu biliyorum. Mek Nimmur'a kaçmadan önce bir Rus avcıyla evliydi.»</p>

  <p class="block6">«Başka?»</p>

  <p class="block6">«Addis Ababa'nın soylu ailelerinin birinden. Ras Tafari Makkonnen'in akrabası. Yani İmparator Haile Selasie'nin.»</p>

  <p class="block6">«Madem Mek Nimmur'un metresi ve Harper’ın kampından geliyor, o halde bazı sorularımızı cevaplayabilir.»</p>

  <p class="block6">«Bu doğru, Herr von Schiller. Ancak bize istediklerimizi söylemeye yanaşmayabilir.»</p>

  <p class="block6">Von Schiller, «Onu istiyorum,» dedi. «Kadını buraya getirin. Helm onunla konuşur. Onun kadını yola getireceğinden eminim.»</p>

  <p class="block6">«O önemli biri. Ailesi de nüfuz sahibi.» Nogo bir an düşündü. «Ama diğer taraftan, ünü kötüye çıkmış bir haydutla çok sıkıfıkı. Bu da onu yakalayıp getirmem için yeterli neden sayılır.» Bir an durdu. «Kadın sorguya çekilirken fazla hırpalanırsa, Addis Ababa'daki dostlarının yanına dönmesine izin verilmemesi daha iyi olur. Çünkü onlar hepimizin başına dert açabilirler, Herr von Schiller.»</p>

  <p class="block6">Alman, «Ne yapmamızı istiyorsunuz?» diye sordu.</p>

  <p class="block6">Nogo, «Kadın sorularınızı yanıtladıktan sonra küçük bir kaza geçirdi.» diye önerdi.</p>

  <p class="block6">Alman, «Gereken her şeyi yapın,» dedi. «Ayrıntıları size bırakıyorum. Ama kadın ortadan kaldırılacaksa, bu doğru dürüst yapılmalı. Beceriksizliklerden bıktım.» Nahoot Guddabi'ye baktı. Arkeolog gözlerini yere dikerek öfkeyle kızardı.</p>

  <p class="softbreak"> </p>

  <p class="block6"><span class="text1">Uzun galeride, Osiris'in mabedinde</span> hemen hemen iki gün geçirdiler. Herhalde hiçbir dindar, duvarlardaki yazıları onlar kadar merakla incelememişti. Sırayla Tanus'un kitabesindeki bölümleri tekrarlıyorlardı.</p>

  <p class="block6">«'Sahte yol önümde uzanıyor. Gizli merdiven.' Sence bunun bir anlamı var mı?»</p>

  <p class="block6">«Artık olmayacak şeylerden anlam çıkarmaya çalışıyoruz. Sinek kapmaya uğraşan aç alabalıklar gibi.»</p>

  <p class="block6">Royan alnına yapışan perçemleri geri itti. «Ah, Nicky! Bütün bunlar insanın cesaretini kırıyor. Nereden başlayacağımızı bile bilmiyoruz.»</p>

  <p class="block6">Nicholas sahte bir neşeyle, «Cesaret, kızım,» dedi. «Dostun Taita'nın dediği gibi her şeye başından başlayacağız. Şimdi şunu tekrar deneyelim: «Akbaba güneşi selamlamak için dev kanatlarının üzerinde yükseliyor...» Elini eski dönem dramacılar gibi kalbinin üzerine koymuştu.</p>

  <p class="block6">Royan güldü. Sonra birdenbire irkildi. «Akbaba!» Adamın arkasındaki duvarı işaret ediyordu. Nicholas hızla döndü.</p>

  <p class="block6">Duvarda şahane bir akbaba resmi vardı. Boyu Nicholas kadar olan kuşun sarı gagası kıvrıktı. Tüyleri mücevherlere benzeyen renklerle belirtilmişti. Adamla kadın ona baktılar, sonra ailesinin de gözleri tavana kaydı. Royan, «Güneş...» diye fısıldadı. Ra'nın altın kursu kubbenin tam ortasına yapılmıştı. Işınları her yöne doğru uzanmaktaydı. Yalnız bu ışınlardan biri duvardan inerek akbabayı sarıyordu.</p>

  <p class="block6">Royan, «Akbaba güneşi selamlamak için dev kanatlarıyla yükseliyor,» diye tekrarladı. «Bu cümlenin bir başka anlamı var mı?»</p>

  <p class="block6">Nicholas yaklaşıp duvarı iyice inceledi. Ellerini panonun üzerinde dolaştırdı. Ama duvar gayet düzgündü. Ne bir çıkıntı vardı, ne de bir pürüz.</p>

  <p class="block6">«Kafası, Nicky! Kuşun kafasına bak!» Royan zıplayarak oraya erişmeye çalıştıysa da bunu başaramadı.</p>

  <p class="block6">Nicholas o zaman akbabanın kafasının kabartma olduğunu farketti. Ama hepsi o kadar.</p>

  <p class="block6">Royan, «Kuşun kafasını güneş resmine doğru itmeye çalış,» dedi.</p>

  <p class="block6">Adam onun bu isteğini yerine getirdi. «Hiçbir şey olduğu yok.»</p>

  <p class="block6">«Ne de olsa aradan dört bin yıl geçti.» Kadın düşkırıklığı yüzünden kâh bir ayağının üzerinde zıplıyordu, kâh diğerinin.</p>

  <p class="block6">«Kahretsin! Nicky, oynayan bir yer vardıysa bile artık iyice sıkışmıştır. Daha sertçe it. Olanca gücünle.»</p>

  <p class="block6">İngiliz iki elini birden kuşun başının altına dayadı. Vargücüyle itti, itti. Sonunda boynundaki kirişler kabarıp yüzü iyice kızardı. «Hayır. Hiç kımıldamıyor. Burada öyle bir şey yok.»</p>

  <p class="block6">«Beni kaldır. Bir de ben bakayım.»</p>

  <p class="block6">«Bunu memnuniyetle yaparım. Şehvetli ellerimle sana dokunmak için bahane arıyorum zaten.» Nicholas, Royan'ın arkasına geçti ve elleriyle belini kavrayarak havaya kaldırdı.</p>

  <p class="block6">Kadın çabucak kuşun başını yokladı. Sonra da zaferle hafifçe bağırdı. «Nicky! Sen ittiğinde bir şeyler olmuş. Başın etrafındaki boya çatlamış. Beni daha yukarı kaldır.»</p>

  <p class="block6">Adam güç sarfederken epeyi zorlandıysa da kadını otuz santim daha kaldırmayı başardı.</p>

  <p class="block6">Royan, «Evet, kesinlikle!» diye bağırdı. «Bir şey yerinden oynamış. Başın yukarısında da ince bir çatlak var. Buna bakmalısın.»</p>

  <p class="block6">Nicholas dışarıdaki sahanlıktan boş bir mühimmat sandığı getirip üzerine çıktı. Şimdi başı akbabanın gözüyle aynı hizadaydı. Adamın yüzündeki ifade birdenbire değişti, İngiliz çakısını çıkararak kuşun başının etrafını dikkatle çizdi.</p>

  <p class="block6">Yere küçük küçük boya ve sıva parçaları düştü. İngiliz, «Başın ayrı bir parça olduğu anlaşılıyor,» diye itiraf etti.</p>

  <p class="block6">«Onun daha yukarısına bak. Duvara. Güneş ışınının kenarına. Oradaki dikey çatlağı görüyor musun?»</p>

  <p class="block6">Nicholas, «Evet, görüyorum,» dedi. «Ama o çatlağı genişletirsem pano mahvolur. Bunu istiyor musun?»</p>

  <p class="block6">Royan sadece bir an durakladı. «Nehir kabardığı zaman buraya sular dolacak ve resimler kaybolup gidecek. Onun için bu tehlikeyi göze almaya değer. Çatlağı genişlet, Nicky!»</p>

  <p class="block6">İngiliz çakıyı ince çatlağa sokup çevirdi. El büyüklüğünde bir sıva Parçası koparak yerdeki agat fayansların üzerine düştü. «Duvarda bir yarık ya da kovuk var. İçini iyice temizleyeceğim.» Aşağıya yine sıva parçaları uçtu. «Evet. Burada diklemesine bir yarık var.»</p>

  <p class="block6">Royan, «Akbabanın başının etrafındaki çatlakları da genişlet.» diye emretti. Adam onun bu isteğini de yerine getirdi.</p>

  <p class="block6">«Tamam. Başın o yarıktan Yukarıya çıkabildiği anlaşılıyor. Her neyse. Bunu şimdi deneyeceğim. Biraz gerile.» Nicholas ellerini akbabanın başının altına koyarak olanca gücüyle itti. Bir gıcırtı duyuldu ve kafa ağır ağır Yukarıya doğru çıktı.</p>

  <p class="block6">Nicholas sandıktan yere atladı. Royan'la kopuk kafaya heyecanla baktılar.</p>

  <p class="block6">Sonra Royan üzüntüyle, «Hiçbir şey olmadı,» diye fısıldadı. «Değişen bir şey yok.»</p>

  <p class="block6">Nicholas ona hatırlattı. «Kitabedeki yazı. Orada akbabayla güneşten başka şeyler de vardı.»</p>

  <p class="block6">«Haklısın!» Royan heyecanla duvarın geri kalan kısmına baktı. «Çakal uluyor ve kendi kuyruğunu ısırıyor.» Titreyen eliyle akbabanın karşısındaki duvara yapılmış olan çakal başlı Tanrı Anubis'in resmini işaret etti. Sonra o tarafa doğru atılıp resmi yokladı. Bu resim de kabartmaydı. Royan bütün gücünü kullanarak küçük resmi çevirmeye çalıştı.</p>

  <p class="block6">«Bırak da şu işi ben yapayım.» Nicholas kadını yavaşça geri çekerek, resmin etrafındaki boya ve sıvaları çakısıyla kazıdı.</p>

  <p class="block6">«Bu sert bir tahtadan oyulmuş, sonra da boyanmış.» Figürü ağır ağır döndürdü. Ardından Royan'la duvardan uzaklaşarak merakla beklediler. Ancak bir şey olmadı. Bu kez Nicholas'ın da umudu söndü.</p>

  <p class="block6">Adam öfkeyle, «Ne beklediğimizi bilmiyorum,» diye söylendi. «Ama bu her neyse... olmuyor.»</p>

  <p class="block6">Royan, «Bölümün son kısmını unutma,» diye fısıldadı. «Nehir toprağa doğru akıyor. Kutsal yerleri kirleten sizler dikkatli olun. Tanrıların öfkesi sizi bulabilir.»</p>

  <p class="block6">Nicholas, «Nehir mi?» dedi. «Sapper’in dediği gibi ben bir tek lanet olasıca nehir bile görmüyorum!»</p>

  <p class="block6">Royan gülmedi bile. Dikkatle duvarları inceliyordu. Sonra aradığım buldu. «Hapi!» Sesi heyecandan tizleşmişti. «Nil tanrısı! Nehir!»</p>

  <p class="block6">Hapi duvarın yukarısından, büyük tanrı Osiris'in kafasının yanından onlara bakıyordu. O bir eşcinseldi. Başı hipopotamınki gibiydi. Açık ağzından iri, kıvrık dişleri gözüküyordu.</p>

  <p class="block6">Nicholas mühimmat sandıklarını üst üste koyarak Hapi'ye erişmeyi başardı. «Bu da kabartma!»</p>

  <p class="block6">Royan seslendi. «Nehir toprağa akıyor! Onu aşağıya doğru itmelisin, Nicky.»</p>

  <p class="block6">«Önce kenarlarını temizlememe izin ver.» İngiliz çakısıyla Tanrı resminin etrafını iyice açtı. Burada da yine yere doğru inen dikey bir yarık vardı. «Tamam, hazırım.» Çakıyı kapatıp cebine attı. «Soluğunu tut ve benim için dua et.» Tanrı resmini olanca gücüyle itti. «Bir şey olmuyor...»</p>

  <p class="block6">Kadın, «Dur,» diye bağırdı. «Ben de geliyorum.» Royan da sandıkların üzerine tırmandı. Adamla birlikte uğraşıp sonunda Hapi'nin resmini aşağıya doğru kaydırmayı başardılar. Ne var ki, o sırada altlarındaki sandıklar devrildi ve ikisi birden yere yuvarlandılar.</p>

  <p class="block6">Nicholas ayağa fırladı. Elini uzatarak Royan'ın da kalkmasına yardım etti. Kadın deli gibi etrafına bakındı. «Ne oldu?»</p>

  <p class="block6">Adam, «Hiçbir şey,» dedi.</p>

  <p class="block6">Sonra ikisi birden başlarını kaldırdılar. Yüksek kubbeden garip bir gürültü gelmişti. Bir çatırtı. Ardından tavanda bir çatlak belirdi. Bu, galeri boyunca uzanıyordu. Bir sıva parçası Nicholas'ın yüzüne çarptı. Ve o zaman adamın aklı başına geldi.</p>

  <p class="block6">«Uyarı!» diye bağırdı. «Taita'nın uyarısı! Tanrıların öfkesi!» Kadının elini yakaladı. «Koş! Taita tuzak kurmuş! Tavan çöküyor.»</p>

  <p class="block6">Galeride kapıya doğru koşmaya başladılar. Kafa büyüklüğündeki sivri bir taş parçası Royan'ın başına geldi. Adam kolunu beline dolamamış olsaydı yere yığılacaktı. Nicholas onu kucağına aldı ve kapıya varır varmaz dışarı attı. Kendi de arkasından fırladı.</p>

  <p class="block6">Royan merdivenin sahanlığında dizlerinin üzerinde doğruldu. «İyi misin?» Başındaki yaradan ince bir kan akıyordu.</p>

  <p class="block6">Adam cevap vermeden kadını kaldırdı.</p>

  <p class="block6">Kapıdan dışarıya fışkıran tozlar üzerlerine gelirken, hırıltılı bir sesle, «Burada kalamayız,» dedi. «Güvende değiliz.»</p>

  <p class="block6">Yalpalayarak merdivenlerden indiler.</p>

  <p class="block6">Birden tozların arasında Sapper belirdi. Adam onları görünce rahatladı ve olanca sesiyle, «Kahretsin!» diye haykırdı.</p>

  <p class="block6">«Ne oluyor burada?»</p>

  <p class="block6">Nicholas seslendi. «Bana yardım et!» Sapper, Royan'ı kucağına aldı. İki adam tünelden koşarak indiler. Ancak köprüye ulaştıklarında durup derin bir soluk aldılar.</p>

  <p class="softbreak"> </p>

  <p class="block6"><span class="text1">Tessay'ı Debra Maryam köyünde kıstırdılar</span>.</p>

  <p class="block6">Genç kadın köydeki postaneden önce Addis Ababa'daki İngiliz Elçiliğini arayarak Geoffrey Tennant'la konuşmuştu.</p>

  <p class="block6">Sonra da Mısır Elçiliğine telefon edip kültür ataşesine Royan'ın mesajını iletmiş, bu sırada vakit epey geç olmuştu.</p>

  <p class="block6">Tessay kampa dönemeyeceğini biliyordu. Debra Maryam'ın ihtiyar heyetinden biri kızını yollayarak onu evine davet etmişti. Genç kadın da geceyi orada geçirmeye karar verdi.</p>

  <p class="block6">Ama sıkıntılıydı. Sezgileri ona bir felaket olacağını haber veriyordu. Bu Mengistu'nun günlerinden kalan bir mirastı.</p>

  <p class="block6">Tessay nehrin kıyısından hızla ilerledi. Ve bir kamyonun farları bulunduğu yeri aydınlattığı zaman da sezgilerinin kendisini yanıltmamış olduğunu anladı.</p>

  <p class="block6">«İşte orada!» Boğuk bir ses etrafta yankılandı.</p>

  <p class="block6">Genç kadın koşmaya başlarken bir silah patladı.</p>

  <p class="block6">Biri, «Ateş etmeyin, ahmaklar!» diye kükredi. «Onu sorguya çekmek için istiyoruz.»</p>

  <p class="block6">Farların ışığında Tessay'in beyaz shamma'sı bir pervanenin kanatlarına benziyordu.</p>

  <p class="block6">Subay, «Onu durdurun!» diye bağırdı. «Kaçmasına izin vermeyin.»</p>

  <p class="block6">Tessay bir ceylan gibi koşuyordu. Belki kurtulabilecekti. Ne var ki karşısına dikenli telden yapılmış bir çit çıktı. Genç kadın duraklayınca kaba eller onu yakaladılar. Bir asker Tessay'in kolunu kavrayıp arkaya doğru büktü. Kadın can acısıyla bağırınca da sadistçe bir zevkle güldü.</p>

  <p class="block6">Subay soluk soluğa onlara yetişti. Şişmandı. O soğuk havada bile terliyor, tombul yanakları terden parlıyordu. «Canını yakma, budala! O bir suçlu değil, kibar bir hanımefendi. Onu kamyona götürün. Ama kendisine saygılı davranın.»</p>

  <p class="block6">Tessay'in iki yanına askerler geçti. Ve kadını hızla yürüterek kamyona, şoförün yanına bindirdiler. Şişman subay da onu izledi.</p>

  <p class="block6">Tessay usul usul ağlıyordu. Subay ona yan gözle baktı. Yüzünde, Hareketlerine hiç uymayan, anlayışlı ve merhametli bir ifade vardı. Tessay hıçkırmamaya çalışarak, yavaşça, «Beni nereye götürüyorsunuz?» diye sordu. «Ben ne yaptım ki?»</p>

  <p class="block6">«Bana sizi bölge komutanı Albay Nogo'ya götürmemi emrettiler. Gojam'daki shufta faaliyetleri konusunda sorguya çekilebilecekmişsiniz.»</p>

  <p class="block6">Bir süre ikisi de konuşmadılar. Sonra subay İngilizce, «Şoför Amharik'ten başka dil bilmez,» dedi. «Babanız Alto Zemen'i tanırdım. Çok iyi bir insandı. Bu gece olanlar yüzünden çok üzgünüm. Ama ben sadece bir teğmenim. Emirleri yerine getirmek zorundayım.»</p>

  <p class="block6">«Bunu sizin istemediğinizi anlıyorum. Bir suçunuz olmadığını da»</p>

  <p class="block6">«Benim adım Hammed. Mümkün olursa size yardım edeceğim. Alto Zemen'in hatırı için.»</p>

  <p class="block6">«Teşekkür ederim, Teğmen Hammed. Şu anda dostlara çok ihtiyacım var.»</p>

  <p class="softbreak"> </p>

  <p class="block6"><span class="text1">Çöküntünün neden olduğu tozların</span> inmesini beklerlerken Nicholas, Royan'ın yaralarıyla ilgilendi. Bir saat sonra tekrar tünele girdiler. Nicholas. Royan'la Sappen köprüde beklemelerini istedi. Kendisi yalnız başına merdivenin sahanlığına gitti. Neyse ki sandıklara yerleştirilmiş olan o değerli heykeller bir zarar görmemişlerdi. İngiliz bunları teker teker taşıyarak Sapper'a teslim etti.</p>

  <p class="block6">Daha sonra Royan, Nicholas'la birlikte gitmekte ısrar etti. Genç kadın mahvolan galerinin başında durduğu zaman üzüntüyle sarsıldı.</p>

  <p class="block6">«Hepsi mahvolmuş! .O güzel sanat eserleri. Taita'nın böyle bir şeyi istediğini sanmıyorum.»</p>

  <p class="block6">Nicholas kederle başını salladı. «Evet. O bizi yedi tapınak kapısından geçirerek öbür dünyaya göndermek niyetindeydi!</p>

  <p class="block6">Az kalsın başarıyordu.»</p>

  <p class="block6">Royan, «Bütün bunları temizlemek için çok uğraşmak gerekecek.»</p>

  <p class="block6">«Sen neden söz ediyorsun?» Adam ona endişeyle baktı. «Heykelleri kurtardık. Bundan daha fazlasını bekleyemeyiz.</p>

  <p class="block6">Artık buradan gitmenin zamanı geldi.»</p>

  <p class="block6">Royan öfkeyle İngiliz’e baktı. «Gitmek mi? Sen çıldırdın mı? Aklını mı kaçırdın?»</p>

  <p class="block6">Nicholas, «Hiç olmazsa heykeller sayesinde masraflarımızı çıkaracağız,» diye açıkladı. «Belki de geriye paylaşabileceğimiz bir şeyler de kalır.»</p>

  <p class="block6">Kadının sesi hiddetle tizleşti. «Bu kadar yaklaşmışken vaz mı geçeceksin?»</p>

  <p class="block6">Adam mantıklı bir tavırla, «Galeri mahvoldu...» diye söze başladı. Ama kadın ayağını yere vurarak haykırdı. «Mezar hâlâ orada! Kahretsin, Nicky! Eğer öyle olmasaydı Tarta bütün bunları hazırlamazdı. Artık iyice yaklaştık... işte bu yüzden bizi uyardı. Anlamıyor musun? Taita artık endişeleniyor. Ödülü ele geçirmek üzereyken bu işten vazgeçemeyiz.»</p>

  <p class="block6">«Royan, mantıklı ol.»</p>

  <p class="block6">«Hayır! Hayır! Asıl sen mantıklı ol!» Royan adamı dinlemek niyetinde değildi. «Galeriyi hemen temizletmeye başlamalısın! Artık girişin açık olduğunu bitiyorum. Bütün gereken o molozların temizlenmesi. Mezarın kapısını, Taita'nın kasten üzerimize çökerttiği molozların ötesinde bulacağımızdan eminim.»</p>

  <p class="block6">«Başındaki yara aklını Kaçırmana neden oldu sanırım!» Nicholas ellerini havaya kaldırdı. «Ama çıldırmış bir kadınla tartışmanın ne yaran var? O molozları artık içeride başka bir şey olmadığını kanıtlamak için temizleteceğim!»</p>

  <p class="block6">Böylece keşişler tekrar çalışmaya başladılar. Zor bir işti bu. Molozların önce ıslatılmaları gerekiyordu. İçerisi öylesine nemliydi ki, vardiya değişirken Nicholas dışarı kaçtı. Mek Nimmur da kendisini bekliyordu.</p>

  <p class="block6">«Nicholas?» Mek'in yakışıklı çehresinde ciddi bir ifade vardı. «Tessay. Debra Maryam'dan döndü mü? Dün gelmiş olması gerekirdi.»</p>

  <p class="block6">«Ben Tessay'i hiç görmedim, Mek. Senin yanında olduğunu sanıyordum.»</p>

  <p class="block6">Mek başını salladı. «Tessay'in adamlarım onu görmeden dönüp dönmediğini öğrenmek istedim. Şimdi onu aramaları için devriye çıkaracağım.»</p>

  <p class="block6">«Çok üzgünüm, Mek. Onu gönderirken tehlikeye attığımın farkında değildim.» Nicholas kendini suçlu hissediyordu.</p>

  <p class="block6">Mek, «Bir tehlike olduğunu düşünseydim, gitmesine izin vermezdim,» dedi.</p>

  <p class="block6">Tessay'in ortadan kaybolması Nicholas için ikinci bir endişe kaynağı oldu. Uzun galeri sabrını taşıracak kadar yavaş temizlenirken genç kadın zaman zaman aklına geldi.</p>

  <p class="block6">Royan'la Nicholas bir gün, sadece birkaç saatlik uykudan sonra tünele girdiklerinde ileride çalışan adamların heyecanla bağrıştıklarını duydular.</p>

  <p class="block6">Royan, «Hansith bir şey buldu!» diye haykırdı. «Kahretsin, Nicky! Yatmayıp burada bekleyecektik...» Koşmaya başladı.</p>

  <p class="block6">Adam da onun peşinden atıldı. Galerinin önündeki sahanlığa eriştiler. Hansith galeriyi Osiris'in mabedine kadar temizlemişti. Yerde, molozların arasında tavandan düştüğü anlaşılan tekerlekli bir mekanizma duruyordu. Nicholas yaklaşarak ona şöyle, bir baktı.</p>

  <p class="block6">Sonra Royan'a, «Nehir Tanrısı'nı okuduğunda tekerleklerin Taita'da adeta bir saplantı olduğunu anlıyorsun. Seninki bize o tuzağı bu şiir çarkıyla kurdu.»</p>

  <p class="block6">«Şimdi bunun sırası değil, Nicky.» Royan sabırsızlıktan yerinde duramıyordu. «Konferansını daha sonra verirsin.</p>

  <p class="block6">Hansith'i heyecanlandıranın Taita'nın ölüm tuzağı olduğunu sanmıyorum. Başka bir şey bulmuş olabilir. Haydi, gel!»</p>

  <p class="block6">İşçilerin arasından geçerek Hansith'e doğru ilerlediler. Nicholas uzun boylu keşişe diğerlerinin kafalarının üzerinden, «Ne var?» diye seslendi. «Ne buldun, Hansith?»</p>

  <p class="block6">Hansith cevap verdi. ««Buraya gelin, etendi! Hemen!»</p>

  <p class="block6">Adamla kadın işçilerin yanından geçerek galerinin dibinde durdular. Hansith gururla işaret etti. ««İşte!» Nicholas yere diz çökerken keşiş de duvardaki taş bloku çekti. İngiliz oradan baktığında kalbi hızla çarp. maya başladı. Galerinin yanından bir tünel daha uzanıyordu. Adam tünele hayretle bakarken Royan kolunu yakaladı. Kadının soluğu İngiliz’in yüzünü okşadı.</p>

  <p class="block6">«İşte aradığımız şey, Nicky! Mamose'un mezarına giden gerçek tünel. Galeri sadece bir blöftü. Taita'nın bir şaşırtmacası. Asıl mezar burada.»</p>

  <p class="block6">Nicholas heyecandan boğuklaşmış bir sesle, «Hansith,» dedi. «Adamlarına bu kapıyı temizlettir.»</p>

  <p class="block6">Kapı çok geçmeden iyice ortaya çıktı. Çerçevesi çok güzel işlenmiş taşlardan oluşmuştu. Lambalar ve kablolar oraya kadar getirildi. Kapının gerisinde taş bir merdiven vardı. Nicholas basamaklardan çıkmaya başlarken Royan yanında belirdi.</p>

  <p class="block6">«Ben de seninle geliyorum.» Oldukça kararlı görünüyordu.</p>

  <p class="block6">Adam onu uyardı. «Herhalde burada da bir tuzak vardır. Taita ilk köşede seni bekliyor olmalı.»</p>

  <p class="block6">«Bu yolu hiç deneme, beni korkutamazsın. Ben de geliyorum.»</p>

  <p class="block6">Ağır ağır merdivenden Yukarı çıkmaya başladılar. Yirmi basamak sonra bir sahanlığa eriştiler. İki yanda da birer kapı vardı. Önlerindeyse yine basamaklar.</p>

  <p class="block6">Nicholas, «Ne tarafa gidiyoruz?» diye sordu.</p>

  <p class="block6">Royan heyecanla, «Yukarı,» dedi. «Yan geçitleri daha sonra inceleriz.»</p>

  <p class="block6">İhtiyatla çıkmayı sürdürüp, yirmi basamak sonra tekrar bir sahanlığa geldiler. Yine yarılarda iki kapı ve önlerinde de basamaklar vardı.</p>

  <p class="block6">Nicholas, «Bu aptalca bir şey,» diye itiraz ettiyse de kadın onu itti. «Yukarı çıkmalıyız.» İngiliz de daha fazla itiraz etmedi. Bir sahanlığı daha aştılar. Sonra birini daha. Sonunda merdivenin yukarısına ulaştılar.</p>

  <p class="block6">Nicholas, «Nihayet!» diye bağırdı. Burada iki yanda yine kapılar vardı ama önlerinde duvar dümdüz yükseliyordu. «Yol burada bitiyor.»</p>

  <p class="block6">Boyan, «Toplam kaç sahanlık vardı?» diye sordu. Adam cevap verdi. «Sekiz.»</p>

  <p class="block6">Kadın başını salladı. «Sekiz... Artık bu senin için tanıdık bir sayı, değil mi?»</p>

  <p class="block6">Nicholas dönüp ona baktı. «Yani...»</p>

  <p class="block6">«Yani... uzun galerideki sekiz bölme. Bu sekiz sahanlık. Ve bao tahtasındaki sekiz kapı.»</p>

  <p class="block6">Sahanlıkta durarak kararsızca etraflarına baktılar. Adam sonunda, «pekâlâ...» diye mırıldandı. «Madem bu kadar zekisin, şimdi bana ne tarafa gideceğimizi söyle.»</p>

  <p class="block6">Royan, «Ya bundadır, ya bunda...» dedi. «Şu sağ kapıyı bir deneyelim.»</p>

  <p class="block6">Sağdaki koridorda biraz ilerlediler, sonra karşılarına düz bir duvar daha çıktı. Yine koridorlar iki yana doğru uzanıyordu.</p>

  <p class="block6">Kadın, «Bu kez de sağa sapalım,» diye önerdi. Ama aynı şey tekrarlandığı zaman Nicholas durup ona döndü.</p>

  <p class="block6">«Ne olduğunun farkındasın, değil mi? Bu da yine Taita'nın bir oyunu. Şimdi de bizi bir labirente soktu. Kablo olmasaydı çoktan kaybolmuştuk.»</p>

  <p class="block6">Royan şaşkın şaşkın geldikleri koridora ve iki yandan uzanan dehlizlere baktı. «Taita burayı yaparken günün birinde elektriğin bulunacağını bilmiyordu. Gelen mezar soyguncusunun da kendisi gibi belirli şeyler getireceğini sanıyordu.</p>

  <p class="block6">Bunlar olmadan buraya girdiğini düşün.» Nicholas'ın sesi hafiflemişti. «Etrafı aydınlatmak için sadece bir kandilin var.</p>

  <p class="block6">Yağ bittiğinde neler olacağını hayal et. Zifiri karanlıkta kaldığın zaman ne yapacağını...»</p>

  <p class="block6">Royan titreyerek adamın kolunu yakaladı. «Bu insanı korkutuyor,» diye fısıldadı.</p>

  <p class="block6">Nicholas usulca, «Taita oyunu sertleştirdi,» dedi. «Ben de ihtiyardan hoşlanmaya başlıyordum... Ama galiba artık fikrimi değiştireceğim.»</p>

  <p class="block6">Kadın yine titredi. «Geri dönelim. Böyle acele etmemeliydik. Dönüp arşeyi adamakıllı planlamalıyız. Şu anda hazırlıklı değiliz. Ve bana tehlikedeymişiz gibi geliyor. Uzun galeride olduğu gibi.»</p>

  <p class="block6">Geri dönerlerken hızla koşmamak için kendilerini zor tuttular. Royan, Nicholas'ın koluna sıkıca sarılmıştı. İkisine de arkalarındaki karanlıklarda zeki ve tehlikeli bir yaratık varmış, attıkları her adımı izliyormuş gibi geliyordu. Sanki onları gözleyip fırsat kolluyordu.</p>

  <p class="softbreak"> </p>

  <p class="block6"><span class="text1">Teğmen Hammed, Pegasus kampında</span> Tessay'i bir barakaya sokup uzaklaştı. İçeride Albay Nogo'yla Jake Helm vardı.</p>

  <p class="block6">Tessay hemen, «Beni neden tutuklattınız, Albay Nogo?» diye sordu.</p>

  <p class="block6">İki adam da bu soruyu duymazlıktan geldiler. Kadın ısrar etti. Bu cüretinizin nedenini bilmek istiyorum.»</p>

  <p class="block6">Nogo usulca, «Kötü tanınan bir terörist grubuyla ilginiz var,» dedi. «Davranışlarınızla sız de onlardan biri oldunuz! Bir shufta!»</p>

  <p class="block6">«Bu doğru değil.»</p>

  <p class="block6">Helm de söze karıştı. «Abbay vadisindeki maden imtiyazlarını hiçe sayarak suç ortaklarınızla birlikte maden cevheri çıkarmaya başladınız. Oysa bu hak şirketimize aitti.»</p>

  <p class="block6">Tessay itiraz etti. «Bizim madenlerle bir ilgimiz yok.»</p>

  <p class="block6">«Bize böyle söylenmedi. Dandera nehrine baraj yaptığınızı gösteren kanıtlar var...»</p>

  <p class="block6">«Bunun benimle hiçbir ilgisi yok...»</p>

  <p class="block6">«Yani baraj yapıldığını inkâr etmiyorsunuz.»</p>

  <p class="block6">Genç kadın tekrarladı«Bunun benimle bir ilgisi yok. Ben bir terörist grubundan değilim. Madencilikle de ilgilenmiyorum.»</p>

  <p class="block6">Nogo, «Shufta haydudu Mek Nimmur'u tanıyorsunuz,» diye onu suçladı.</p>

  <p class="block6">Tessay soğuk soğuk, «Hayır,» dedi. «Ben vatansever ve demokratik lider Mek Nimmur'u tanıyorum. Ve o bir shufta değil.»</p>

  <p class="block6">«Siz onun kapatmasısınız! Metresi. Tabii böyle söyleyeceksiniz.» Tessay, Nogo'yu aşağılarcasına başını çevirirken adamın sesi tizleşti. «Mek Nimmur nerede? Yanında kaç kişi var?» Kadının sakin tavırları onu öfkelendirmeye başlıyordu. Nogo'nun kaşları çatıldı. «Bizimle işbirliği yapın! Yoksa sorularımı cevaplamanız için daha sert yöntemlere başvurabilirim.»</p>

  <p class="block6">Tessay oturduğu iskemlede dönerek pencereden dışarı baktı. Barakanın duvarları ince olduğu için arkadaki odadan gelen sesleri duyabiliyordu. Birileri konuşuyorlardı. Ama ne İngilizce, ne de Amharik dilinde.</p>

  <p class="block6">Helm de yaklaşıp kadının önünde durdu. Dişlerinin arasına ince bir sigar sıkıştırmıştı. «Albay Nogo mantıklı davranmaya çalıştı. Tabii pozisyonu nedeniyle böyle yapması gerekiyordu. Neyseki benim öyle bir derdim yok. Sana aynı soruyu soracağım ama bu kez cevap vereceksin. Mek Nimmur nerede?» Tessay omzunu silkti. Helm birdenbire onun yüzüne tokadı indirdi. Kadın kendini toparlayamadan çenesine de yumruk attı. Tessay iskemleden yere devrildi.</p>

  <p class="block6">Nogo eğilip onu yerden kaldırırken kollarını geriye doğru iyice büktü. Ve tekrar iskemleye oturttu.</p>

  <p class="block6">Helm, «Kaybedecek zamanım yok,» dedi. «Tekrar başlıyorum: Mek Nimmur nerede?» Tessay'in suratına arka arkaya tokatlar indirmeye başladı. Kadının kulakları uğulduyordu. Dişleri yanağının içine battığından ağzına kan doluyordu.</p>

  <p class="block6">«Mek Nimmur nerede? Dostların neden Dandera nehrine bir baraj yaptılar?»</p>

  <p class="block6">Tessay, Texas'lının yüzüne tükürdü. Tükürüğüne kan karışmıştı. Helm irkildi, gözlerine dolan kanlı tükürükleri avucuyla sildi. Nogo'ya, «Onu tut,» diyerek Tessay'in bluzunun önünü yırttı. İskemlenin arkasında duran Nogo kıkır kıkır gülerek kadının göğüslerine bakmak için eğildi. Helm, Tessay'in göğüslerinden birini canını iyice acıtacak kadar sıkıp bükerken o hâlâ kıkırdıyordu. Texas'lı sonra tırnağını kadının derisine batırdı. Bir damla kan tırnağına yayıldı. Helm ağzındaki sigarı çıkarıp Tessay'in göğsüne yaklaştırdı. «Mek Nimmur nerede? Onlar Dandera nehrinde ne yapıyorlar?»</p>

  <p class="block6">Tessay dehşetle sigarın yanan ucuna bakarak gerilemeye çalıştı Ancak Nogo onu hâlâ arkadan sıkıca tutuyordu. Kadın sigarın ateşi göğsünün ucunu yakarken bir tek defa bağırdı.</p>

  <p class="softbreak"> </p>

  <p class="block6"><span class="text1">Royan, Tanus'un mezarındaki dikili</span> taşın dördüncü yüzeyini gösteren fotoğrafı masaya koymuştu. «'Kış'. Bence bao tahtasıyla ilgili ipuçları burada. Bak. Oturmuş maymun, kuzey şatosu. Arı, güney. Kuş, batı. Akrep de doğu. İkinci ve üçüncü figürlerse sayıları oluşturuyor. Böylece hayali bao taşlarının hareketlerini inceleyebiliriz. Kırmızıları. Tahtadaki en önemli renk kırmızı.»</p>

  <p class="block6">Nicholas sıkıntıyla gülümsedi. «Bir düşün. Taita'nın geride bıraktığı anlaşılmaz ipuçlarının çözülmesi pek de mümkün değildi. İnsanın bunu başarabilmesi için hem Yedinci Papirüs'ü ve hem de Tanus'un kitabesini okuması gerekiyor.»</p>

  <p class="block6">Royan memnun memnun gülümsedi. «Evet. Taita sırrını kimsenin çözemeyeceğine inanıyordu. Eh, bakalım göreceğiz, Taita Usta! Gerçekten çok zeki olup olmadığını anlayacağız.» Sonra ciddileşerek Taita'nın labirentine doğru çıkan taş merdivene baktı. «Kuramlarımın Taita'nın sırrını çözmemizi sağlayıp sağlayamayacağını da öğreneceğiz. Ama nereden başlayacağız?»</p>

  <p class="block6">Nicholas, «Başından,» diye önerdi. «İlk darbeyi Tanrı vuruyor. Taita bize öyle söyledi. Buradan, Osiris'in tapınağından başlarsak, belki Taita'nın hayali bao tahtasını gözlerimizin önünde canlandırabiliriz.»</p>

  <p class="block6">Royan hemen, «Ben de öyle düşünmüştüm,» dedi.</p>

  <p class="softbreak"> </p>

  <p class="block6"><span class="text1">Odada sadece kendi kanı ve</span> idrarı içinde yatan kadının hafif hıçkırıkları duyuluyordu.</p>

  <p class="block6">Turna Nogo masanın başına geçip oturdu ve bir sigara yaktı. Elleri hafifçe titriyor, midesi bulanıyordu. O bir askerdi, üstelik Mengistu terörünü de yaşamıştı. Sert bir adamdı. Şiddet ve zalimliğe alışkındı. Ne var ki, biraz önce gördükleri onu çok etkilemişti. Artık von Schiller'in Helm'e neden o kadar güvendiğini anlıyordu. Bu adam insandan bile sayılmazdı.</p>

  <p class="block6">Jake Helm odanın dibindeki küçük lavaboda ellerini yıkadıktan sonra havluyla iyice kuruladı. Yaklaşıp Tessay'in yanında durdu. «Artık bize söyleyecek bir şeyi kalmadı sanırım.»</p>

  <p class="block6">Nogo genç kadına, göğsündeki ve yanaklarındaki korkunç yanıklara baktı. Tessay kirpikleri yanan gözlerini kapatmıştı.</p>

  <p class="block6">Yine de iyi dayanmıştı kadın. Ancak Helm yanan sigarı gözkapaklarına bastırdığı zaman dayanamamış, soruları sorulara cevap vermişti.</p>

  <p class="block6">Nogo'nun midesi ağzına gelmişti. Neyse ki Helm'in emrettiği gibi Kadının gözkapaklarını açık tutmasına gerek kalmamıştı. Yoksa Helm sigarın yanan ucunu Tessay'in gözlerine bastıracaktı.</p>

  <p class="block6">Texas'lı, Nogo'ya, «Haydi bakalım,» dedi. «Onunla işimiz bitti. Ne yapman gerektiğini biliyorsun.»</p>

  <p class="block6">Nogo endişeyle ayağa kalkarak elini tabancasına attı. «Burada mı?»</p>

  <p class="block6">Helm, «Saçmalama, ahmak!» dedi. «Onu alıp götür. Uzaklara Buraya birini gönder de yerleri silsin.» Dönüp arkadaki odaya geçti.</p>

  <p class="block6">Nogo kendini zorlayarak barakanın kapısına gitti ve, «Teğmen Hammed» diye sestendi. Sonra Hammed'in yardımıyla Tessay'i ayağa kaldırdı. İkisi de konuşmadılar, iyice sessizleşmişlerdi. Genç kadına yırtılmış, kanlanmış elbisesini giydirirlerken Hammed onun çıplak vücuduna ve kehribar rengi parlak cildindeki yaralara bakmamak için başını çevirdi.</p>

  <p class="block6">Tessay sendeledi. Hammed kolundan tutarak onun barakadan çıkmasına yardım etti. Kadın ağır ağır, çok yaşlı biri gibi hareket ediyordu. Teğmen onu kamyona bindirerek oturttu. Tessay yanmış, şişmiş yüzünü avuçlarının arasına aldı.</p>

  <p class="block6">Nogo, Hammed'i bir kenara çekerek bazı emirler verdi. Teğmenin yüzünde dehşet dolu bir ifade belirdi. Kiraza çalıştıysa da Nogo onu vahşice bir öfkeyle susturdu. Hammed de dişlerini alt dudağına batırdı.</p>

  <p class="block6">Nogo, «Unutma,» diyerek tekrarladı. «Köylerin hepsinden uzakta! Hiçbir tanık olmamalı! Sonra hemen buraya gel.»</p>

  <p class="block6">Hammed selam verdi. Kamyona dönüp Tessay'in yanına oturdu. Kamyon kamptan çıkarak Debra Maryam'a doğru döndü. Tessay yarı baygın gibiydi. Saati de, yeri de bilmiyordu artık. Sonra kaba eller onu Çekerek kamyondan indirdiler.</p>

  <p class="block6">Kollarını arkaya doğru bükerek bileklerini deri şeritlerle bağladılar.</p>

  <p class="block6">Tessay, «Canımı acıtıyorsunuz,» diye inledi. «Bileklerimi kesiy0r bu.» Gücü ve cesareti en sonunda tükenmişti. Artık savaşacak halde değildi.</p>

  <p class="block6">Bir asker onu bağlı ellerinden çekerek yandaki bir okaliptüs korusuna doğru götürdü. Peşlerinden ellerinde küreklerle iki adam geliyordu. Asker, genç kadını iterek bir ağacın dibine çökertti. Tüfeğini bir eliyle ona doğru çevirdi. Diğer elindeyse sigarası vardı. Öbür iki asker tüfeklerini bırakarak toprağı kazmaya başladılar. Tessay neden sonra kendisi için bir mezar kazdıklarını anladı. Yaralı ağzı kuruyuverdi. Çaresizce etrafına bakınarak Teğmen Hammed'i aradı. Ama o kamyondan inmemişti. Kadın, «Lütfen...» diye fısıldadı. Ama başındaki nöbetçi onun karnına müthiş bir tekme indirdi.</p>

  <p class="block6">«Sus! Seni...» Kullandığı sözcük sadece hayvanlara ya da çok aşağılık insanlara yakıştırılacak bir şeydi. Tessay onlara yalvarmanın hiçbir işe yaramayacağını anladı. Karanlıkta umutsuzca, sessizce ağlamaya başladı.</p>

  <p class="block6">Tekrar başını kaldırdığı zaman ay ışığında adamların çok derin bir mezar kazmış olduklarını anladı. Artık başları bile gözükmüyordu. Tessay'in başındaki nöbetçi o tarafa doğru giderek, «İyi,» dedi. «Bu yeteri kadar derin. Teğmeni çağırın.»</p>

  <p class="block6">İki asker mezardan çıkarak eşyalarını topladılar ve kamyona doğru gittiler. Bir dakika sonra da Teğmen Hammed geldi.</p>

  <p class="block6">Elindeki feneri mezara tutarak, yüksek sesle, «İyi,» dedi. «Yeteri kadar derin.» Feneri söndürüp Tessay'in başındaki nöbetçiye döndü. «Tanık istemiyorlar, kamyonda bekle. Silah seslerini duyduktan sonra diğerleriyle birlikte gelir, mezarı kapatmama yardım edersin.»</p>

  <p class="block6">Nöbetçi tüfeğini omzuna vurarak ağaçların arasında gözden kayboldu. Hammed sonra Tessay'e yaklaşarak onu ayağa kaldırdı. Kadını mezarın kenarına doğru itti. «Shamma'nızı istiyorum.» Beyaz, yünlü giysiyi alıp mezara atladı. Kadın onun mezarın dibinde bir şeyler yaptığını duydu. Hammed sonra yavaşça, «Burada bir şey olduğunu görmeliler,» diye seslendi. «Bir ceset...» Mezardan dışarı tırmandı. Soluk soluğaydı. Tessay'in bileğindeki şeritleri kesti. Kan genç kadının uyuşmuş ellerine hücum ederken can acısıyla inledi.</p>

  <p class="block6">Şaşkın şaşkın, «Siz ne yapıyorsunuz?» diye fısıldadı. Mezara baktı. Hammed shamma'yı dibe bir cesede benzeyecek şekilde yerleştirmişti. «Siz.»</p>

  <p class="block6">Teğmen usulca, «Lütfen konuşmayın,» diye onu uyardı ve omzundan tutarak ağaçların arasına soktu. «Buraya uzanın.» Kadını yatırarak üzerini kuru yapraklar ve kırık dallarla örttü. «Burada bekleyin. Kaçmaya çalışmayın. Biz gidinceye kadar ne kımıldayın, ne de konuşun.» Dönerek hızla mezara doğru giderken tabancasını çekip iki el ateş etti.</p>

  <p class="block6">Bu ses öyle yüksekti ki, Tessay irkildi ve kalbi hızla çarpmaya başladı.</p>

  <p class="block6">Sonra Hammed'in seslendiğini duydu. «Haydi, gelin! Bu işi bitirelim!»</p>

  <p class="block6">Tessay adamların koruya döndüklerini duydu. Mezara atılan toprakların çıkardığı sesleri de.</p>

  <p class="block6">Biri, «Ben ne yaptığımı göremiyorum, teğmenim,» diye yakındı. «Fener nerede?»</p>

  <p class="block6">Hammed homurdandı. «Bir mezarı kapatmak için fenere ihtiyacın yok! Şimdi üzerine iyice basarak toprağı sıkıştırın! Birilerinin burayı bulmasını istemem!»</p>

  <p class="block6">Tessay sessizce yatıyor, vücudunun şiddetle titremesine engel olmaya çalışıyordu. Sonunda Hammed'in sesini duydu.</p>

  <p class="block6">«Tamam. Burada bir şey bırakmamaya dikkat edin. Haydi, kamyona dönelim!»</p>

  <p class="block6">Ayak sesleri uzaklaştı, sonra da duyulmaz oldu. Kamyonun motoru homurdanırken taşıt geldikleri yöne doğru döndü.</p>

  <p class="block6">Tessay kamyonun gürültüsü duyulmaz olduktan sonra uzun bir süre öylece yattı. Hâlâ soğuktan titriyor, bitkinlik, can acısı ve sevinçten sessizce ağlıyordu. Sonra ağır ağır üzerindeki dalları iterek kalktı. Orada öylece durdu. Karanlıkta bitkinlikten yalpalıyordu.</p>

  <p class="block6">Sonra müthiş bir suçluluk duygusuyla sarsıldı. «Mek'e ihanet ettim! Düşmanlarına her şeyi anlattım. Onu uyarmalıyım!</p>

  <p class="block6">Mek'e geri dönmeli ve onu uyarmalıyım!»</p>

  <p class="block6">Karanlıkta sendeleyerek yola doğru gitti.</p>

  <p class="softbreak"> </p>

  <p class="block6"><span class="text1">Taita'nın şifresini doğru dürüst</span> çözüp çözmediklerini anlamanın bir ' tek yolu vardı. Onun oyun tahtası için sıraladığı şeyleri yapmak. Nicholas'la Royan labirentte dikkatle ilerlerken, duvarlara beyaz tebeşirle işaretler koydular. Artık zaman kavramını kaybetmişlerdi. Gece mi yoksa gündüz mü olduğunu bile bilmiyorlardı. Ancak Sapper'ın etrafta yankılanan sesiyle kendilerine geldiler. Adam sırsıklamdı.</p>

  <p class="block6">Nicholas, «Sana ne oldu?» diye sordu. «Kuyuya mı düştün?»</p>

  <p class="block6">Sapper yüzünü sildi. «Size kimse söylemedi mi? Dışarıda yağmur yağıyor.»</p>

  <p class="block6">Royan'la Nicholas ona dehşetle baktılar. «Bu kadar çabuk mu?»</p>

  <p class="block6">Sapper omzunu silkti. «Biri Yukarıdakine bunu söylemeyi unutmuş olmalı. Ben şimdi baraja gidiyorum. Yaban Öküzleriyle ilgileneceğim. Bir tehlike belirtisi görür görmez size haber gönderirim. O zaman sakın durup tartışmaya kalkışmayın. Buradan hemen çıkın. Çünkü bu, barajın her an yıkılabileceği anlamına gelecek.»</p>

  <p class="block6">Nicholas, «Hansith'le birkaç adamı bırak,» dedi. «Onlar bana gerekli.» Sapper uzaklaşırken Royan'la tekrar bilmeceye daldılar.</p>

  <p class="block6">Kadın yine not defterinden okumaya başladı. «Zamanı gelince ekmeği yiyor ve şarabı içiyorum. Mevsimlerin temposuna uyuyor, toprağa bakıyorum.» Başını kaldırarak Nicholas'a baktı. «Toprak? Yani çözüm ayaklarımızın altında mı?»</p>

  <p class="block6">İngiliz, «Bunu anlamanın tek yolu var,» diyerek sesini yükseltti. «Hansith! Buraya gel!»</p>

  <p class="block6">Keşişle adamlar yerdeki büyük taşları kaldırmayı başardılar. Nicholas ışığı aşağıya doğru tutarak sevinçle bağırdı. «Bir merdiven daha. Galiba bulduk! Artık Taita'nın sahte ipuçları tükenmiş olmalı.»</p>

  <p class="block6">Royan, «İnecek miyiz?» diye sordu. «Dikkatli davranmamız gerektiğini biliyorum. Ama zamanımız kalmadı.»</p>

  <p class="block6">«Her zamanki gibi haklısın. Artık ne olursa olsun ilerlememizin zamanı geldi.»</p>

  <p class="block6">«İhtiyatı bir tarafa bırakalım.» Royan gülerek adamın elini tuttu. «Birlikte inelim.»</p>

  <p class="block6">Yan yana dikkatle aşağıya indiler. Royan, «Aşağıda bir oda var!» diye bağırdı.</p>

  <p class="block6">«Depoya benziyor. Duvarların önündeki eşyalar nedir? Yüzlerce tabut mu yoksa?»</p>

  <p class="block6">Royan onları tanımıştı. «Hayır. Mısır sepetleri. Diğer taraftakilerse amforalar; ölü için sunaklar sanırım.»</p>

  <p class="block6">Nicholas’ın sesi heyecandan boğuklaşmıştı. «Bu ölünün depolarından biriyse, mezara yaklaşıyoruz demektir.»</p>

  <p class="block6">Royan, «Evet!» diye bağırdı. «Bak! Odanın dibinde de bir kapı var. Işığı oraya doğru tut.»</p>

  <p class="block6">Nicholas onun istediğini yaptı. Dipteki kare biçimi bir kapıydı. Ve sanki onları çağırıyordu. Kadınla adam son basamakları koşarcasına indiler. Ama sonra sanki görünmeyen bir engelle karşılaşarak duraladılar... Yalpaladılar...</p>

  <p class="block6">«Tanrım!» Nicholas elini boğazına götürdü. «Gerile. Gitmeliyiz.»</p>

  <p class="block6">Royan dizüstü çöktü. Soluk almaya çalışıyordu. «Nick, bana yardım et»</p>

  <p class="block6">Adam eğilerek Royan'ı kaldırmaya çalıştı. Ama onun da gücü hemen hemen tükenmişti Boğulurcasına, dört dakika, diye düşündü. Hepsi o kadar. Beyin dört dakikada ölür. Sonrası karanlık. Buradan çıkmalıyız.</p>

  <p class="block6">Kollarını arkadan Royan'ın gövdesine dolayarak geri geri merdivene gitti. Bütün gücünü toplayıp onu ilk basamaktan çıkardı. Hansith'e yardım etmesi için bağırmak istiyordu, ancak ciğerlerinde yeteri kadar hava yoktu. Royan'ı şimdi düşürürsen o da ölür, diye geçirdi aklından. Beş basamak daha çıktı. Ciğerleri o değerli havayı arıyor ama bulamıyordu.</p>

  <p class="block6">Adam, Tanrım, diye yalvardı. Lütfen, izin ver de soluk alayım. Sanki duası kabul olmuştu. Birdenbire oksijenin boğazından kayarak ciğerlerini doldurduğunu hissetti. Tekrar gücüne kavuşurken Royan'ı kucağına alarak Yukarı çıkardı. Ve Yukarıda Hansith'in ayaklarının dibine serilip kaldı.</p>

  <p class="block6">«Ne var, efendi? Size ve hanıma ne oldu?»</p>

  <p class="block6">Nicholas, Royan'ı yatırarak, «Haydi,» diye yalvardı. «Bir şey söyle, Sevgilim. Benimle konuş.» Ne var ki genç kadın cevap vermedi. İngiliz eğilip suni solunum uyguladı. İçin için yalvarıyordu hâlâ. Haydi, sevgilim. Soluk al. Benim için soluk al.</p>

  <p class="block6">Sonunda Royan onu itti ve sersem sersem doğrulup oturdu. «Nicky! Ne oldu?»</p>

  <p class="block6">«Pek emin değilim. Ama o her neyse az kalsın ikimizi de öldürüyordu. Altgeçitlere bir tür gaz dolmuş olmalı. Neyseki iki dakika baygın kal» din. Yoksa...»</p>

  <p class="block6">«Başım çok ağrıyor.» Royan parmaklarını şakaklarına bastırdı. «Bana seslendiğini, beni geri çağırdığını duydum. Bana, sevgilim, dedin.»</p>

  <p class="block6">«Dil sürçmesi.» Nicholas genç kadını ayağa kaldırdı.</p>

  <p class="block6">«Teşekkür ederim, Nicky. Sana öyle borçluyum ki, yaptıklarını asla ödeyemem.»</p>

  <p class="block6">«Eh, bir yolunu buluruz.»</p>

  <p class="block6">Royan, «Gaz dedin,» diye hatırlattı. «Ne tür bir gaz? Oraya nasıl dolmuş? Bu da yine ne Taita'nın tuzaklarından biri miydi, Nicky?»</p>

  <p class="block6">«Çürümenin neden olduğu gazlardan biri sanırım. Aşağıdaki galeriye yayılması havadan ağır olduğunu gösteriyor.</p>

  <p class="block6">Herhalde karbondioksit, ama metan da olabilir.»</p>

  <p class="block6">«Taita bunu kasten mi yaptı?» Royan kendini topluyor, yüzüne renk geliyordu.</p>

  <p class="block6">«Bilmiyorum ama o sepetlerle kavanozlardan kuşkulanıyorum. Tabii içlerine bakmadıkça bir şey söyleyemem.»</p>

  <p class="block6">Nicholas kadının yanağına şefkatle dokundu. «Kendini nasıl hissediyorsun? Baş ağrın nasıl?»</p>

  <p class="block6">«Geçiyor. Şimdi ne yapacağız?»</p>

  <p class="block6">Adam, «Gazı temizleyeceğiz,» dedi. «Mümkün olduğu kadar çabuk.» Dönüp iriyarı keşişe seslendi. «Hansith, büyük vantilatörü getir.»</p>

  <p class="block6">Galerideki gazı ancak bir saatte dağıtabildiler. Ortada ateş yakarak sıcak hava sağlamalarının da yaran oldu. Sonra Nicholas'la Royan tekrar merdivenden inip duvara dayalı olan sepetlerden birine baktılar. Adam yan öfke, yan hayranlıkla, «Kurnaz ihtiyar tilki!» dedi. «Buradakiler gübre, ot ve kuru yaprak karışımına benziyor. Bahçelerde kullanılan karışıma.» Biraz ilerlediler. Büyük kavanozlardan birini yan yatırdıklarında dışarıya bir toz yığını döküldü.</p>

  <p class="block6">Nicholas tozu inceledi. «Dövülmüş kireç jgşı. Tabii çoktan kurumuş ve kokusu da uçmuş. Herhalde Taita onu bir tür aside batırmıştı. Belki de sirkeye. Tabii idrar da aynı sonucu verirdi. Asit kireçtaşını etkilerken karbondioksit serbest kaldı.»</p>

  <p class="block6">Royan bağırdı. «Demek bu da bir tuzaktı!»</p>

  <p class="block6">«Taita binlerce yıl önce bile çürüme işlemini anlıyordu sanırım. Bu karışımların ne tür gazlar çıkaracaklarını biliyordu. O herhalde iyi bir kimyacıydı da.»</p>

  <p class="block6">Royan başını salladı. «Başka hava akımı olmadığı için ağır gazın buraya çökeceğinin de farkındaydı. O yüzden buranın alçakta kalmasını sağladı. İleride bir merdiven olmalı.» İşaret etti. «Hatta buradan ilk basamaktan görebiliyorum.»</p>

  <p class="block6">Nicholas, «Biraz sonra haklı olup olmadığını anlarız,» dedi. «Şimdi o basamaklardan çıkacağız.»</p>

  <p class="softbreak"> </p>

  <p class="block6"><span class="text1">Sapper suyun kenarına, nehrin</span> düzeyini kontrol için taşlar yığmıştı. Bunları dikkatle izliyordu. Tıpta bir komisyoncunun borsa haberlerini izlediği gibi. Son yağmur dineli altı saat olmuştu. Sıcak, parlak güneş vadinin üzerindeki bulutları ortadan kaldırmıştı. Ama kuzey ufkunda hâlâ yoğun bulutlar vardı.%u fırtına bulutlarının uğursuz görünüşlü kurşuni dorukları gökyüzüne yükseliyor, kendi ulu dağ dizilerini oluşturuyorlardı. Onların yanında aşağıdaki dağlar cüceleşiyordu. Yaylalarda her an yağmur başlayabilirdi. Sapper, o zaman seller buraya, Abbay uçurumuna ne kadar da erişir, diye düşünüyordu.</p>

  <p class="block6">Adam traktörden zorlukla indi. Her tarafı tutulmuştu. Taşlara bakmak için kıyıya gitti. Geçen saat süresince su seviyesi hemen hemen otuz santim alçalmıştı. Sapper hemen iyimserleşmemeye çalıştı. Sonuçta nehir on beş dakika içerisinde aynı miktarda yükselivermişti. Sonuç kaçınılmazdı. Yağmurlar başlayınca nehir kabaracak ve baraj yıkılacaktı. Adam aşağıya, bende bakarak başını bıkkınca salladı. O anı geciktirmek için elinden geleni yapmıştı. Duvarı hemen hemen yüz yirmi santim yükseltmiş, onu desteklemek için arkasına bir duvar daha yapmıştı. Artık yapabileceği başka bir şey kalmamıştı. Şimdi sadece bekleyecekti.</p>

  <p class="block6">Sapper kıyıdan tırmanarak yorgun yorgun sarıya boyalı çelik makinesine yaslandı. Yaban Öküzü grubuna baktı.</p>

  <p class="block6">Adamlar kıyıya savaş alanındaki şehitler gibi serilmişlerdi. Suları engellemek için tam iki gün çabaladıktan sonra şimdi bitkin haldeydiler. Sapper artık onlardan başka bir şey isteyemeyeceğini biliyordu. Nehir tekrar saldırdığı zaman sulara yenileceklerdi.</p>

  <p class="block6">Sapper adamlardan bazılarının doğrulup oturduklarını gördü. Nehrin yukarılarına doğru bakıyorlardı. Adam rüzgârın taşıdığı hafif sesleri duydu. Traktöre çıkarak eliyle gözlerini korudu. Mek Nimmur yoldan aşağıya iniyordu. Onu tanımamak olanaksızdı. Tıknaz, güçlü adam kamuflaj kılığı giymişti, azimle yürüyordu. Yanında yardımcılarından ikisi vardı.</p>

  <p class="block6">Mek daha uzaktan Sapper’a seslenerek Arapça, «Senin baraj ne âlemde?» diye sordu. Ama İngiliz onun ne dediğini anlayamadı. «Yakında dağlarda yağmur başlayacak. Burada daha fazla dayanamayacaksınız.» Sapper onun gökyüzünü ve nehri göstermesinden neyi kastettiğini kavradı. Mek'i karşılamak için taşıttan atladı. İki adam dostça el sıkıştılar.</p>

  <p class="block6">İkisi de birbirinin profesyonelliğine ve gücüne hayrandı.</p>

  <p class="block6">Mek, İngilizce bilen yardımcısını kolundan tuttu. Adam da yine artık alıştığı tercümanlık görevini yaptı. Mek alçak sesle, «Beni endişelendiren sadece hava değil,» diye açıkladı. Adamı da bu bilgiyi Sapper'a aktardı. «Bana hükümet güçlerinin bize saldırmak için mevzilendikleri bildirildi. Debra Maryam'dan tam bir tabur bu tarafa doğru geliyormuş.</p>

  <p class="block6">St. Frumentius Manastırının aşağısında bekleyen başka bir birlik de Abbay nehrinden Yukarı çıkıyormuş.»</p>

  <p class="block6">Sapper, «Kıskaç hareketi ha!» dedi.</p>

  <p class="block6">Mek çeviriyi dinleyerek ciddi ciddi başını salladı. «Adamlarımın sayısı onlarınkine göre çok az. Saldırdıklarında onları ne kadar süre durdurabileceğimi bilmiyorum. Adamlarım gerilla eğitimi gördü. Biz muharebe alanında çarpışamayız.</p>

  <p class="block6">Bizimki 'pire' tarzı bir savaş. Vur ve kaç. Buraya hepinizi uyarmak için geldim. Ben haber verir vermez buradan uzaklaşmaya hazır olmalısınız.»</p>

  <p class="block6">Sapper, «Benim için endişelenme,» diye mırıldandı. «Ben bir koşucuyum. Yüz metre şampiyonu. Sen asıl Nicholas'la Royan'ı düşün. İkisi de o lanet olasıca tavşan yuvasındalar.»</p>

  <p class="block6">«Ben de şimdi onların yanına gidiyorum. Ama daha sonra nerede buluşacağımızı haber vermek istedim. Çarpışma sırasında birbirimizden ayrılabiliriz. Nicholas manastıra botlar sakladı. Hepimiz orada buluşacağız.» «Tamam, Mek...» Sapper birdenbire durakladı. Üçü de başlarını Kaldırarak yola baktılar. Kıyıdaki adamlar yine heyecanlanmışlardı.</p>

  <p class="block6">«Devriyelerimden biri geliyor.» Mek gözlerini kıstı. «Yeni bir gelişme var herhalde.» Sapper’in sözlerini anlamadığını farkederek sustu. Sonra devriye nöbetindeki adamlarının kabasaba sedyede taşıdıkları ufak tefek, ince kadını tanıdı ve yüzündeki ifade değişti.</p>

  <p class="block6">Tessay, Mek'in kendisine doğru koştuğunu gördü. Bitkince doğrulup oturdu. Adamlar sedyeyi yere indirdiler. Mek yere diz çökerek kadına sarıldı. Uzun bir an sessizce öyle durdular. Sonra Mek, Tessay'in şiş yüzünü avuçlarının arasına alarak yaralarına baktı. Yapıklardan bazıları iltihaplanmıştı. Kadının gözleri, şiş kapakları yüzünden birer yarığa dönüşmüştü.</p>

  <p class="block6">Mek usulca, «Bunu sana kim yaptı?» diye sordu.</p>

  <p class="block6">Kadın, kabuk tutmuş dudaklarının arasından anlaşılmaz birşeyler mırıldandı. «Onlar...»</p>

  <p class="block6">Tessay'in alt dudağı yarıldı ve bir kan damlası belirdi. Yakut gibi ışıldıyordu bu. Adam onu görünce fikrini değiştirdi.</p>

  <p class="block6">«Hayır! Konuşmaya çalışma.»</p>

  <p class="block6">Tessay zorlukla fısıldayarak, «Sana anlatmalıyım,» diye ısrar etti. «Beni konuşturdular. Onlara her şeyi söyledim.</p>

  <p class="block6">Adamlarının sayısı, Nicholas'la burada yaptıklarınız, her şey. Çok üzgünüm, Mek. Sana ihanet ettim.»</p>

  <p class="block6">«Kimdi o alçak? Bunu sana kim yaptı?»</p>

  <p class="block6">«Nogo ve o Amerikalı. Helm.» Mek kadına bir baba şefkatiyle sarılırken gözlerinde korkunç bir ifade vardı.</p>

  <p class="softbreak"> </p>

  <p class="block6"><span class="text1">Sonunda tünelin aşağısındaki odada</span> bulunan gaz boşaldı. Hansith'in ateşi odanın ortasında yanıyor, sıcak hava yükselerek zehirli gazları labirentin üst katlarına sürüklüyordu. Gazlar orada oksijen bakımından zengin, daha temiz taze havayla karışıyor, zehirli niteliklerini kaybediyorlardı. Royan o sırada gazın etkisinden tamamiyle kurtulmuştu.</p>

  <p class="block6">Ama yine de güvensizdi. Nicholas'ın kendisini odanın yanındaki basamaklardan çıkarmasına izin verdi.</p>

  <p class="block6">İhtiyatla tırmanırlarken Nicholas, «Bu kusursuz bir gaz tuzağıydı,» diye açıkladı. «Taita'nın tünelin bu bölümünü açarken ne yaptığını çok iyi bildiği anlaşılıyor.»</p>

  <p class="block6">Kadın ciddi bir tavırla, «Ama o çağda yaşayan bir hırsızın bu korkunç tuzaklarına düşeceğini bekliyordu herhalde,» diye mantık yürüttü. «Ya da labirentte kaybolacağını veya vazgeçip geriye döneceğini.»</p>

  <p class="block6">Nicholas bir basamak daha çıkarken sordu. «Yani bana bunun Taita'nın son savunma hattı olduğunu mu söylüyorsun?</p>

  <p class="block6">Artık bize başka oyunlar oynamayacak mı? Bunu mu söylemek istiyorsun?»</p>

  <p class="block6">«Hayır. Aslında ben kendi kendimi ikna etmeye çalışıyordum. Ancak pek de başarılı olamadım. Taita'ya hiç güvenmiyor, ondan her kötülüğü bekliyorum. Tavan her an başımıza çökebilir. Ya da zeminde bir kapak açılır ve kendimizi alev alev yanan bir fırında veya daha kötü bir yerde bulabiliriz.»</p>

  <p class="block6">Odaya indikleri merdiven kırk basamakta. Şimdi çıktıktan da öyle. Açı ve basamakların genişliği de aynıydı. Yukarıya erişirlerken Nicholas fenerle önlerinde beliren sıra kemerleri aydınlattı. Şekiller ve renkler gözlerini kamaştırdı.</p>

  <p class="block6">Yağmurdan sonra açan çöl çiçekleri kadar güzeldiler bunlar. Tavan ve duvarlar resimlerle süslenmişti. Bunların fazlalığı insanı sersem ediyordu. Resimler şaşılacak bir ustalıkla yapılmıştı.</p>

  <p class="block6">«Tafta!» Royan'ın sesi titreyerek hafifledi. «Bunlar onun yaptığı resimler. Onun gibi bir ressam daha olamaz. Bu bakımdan hiçbir zaman yanılmam. Taita'nın eserlerini nerede olsa tanırım.»</p>

  <p class="block6">Üst basamakta durup hayretle etraflarına bakındılar. Uzun galerideki duvar panoları bu resimlerin yanında cansız ve silik sayılırdı. Aslında onlar biçimsiz birer kopyaydılar. Buradakilerse büyük bir ustanın eserleriydi. Zamanın eskitemediği bir dehan.n eserleri. Bu ustanın yaratıkları dört bin yıl önce olduğu gibi şimdi de insan, etkileyip büyütüyordu Adamla kadın sıra sıra kemerli yerde yavaşça, adeta farkına varmadan ilerlediler. İki yanda Doğu pazarlarındaki küçük dükkânlara benzeyen odacıklar vardı. Her birinin önünde tavana kadar yükselen bir sütun nöbet bekliyordu. Her sütun Tanrılardan birinin heykeli biçimindeydi Bu heykeller yüksek kubbeyi destekliyorlardı.</p>

  <p class="block6" id="id_ayhan">İlk iki odacığa yaklaştıktan sırada Nicholas durup kadının kolunu sıktı. «Firavunun hazine odaları.» diye fısıldadı.</p>

  <p class="block6">Odacıklara yerden tavana kadar şahane güzellikte şeyler yığılmıştı «Eşya deposu.» Royan'ın sesinde de adamınki gibi büyük bir saygı vardı. Kadın iskemlelerin, taburelerin, yatakların ve divanların biçimlerini farketmişti. En yalandaki odaya giderek firavunun tahtına dokundu Bunun dirsek dayanacak yerleri bronz ve lapis lazuliden yapılmışta, birbirine sarılmış yılanlar şeklindeydi. Oturacak yer ve arkalıkta av sahneleri vardı. Yüksek sahanlığın en yukarısında altından kanatlar görülmekteydi Altın ayaklar aslan pençelerine benziyordu.</p>

  <p class="block6">Tahtın arkasına da yine sürüyle eşya yığılmıştı. Paravan!, bir divan, farkettiler. Bunun iki yanı abanoz ve fildişinden dantel gibi oyulmuş panolarla kapatılmıştı. Ama onlardan başka sürüyle şey daha vardı. Ve çoklu parçalarına ayrılmışlardı. Bu yüzden ne oldukların, anlamak mümkün değildi. Üzerlerindeki renkli taşlar ve değerli madenler öyle karmaşık bir biçimde ışıldıyorlardı ki, ilk bakışta bir şey anlayabilmek imkânsızdı. Sütunlu galerinin iki yanındaki odacıklar bu şahane şeylerle doluydu. Royan hayretle başını sallarken Nicholas onu sürükledi. Odacıkların duvarlarına Ölüler Kitabından sahneler ve firavunun yolculuğu ile ilgili resimler yapılmıştı. Tapınak kapıları, yolda onu bekleyen tehlikeler ve sınavlar, iblisler ve canavarlar.</p>

  <p class="block6">Yanlarındaki panoda büyük Tanrı Osiris, firavunu elinden tutmuş götürüyor, kendisini ve kralı yemek için fırsat kollayan iki tarafa doluşmuş olan canavarlardan koruyordu. Resim kralın gerçek halini gösteriyordu. Yüzünde merhamet ve nezaket vardı. Biraz da zayıflık işaretleri.</p>

  <p class="block6">Nicholas başını salladı. «Şunlara bak. Bu figürler her zaman sağ ayaklarını öne atan kaskatı tahta bebeklere benzemiyorlar. Bunlar gerçek kadınlar ve erkekler. Figürler anatomi bakımından kusursuz. Ressam insan vücudunu incelemiş ve perspektiften de anlıyormuş.» Ondan sonraki iki odanın hizasına geldiler ve durup içeri baktılar. Nicholas, «Silahlar,» dedi. «Şu savaş arabasına bir bak!» Arabanın yanları altın levhalarla kaplıydı. İnsanın gözlerini kamaştırıyordu. Koşum takımı sanki arabayı savaşa götürecek atları bekliyordu. Büyük tekerleklerin arkasındaki panolara takılı keselere oklar ve kargılar doldurulmuştu. Yan panolarda Mamose'un arması vardı.</p>

  <p class="block6">Bu şahane taşıtın yanına savaş yayları yığılmış, kenarlarına elektrum, bronz ve altın teller sarılmıştı. Sonra fildişi saplı hançerler, ışıltılı bronz kılıçlar vardı. Uzun ve kısa mızraklar. İlahi Mamose'un adı ve savaş sahneleriyle süslenmiş kalkanlar. Miğferler ve krokodil derisinden yapılmış göğüs zırhları. Kralın, odaların duvarlarının önüne dizilmiş olan tam boy tahta heykellerine Mısır'ın ünlü alaylarının üniformaları giydirilmişti.</p>

  <p class="block6">Adamla kadın ilerlediler. İki yanda yine kralın yaşamını ve ölümünü gösteren sahneler vardı. Firavun çocuklarıyla oynuyordu. Henüz bir bebek olan oğlunu dizine oturtmuştu. Kral balık tutuyor, şahinle avlanıyordu. Bakanlarıyla ve valileriyle görüşüyordu. Kanları ve cariyeleriyle eğleniyordu. Tapınaktan rahiplerle yemek yiyordu.</p>

  <p class="block6">Royan hayranlıkla soludu. «Eski zamanlardaki yaşamı gösteren bir tarihçe. Şimdiye kadar buna biraz olsun benzeyen bir şey keşfedilmedi.»</p>

  <p class="block6">Panolardaki insanların gerçek modeller olduğu anlaşılıyordu. Onlar yaşayan, soluk alan gerçek kadın ve erkeklerdi. Her yüz ve her ifade farklıydı. Sanatçının o keskin gözü, neşesi ve insancıllığı onları yakalamıştı.</p>

  <p class="block6">«Bu Taita'nın kendisi olmalı.» Royan hadım edilmiş olan adamın orta panolardan birindeki resmini gösterdi. «Acaba sanatçılarda hoş görülebilecek o abartıya kaçtı mı? Yoksa gerçekten de bu kadar güzel ve soylu bir adam mıydı?»</p>

  <p class="block6">Durup Taita'nın yüzüne hayranlıkla baktılar. Rakiplerinin zekâ dolu gözlerini incelediler. Sanatçı öylesine ustaydı ki, ikisine Tafta da onları aynı merakla inceliyormuş gibi geldi. Taita'nın dudakları hafif, esrarlı bir tebessümle bükülmüştü.</p>

  <p class="block6">Resme cila sürülmüş ve bu sayede hiç bozulmamıştı. Resim sanki bir gün önce yapılmış gibiydi. Taita'nın dudakları nemli gibiydi. Gözleri yaşayan bir insanınkiler gibi hafifçe parlıyordu.</p>

  <p class="block6">Royan, «Cildi beyaz!» diye bağırdı. «Gözleri de mavi! Ama kızıl saçlarına kına sürdüğünden eminim.»</p>

  <p class="block6">Nicholas, «Binlerce yıl önce yaşadı o,» dedi.«Ancak yine de az kalsın bizi öldürüyordu. Bu garip bir düşünce.»</p>

  <p class="block6">«Hangi ülkede doğmuştu? Bunu papirüslerinde açıklamıyor. Yunanistan'da mı? Yoksa İtalya'da mı? Cermen kabilelerinin birinden miydi? Yoksa bir Viking miydi? Bunu hiçbir zaman öğrenemeyeceğiz. Herhalde o da kökenini bilmiyordu.»</p>

  <p class="block6">«Bak, bundan sonraki^panoda da resmi var.» Nicholas galerinin aşağısını işaret etti. Firavunla kraliçesinin önünde diz çökmüş olan kalabalığın arasında Taita da görülüyordu. «O da Hitchcock gibi. Yarattığı eserlerde görülüyor.»</p>

  <p class="block6">Adamla kadın tabaklar ve kadehler, altın ve gümüş süslemeli bronz, mermer kaseler, cilalı bronz aynalarla dolu hazine odalarının önünden geçtiler. Rulo halindeki değerli ipek, keten ve yün kumaşlar çoktan çürüyüp, siyah, biçimsiz yığınlara dönüşmüşlerdi. Bunları daha sonraki odadan ayıran duvarda Hiksoslarla yapılan savaştan bir sahne vardı.</p>

  <p class="block6">Firavun o savaşta ölmüştü. Panoda Hiksos kralının attığı okur 9öğsüne saplanmış olduğu görülüyordu. Ondan sonraki panoda, operatör Taita elinde aletlerle firavunun üzerine eğilmiş, onun bedenine saplanmış olan kanlı oku çıkarıyordu.</p>

  <p class="block6">Sonra sedir ağacından yapılmış sandıklarla dolu odalara geldiler. Yüzlerce sandık vardı. Üzerlerine Mamose'un arması ve kralı süslenirken gösteren sahneler yapılmıştı. Firavun sürme çekiyor, yüzünü beyaz antimuan ve kırmızı allıkla boyuyor.</p>

  <p class="block6">Berberlerine tıraş oluyor. Uşakları tarafından giydiriliyor.</p>

  <p class="block6">Royan mırıldandı. «O sandıklardan bazılarında kralın boyaları olmalı. Bazılarında da giysileri. Sonra öbür dünyadaki yaşamının her evresinde gerekecek şeyler. Sandıkları açıp içlerindeki eşyaları incelemeyi çok istiyorum.»</p>

  <p class="block6">Sonraki duvar panosunda firavunun Taita'nın hanımı olan genç bakireyle evlendiği görülüyordu. Kraliçe Lostris'in yüzünün ayrıntıları sevgiyle çizilmişti. Ressam onun güzelliğini hayranlıkla incelemiş ve abartmıştı. Fırça darbeleriyle Lostris'in çıplak göğüslerini okşamış, onun bütün güzel yarılarını belirtmişti. Sonunda kraliçeyi kadınlığın kusursuz bir timsali haline sokmuştu.</p>

  <p class="block6">Royan, «Taita onu ne kadar çok seviyormuş...» diye mırıldandı. Sesinde kıskançlık vardı. «Bu vurduğu her fırça darbesinden anlaşılıyor.»</p>

  <p class="block6">Nicholas hafifçe gülümseyerek kolunu kadının omzuna attı.</p>

  <p class="block6">Ondan sonraki odacıklara da yine yüzlerce tahta sandık konulmuştu. Kapaklarda bütün mücevherlerini takmış olan firavunun minyatürleri vardı: El ve ayak parmaklarında yüzükler, göğsünde madalyonlar, kollarında ve bileklerinde bilezikler ışıldıyordu. Bir portrede kral birleşmiş iki Mısır'ın çifte tacını takmıştı. Kırmızı ve beyaz taçları. Alnından bir kobrayla bir akbabanın başları uzanıyordu. Bir başkasında başında mavi savaş tacı vardı. Üçüncü resimdeyse Nemes tacı. Bunun altın ve lapis lazuli kanatları kulaklarını örtüyordu.</p>

  <p class="block6">Nicholas, «Her sandıkta kapakta resmedilmiş hazineler varsa...» diye başladı. Sonra düşüncesini daha fazla açıklayamayacağını anlayarak sustu. Bu kadar zengin bir hazine olduğu fikri insanı korkutuyor, bunu hayal bile edemiyordu.</p>

  <p class="block6">Royan ona, «Taita'nın papirüslere ne yazdığını hatırlıyor musun?» diye sordu. «Bir seferde bir tek yerde böyle bir hazine toplandığına inanamam! Galiba hepsi hâlâ burada. Yani bütün değerli parçalar. Mamose'un hazinesine hiçbir şey olmamış.»</p>

  <p class="block6">Hazine bölümünün ötesindeki odanın duvarlarındaki raflara ushabti figürleri dizilmişti. Yeşil sırlı porselen ya da sedir tahtasından yapılmış heykelcikler; bütün meslek ve zanaatların temsilcileri vardı burada. Kadınlar ve erkekler.</p>

  <p class="block6">Rahipler, kâtipler, avukatlar, hekimler, bahçıvanlar, çiftçiler, fırıncılar, biracılar, hizmetçiler, dansözler, terziler, çamaşırcılar, askerler, berberler ve rençperler. Her biri elinde işiyle ilgili aletleri tutuyordu. Onlar firavuna öbür dünyada refakat edecek ve onun için çalışacaklardı. Firavundan tanrılara hizmet etmesi istendiği zaman da her şeyi onun yerine bu insanlar yapacaklardı.</p>

  <p class="block6">Nicholas'la Royan nihayet o görkemli galerinin sonuna eriştiler. Şimdi önlerinde bir dizi yüksek paravan vardı. Bir zamanlar buraya gerilmiş olan beyaz ketenler çürüyüp şerit şerit yırtılmışlar, örümcek ağları kadar pis bir hal almışlardı. Ama onları süsleyen altın yıldızlar ve rozetler hâlâ ışıldıyorlardı. Tıpkı bir balıkçının ağındaki balıklar gibi.</p>

  <p class="block6">Adamla kadın ipeğe benzeyen şeritlerin ve altın yıldızların arasından ileride bir kapı daha olduğunu gördüler.</p>

  <p class="block6">Royan, «Bu asıl mezarın kapısı olmalı,» diye fısıldadı. «Artık kralla aramızda incecik bir perde var.»</p>

  <p class="block6">İkisi birlikte eşikti kararsızca durakladılar. Nedense son adımı atmak istemiyorlardı.</p>

  <p class="softbreak"> </p>

  <p class="block6"><span class="text1">Mek Nimmur eski bir savaşçıydı</span>. Bir insanın savaş alanında alabileceği, yaraların hepsini görmüş, çoğunu tedavi etmişti. Küçük gerilla grubunda doktor, hatta bir hastabakıcı bile yoktu. Mek yaralıların çoğuyla kendi ilgileniyordu.</p>

  <p class="block6">Ecza çantası da her zaman yakınında bulunurdu.</p>

  <p class="block6">Mek adamlarından Tessay'i taş ocağının yakınındaki kulübelerden birine götürmelerini istedi. Yüksek otların gözlerden gizlediği bu yerde 9enç kadının üzerindeki yırtık giysileri çıkarıp yaralarıyla ilgilendi. Yanıklara ve çiziklere mikrop öldürücü bir ilaç sürdü. Kötü durumda olanların üzerini gazlı bezle örttü. Sonra Tessay'i şefkatle yüzüstü çevirdi ve kalçasına iğne yaptı. Geniş spektrumlu bir antibiyotik seçmişti.</p>

  <p class="block6">İğne etine batarken Tessay yüzünü buruşturdu. Adam, «Ben iyi bir doktor değilim,» dedi.</p>

  <p class="block6">«Senden başka doktor istemem. Ah, Mek! Seni bir daha göremeyeceğimi sanıyordum! Bu düşünce beni ölümden daha çok korkuttu.»»</p>

  <p class="block6">Mek, Tassey'in çantasından aldığı yedek kıyafeti giymesine yardım etti. Bu tişört ve pantolon genç kadına pek büyük geldi. Mek şefkatle pantolonun paçalarını kıvırdı. Onunkiler bir askerin değil, bir âşığın elleriydi.</p>

  <p class="block6">Kadın kara kabuklarla kaplı, şiş dudaklarının arasından, «Herhalde çok çirkinim...» diye fısıldadı.</p>

  <p class="block6">Mek bunu kabul etmedi. «Çok güzelsin. Benim için her zaman güzel olacaksın.» Kadının yanağını hafifçe okşadı. Yanık yerlerine dokunmamaya dikkat ediyordu.</p>

  <p class="block6">Aynı anda silah seslerini duydular. Rüzgârın kuzeyden getirdiği bü sesler çok uzaklardan geldiği için hafifti.</p>

  <p class="block6">Mek hemen ayağa kalktı. «İşte başladı. Nogo sonunda saldırıya geçti.»</p>

  <p class="block6">«Bütün suç bende. Ona her şeyi söyledim...»</p>

  <p class="block6">Adam kesin bir tavırla, «Hayır,» dedi. «Suç sende değil. Sen gerekeni yaptın. Yapmasaydın, canını daha da fazla yakarlardı. Zaten onlara bir şey söylemeseydin bile, bize yine de saldırırlardı.»</p>

  <p class="block6">Palaskasını alıp beline taktı. Uzaklardan havan topunun gümbürtüsü geliyordu. Mek ekledi. «Artık gitmem gerekiyor.»</p>

  <p class="block6">«Biliyorum. Benim için endişelenme.»</p>

  <p class="block6">«Ben senin için her zaman endişeleneceğim. Adamlarım seni aşağıya, manastıra taşıyacaklar. Zaten buluşma yerimiz de orası. Beni orada bekle. Nogo'ya fazla karşı koyamam. Bizden güçlü. Yakında seni almaya geleceğim.»</p>

  <p class="block6">Tassey, «Seni seviyorum...» diye fısıldadı. «Seni sonsuza kadar bekleyeceğim.»</p>

  <p class="block6">Adam o kalın ve yumuşak sesiyle, «Sen benim kadınımsın,» dedi. Sonra da kulübenin kapısından çıkarak uzaklaştı.</p>

  <p class="softbreak"> </p>

  <p class="block6"><span class="text1">Nicholas paravanın çerçevesine dokunduğunda</span> parçalar ve aralarındaki rozetler o kadarcık bir hareketle bile kopup, fayans döşeli zemine düştüler. Şimdi perdede ikisinin de içeri girebilecekleri kadar bir delik açılmıştı. Delikten geçince kendilerini iç kapının önünde buldular. Bunu bir yanda büyük tanrı Osiris'in dev bir heykeli koruyordu. Osiris kollarını kavuşturmuştu. Elinde bir asayla ucu kıvrık bir sopa tutmaktaydı. Karşısındaysa, başında ay tacı ve boynuzlarıyla karısı İsis duruyordu. Tanrılar boş gözlerle sonsuza bakıyorlardı.</p>

  <p class="block6">Yüzlerindeki ifade sakindi. Royan'la Nicholas bu üç buçuk metre yüksekliğindeki heykellerin arasından geçtiler ve en sonunda kendilerini Mamose'un gerçek mezarında buldular.</p>

  <p class="block6">Tavan kubbe biçimindeydi. Duvarlardaki panolarsa farklıydı; resmi ve klasik resimlerdi bunlar. Renkler daha koyu, şekiller de daha karmaşıktı. Oda onların tahmin ettiklerinden daha küçüktü. İlahi firavun Mamose'un granitten oyulmuş dev lahdini alacak büyüklükteydi.</p>

  <p class="block6">Lahit, göğüs hizasına geliyordu. Yan panolara firavun ve diğer tanrılarla ilgili sahneler oyulmuştu. Taş kapak firavunun yatar halde yapılmış bir heykeli biçimindeydi. Tam boydu. Adamla kadın kapağın hiç açılmamış olduğunu hemen farkettiler. Osiris rahiplerinin kapağa yapıştırdıklar kil mühürler kırılmamıştı. O ana kadar kimse mezara girmemiş, orayı soymamıştı. Lahitteki mumya binlerce yıl boyunca kimse ona ilişmeden öylece yatmıştı.</p>

  <p class="block6">Ama Nicholas'la Royan'ı şaşırtan bu değildi. Klasik koşullara uyan mezarda iki fazla şey vardı. Birincisi lahdin üzerine konulmuş olan Nicholas'ın boyundaki bir savaş yayıydı. Yanına efektrum telleri sarılmıştı. Mısırlıların altın ve gümüş karıştırarak elde ettikleri elektrumun formülü daha eski çağlarda kaybolmuştu.</p>

  <p class="block6">Bir kralın mezarına konulmaması gereken ikinci şeyse lahdin ayakucunda duruyordu. Küçük bir insan figürüydü bu.</p>

  <p class="block6">Ushabti bebeklerinden biri. Daha ilk bakışta bir ustanın eseri olduğu anlaşılıyordu. Adamla kadın ushabti'nin yüzünü hemen tanıdılar. Birkaç dakika önce o çehreyi dışarıda, kemerli galerinin duvarlarında görmüşlerdi.</p>

  <p class="block6">Taita'nın papirüslerindeki sözler sanki mezarda yankılanıyor, ateşböcekleri gibi lahdin üzerinde uçuşuyorlardı.</p>

  <p class="block6">«Kralın lahdinin yanında son kez durduğumda, bütün işçileri gönderdim. Mezardan en son çıkan ben olacağım. Benden sonra kapı kapatılacak.</p>

  <p class="block6">«Yalnız kaldığım zaman elimdeki çıkını açtım. Ve içinden o uzun yayı aldım. Lanata'yı. Tanus ona hanımımın adını vermişti. Lanata, kraliçenin bebeklik adıydı. Ben bu yayı onun için yapmıştım. İkimizin ona verdiği son armağandı bu.</p>

  <p class="block6">Yayı tabutunun mühürlü kapağının üzerine koydum.</p>

  <p class="block6">«Çıkınımda bir şey daha vardı. Oyduğum tahta ushabti. Onu da lahdin ayakucuna bıraktım. Onu oyarken üç bakır aynayı dikkatle yerleştirmiştim. Yüzümün hatlarını her açıdan inceleyebilmek ve gerçek biçimiyle tekrar yaratabilmek için. Bebek minyatür bir Taita'ydı.</p>

  <p class="block6">«Kaideye de bazı sözleri kazıdım...»</p>

  <p class="block6">Royan tabutun ayakucunda diz çöküp ushabti'yi aldı. Heykelciği saygıyla parmaklarının arasında çevirerek kaideye oyulmuş olan hiyeroglifleri inceledi.</p>

  <p class="block6">Nicholas da kadının yanında yere diz çöktü. «Onu bana oku.»</p>

  <p class="block6">Kadın bu isteğe uydu. «Benim adım Taita. Ben bir hekim ve şairim. Bir mimar ve filozofum. Ben senin dostunum. Sana yanıt vereceğim.»</p>

  <p class="block6">Nicholas, «Demek hepsi doğruydu.» diye fısıldadı.</p>

  <p class="block6">Royan ushabti'yi bulduğu yere dikkatlice koydu. Ve dizlerinin üzerinde adama döndü. O da fısıltıyla, «Şimdiye kadar hiç böyle bir an yaşamadım,» dedi. «Bunun sona ermemesini istiyorum.»</p>

  <p class="block6">Adam, «Bu hiçbir zaman sona ermeyecek, sevgilim,» diye cevap verdi. «Sen ve ben henüz yeni başlıyoruz.»</p>

  <p class="softbreak"> </p>

  <p class="block6"><span class="text1">Mek Nimmur askerlerin dağın</span> eteğinden dolaşarak yaklaşmalarını seyretti. Ancak bir gerilla savaşçısının keskin gözleri onları sık dikenli çalıların arasından geçerken seçebilirdi. Adam onların gücünü hesaplamaya çalışırken umutsuzluğa kapıldı. Bu gelenler deneyimli askerlerdi.</p>

  <p class="block6">Uzun savaş yılları sırasında iyice pişmişlerdi. Mek de bir zamanlar onlarla birlikte Mengistu'nun despotizmine karşı savaşmıştı. Hatta belki de aşağıdaki adamlardan çoğunu kendisi eğitmişti. Şimdi onlar üzerine saldırmak üzereydiler.</p>

  <p class="block6">Savaşla ve kanla yıkanan bu kıtanın şimdiki kaderi de eskisiyle aynıydı. Sonsuz savaşımları kabileler arasında yüzyıllardan beri süren düşmanlıkları besliyordu. Şimdinin politikacılarının açgözlülüklerin kokuşmuşlukları ve modası geçmiş ideolojileri de öyle. Mek acı acı, bunların sırası değil, diye düşünerek dikkatini aşağıdaki savaş alanıyla ilgili taktiklere verdi. Evet! Bu adamların usta oldukları, çalılıkta hayaletler gibi ilerlemelerinden anlaşılıyordu. Mek gördüğü her askere karşılık seçemediği on iki kişi olduğunu da biliyordu.</p>

  <p class="block6">Kendi kendine, «Bir bölük,» diyerek küçük grubuna baktı. Kayaların arasında on dört kişiydiler. Sürpriz yapma şansları varken düşmana ağır bir darbe indirmeleri gerekiyordu. Daha" sonra Nogo havan toplarını bulundukları tepeye çeviremeden gerilemeliydiler.</p>

  <p class="block6">Mek gökyüzüne bakarak, «Nogo havacıları da çağıracak mı?» diye kendi kendine sordu. Addis Ababa'da bulunan üsteki Sovyet yapımı Tupolev'ler otuz beş dakikada orada olabilirlerdi. Mek'in burnuna nemli rüzgârda Napalm'ın o tatlı kokusu gelir gibi oldu. Sanki yuvarlanan bir alev bulutu üzerine doğru geldi. Adamlarının gerçekten tek korktukları şey de buydu. Mek sonra bu kez havadan saldırı olmayacağına karar verdi. Nogo ve para babası Alman von Schiller, Nicholas QuentonHarper'ın uçurumda bulduğu mezardaki ganimeti istiyorlar. Ve onları Addis Ababa'daki semirmiş politikacılarla paylaşmak niyetinde de değiller. Hükümetin dikkatini üzerlerine ve Abbay uçurumundaki bu küçük özel savaşlarına çekmek istemezler.</p>

  <p class="block6">Mek yamaçtan aşağıya baktı. Düşman hızla ilerliyor, Dandera nehrinin kıyısındaki yolu kesmek için tepenin eteğinden dolaşıyordu. Daha fazla ilerlemeden yarıları korumak için yakında oraya bir öncü grup yollayacaklardı. «Ah, evet, işte.»</p>

  <p class="block6">Aşağıda sekiz... hayır on adam diğerlerinden ayrılmış, ihtiyatla yamaca tırmanıyordu.</p>

  <p class="block6">Mek, onların yaklaşmasını bekleyeceğim, diye karar verdi. Hepsini e|e geçirmek isterdim ama bu kadarını ummak fazla olur. Dördü ya da beşi bana yeter. Çalıların arasında ciyak ciyak bağırsınlar. Hiçbir şev karnından aldığı yara yüzünden haykıran bir adam kadar arkadaşlarının cesaretini kıramaz! O zaman başlarını bile kaldıramazlar!</p>

  <p class="block6">Kayalık yamaca baktı. RPD hafif makineli tüfek yamaca tırmanacak adamları tarayacak biçimde yerleştirilmişti. Salim bu silah konusunda bir sanatçıydı sanki. Belki de beş düşmandan daha fazlasını bile devirebileceklerdi.</p>

  <p class="block6">Mek, bakalım göreceğiz, diye düşündü. Ama zamanlama kusursuz olmalı. Adam hemen aşağısındaki kayalık sırtta bir açıklık olduğunu farketti. Yamaçta korunacak yer yok. Oradan geçmek istemezler. Biraraya gelecek ve gizlice o açıklıktan geçecekler. İşte o zaman ben de istediğimi yapacağım. Yine RPD'ye baktı. Salim gözlerini ona dikmiş işaretini bekliyordu. Mek tekrar yamaca döndü. Evet. Birleşip toplanmaya başlıyorlar. Soldaki iriyarı adam yerini bırakmış bile.</p>

  <p class="block6">Daha içerideki iki kişi de yarılamasına açıklığa doğru gidiyor.</p>

  <p class="block6">Nogo'nun adamlarının kamuflajı çalılara çok uyuyordu. Güneş ışıklarının yansımaması için silahlarının namlularına da kamuflaj kumaşlarından parçalar sarmışlardı. Çalılıkta hemen hemen gözükmüyorlardı. Yalnızca hareketleri ve ciltlerinin renkleri onları ele veriyordu. Artık öyle yakındılar ki, Mek bazılarının gözlerinin pırıltısını bile görebiliyordu.</p>

  <p class="block6">Ancak hâlâ düşmanın makineli tüfekçisini seçememişti. İlk atışta o silahı susturması gerekiyordu. Mek sonra rahatladı.</p>

  <p class="block6">Ah, evet. İşte orada. Sağ kanatta. Az kalsın gözden kaçırıyordum.</p>

  <p class="block6">Adam kısa boylu, tıknaz ve geniş omuzluydu. Uzun kollarıyla maymuna benziyordu. Silahı kalçasına dayamış, kolaylıkla taşıyordu. Onu geniş omuzlarına astığı fişekliğin ışıltısı ele vermişti.</p>

  <p class="block6">Mek kayadan inerek adamın arkasına geçti. AKM'sini 'hızlı ateş'e göre ayarlayıp yanağını tahta dipçiğe dayadı. Bu onun kişisel silahıydı. Addis Ababa'da bir usta onu elden geçirmiş, her zaman hedefi vuramadığı bilinen bu saldırı tüfeğini düzeltmişti. Ama yine de pusudan ateş etmeye uygun bir silah değildi. Mek ancak yüz metreden beş santimlik bir dairenin içini vurabilirdi.</p>

  <p class="block6">RPD'yi taşıyan adam şimdi Mek'in yattığı yerden elli metre aşağıdaydı. Mek üç kişinin açıklığa girdiğinden emin olmak için sağa doğru baktı. Salim mir atışta onları devirebilirdi. Mek sonra makineli tüfeği taşıyan adamın karnına nişan aidi.</p>

  <p class="block6">Palaskasının tokasına. Ve arka arkaya üç el ateş etti.</p>

  <p class="block6">AKM şiddetle geri teperken silah sesleri Mek'in kulaklarının çınlamasına neden oldu. Ama kurşunların düşmanın gövdesine sırayla saplandıklarını görmüştü. Birincisi karnının aşağısına, ikincisi diyaframa, üçüncüsü de gırtlağının altına girdi. Adam döndü. Kolları sarsılarak açıldı. Sonra arkaüstü devrilip çalıların arasında gözden kayboldu.</p>

  <p class="block6">Mek'in etrafında bütün adamları ateşe başlamışlardı. Lider Salim'in ilk elde kaç kişiyi devirdiğini düşündü. Ne var ki artık hiçbir şey gözükmüyordu. Düşmanlarının hepsi gizlenmişlerdi. Ateşe karşılık verirken silahlardan çıkan dumanlar mavimsi bir bulut oluşturdu. Atış yüzünden çalılar sarsılıp sallanıyordu.</p>

  <p class="block6">Sonra silah sesleri ve kayalardan seken kurşunların vızıltısı arasında adamlardan biri bağırmaya başladı. «Vuruldum!</p>

  <p class="block6">Tanrı adına bana yardım edin!» Çığlıkları acayip bir biçimde yamaçta yankılanıyordu. Düşman ateşi hafifledi. Mek, AKM'sine yeni bir şarjör taktı. Sertçe, «Öt küçük kuş, öt,» diye homurdandı.</p>

  <p class="softbreak"> </p>

  <p class="block6"><span class="text1">Taş lahdin kapağını ancak</span> Nicholas, Hansith ve sekiz adam birlikte açabildiler. Ağırlığı altında sendeledikleri kapağı dikkatle mezar odasının bir duvarına dayadılar. Sonra Nicholas'la Royan lahdin içine bakmak için kaidenin üzerine çıktılar.</p>

  <p class="block6">Taş lahdin içine tahtadan yapılmış pek büyük bir tabut sığdırılmıştı. Bunun kapağında da firavunun yatar halde bir kabartması vardı. 'Ölüm Pozisyonu'ndaydı. Göğsünde kavuşturduğu ellerinde asa ve sopa tutuyordu. Tabut yaldızlanmış, yarı değerli taşlarla süslenmişti. Kralın kabartmasının yüzündeki ifade sakindi.</p>

  <p class="block6">Taş kapak kadar ağır olmayan tabutu da lahitten çıkardılar. Nicholas kapağı tutan altın mühürleri ve kurumuş sert reçineyi dikkatle yardı.</p>

  <p class="block6">Tahta tabutun içinde bir ikincisi vardı. İlkinin içine iyice oturmuştu Onun kapağını da açtıkları zaman bir üçüncü tabutla karşılaştılar. Bu, iç içe yerleştirilen Rus bebeklerine benziyordu. İçtekiler giderek küçülüyorlardı.</p>

  <p class="block6">Sonunda yedi tabutun içi içe geçmiş olduğunu anladılar. Her tabut bir öncekinden çok daha süslüydü. Yedinci tabut bir insandan sadece biraz büyüktü ve altından yapılmıştı. Fenerlerin ışıkları altında parlıyor ışıltısı duvarlara vuruyordu.</p>

  <p class="block6">Nihayet en içteki altın tabutu açtıkları zaman içinin çiçeklerle dolu olduğunu gördüler. Tabii bunlar çoktan kuruyup solmuş, renkleri de sehpaya dönüşmüştü. Kokularıysa çoktan uçmuştu. Bu nedenle tabuttan o çok eski şeylere özgü ağır koku yükseliyordu. Solmuş çiçeklerin altına en iyi cins keten serilmişti. Bir zamanlar kar gibi beyaz olan kumaşın rengi yüzyıllar geçtikçe kahverengiye dönüşmüş, çiçekler yüzünden de yer yer lekelenmişti. Kumaşın yumuşak katlarının arasında yine altının ışıldadığını gördüler.</p>

  <p class="block6">Nicholas'la Royan tabutun iki yanında durup keteni kaldırdılar. Kumaş hafifçe hışırdayarak kâğıt mendil gibi yırtıldı.</p>

  <p class="block6">Kadınla adam hayretle bağırdılar. Çünkü firavunun ölüm maskesi ortaya çıkmıştı. Bu, bir insan kafasından ancak biraz büyüktü. Firavunun yüzünün eşiydi. Kralın çehresi bu olağanüstü sanat eseri sayesinde sonsuza kadar öyle kalacaktı, ikisi de firavunun kaya kristali ve obsidiyenden yapılmış gözlerine sessiz bir şaşkınlıkla baktılar. Firavun da sanki onlara kederle, neredeyse suçlamasına bakıyordu.</p>

  <p class="block6">Adamla kadın ancak neden sonra maskeyi ölünün yüzünden kaldırma cüretini ve cesaretini bulabildiler. Ve o zaman, çok eski çağlarda firavunla generali Tanus'un ölülerinin değiştirilmiş olduğunu gösteren yeni kanıtları da buldular.</p>

  <p class="block6">Önlerindeki mumyanın, içinde yattığı tabuta sığmayacak kadar iriyarı olduğu belliydi. Üzerindeki sargılar yarı açılmış ve tabuta zorla sokulmuştu.</p>

  <p class="block6">Royan, «Bir firavunun mumyasının sargılarının altına yüzlerce tılsım ve muska konurdu,» diye fısıldadı. «Bu bir soylunun daha sade cesedi. Bir kralın mumyası değil.»</p>

  <p class="block6">Nicholas ölünün başındaki sargıyı yavaşça kaldırdı. Ortaya kalın bir saç örgüsü çıktı. «Kemerli galeride duvar resimlerinde Firavun Mamose'un saçları kınayla boyanmıştı. Bir de şuna bak.»</p>

  <p class="block6">Saç örgüsü Afrika savanlarının kışa özgü otlarının rengindeydi. Gümüş ve altın gibi.</p>

  <p class="block6">«Artık kuşku yok. Bu Tanus'un ölüsü. Taita'nın dostu, kraliçenin âşığı Tanus'un mumyası.»</p>

  <p class="block6">Royan'ın gözleri dolmuştu. «Evet, o Lostris'in oğlunun asıl babasıydı. Çocuk daha sonra Tamose adıyla firavun oldu. Ve torunlarının arasından büyük krallar çıktı. Eski Mısır tarihinde yer alan insanların damarlarında bu adamın kanı vardı demek...»</p>

  <p class="block6">Nicholas, «Bir bakıma o da herhangi bir firavun kadar soyluydu,» dedi.</p>

  <p class="block6"><span class="text1">Kendini ilk toparlayan Royan</span> oldu. Kadın, «Nehir!» diye bağırdı. Sesi sertleşmişti. «Sular kabardığında bütün bunların kaybolup gitmesine izin veremeyiz.»</p>

  <p class="block6">«Ama bütün hazineyi kurtaramayız! Çok şey var burada. Koskocaman bir hazine. Zamanımız dolmak üzere. Bu yüzden en güzel ve en önemli parçaları seçip sandıklara yerleştirmeliyiz. Bunu yapmak için bile zamanımız olup olmadığını Tanrı bilir.»</p>

  <p class="block6">Adamla kadın o kısa sürede deli gibi çalıştılar. Heykelleri ve panoları kurtarmayı düşünemezlerdi bile. Eşyaları, silahları, tabakları, giysileri de öyle. Büyük altın savaş arabası da dört bin yıl durduğu yerde kalacaktı.</p>

  <p class="block6">Royan'la Nicholas ölüm maskesini aldılar ama mumyayı en içteki altın tabutta bıraktılar. Sonra Nicholas, Mai Metemma'yı çağırdı. Yaşlı başrahip yirmi keşişiyle kendisine vaat edilen eski azizin kutsal kalıntılarını almaya geldi.</p>

  <p class="block6">Keşişler kalın sesleriyle ağır ağır ilahiler söyleyerek Tanus'un tabutunu manastıra, maqdas'taki yeni yerine taşıdılar.</p>

  <p class="block6">Royan usulca, «Hiç olmazsa eski kahramana gereken saygıyı gösterecekler ,» diyerek mezarda etrafına bakındı.</p>

  <p class="block6">«Burayı böyle bırakamayız. Tabutlar etrafa dağıtılmış. Lahdin kapağı açık. Gören de buraya mezar soyguncularının girdiğini sanır.»</p>

  <p class="block6">Nicholas kadına gülümsedi. «Biz de mezar soyguncularıyız.»</p>

  <p class="block6">Kadın şiddetle itiraz etti. «Hayır, biz arkeologuz. Ve öyle davranmalıyız.»</p>

  <p class="block6">Bu nedenle altı tabutu tekrar iç içe yerleştirerek lahdin kapağını üzerlerine kapattılar. Royan ancak ondan sonra yarılarına alacakları hazinelerin seçilip ambalajlanmasına izin verdi.</p>

  <p class="block6">Bütün mezardaki en değerli şey, kuşkusuz ölüm maskesiydi. Maske, sandıklardan birine güzelce yerleştirildi. Taita'nın ushabti'sini de yanına koyup, etrafına stayropor sıkıştırdılar. Royan kapağa sudan etkilenmeyen kalemle, «Maske ve Taita Ushabti'si» diye yazdı.</p>

  <p class="block6">Son seçimi alelacele ve fazla düşünmeden yapmak zorunda kaldılar. Kemerli galerideki odacıklara yığılı olan sedir ağacından yapılmış her sandığı açmaları imkânsızdı. Resimli, yaldızlı sandıkların kendileri de birer sanat eseriydiler. Ve onlara saygı gösterilmesi gerekiyordu. Royan'la Nicholas her sandığın kapağındaki resme bakarak seçim yapmaya çalıştılar. Gerçekte bunlar sandığın içindeki eşyaları gösteriyorlardı. Kapağında firavunun mavi savaş taçlı resmi olan sandığı açtıkları zaman yanılmadıklarını anladılar. Taç gerçekten sandığın içindeydi. Bozulmaması için yaldızlı deri yastıklar üzerine yerleştirilmişti.</p>

  <p class="block6">Nicholas'la Royan sandıkları açar ve seçimlerini yaparlarken, o kısacık sürede bile muhteşem şeylere doydular. Yalnız mavi taç değil, diğerleri de oradaydı. Birleşmiş krallıkların kırmızı-beyaz tacı ve o şahane Nemes tacı. Üçü de sanki daha o sabah firavunun başından çıkarılmış gibi pırıl pırıldı. Sanki bir mucizeydi bu.</p>

  <p class="block6">Seçilen eşyaların mühimmat sandıklarına sığacak boyda olmaları gerekiyordu. Daha büyükleri mezarda bırakılacaklardı. Tarih açısından çok önemli ya da pek değerli olsalar bile. Neyse ki içlerinde firavunun mücevherleri bulunan daha küçük sandıklar madeni mühimmat sandıklarının içine sığdılar. Böylelikle yalnızca içlerindekiler değil, sandıklar da kurtarılacaktı.</p>

  <p class="block6">Doldurulan mühimmat sandıkları mühürlü kapının dışındaki sahanlığa taşınıyordu. Buradan dışarı çıkarılacaklardı.</p>

  <p class="block6">Nicholas'la Royan kırk sekiz sandığı doldurup, listeleri çıkardılar. Bunların içinde kemerli galerideki sekiz tanrı heykelciği de vardı. Sonra Sapper'ın merdivenin aşağısından gelen sesini duydular.</p>

  <p class="block6">«Binbaşı? Kahretsin! Neredesiniz? Artık burada daha fazla kalamazsınız! Haydi, haydi, çabuk çıkın oradan! Nehir iyice kabardı! Baraj yıkılmak üzere.» Sapper hızla merdivenden çıktı. Ama sonra o bile duraklayarak hayranlıkla Firavun Mamose'un mezarındaki hazinelere baktı. Ancak birkaç dakika sonra geçirdiği şoktan kurtulabildi. «Çok ciddiyim, binbaşı! Birkaç dakika kaldı, birkaç saat değil. O lanet olasıca bent yıkılacak. Ayrıca Mek de uçurumun başındaki tepelerde savaşıyor. Silah sesleri Taita'nın gölcüğündeki kayanın dibinden bile duyuluyor. Siz ve Royan hemen çıkmalısınız. Şaka etmiyorum!»</p>

  <p class="block6">«Pekâlâ, Sapper. Hemen gidiyoruz. Merdivenin aşağısındaki odaya git. Oradaki mühimmat sandıklarını gördün, değil mi? Adamların onları dışarı çıkarmalarını sağla. Sandıkları manastıra götürsünler. Bu işle senin ilgilenmeni istiyorum.</p>

  <p class="block6">Biz de geri kalan sandıklarla peşinden geliriz.»</p>

  <p class="block6">«Fazla beklemeyin, binbaşı. Canınızı bu eski eşya yığını uğruna tehlikeye atmaya değmez. Hemen çıkın.»</p>

  <p class="block6">«Sen dediğimi yap, Sapper. Ama dikkat et! Royan onlardan, 'eski eşya yığını' diye söz ettiğini duymasın. O zaman başın gerçekten derde girer.»</p>

  <p class="block6">Sapper omzunu silkti. «Bizi uyarmadın demeyin.» Dönüp merdivenden indi.</p>

  <p class="block6">Nicholas onun arkasından bağırdı.«Botların nerede saklı olduğunu biliyorsun, değil mi? Oraya benden önce varırsan bottan şişirt! Sandıkları da iyice bağlattır! Biz de hemen peşinden geliyoruz.»</p>

  <p class="block6">Sapper gider gitmez Nicholas kemerli galeriden koşarak geçti ve hâlâ hazine üzerinde çalışan Royan'ın yanına gitti.</p>

  <p class="block6">«Tamam!» diye bağırdı. «Zamanımız kalmadı. Buradan hemen çıkalım!»</p>

  <p class="block6">«Nicky, bütün bunları...»</p>

  <p class="block6">«Dışarı!» Adam kadını kolundan tuttu. «Hemen şimdi buradan çıkıyoruz. Tabii Tanus'un mezarını sonsuza kadar onunla paylaşmak istiyorsan o başka.» "</p>

  <p class="block6">«Ama hiç olmazsa ben...»</p>

  <p class="block6">«Hayır, olmaz! Şimdi! Bent yıkılmak üzere.»</p>

  <p class="block6">Kadın adamdan uzaklaştı. Ayağının dibindeki açık sandığın yanında kalan mücevherlerden bir avuç aldı ve ceplerine doldurmaya başladı. «Bunları bırakamam.»</p>

  <p class="block6">Nicholas kadını belinden kavradığı gibi omzuna vurdu. Sertçe, «Sana çok ciddi olduğumu söylemiştim,» dedi. Sonra kemerli salonda koşmaya başladı.</p>

  <p class="block6">«Nicky! İndir, beni!» Genç kadın öfkeyle tekmeler atıyordu. Ama adam onu merdivenin aşağısındaki odaya kadar götürdü.</p>

  <p class="block6">Hansith ve adamları son sandıkları odanın diğer tarafındaki merdivenden çıkarmaktaydılar. Sandıkları başlarının üzerinde kolaylıkla dengede tutuyor ve merdiveni hızla tırmanıyorlardı.</p>

  <p class="block6">Nicholas, Royan'ı yere indirdi. «Artık mantıklı davranacağına söz verir misin? Burada oyun oynamıyoruz! Bu son derecede ciddi bir durum. İçeride kısılıp kalırsak ölürüz!»</p>

  <p class="block6">«Biliyorum.» Royan pişman olmuştu, «Öbür şeyleri burada bırakmaya içim elvermedi.»</p>

  <p class="block6">«Bu kadarı yeter! Haydi, gidelim!» Nicholas kadını elinden tutup peşinden sürükledi. Royan birkaç adım sonra onun elinden kurtuldu. Hızla koşarak adamı geçti. Ve merdivene ondan birkaç adım önce ulaştı.</p>

  <p class="block6">Hamallar yüklerine rağmen çabuk hareket ediyorlardı. Nicholas'la Royan o uzun sıranın peşinden labirentte hızla ilerlediler. Köşelere yerleştirilen işaretler yüzünden minnet duyuyorlardı. Yarılış bir koridora sapmadan orta merdivenden yıkık galeriye indiler. Sapper onları eski mühürlü kapının önünde bekliyordu. Kadınla adamın taşıyıcıların arasında olduklarını görünce rahatladı.</p>

  <p class="block6">Nicholas ona, «Sana gidip botları hazırlamanı söylemiştim!» diye bağırdı.</p>

  <p class="block6">Sapper’ın yüzünde üzgün bir ifade belirdi. «Bir aptallık etmenizden korktum. Oradan çıktığınızdan emin olmak istedim.»</p>

  <p class="block6">«Sağol, Sapper!» Nicholas adamın omzuna bir yumruk attı. Sonra tünelden koşarak indiler. Takırtılar arasında köprüden geçtiler.</p>

  <p class="block6">Nicholas soluk soluğa, önünden koşan Sapper'a, «Mek nerede?» diye sordu. «Tessay'i gördün mü?»</p>

  <p class="block6">«Tessay döndü. Başına çok kötü şeyler gelmiş. Korkunç bir haldeydi. Galiba biri ona işkence yapmış.»</p>

  <p class="block6">Nicholas dehşete kapıldı. «Ona ne olmuş? Şimdi nerede?»</p>

  <p class="block6">«Zavallı, von Schiller'in gorillerinin eline düşmüş sanırım. Kadını kötü dövmüşler. Mek'in adamları Tessay'i manastıra götürdüler. O bizi botların olduğu yerde bekleyecek.»</p>

  <p class="block6">Nicholas, «Buna da şükür,» diye mırıldandı. Sonra sesini yükseltti. «Ya Mek?»</p>

  <p class="block6">«O da Nogo'nun saldırısını püskürtmeye çalışıyor. Bütün sabah toplar, elbombaları ve tüfekler patladı. Mek de geri çekilecek ve botların yanında bizi bekleyecek.»</p>

  <p class="block6">Tünelin son birkaç metresini aşarlarken çamurlu sular bileklerine kadar geliyordu. Sonuncu koferdamın üzerinden Taita'nın gölcüğünün etrafındaki raf gibi kayaya çıktılar. Nicholas başını kaldırıp baktı. Hansith'in adamları bambu merdivenden uçurumun yukarısına çıkıyorlardı. Her biri başında bir mühimmat sandığı taşıyordu.</p>

  <p class="block6">Aynı anda adam çok tanıdık bir ses duydu. Başını eğerek dinledi, sonra da Royan'a sertçe', «Silah sesleri!» dedi. «Mek savaşıyor. Çarpışma çok yakınımızda.»</p>

  <p class="block6">«Çantam!» Royan uçurumun dibindeki sığınağa gidecek oldu. «Onu almalıyım.»</p>

  <p class="block6">«Makyaj malzemene de pijamana da gerek yok. Pasaportun zaten bende.» Nicholas kadını kolundan tutarak el merdivenine doğru döndürdü. «Şu anda sana gereken Albay Nogo'dan mümkün olduğu kadar uzaklaşmak. Haydi gel, Royan!» '</p>

  <p class="block6">Bambu iskeleden tırmandılar. Tepeye vardıkları zaman Royan güneşin sıcaklığını hissederek şaşırdı. Oysa toprak yağmur yüzünden iyice ıslanmıştı. Nicholas hamallarla ilgilenerek, hepsinin uçurumdan çıkıp çıkmadıklarını kontrol ederken mezardaki soğuk ve karanlık geçitlerde zaman kavramını kaybetmiş olan Royan yüzünü minnetle güneşe doğru kaldırdı.</p>

  <p class="block6">Sapper hamallardan oluşan sıranın başında dikenli ağaçların arasındaki yoldan ilerledi. Nicholas'la Royan da onların peşlerine takıldılar Silah sesleri artık adamakıllı yaklaşmıştı. Hamallar bu yüzden iyice hızlandılar. Nogo yollarını kesmeden manastıra inen patikaya ulaşmaya çalışıyorlardı.</p>

  <p class="block6">Biraz ileride sedyecilerle karşılaştılar. Onlar da manastıra gidiyorlardı. Nicholas önce onların Mek'in yaralı gerillalarından birini taşıdıklarını sandı. Adamlara yetiştiği zaman da Tessay'in yanmış ve şişmiş yüzüyle karşılaştı ve onu ancak bir dakika sonra tanıyabildi.</p>

  <p class="block6">«Tessay!» Kadının üzerine eğildi. «Bunu sana kim yaptı?»</p>

  <p class="block6">Kadın yaralı bir çocuğunkine benzeyen iri, siyah gözleriyle ona baktı. Ve başına gelenleri zorlukla anlattı.</p>

  <p class="block6">Nicholas, «Helm!» diye bağırdı. «O köpeği elime geçirmek isterdim!» Royan da o sırada onlara yetişmişti. Tessay'in yüzünü görünce dehşetle hafifçe haykırdı. Sonra hemen onunla ilgilenmeye başladı.</p>

  <p class="block6">Nicholas sedyecilerden birini tanıyordu. Çabucak, «Mezra, orada ne oluyor?» diye sordu.</p>

  <p class="block6">«Nogo uçurumun doğusundan adamlarını getirdi. Ve etrafımızı sardılar. Biz de geri çekiliyoruz. Bu bizim alışık olduğumuz türde bir savaş değil.»</p>

  <p class="block6">Nicholas öfkeyle, «Biliyorum,» dedi. «Gerillalar hareket halinde olmalılar. Mek Nimmur nerede?»</p>

  <p class="block6">«Uçurumun doğu kenarından geri çekiliyor.» Arkalarından yeniden silah sesleri geldi. «Bu o. Nogo, Mek'i çok zorluyor.»</p>

  <p class="block6">«Sana ne gibi bir emir verdi?»</p>

  <p class="block6">«Güneş Hanım'ı, botların yanına götürmemi ve kendisini orada beklememi söyledi.»</p>

  <p class="block6">Nicholas, «İyi,» dedi. «Biz de sizinle geleceğiz...»</p>

  <p class="softbreak"> </p>

  <p class="block6"><span class="text1">Jet Ranger alçaktan uçuyor</span>, tepelere yaklaşmıyordu. Helm, Mek Nimmur'un adamlarında roketatarlar olduğunu biliyordu. Ve bunlar bir helikopter için öldürücü silahlardı. Pilot ancak araziyi izleyerek vadilerde kıvrıla büküle ilerler ve roketçilerin doğru dürüst nişan almalarını engelleyebilirdi. Yağmur bulutları Abbay uçurumuna doğru iniyorlardı, helikopter onlardan oldukça aşağıdaydı. Ancak yine de ani rüzgârlar aracı sarsıyor, ön cama iri yağmur damlaları şiddetle çarpıyordu. Pilot öne doğru eğilmiş, bu zor koşullarda alçaktan uçmanın tehlikelerinden korunmaya çalışıyordu. Von Schiller'le Nahoot Guddabi arkada oturuyor, endişeyle yan pencerelerden sık ağaçlara bakıyorlardı.</p>

  <p class="block6">Telsiz birkaç dakikada bir canlanıyor ve Nogo'nun adamlarının verdikleri bilgiler duyuluyordu. O zaman pilot yerinde dönerek söylenenleri von Schiller için çeviriyordu. «Uçurumun yukarısında şiddetli çarpışmalar oluyor. Ama shufta kaçıyor. Nogo adamlarını iyi yönetiyor.»</p>

  <p class="block6">«QentonHarper'in uçurumda çalıştığı yere ulaştılar mı?»</p>

  <p class="block6">«Bu pek anlaşılmıyor, her şey karışık.» Pilot telsizden yükselen Arapça sözleri dinledi. «Galiba konuşan Nogo.»</p>

  <p class="block6">Von Schiller, Helm'e emretti. «Nogo'yu bul. Ona mezar yerini ele geçirip geçirmediklerini sor. Helm uzanıp mikrofonu aldı. «Gül Yaprağı. Ben Bismarck. Beni duyuyor musun?»</p>

  <p class="block6">Parazit duyuldu. Sonra da Nogo, «İngilizce konuş, Bismarck,» dedi.</p>

  <p class="block6">«Esas hedefi ele geçirdiniz mi? Tamam.»</p>

  <p class="block6">«Evet, Bismarck. Asıl hedef ele geçirildi. Karşı koyma bastırıldı. Adamlarımı merdivenden aşağıya indireceğim.»</p>

  <p class="block6">Helm yerinde dönerek von Schiller'e baktı. «Nogo adamlarını uçuruma götürmüş bile. Artık yere inebiliriz.»</p>

  <p class="block6">Von Schiller hiddetle, «Ona söyle, ben gelmeden adamlarını dehlizlere sokmasın,» diye emretti. Ama yüzünde zafer dolu bir ifade vardı. "Oraya ilk giren ben olmalıyım. Bunu kendisine anlat.»</p>

  <p class="block6">Helm emirleri Nogo'ya tekrarlarken, Alman pilotun omzuna dokundu. «Hedefe ne kadar kaldı?»</p>

  <p class="block6">«Beş dakika kadar, efendim.»</p>

  <p class="block6">«Oraya eriştiğimiz zaman yukarıda dolaş. Nogo'nun hedefi kontrol altına aldığından emin oluncaya kadar yere inme.»</p>

  <p class="block6">Helikopter birdenbire yavaşlayarak havada durdu. Pilot aşağıyı işaret etti.</p>

  <p class="block6">Von Schiller, «Ne var?» diye sordu. «Ne gördün?»</p>

  <p class="block6">Helm, «QuentonHarper'in bendi,» diye yanıt verdi. «Orada uzun süredir çalışıyorlardı. Ancak şimdi kimse yok.</p>

  <p class="block6">Harper'ın adamlarının hepsi gitmiş.»</p>

  <p class="block6">Von Schiller meraklandı. «Kenardaki şu san şey nedir?»</p>

  <p class="block6">«Toprakları atmak için kullandıkları traktör. Hatırladınız, değil mi? Casusum onu bana haber vermişti.»</p>

  <p class="block6">Von Schiller yine emretti. «Artık daha fazla zaman kaybetmeyelim. Buraca görülecek bir şey yok. Yolumuza devam edelim.»</p>

  <p class="block6">Helm pilotun omzuna dokunup ileriyi işaret etti.</p>

  <p class="softbreak"> </p>

  <p class="block6"><span class="text1">Sapper iki yolun birleştiği</span> yerde onların yetişmelerini bekliyordu. Yolu değiştirilmiş olan nehir gürleyerek akıyordu.</p>

  <p class="block6">Sular ilk yolun büyük bir bölümünü basmıştı. Başlarında mühimmat sandıklarını taşıyan hamallar uzun bir sıra oluşturmuş, suyun yukarısından ilerliyorlardı. Tessay'in sedyesi sıranın sonlarındaydı. Royan'la Nicholas'sa onun yanından koşuyor, yolun bozuk yerlerinde sedyeyi tutuyorlardı.</p>

  <p class="block6">Nicholas, Sapper'a, «Hansith nerede?» diye seslendi. Eliyle gözlerini koruyup, iriyarı keşişi görebilmek için ileriye bakıyordu.</p>

  <p class="block6">Sapper da bağırarak yanıt verdi. «Ben sizinle olduğunu sanıyordum. Uçurumdan ayrıldığımızdan beri onu görmedim.»</p>

  <p class="block6">Nicholas dönerek geldikleri yola baktı. «Kahretsin! Onu aramak için geri dönemeyiz. Artık manastıra kendi başına gelir.»</p>

  <p class="block6">Aynı anda sıcak ve nemli havada pervanelerin o tanıdık sesini duydular.</p>

  <p class="block6">«Pegasus helikopteri. Von Schiller'in doğruca Taita'nın gölcüğüne gittiği belli. Başından beri nerede çalıştığımızı biliyordu anlaşılan.» Nicholas'ın sesi acıydı. «Hiç zaman kaybetmedi. Taze leşe konmaya hazırlanan bir akbaba gibi.»</p>

  <p class="block6">Royan başını kaldırmış, kurşuni bulutların altında helikopteri seçmeye çalışıyordu. Koştuğu için yüzü kızarmış, ıslak perçemleri yanaklarına yapışmıştı. «O alçakların mezara girmesine izin verilmemeli. Bu korkunç bir saygısızlık olur.»</p>

  <p class="block6">Nicholas birdenbire sedyenin üzerinden uzanarak onun kolunu tuttu. Yüzünde öfkeli ve azimli bir ifade vardı.</p>

  <p class="block6">«Haklısın. Sen Tessay'le manastıra git. Ben daha sonra geleceğim.» Kadın itiraz edemeden ya da soru soramadan Sapper'ın yanına gitti. «O iki kadını sana emanet ediyorum, onlarla ilgilen.»</p>

  <p class="block6">«Nereye gidiyorsun, Nicky?» Royan arkasından gelmiş ve Sapper'a söylediklerini duymuştu. «Ne yapacaksın?»</p>

  <p class="block6">«Küçük bir işim var. Fazla uzun sürmez.»</p>

  <p class="block6">«Oraya geri mi döneceksin?» Royan'ın sesinde dehşet vardı. «Seni öldürürler. Ya da daha kötüsü olur! Helm'in Tessay'e yaptıklarını gördün...»</p>

  <p class="block6">Adam, «Endişelenme, sevgilim,» dedi ve kadın daha maksadını anlayamadan Royan'ı dudaklarından öptü. Sonra da onu usulca itti. «Tessay'le ilgilen. Daha sonra botların beklediği yere gelip sizi bulurum.» Kadın itiraz edemeden döndü ve uzun bacaklarıyla yürüyerek hızla uzaklaştı.</p>

  <p class="block6">Royan onun arkasından çaresizce, «Nicky!» diye haykırdı. Ama İngiliz duymamış gibi yaparak yoluna devam etti. Yatağı değiştirilen nehrin yukarısına, baraja doğru gidiyordu.</p>

  <p class="softbreak"> </p>

  <p class="block6"><span class="text1">Helikopter barajın aşağısında, nehrin</span> kıvrılıp bükülen yatağını izliyordu. Aşağısı yüksek kayaların arasından uçurumun gölgeli derinliklerine bakıyorlardı. Aşağısı hemen hemen kuruydu artık. Zaman zaman durgun, küçük gölcükler ışıldıyordu yalnızca.</p>

  <p class="block6">Helm ileriyi işaret etti. «İşte oradalar.» Uçurumun kenarında küçük bir grup bekliyordu.</p>

  <p class="block6">«Onların shufta olmadıklarını iyice anlamalıyız.» Von Schiller'in sesinde korku vardı.</p>

  <p class="block6">Helm yüksek sesle konuşarak onun korkularını giderdi. «Hayır. Nogo'yu tanıdım. Yanındaki beyaz shamma'lı, uzun boylu adam da keşiş Hansith Sherif. Bizim casus.» Motor homurtusu arasında pilota bağırdı «Artık inebilirsin. Bak, Nogo inmeni işaret ediyor.»</p>

  <p class="block6">Helikopter yere iner inmez Nogo'yla Hansith onlara doğru koştular. Von Schiller'in inmesine yardım edip onu dönen pervanelerden uzaklaştırdılar.</p>

  <p class="block6">Nogo, «Adamlarım bölgeyi ele geçirdiler,» diye açıkladı. «Shaftu'yu vadinin aşağısına, nehre doğru sürdük. Bu adam Hansith Sherif. Harper'la birlikte mezarda çalışıyordu. Tünellerin her santimini biliyor.»</p>

  <p class="block6">Von Schiller uzun boylu keşişe heyecanla baktı. «İngilizce biliyor mu?»</p>

  <p class="block6">Hansith cevap verdi. «Biraz.»</p>

  <p class="block6">Alman ona gülümsedi. «İyi! İyi! Bana yolu göster. Seni izleyeceğim. Haydi gel, Guddabi! Artık sana verdiğim para için biraz çalışmanın zamanı geldi.»</p>

  <p class="block6">Hansith onları çabucak iskeleye götürdü. Von Schiller orada durup uçurumun loş derinliklerine endişeyle baktı. Burası korkunç bir yerdi. İskeleyse pek sağlama benzemiyordu. Von Schiller tâm itiraz edeceği sırada Nahoot Guddabi arkasında sızlanmaya başladı. «Buradan aşağıya ineceğimizi sanmıyor ya?» Onun duyduğu dehşet Almana hemen cesaret verdi. Nahoot'a dönüp kışkırtırcasına, «Mezara tek giriş yolu bu,» dedi. «Adamın peşinden in. Ben de arkandan geleceğim.»</p>

  <p class="block6">Nahoot hâlâ tereddüt ediyordu. Helm nasırlı elini sırtına dayayarak onu itti. «Haydi in. Zaman kaybediyoruz.»</p>

  <p class="block6">Nahoot istemeye istemeye keşişin peşinden indi. Von Schiller de onu izledi. Ağırlıkları yüzünden bambu iskele sarsılıp duruyordu. Sonunda Taita'nın gölcüğünün yanındaki çıkıntıya eriştiler. Etraflarına hayretle bakıyorlardı.</p>

  <p class="block6">Von Schiller doğru dürüst soluk almaya başlar başlamaz, «Tünel nerede?» diye sordu. Hansith küçük koferdama giderken Almana kenesini izlemesini işaret etti.</p>

  <p class="block6">Von Schiller durup Helm'le Nogo'ya baktı. «Burada nöbet beklemenizi istiyorum. Ben bu keşiş ve Guddabi'yle mezara gireceğim. Gerektiği zaman sizi çağırırım.»</p>

  <p class="block6">Helm, «Sizi korumak için yanınızda olursam, içim daha rahat eder...» diye başladı ama ihtiyar adam kaşlarını çatarak ona baktı.</p>

  <p class="block6">«Dediğimi yap!» Hansith'in yardımıyla zorlukla koferdamın duvarından tünelin ağzına indi. Nahoot Guddabi onun peşindeydi.</p>

  <p class="block6">Von Schiller, «Işıklar!» dedi. «Gücü nereden geliyor?»</p>

  <p class="block6">Hansith, «Bir makine var,» diye açıklarken ilerideki jeneratörün hafif gürültüsünü duydular. Kuyunun yukarısındaki köprüye varıncaya kadar hiçbiri konuşmadı.</p>

  <p class="block6">Nahoot'un endişesinin yerini sonunda profesyonelce bir merak aldı. «Bu kabasaba bir şey. İncelediğim diğer Mısır mezarlarında böyle bir şey yoktu. Belki de yanıldık. Bu Etiyopyalılara özgü bir yer olmalı.»</p>

  <p class="block6">Von Schiller, «Acele karar veriyorsun,» diye onu azarladı. «Bu adamın göstereceği şeyleri inceleyinceye kadar bekle.»</p>

  <p class="block6">Köprüden geçerlerken Von Schiller, Hansith'in omzuna tutundu. Nahoot diğer taraftaki taş duvarları görünce, «Ah!»</p>

  <p class="block6">diye bağırdı. «Önce düşkırıklığına uğramıştım. Kandırıldığımızı sanıyordum. Ama artık Mısır'ın etkisini görebiliyorum.»</p>

  <p class="block6">Honda jeneratörün durduğu yıkık galerinin dışındaki sahanlığa geldiler. Artık Alman da, Nahoot da güç harcadıkları için terliyor, heyecandan titriyorlardı.</p>

  <p class="block6">Nahoot çok sevinçliydi. «Durum gitgide daha umut verici bir hal alıyor. Bu bir kralın mezarı olabilir.» Von Schiller, Nicholas'la Royan'ın duvara dayadıkları kil mühürleri işaret etti. Nahoot diz çökerek onları heyecanla inceledi. Sonra da titrek bir sesle bağırdı. «Mamose'un arması. Ve katip Taita'nın mührü!» Von Schiller'e bakarken gözleri ışıl ısıldı. «Artık hiç kuşku yok. Söz verdiğim gibi sizi bu mezara getirdim.»</p>

  <p class="block6">Von Schiller bir an ona bakakaldı. Genç adamın bu küstahlığı yüzünden bir an ne söyleyeceğini şaşırdı. Ardından tiksintiyle burun kıvırdı. Ve kapıdan uzun galeriye baktı. Sonra da dehşetle, «Burayı mahvetmişler!» diye bağırdı.</p>

  <p class="block6">«Mezarı ortadan kaldırmışlar!»</p>

  <p class="block6">Hansith onun endişelerini giderdi. «Hayır, hayır! Şöyle gelin, ötede bir tünel daha var.»</p>

  <p class="block6">Molozların arasından geçerlerken Hansith onlara bozuk İngilizcesiyle galerinin tavanının çöktüğünü ve kendisinin yıkıntıların altında asıl girişi bulduğunu açıkladı.</p>

  <p class="block6">Nahoot tavanın göçmesine rağmen bozulmamış olan boyalı sıva parçalarına bakmak için birkaç adımda bir duruyordu.</p>

  <p class="block6">«Herhalde bunlar muhteşemdi! Çok ustaca yapılmış klasik...»</p>

  <p class="block6">Hansith, «Size göstereceğim başka şeyler var,» dedi. «Sürüyle şey.»</p>

  <p class="block6">Von Schiller öfkeyle Nahoot'a baktı. «Bırak o parçalanmış şeyleri. Zamanımız azalıyor. Hemen mezar odasına gitmeliyiz.»</p>

  <p class="block6">Hansith onları gizli mezardan bao labirentine çıkardı. Sonra alt kattaki karmaşık dehlizlerden geçirdi.</p>

  <p class="block6">Alman hayretle, «Harper'la o kadın yollarını nasıl buldular?» dedi. «Burası tavşan yuvasından farksız.»</p>

  <p class="block6">Nahoot hayretle, «Gizli bir merdiven!» diye bağırdı. Amforaların el değmeden binlerce yıl bekledikleri 'gaz tuzağı' na inerken heyecanından kekeliyordu. Nihayet son merdivenden kemerli mezar galerisine çıktılar.</p>

  <p class="block6">Hem Alman, hem de genç adam panoların eşsiz güzelliği ve büyük tanrı heykellerinin görkemi karşısında adeta sersemlediler. Yan yana duruyor, kımıldayamıyorlardı. Etraflarına bakarken hayranlıkla donup kalmışlardı.</p>

  <p class="block6">Von Schiller, «Hiç böyle bir şey beklemiyordum...» diye fısıldadı.</p>

  <p class="block6">«Bu umduklarımı kat kat aşıyor.»</p>

  <p class="block6">Hansith galeriyi işaret etti. «İki taraftaki odalar da hazinelerle dolu. Hayal edemeyeceğiniz şeyler var burada. Harper fazla bir şey alamadı Birkaç küçük kutu götürdü. Yığınla eşyayı ve sandığı bıraktı.»</p>

  <p class="block6">Von Schiller, «Tabut nerede?» diye sordu. «Mezardaki ölü ne oldu?»</p>

  <p class="block6">«Harper altın tabutun içindeki ölüyü başrahibe verdi. Onu manastıra götürdüler.»</p>

  <p class="block6">Nahoot hemen atıldı. «Nogo onu nasıl olsa yakında alıp getirir. Onun için endişelenmeyin, Herr von Schiller.»</p>

  <p class="block6">Sanki bu sözlerle sihir bozulmuş gibi ilerlediler. Önce ağır ağır yürüyorlardı. Sonra koşmaya başladılar. Von Schiller yaşlılıktan kasları sertleşmiş bacaklarıyla sendeleyerek en yakındaki odaya girdi. Yığılmış hazineleri görünce, Noel sabahı aldığı armağanlar için sevinen bir çocuk gibi güldü. «İnanılacak gibi değil!» En yakındaki sedir ağacından sandığı çekerek titreyen elleriyle açtı. İçindekileri görünce dili tutuldu. Sandığın önünde diz çökerek usulca ağlamaya başladı.</p>

  <p class="block6">Duyguları sözlerle anlatılamayacak kadar derindi.</p>

  <p class="softbreak"> </p>

  <p class="block6"><span class="text1">Nicholas, Nogo'nun adamlarının Taita'nın</span> gölcüğüne ulaşmak için sırttan ilerlediklerini ve bu arada kendisinin de baraj yerine rahatlıkla gidebileceğini umuyordu, onlara karşı bir önlem almamıştı. Sadece birkaç dakikada bir durarak etrafı dinliyor ve ileriye bakıyordu. Pek az zamanı olduğunu biliyordu. Diğerleri botların yanında uzun süre bekleyip, onun kaprisi yüzünden kendilerini tehlikeye atamazlardı.</p>

  <p class="block6">İngiliz iki kere silah sesi duydu. Gölcük tarafından geliyordu bu. Ama Nicholas'ın tehlikeyi göze almasına değdi; Nogo'nun adamlarına rastlamadan baraja erişti. Ancak şansını fazla zorlamadı. İyice yaklaşmadan önce bendin yukarısındaki tepelere tırmanarak etrafı inceledi. Böylece hem dinlendi, hem de Nogo'nun barajı korumak için adam bırakmamış olduğunu anladı.</p>

  <p class="block6">Sarı traktör hâlâ duvarın yukarısında, Sapper'ın bıraktığı yerde duruyordu. Etrafta silahlı askerler yoktu. Nicholas rahatlayarak gömleğinin koluyla gözlerine dolan terleri sildi. Dürbünsüz bile suyun duvarın yukarısını yaladığını ve aralıklardan fışkırdığını görebiliyordu. Ama duvar hâlâ sağlamdı. Nehrin onu devirmesi için otuz santim daha yükselmesi gerekiyordu.</p>

  <p class="block6">Nicholas güldü. «Aferin, Sapper. İyi iş başarmışsın.»</p>

  <p class="block6">Adam nehrin düzeyini inceledi. Sular dağlardan eskisine oranla daha hızlı akıyordu. Nehir iyice kabarmaya başlamıştı.</p>

  <p class="block6">Yarılardaki ağaçlar ve çalılar sulara yan batmışlardı bile. Kara bulutlar kuzey ufkunu gözlerden gizliyordu. Rüzgâr Nicholas'ın yüzüne çarptı. Soğukluğu yağmurun habercisi gibiydi. İngiliz’in başka uyarıya ihtiyacı yoktu. Yamaçtan hızla baraja doğru inmeye başladı. Daha aşağıya varamadan rüzgâr buz gibi bir yağmura dönüştü. Adam traktöre erişip, telaşla tırmandı. Bir an Sapper’in anahtarları oturma yerinin altından aldığını sandı. Birkaç saniye onları aradı. Sonra onları buldu ve rahat bir soluk aldı. «Sapper, bir an ölüme çok yaklaştın. Boynunu kendi ellerimle kıracaktım.» Anahtarı sokup çevirdi. Sabırsızca, «Haydi,» diye mırıldandı. Bu birkaç saniyelik bekleme ona bir ömür kadar uzun geldi. Sonra motor çalışmaya başladı. «Sapper, sana tam not veriyorum. Her şeyi affettim.» Motorun iyice ısınması için bekledi.</p>

  <p class="block6">Yağmura karşı gözlerini kısmış, etrafındaki tepelere bakıyordu. Motor sesi yüzünden Nogo'nun adamları durumu anlayıp saldırabilirlerdi. Ama yağmurun dövdüğü doruklarda hiçbir şey kımıldamıyordu.</p>

  <p class="block6">Nicholas traktörü nehrin yatağına doğru sürdü. Araç kayalarla dolu yerde sarsılarak ilerledi. Nicholas duvarı inceliyor, en zayıf tarafını bulmaya çalışıyordu. Sonunda Sapper'ın duvarı desteklediği orta bölümü seçti.</p>

  <p class="block6">Adamdan, «Çok üzgünüm,» diye özür diledi. «O kadar çalıştın.» Traktörün çelik küreğini uygun yüksekliğe kaldırıp, açıyı ayarladı. Seçtiği tabya sepetini yerinden çıkardı. Telden örülmüş ağır sepeti çağlayandan aşağıya attı. Sonra dönerek tekrar saldırıya geçti. Suyun basıncı sepetleri yerinde tuttuğundan hızlı çalışamıyordu. Adam ikinci sepeti ancak on dakikada çıkarabildi. Onu da çağlayandan atarken gözü traktörün panosuna gitti ve o anda yüreğine indi.</p>

  <p class="block6">Depo boşalmıştı. Sapper ya yakıtı bitirmiş ya da aracı terk ederken bir daha kullanmayacağını düşünmüştü. Ama motor yine de düzgünce çalışıyordu. Nicholas hızla tekrar duvara gitti. Sertçe, «Artık nezaket yok,» diye söylendi. «Bundan s0nra kaba güç ve kas var.»</p>

  <p class="block6">İki sepeti söktüğü zaman arkadaki kütükten salın köşesi ortaya çıkmıştı. Duvarın en zayıf yeriydi bu. İngiliz küreği iyice yukarı kaldırdı. Sonra ağır ağır indirerek en kalın kütüğün altına soktu. Geri geri gitti. Ama kütük yerinden kımıldamadı.</p>

  <p class="block6">Sepetler ve arkadaki suyun müthiş basıncı onu yerinde tutuyordu.</p>

  <p class="block6">Nicholas makineye, «Haydi,» diye yalvardı. «Haydi! Bu işi başarabilirsin.»</p>

  <p class="block6">Motor yakıt bitmek üzere olduğundan tekledi. Öksürüğe benzer bir ses çıkardı. Neredeyse duruyordu.</p>

  <p class="block6">Nicholas ona yine yüksek sesle yalvardı. «Lütfen! Bir kere daha dene.»</p>

  <p class="block6">Motor onu duymuş gibi tekrar çalışmaya başladı. Nicholas, «Aferin güzelim!» diye bağırdı. Traktör sarsılarak duvara vurdu.</p>

  <p class="block6">Sanki top patlamış gibi bir ses duyuldu ve kütük kırıldı. Tepesi duvardan fırladı. Geride kalan uzun, derin delikten nehir zaferle akmaya başladı. Kirli, kurşuni bol su.</p>

  <p class="block6">İngiliz, «İşte oldu!» diye bağırarak traktörden aşağıya atladı. Aracı nehrin yatağından çıkaracak zamanı olmadığını biliyordu. Zaten koşarak daha çabuk uzaklaşabilirdi.</p>

  <p class="block6">Akıntı adamı bacaklarından yakalayıp çekmeye çalıştı. Bu çocukluğunda gördüğü kâbuslardan birine benziyordu. O düşler sırasında canavarlar onu kovalar ve bütün çabalarına rağmen bacaklarını ancak ağır ağır kımıldatabilirdi. İngiliz omzunun üzerinden baktı ve aynı anda baraj duvarının ortasının parçalandığını gördü. Nicholas kıyıya doğru zorlukla birkaç adım daha attı. Sonra o çalkantılı, derin akıntı onu yakaladı. Çaresiz durumdaydı. Sular onu çağlayandan aşağıya, aç bir ağız gibi duran uçuruma doğru sürükledi.</p>

  <p class="softbreak"> </p>

  <p class="block6"><span class="text1">Von Schiller, «Bu firavunun</span> asası ve kırbacı!» diye bağırarak onları sedir ağacından yapılmış sandıktan çıkardı.</p>

  <p class="block6">Duygularının yoğunluğu nedeniyle sesi boğuklaşmıştı.</p>

  <p class="block6">Nahoot dev Osiris heykelinin altında, Almanın yanında diz çökmüştü. «Bu da takma sakalı ve göğsüne taktığı arma.»</p>

  <p class="block6">Eski Mısır'ın bu muhteşem hazinelerini incelerken aralarındaki düşmanlığı unutmuşlardı.</p>

  <p class="block6">Von Schiller titrek bir sesle, «Bu bütün çağların en büyük arkeolojik keşfi,» diye fısıldadı. Cebinden mendilini çıkararak heyecanı yüzünden suratından akan terleri sildi.</p>

  <p class="block6">Nahoot ona ciddi bir tavırla, «Burada yıllarca çalışılması gerekecek,» dedi. «Bu inanılmaz koleksiyonun değerlendirilmesi ve bir katalog hazırlanması şart. Bulduklarımız sonsuza kadar 'Von Schiller'in Hazinesi' diye bilinecek.</p>

  <p class="block6">Adınız sonsuza kadar yaşayacak. Bu Mısırlıların ölümsüzlük düşlerinin gerçekleşmesi demek. Sizi hiçbir zaman unutmayacaklar. Sonsuza kadar yaşayacaksınız.»</p>

  <p class="block6">Von Schiller'in yüzünde bir kendinden geçme ifadesi belirip kayboldu. Bu olasılığı hiç düşünmemişti. O ana kadar hazineyi kendince Utte Kemper’den başkasıyla paylaşmaya niyeti yoktu. Nahoot'un sözleri o eski, imkânsız ölümsüzlük rüyasının canlanmasına neden oldu. Belki halkın onları görmesini sağlayabilirdi. Tabii ölümünden sonra.</p>

  <p class="block6">Ama sonra bu çekici ihtimali kafasından kovdu. Bu hazineyi ayak takımının görmesini sağlayarak değerini düşürmeyecekti. Bütün bunlar bir firavunun cenazesi için toplanmıştı. Von Schiller de kendisini modern bir firavun gibi görüyordu.</p>

  <p class="block6">Nahoot'a öfkeyle, «Hayır!» dedi. «Bunlar benimi Hepsi benim. Öldüğüm zaman hepsi benimle gelecek. Hazırlıklarımı yaptım. Vasiyetnamemde her şey yazılı. Oğullarım ne yapılması gerektiğini biliyorlar. Bütün bunlar benimle birlikte mezarımda yatacaklar. Kraliyet mezarında.»</p>

  <p class="block6">Nahoot, Almana dehşetle baktı. O ana kadar yaşlı adamın deli olduğunu anlayamamıştı. Bu saplantının sonunda onu delirttiğini farketti. Ama Mısırlı o anda adamla tartışmasının bir işe yaramayacağını biliyordu. Daha sonra bu görkemli hazinenin başka bir mezarda unutulmasını önlemenin bir yolunu bulacaktı. Bu nedenle sanki razı olmuş gibi başım eğdi.</p>

  <p class="block6">«Haklısınız, Herr von Schiller. Hazineye de bu yakışır. Siz de bu tür bir cenaze törenine layıksınız. Ama şu anda bütün hazineyi buradan kurtarmayı düşünmeliyiz. Helm bizi nehrin tehlikeleri konusunda ayardı, gendin çökebileceğini söyledi. Onu ve Nogo'yu çağırmalıyız. Nogo'nun adamları mezardaki eşyaları boşaltmalılar. Hazineyi helikopterle Pegasus kampına götürürüz. Her şeyi orada Almanya'ya gönderilmeleri için dikkatle ambalajlarım.»</p>

  <p class="block6">«Evet, evet.» Von Schiller telaşla ayağa kalktı. Nehrin kabarması yüzünden bu şahane koleksiyonu elden kaçırabileceği fikri onu birdenbire korkutmuştu. «Şu keşişi yolla. Adı neydi? Ha, evet, Hansith. Onu Helm'i çağırması için gönder.</p>

  <p class="block6">Helm hemen gelsin.»</p>

  <p class="block6">Nahoot ayağa fırlayarak, «Hansith!» diye seslendi. «Neredesin?»</p>

  <p class="block6">Keşiş mezar odasının önünde bekliyordu. Azizin ölüsünün bulunduğu lahdin önünde dua ediyordu. Dini inançlarla açgözlülük arasında bocalamaktaydı. Kendisine seslendiklerini duyunca, yerlere kadar eğildi. Sonra da telaşla diğerlerinin yanına gitti.</p>

  <p class="block6">Nahoot patronunun emirlerini tekrarlamaya başladı. «Hemen gölcüğe gitmelisin. Orada bıraktığımız adamların yanına..» Ama birdenbire Hansith'in yakışıklı, kara suratında garip, dalgın bir ifade belirdi. Keşiş onun susması için elini kaldırdı.</p>

  <p class="block6">Nahoot öfkeyle, «Ne var?» diye sordu. «Ne duydun?»</p>

  <p class="block6">Hansith başını salladı. «Susun! Dinleyin! Bir ses duymuyor musunuz?»</p>

  <p class="block6">Nahoot, «Hiçbir şey...» diyecek oldu ama sonra birdenbire sustu. Siyah gözlerinde çılgınca bir dehşet ifadesi belirdi.</p>

  <p class="block6">Hafif bir ses duyuluyordu. Yaz rüzgârının iç çekişi gibi bir ses.</p>

  <p class="block6">Alman, «Ne duydunuz?» diye sordu. İşitme duyusu çoktan azalmıştı. Yaşlı kulaklarının o sesi duyması imkânsızdı.</p>

  <p class="block6">Nahoot, «Su,» diye fısıldadı. «Akan su...»</p>

  <p class="block6">Hansith haykırdı. «Nehir! Tünele sular doluyor!» Döndü ve uzun adımlar atarak çevikçe koşmaya başladı.</p>

  <p class="block6">Nahoot, «Buraya sıkışıp kalacağız!» diye bağırarak onun peşinden atıldı.</p>

  <p class="block6">Von Schiller bağırdı. «Beni de bekleyin!» İki adamı izlemeye çalıştı. Ama çok geçmeden iyice geride kaldı.</p>

  <p class="block6">Keşiş onlardan çok öndeydi. Gaz tuzağındaki merdivenin basamaklarından ikişer ikişer çıkıyordu.</p>

  <p class="block6">Nahoot onun peşinden çaresizce, «Hansith!» diye seslendi. «Geri gel! Sana emrediyorum!» Ne var ki, sadece labirentin ilk dehlizine giren keşişin beyaz cüppesini görebildi.</p>

  <p class="block6">«Guddabi, neredesin?» Von Schiller'in titrek sesi taş koridorlarda yankılandı. Ama Nahoot keşişin gittiğini sandığı yöne doğru koşarken ona yanıt vermedi. Duvardaki tebeşir işaretlerine hiç bakmayarak ilk dönemeci aştı. Önden koşan Hansith'in ayak seslerini duyduğunu sanıyordu. Ama üçüncü köşeyi de döndüğü zaman kaybolmuş olduğunu anladı.</p>

  <p class="block6">Durakladı. Kalbi şiddetle çarpıyordu. Gırtlağında dehşetin o acı tadı vardı. Deli gibi bir çığlık attı. «Hansith? Neredesin?»</p>

  <p class="block6">Von Schiller'in koridorlarda garip bir biçimde yankılanan sesini duydu. «Guddabi! Guddabi! Beni burada bırakma!»</p>

  <p class="block6">Genç adam avaz avaz haykırdı. «Kes sesini! Bağırıp durma, ihtiyar bunak!» Kesik kesik soluyor, damarlarında hızla dolaşan kan kulaklarının uğuldamasına neden oluyordu. Hansith'in ayak seslerini duyabilmek için etrafı dinledi. Ancak sadece nehrin sesini duyabiliyordu. O hafif iç çekiş sanki etrafındaki duvarlardan geliyordu. Nahoot bağırdı. «Hayır! Beni burada bırakma!» Paniğe kapılıp hiç düşünmeden labirentte koşmaya başladı.</p>

  <p class="block6">Hansith hiç şaşırmadan köşeleri döndü. Korkunç bir şekilde ölme fikri ayaklarına güç veriyordu. Ama orta merdivenin başında ayağı burkuldu ve yere düştü. Dik yerden etrafa çarparak yuvarlanmaya başladı. Giderek de hızlanıyordu.</p>

  <p class="block6">Sonunda aşağı uzun galerinin akik fayanslarına serilip kaldı.</p>

  <p class="block6">Zorlukla ayağa kalktı. Bu düşme yüzünden iyice sarsılmış, vücudu berelenmişti. Koşmaya çalıştı ama bileği tekrar büküldü ve keşiş yine yere yığıldı. Fena halde burktuğu bileği artık ağırlığını taşıyacak durumda değildi. Ama Hansith ikinci kez çabalayarak tekrar ayağa kalktı. Yıkık duvara dayanarak topallaya topallaya galeride ilerledi. Kapıya erişince, sürünerek jeneratörün yanına çıktı. Suyun sesi iyice yükselmişti artık. Alçak, yankılı homurtu jeneratörün uğultusunu hemen hemen bastırıyordu.</p>

  <p class="block6">Hansith sendeleyerek, yalpalayarak tünelde yürürken, «Kalbi sevgi dolu, tatlı İsa ve Meryem,» diye yalvardı. «Beni kurtarın!» Alt kata ulaşamadan iki defa daha düştü.</p>

  <p class="block6">Dizlerinin üzerinde doğrularak ileriye baktı. Tünelin tavanındaki lambaların ışığında aşağıdaki kuyuyu gördü. Önce ne olduğunu anlayamadı. Çünkü kuyu oldukça değişmişti. Suyun düzeyi onun durduğu taş döşeli zeminin daha aşağısında değildi artık. Müthiş bir girdap vardı orada. Diğer taraftaki tünelin ağzından kuyuya akan su, aynı hızla gizli bir delikten boşalıyordu. Dubalı köprü suya yan batmıştı. Dikleşiyor, eğiliyor, dizginden kurtulmaya çalışan bir yabani at gibi kablolarını çekiştiriyordu.</p>

  <p class="block6">Taita'nın gölünden sular tünele hızla dolmaktaydı. Sel duvarın yarısına kadar çıkmıştı artık. Ama keşiş mezardan kaçmak için tek yolun o olduğunu biliyordu. Beklediği her an, sel daha da kuduracaktı. Oradan çıkmam gerekiyor, diye düşünüp kendini zorlayarak tekrar ayağa kalktı.</p>

  <p class="block6">Köprünün ilk dubasına erişti, ama bu öyle delicesine yalpalıyordu ki, keşiş onun üzerinde ayakta durmaya cesaret edemedi. Elleriyle dizlerinin üzerine çökerek emekleye emekleye derme çatma köprüye çıktı. Bir dubadan diğerine geçmeyi başardı.</p>

  <p class="block6">«Tanrım ve Aziz Michael, lütfen bana yardım edin!» Artık yüksek sesle dua ediyordu. «Lütfen böyle ölmeme izin vermeyin!» Diğer tarafa ulaşarak kaba taştan oyulmuş duvarda tutunacak yer aradı. Sonunda bir yer bulup kendini tünelin ağzına doğru çekti. Ama hızla akan sular vücudunun alt kısmına çarpıyordu. Adam bir an öyle kaldı. Kuduran su onu yakalamıştı, ileriye doğru gidemiyordu. Parmakları kaydığı taktirde kuyuya yuvarlanacak ve onun korkunç kara derinliklerine doğru Çekilecekti.</p>

  <p class="block6">Önündeki tünelin tavanında ışıklar hâlâ parlaktı. Hansith, Taita'nın gölünü hemen hemen görebiliyordu. Oradaki bambu iskeleye çıkabilirse kurtulacaktı. İskele ondan yalnızca altmış metre ötedeydi. Hansith bütün gücünü toplayarak kuduran sulara karşı kendini öne doğru çekti. Duvarda zorlukla tutunacak yerler buluyordu. Tırnakları kırıldı, parmak uçlarındaki etler sivri kayalar yüzünden koptu. Ama yine de zorla ilerledi.</p>

  <p class="block6">Sonunda ilerideki gün ışığını gördü. Taita'nın gölcüğünden süzülüyordu bu. Artık sadece on iki metre kalmıştı. Keşiş büyük bir sevinçle o ölüm tuzağından kurtulacağını düşündü. Sonra yeni bir ses duydu. Daha korkunç ve vahşice bir homurtuydu bu. Yıkılan barajın suları hızla Taita'nın gölcüğüne akıyordu. Sular tünelin ağzını bulup dev bir dalga halinde ilerlediler. Geçidi tavana kadar doldurarak ışıkları söküp attılar.</p>

  <p class="block6">Hansith karanlıkta kaldı.</p>

  <p class="block6">Dalga adama öyle şiddetle çarptı ki, keşiş bunun su değil, devrilen kayalar olduğunu sandı. Ve Hansith buna karşı koyamadı. Şu onu yakaladığı gibi geriye doğru fırlattı. Deliler gibi uğraştığı tünelden alıp döndüre döndüre götürdü ve sonunda gerideki kuyuya attı. Çılgın gibi akan sular Hansith'e taklalar attırıp duruyorlardı. O çılgınca karmaşa ve karanlıkta adam ne tarafın yukarısı, ne tarafın aşağısı olduğunu anlayamadı. Ama bu önemli değildi. O güçlü akıntıya karşı yüzmesi imkânsızdı.</p>

  <p class="block6">Sonra çukurdaki girdap onu sımsıkı yakaladı ve dev bir ağız gibi emercesine, çabucak derinlere çekti. Suyun baskısı Hansith'i ezmeye başladı. Adamın kulak zarlarından biri patladı. Keşiş can acısıyla bağırmak için ağzını açtığında sular boğazından kayarak ciğerlerine doldu. Adam en son girdabın kendisini dipteki duvara çarptığını hissetti. Akan sular kadar hızla gidiyordu o da. Sağ omzunun kemikleri kırıldı. Hansith su dolu ciğerleri yüzünden tekrar haykıramadı. Ama kendinden geçerken can acısını da hissetmez oldu.</p>

  <p class="block6">Ceset toprağın altındaki kuyuda hızla sürüklenirken yanlardaki sivri kayalara çarparak parçalandı ve kamı yarıldı. Dağın diğer tarafındaki kelebekli kaynaktan fırladığı sırada artık insana benzemiyordu. Oradan parça parça etler yatağı değiştirilmiş olan Dandera nehrine aktı. Ve sonunda mavi Nil'in daha geniş ve haşmetli sularına karıştı.</p>

  <p class="softbreak"> </p>

  <p class="block6"><span class="text1">Barajdaki açıklıktan akan sular</span> sarı makineyi bir çocuk oyuncağıymış gibi kaldırarak çağlamandan aşağıdaki uçuruma yuvarladı. Nicholas bir an aracın havada uçtuğunu gördü. O yuvarlanırken adam, içinde olsaydım, herhalde altında kalıp ezilirdim, diye düşündü. Dev makine gölcüğün yüzeyine çarparak suları fışkırttı, sonra da gözden kayboldu.</p>

  <p class="block6">Nicholas yuvarlanarak onu izledi. Çağlayandan aşağıya inerken başını Yukarıda, ayaklarını da aşağıda tutmayı başardı.</p>

  <p class="block6">Onu sürükleyen sular düşüşünü yavaşlattı. Bu sayede adam dipteki sivri kayaların üzerine düşmeden hızla akan suya yuvarlandı. Nicholas beş altı metre ileride yüzeye çıktı. Başını sallayarak gözüne düşen saçları geriye attı ve etrafına bakındı.</p>

  <p class="block6">Traktör kaybolmuştu, onu, çağlayanın altındaki gölcüğün derin suları yutmuştu. İleride, nehrin ortasında küçük kayalık bir ada vardı. Nicholas uçurumun dimdik yarılarına bakarak orada nasıl tuzağa düştüğünü hatırladı' Bendin yıkılması ve firavunun mezarını su basması nedeniyle duyduğu sevinç birden kayboldu.</p>

  <p class="block6">Adam suların aşındırarak düzleştirdiği kaygan kayalara hiçbir zaman tırmanamayacağını biliyordu. Kayalar tepesinde öne doğru bir meyil yapmaktaydı. Nicholas nehirden Yukarıya, çağlayanın dibine doğru çıkıp çıkamayacağını düşündü.</p>

  <p class="block6">Bulunduğu yerden çağlayanın doğu tarafında bir çatlak ya da bacamsı bir yer varmış gibi gözüküyordu. Belki oradan Yukarıya tırmanabilirdi. Ama tabii bu zor ve tehlikeli bir tırmanış olurdu.</p>

  </body>
</html>