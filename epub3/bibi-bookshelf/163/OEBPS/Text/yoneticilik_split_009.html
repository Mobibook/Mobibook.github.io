<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>yoneticilik</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_9">İletişim Araçları ve Mesaj</h2>

  <p class="h2baslik">Temel Noktalar</p>

  <p class="indentmetin">• Toplantı düzenlemek için küresel seyahatlere çıkmanın sınırlanması yönünde ciddi bir baskı mevcuttur.</p>

  <p class="indentmetin">• Video-konferans yöntemi şu an pek tutulmuyor, ancak bu araç tedarikçilerle yürütülen görüşmelerin ilk evrelerinde etkinlik sağlayabileceği gibi, diğer birçok işletme de teknolojinin ilerlemesiyle onu tercih etme eğilimi gösterebilir.</p>

  <p class="indentmetin">• İş arkadaşlarıyla iyi ilişkiler yalnızca fiziksel yakınlıkla bağlantılı değildir; uzak mekânlardaki insanlar arasında da iletişim ve güven sağlanabilir.</p>

  <p class="indentmetin">• Aynı mekânda çalışan ekipler toplantıların ölçüsünü kaçırabilir; amaç, iletişimde azami düzeyi değil, doğru düzeyi yakalamak olmalıdır. Kadrolara ve müşterilere erişmek için yeni iletişim araçları kullanılabilir.</p>

  <p class="indentmetin">• Tarihsel nedenlerle evrensel iş dili İngilizce’dir. İş ekiplerinde ana dili İngilizce olan ve olmayan kişiler açısından öğrenilmesi gereken birtakım düzgün davranış kuralları geçerli olmalıdır.</p>

  <p class="normal1">İsviçre’nin kayak merkezi Davos’ta her yıl ocak ayında yerküremizin siyaset ve iş dünyası liderleri genel küresel strateji tartışmaları yapmak üzere bir araya gelirler. En yeni iletişim teknolojileri hakkında konuşurlar, ama yine oturup bizzat görüşürler. 2007 yılında video-teknolojisindeki ilerlemelerin yarattığı bilinç-le, karbon salınımını sınırlama arzusunu konu alan, sanal konferans yöntemiyle deneme niteliğinde bir tartışma gerçekleştirildi. Londra The Times bu olayı şöyle duyurdu:</p>

  <p class="indentmetin">Davos’takiler daha önce bıraktıkları karbon ayak izlerinin hiç bu kadar bilincine varmamışlardı; şimdi doğal olarak, yüksek sesle, acaba bir daha hiç seyahate çıkmasak mı diye düşünüyorlar… böylece teknoloji düşkünleri bu tuhaf çelişkiye kafa yorarak bir çözüm ortaya koydular: hologram.</p>

  <p class="normal1">Bu sözcük ilk bakışta “Uzay Yolu” filmini çağrıştırıyor, ama üzerinde biraz kafa yorunca daha anlaşılır bir hal alıyor. Bu teknolojinin öncülerinden olan, ABD’nin Pennsylvania kentindeki Carnegie Mellon Üniversitesi profesörleri Todd Mowry ile Seth Goldstein, olayın hologramın da ötesine giderek, kopyalama düzeyine vardığını iddia ediyorlar. Yarı-iletken devi Intel’in Araştırma Bölümü Başkanı Todd Mowry şöyle diyor:</p>

  <p class="indentmetin">Buradaki fikir, bir kişi veya nesnenin şeklini ve görünümü aynen yansıtan bir fiziksel kopya üretmek. Kişi ya da nesne hareket edince, kopya da aynı hareketi tekrarlayacak. Kopya fiziksel bir varlık; bir hologram değil. Onunla sanki aynı odadaymış gibi etkileşim kurabileceksiniz.</p>

  <p class="normal1">Mowry şöyle devam ediyor:</p>

  <p class="indentmetin">Bu araştırmayı motive eden uygulama, bugünkü video-konferans pratiğinin iyileştirilmesi olmuştur. Dinamik fiziksel aktarım yoluyla, bütün bir sahneyi veya ortamı olduğu gibi birden fazla mekânda yeniden yaratabiliyorsunuz. Bir insan topluluğu birçok farklı mekânda gerçek formlarıyla kopya halinde görünebiliyor. Mobilyalar, yazı tahtaları ve diğer nesneler birçok mekânda aynı şekilde boy gösterebiliyor. Bir kişinin ya da nesnenin her hareketi, her tepkisi birçok mekânda aynı anda tekrarlanabiliyor. Böylece bütün toplantılar yüz yüze gerçekleştirilmiş olabiliyor.</p>

  <p class="normal1">Çevre kaygısı bir yana bırakılsa bile, şirket bütçeleri ve amansız zaman baskısı yüz yüze görüşme kapasitemizi sınırlamaya yetiyor. 3. Bölümde yer alan, Siemens’le ilgili örnek olay incelemesinde, bu elektronik devinin küresel seyahat bütçesini üçte bir oranında azalttığı anlatılıyor. Bu nedenle, video-konferans teknolojisindeki her ilerleme iş çevreleri tarafından coşkuyla karşılanıyor. Örgütler ilerde ele alacağımız diğer birçok etmenin yanı sıra, zayıf ve gecikmeli geetin</p>

  <p class="normal1"><br class="chapter"/>
  in yüksekliğinden yakınsalar da, bugünkü video-konferans teknolojisinden yine de derin bir memnuniyet duyuyorlar.</p>

  <p class="normal1">Yöneticilerin kullandıkları iletişim araçları, gerek vermek istedikleri mesajlara, gerekse bireyler arasında bağ kurmayı amaçlayan daha geniş kapsamlı hedeflerine denk düşmelidir. Bugün giderek genişleyen zengin bir alakart mönüden seçme yapma olanağına sahipler: görüntülü yüze tele-konferans, Messenger, bloglar vb. Liderler şu soruyu kendilerine devamlı sormak zorundalar: “Hepimiz ‘aynı yerde’ bulunmak zorunda mıyız? Zorundaysak, bu toplantı harcanan zaman ve maliyete değecek mi? Değilsek, ne kaybederiz?”</p>

  <p class="normal2">“Aynı Yerde Bulunmak” Ne Kazandırır?</p>

  <p class="normal1">“Uzay Yolu”nu çağrıştıran bir uzay ortamında gerçekleşse bile, gelişkin bir sanal konferans uygulaması, yüz yüze görüşmenin yerini tutabilir mi? Bilim bize aynı odada bir arada bulunan kişiler arasındaki iletişimin yararlarını gösteriyor. Ruh hali “bulaşıcıdır”; iletişimin önemli bir kısmı vücut dili, göz teması ve bilinçdışı işaretlerle gerçekleşir. Bu alandaki önde gelen araştırmacılardan Profesör Albert Mehrabian’ın tespitlerine göre, kimi durumlarda, iletişimin söylenen sözlerin anlamına dayalı olan kısmı yüzde 7’ye kadar düşebiliyor. En ileri hologram uygulamasında bile, sözlü olmayan iletişimin yoğunluğunun en azından bir kısmının kaybolması kaçınılmazdır. Kıdemli küresel iş liderlerine koçluk yapan Leadership Communications kuruluşunun başkanı Terry Pearce şöyle diyor:</p>

  <p class="indentmetin">Yeni nörolojik araştırmalar gösteriyor ki, yüz yüze geldiğimizde karşımızdaki kişi veya kişilerin nöronlarını yansıtmaya başlarız. Dolayısıyla, eğer iyi kulak verirseniz, diğerlerinin yaşadıkları deneyimin aynısını kendiniz de yaşama olanağını yakalayabilirsiniz. Empati kurmak budur. Görünen o ki, insanlara fiziksel bakımdan ne kadar yakın olursanız o kadar iyi sonuç alırsınız. Ancak, yakınlık mutlaka empatiye yol açacak −ayna nöronlar mutlaka yaratılacak− diye bir şey yok.</p>

  <p class="normal1">Beynin duygularla ilişkisi en sıkı olan limbik kısmı, mantıkla ilişkili olan kortekse oranla 80 bin kat hızlı çalışıyor. Terry, “Öykülerin iyi bir iletişim aracı olmasının nedeni de bu” diyor. Peki bu, farklı mekânlara dağılmış ekiplerin durumunun umutsuz olduğu anlamına mı geliyor? Olumlu yanından bakarsak, iyi bir ekibi var eden birinci etmen yakınlıktan çok iletişim becerisidir. İyi hazırlanmış bir e-posta, kötü yönetilen bir toplantıdan daha etkili olur. Ancak en yüksek düzeyde ilgi yaratmak gerektiği zamanlarda insanları bir araya toplamak şarttır. İyi ama Terry sınırlı bir seyahat bütçesiyle, dağınık bir takımı yönetme görevinin üstesinden nasıl gelecek?</p>

  <p class="indentmetin">Ekipteki herkesle tek tek sohbet ederdim; bütçe kısıtlamalarının bize yılda ancak bir-iki kez bir araya gelme olanağı tanıdığını açıklar ve şöyle derdim: “Bu durum benim canımı sıkıyor, nedeni de şu: Sizi istediğim gibi tanımamı engelliyor. Çalıştığınız yeri görmek isterim. Ortamınızı hissetmek, dokunmak, koklamak isterim. Üzerinizdeki baskıyı algılamak isterim. Eğer sizleri tanımazsam, ekibe arzuladığım ölçüde etkin bir liderlik yapmayı başarmam olanaksız. Birlikte geçirdiğimiz süreyi en iyi şekilde değerlendireceğim. Arkanızda olduğumdan −ve hesap verme sorumluluğunuz bulunduğundan− enim olmanızı sağlamak benim görevim.”</p>

  <p class="indentmetin">Ardından söylediklerimi uygulamaya başlarım. Kişisel temas sağlamak için toplantılar düzenlerim. İnsani bağlantı kurulmadan işe başlayarak zaman yitirmem. İşleri telefonla yapabilirsiniz. Herkesin aynı ölçüde bilgi sahibi olabilmesi için her toplantıda yüzlerce PowerPoint sunumu yapılacağını sananlar var. Oysa böyle yapılırsa toplantılar kötü bir şekilde kullanılmış olur.</p>

  <p class="indentmetin">İkinci olarak, bazı toplantılar için −örneğin video-konferans gibi− bir uzaktan iletişim sistemi kurar ve bağlantı için süre tanırım. Elbette ki, insanların rahatlık düzeyi konusunda duyarlı hareket etmek gerekir, ama asıl amaç güven yaratmak ve ekibi bir arada tutmaktır. Müşterilerimden biri, elemanlarının çoğu farklı istasyonlarda görev yapan yeni [dağınık] bir ekibin sorumluluğunu üstlenmişti. Her toplantıyı ekipteki elemanlardan biri üzerinde odaklandırmaya başladı; her elemana kendisini tanıtması için 15 dakika süre tanınmıştı. Çalışma ortamları ve ailelerine ait fotoğraflar, hatta videolar gösterebiliyorlardı. İnsanlara önemli oldukları hissini verme ve güven sağlamanın bir yoluydu bu.</p>

  <p class="normal1">Coca Cola İnsan Kaynakları Kıdemli Başkan Yardımcısı Cynthia McCague yüz yüze görüşmelerin, ne kadar seyrek yapılabilse de, çok değerli olabileceğini söylüyor:</p>

  <p class="indentmetin">Geçen ay bizim ekip, kişisel gelişim forumları ve tüm şirket çapında iletişimdeki değişiklikler üzerinde ortak bir çalışma yürüterek, diğer insanlara çalışmalarını derinleştirme olanağı sundu. Herkesi bir odada toplamak son derece yararlı oluyor: Düşündüklerinizi yazı tahtasına çizebiliyorsunuz. Bu insanların ilgisini çekme −ya da bir konu üzerinde keyifli bir tartışma− fırsatı yaratıyor. Ben sorunları ortaya dökme, beyin fırtınası yapma, norm koyma ve performansı yükseltme arasında kuvvetli bağlar olduğuna inanıyorum. Bu sanal yollarla da yapılabilir; ama bütün ekibi, yalnızca kendini iyi hissetmesini sağlayacak bir etmen olarak değil, aynı zamanda birlikte çalışmayı güçlendirecek odaklı bir şekilde bir araya getirerek daha çabuk sonuç alınır.</p>

  <p class="normal1">LVMH Synergies’in Yürütmeden Sorumlu Başkan Yardımcısı Concetta Lanciaux’un düşünceleri ise şöyle:</p>

  <p class="indentmetin">Toplantılar üç boyutludur; bütün duyular işin içine karışır. Buna karşılık perdede gördüğünüz kişiler daha resmi bir tonda konuşurlar ve doğallık biraz zayıf kalır. Bizim işimizde, yaratıcılık ve özerklik öğesinden ötürü, duygusal zekâ işin yarısıdır. Bu karar verme yeteneği, karmaşık durumlarda yolunu bulma becerisi, yerel iş koşullarına ve kültüre ayak uydurma ve empati kurma kapasitesi gibi unsurlar içerir. Duygusal zekânın tanımı yüzeydeki görüntünün ötesini görme ve satır aralarını okuma, emtapi duyma ve farklı durumları doğru değerlendirme yeteneğidir. Video-konferans yöntemi birbirilerini tanıyan kişiler ya da birbirini tanıması gerekmeyen kişiler için uygundur. Fakat eleman alırken bu yöntemi kullanırsanız, izlenimleriniz eksik kalabilir. Son olarak, işin bir de kültürel yanı var. Bazı kültürlerde kişisel ilişkilerde konuşulanların mahremiyeti büyük önem taşır. Bir genelleme yapmak gerekirse, Fransa’da müşteri satıcıya güvenirse ürünü satın alır, oysa Almanya veya Japonya’da müşteri ürünün işe yarayacağından emin olursa alır.</p>

  <p class="normal2">Video-Konferans: Sinir Bozucu Bir Şey</p>

  <p class="normal1">Fark ettik ki, görüştüğümüz yöneticilerin en sinir oldukları şey video-konferans deneyimiydi. Antipatiden apaçık düşmanlığa kadar her tonda olumsuz duyguya rastladık.</p>

  <p class="normal1">Ne ki bu algının, büyük ölçüde bizatihi bu yöntemle değil, kaliteyle ilgili olduğunu belirtmekte yarar var. Standartlar geliştikçe ya da görüntü ve ses kalitesi ile eş zamanlılık düzeyi iyileştikçe, çoğu bu iletişim aracına yeniden dönerek, kaydedilen ilerlemenin daha akıcı bir iletişim sağlayıp sağlamayacağını denemek isteyecektir.</p>

  <p class="normal1">L’Oréal’in Body Shop Bölümü İnsan Kaynakları Grup Yöneticisi Sue Turner, “video-konferanstan nefret ediyorum” diyor:</p>

  <p class="indentmetin">Bağlantı sırasındaki zaman gecikmeleri sinirime dokunuyor. Bazen birisini görebilseniz bile −belki de bana öyle geliyor− ya görüntü net olmuyor ya ayrımları fark edemiyorsunuz. Hiç yoktan iyi diyeceğim, ama kesinlikle insan sıcaklığını alamıyorsunuz.</p>

  <p class="normal1">Gore’dan Andy Warrender “işe yarayabilecek her yöntemi” denemiş, ama çoğunu ya gereksiz ya da uygunsuz bularak geri çevirmiş. Şirket toplantılarını ya doğrudan yüz yüze gerçekleştiriyor ya da tele-konferans yöntemiyle; bazen ikinci yönteme internet bağlantısı da eşlik ediyor. Video-konferans uygulamasını nadiren kullanıyor.</p>

  <p class="indentmetin">Video-konferansın olumsuzluğu sizi donanımınızı kurduğunuz mekânlara çivilemesinden kaynaklanıyor. Kalite rezalet. Birbirimizin neye benzediğini az çok biliyoruz. Tele-konferans ondan çok daha rahat. Bağlantılarımızı çok sayıdaki alıcıya mesaj iletme, yanıt gönderme ve benzeri olanaklar sunan gelişkin bir sesli mesaj sistemiyle destekliyoruz.</p>

  <p class="normal1">Intel’den Alan Wigley şunu ekliyor:</p>

  <p class="indentmetin">Video-konferans uygulamasının geliştirilmeye ihtiyacı var. Büyük şirketlerin çoğu muhtemelen görüntü bozuk olduğu ve sesle görüntü arasında zaman farkı oluştuğu için bu yöntemi kullanmıyor. Bu sistemin iyi çalışmaması beni gerçekten hayrete düşürüyor. Aslında aynı anda altı kişiyi ekranda gösterebilmesi gerekir. Teknolojisi yetersiz olduğu ve pahalı geldiği için biz kullanmıyoruz.</p>

  <p class="normal1">Bu yöntem hakkındaki tek olumlu yaklaşım LVMH Synergies’in Yürütmeden Sorumlu Başkan Yardımcısı Concetta Lanciaux’dan geldi. Video-konferans sistemini yüz yüze görüşmelerin yerini tamamen alacak şekilde kullanmadığını vurgulayan Lancaux, bu yöntemden potansiyel tedarikçilerle yaptığı görüşmeler sırasında kısa listeler oluştururken epeyce yararlandığını belirtiyor. Gerektiğinde iş seyahatlerine çıkmaktan kaçınmadığını, buna karşılık mümkün olan her fırsatta onun yerine bu yöntemi tercih ettiğini söylüyor.</p>

  <p class="indentmetin">Dağınık bir örgütüz. Ayrıca çok güçlü bir e-posta ağımız, intranetimiz, video-konferans ve tele-konferans sistemimiz var. Video-konferans uygulamasını yaygın olarak, daha çok insanlarla −potansiyel partnerlerimizle− doğrudan görüşme yapmaya karar vermeden önce kullanıyoruz. Bir sabah beş ayrı danışmanla görüşebiliyorum. Bu sayede yalnızca Fransa’daki danışmanların değil, ABD’deki danışmanların söylediklerini de dikkate alabiliyorum. Benim için video-konferans küreselleşmenin en büyük yardımcılarından biri. Şirket dışından bir partner ararken onu görme olanağı buluyorsunuz. Başka bir deyişle, nihai tercihinizi en uygun şekilde yapmanıza yardımcı oluyor. Sizi sonuca daha çabuk götürüyor.</p>

  <p class="normal1">Concetta seçim sürecinde son görüşmeyi yine yüz yüze yaptığını belirtiyor.</p>

  <p class="indentmetin">Seçim yaparken belirleyici olan duygusal zekâdır: Bu insanla çalışıp çalışamayacağınızı o söyler. Bu tür “hafif” öğelerin tamamına ancak söz konusu kişiyle karşılıklı oturunca karar verebilirsiniz; ama içerik ve teknik enformasyon sunumunu video-konferansla gerçekleştirebilirsiniz.</p>

  <p class="normal2">Niye Buradayız?</p>

  <p class="normal1">Bir arada bulunmadıkça, karşınızdakinin meseleyi tam olarak anlayıp anlamadığını göremez ve hissedemezsiniz. Ayrıca en ileri hologram teknolojisinin bile duygusal enerjiyi tamamen kopyalama yeteneği koca bir soru işaretidir. Karşısındaki kişinin onaylamak için başını sallamasındaki kesin ifade ya da ortak bir nokta yakaladığında gözlerini kırpmasının taşıdığı açık anlam, insanın hafızasından yıllarca silinmez. Bunlar ilişkinize güçlü bir etki yapar ve muhatabınızın bir meseleyi ve konunun önemini ne kadar iyi anladığını ölçme olanağı verir.</p>

  <p class="normal1">Yüz yüze görüşmelerin sıklığını sınırlayan baskının boyutları şirketten şirkete değişse de hepsinde güçlü bir düzeydedir. Bu durum toplantılardan iş açısından en verimli şekilde yararlanmaya engel oluşturabilir. Buna karşılık, başka bir açıdan ise, yöneticileri yüz yüze toplantı düzenlemeye ancak mutlak zorunluluk halinde başvurmaya zorlayarak sağlıklı bir toplantı disiplini de sağlayabilir. Toplantı –belki beraber yemek yeme ve sosyalleşme olanağıyla birlikte– şu tür görevler için vazgeçilmez niteliktedir:</p>

  <p class="indentmetin">• Derin kapsamlı strateji tartışmaları</p>

  <p class="indentmetin">• Yeni bir ekip oluşturma</p>

  <p class="indentmetin">• Vizyon ve misyon iletme; iş ekibine liderlerini tanıma olanağı sunma</p>

  <p class="indentmetin">• Yakın çalışacak kişilerin birbirlerini tanımasını sağlama</p>

  <p class="indentmetin">• Bir şirket evliği veya ortaklık sonrası yeni bir kimlik ve amaç birliği duygusu kazandırma</p>

  <p class="indentmetin">• Örgütün bir sarsıntı atlatmasından sonraki toparlanma döneminde toplantıları sıklaştırmak gerekebilir.</p>

  <p class="normal1">Bunu dışındaki amaçlarla toplantı yapmak salt gereksiz olmanın ötesinde, doğrusu hiç tavsiye edilmez. Küresel dağılmışlığın yaratabileceği bir takım fırsatlar ve sınırlı ya da sanal iletişimin bazı gizli avantajları ortaya çıkabilir. Buradan alınacak en önemli ders, ne zaman ve nerede yapılırsa yapılsın, toplantının amacı konusunda mutlak bir netlik bulunması gerektiğidir. Aynı zamanda konuyla ilişkili gerçek sorunları derin bir şekilde kavramak da gereklidir: İnternet aracılığıyla yapılabilecek ve yapılamayacak olan şeyleri ve esas noktaları göz ardı etmenin iş açısından doğurabileceği riskleri iyi anlamak şarttır. Her şeyden önce, birlikte geçirdiğiniz süreyi en iyi şekilde değerlendirmeniz şarttır.</p>

  <p class="normal2">Yüz Yüze İlişkinin Gücü Büyüktür,</p>

  <p class="normal2">Ama İyi Kullanılması Gerekir</p>

  <p class="normal1">Başarılı liderler bu konuyu, iletişim araçları konusundaki kararların ve zorlukların eşlik ettiği bir liderlik meselesi olarak görüyorlar. Bu liderler konuya iyimser yaklaşıyorlar: Çoklu iletişim araçları ve farklı zaman kuşaklarının yol açacağı baş ağrısıyla uğraşmaktansa, insani interneti dönüştürmeyi tercih ediyorlar. En net doğrultuyu yakalamaya, en iyi ilişkilere ve en güçlü iletişim becerilerine ağırlık verip, ardından toplantı düzenini buna göre ayarlıyorlar.</p>

  <p class="normal1">Güven olmazsa olmaz bir önkoşuldur. Görüştüğümüz herkesin çoğu kez daha biz ağzımızı açmadan söylediği ilk şey bu oldu. Göz teması, beden diliyle iletişim ve bağ kurmayı içeren doğrudan toplantılar yapmadan güven sağlamak son derece zordur. Kişiler arasında tesis edilen güven ne kadar sağlam olursa, ileriki internet temasları sırasında kuracakları iletişim o kadar verimli olur.</p>

  <p class="normal1">Örneğin, Kolombiyalı Comai firmasının genel müdürü Antonio Sedan, “insanları birbirine bağlamak için yüz yüze toplantılar düzenlemenin zorunlu olduğunu” vurguladıktan sonra şöyle devam ediyor:</p>

  <p class="indentmetin">Eğer aramızda iyi ilişkiler ve yoğun bir sanal iletişim olursa, bir araya geldiğimizde ileriki sanal iletişimimiz için güçlü bağlar yaratan bir coşku patlaması yaşarız ve sonuçta bu etkinlik artışına yol açar. Yüz yüze toplantılar ilişkileri ve takım etkinliğini güçlendirip pekiştirir.</p>

  <p class="normal1">Yüz yüze görüşmenin getirdiği bu yakınlaşma, uzun süreli iş seyahatlerine çıkma ihtiyacını da azaltır, diye sürdürüyor sözlerini Antonio:</p>

  <p class="indentmetin">Zekice, iyi planlanmış sanal ilişkiler sonrasında çıkılan iş gezileri daha kısa sürer. Çetrefilli bir konuda karar vermek için gereken adamların çoğunu bir odaya doldurabiliyorsanız, seyahatleriniz oldukça verimli geçer.</p>

  <p class="normal1">Birçok yöneticinin bu konuya epeyce ağırlık verdiğini gördük. The Body Shop Grubu İnsan Kaynakları Müdürü Sue Turner diyor ki:</p>

  <p class="indentmetin">Ben hâlâ insanlarla aynı masada ya da yan yana oturup bir güven ilişkisi oluşturmanın, onların deneyim ve özlemlerini anlamanın yerini başka hiçbir şeyin tutamayacağına inanan eski kafalılardanım. Ben hâlâ şebekeleşme, empati ve birbirini anlamanın iş yapmanın yapı taşı olduğuna yürekten inanıyorum. Bugüne kadar çalıştığım üç örgütte de −Accenture, Barclays ve L’Oréal/Body Shop− küresel şebekeleşme son derece yaygındı ve kıdemli yöneticiler arasında yoldaşlık ilişkisine büyük bir değer veriliyordu.</p>

  <p class="normal1">Sue ayrıca, daha önce sözü edilen kültürel farklılıkların ancak ilgili bölgeye yapılacak ziyaretlerle doğru düzgün anlaşılabileceğine işaret ediyor. Yakın çalıştığınız başka kıtadaki bir meslektaşınızla yüzü yüze görüşmenizin şart olduğuna inanıyor. ABD İnsan Kaynakları Müdürü ile olan ilişkisini örnek gösteriyor:</p>

  <p class="indentmetin">İşe girdiğim günlerde telefonda uzun uzun sohbet ederek hoş bir ilişki geliştirmeyi başardık. Ama onun karşılaştığı sorunlara gerçekten empati duymam, ancak yanına giderek o topraklarda bir hafta boyunca görüşüp birlikte çalıştıktan sonra mümkün oldu. Empati kurmadan ilişki geliştirmezsiniz, farklı dillerden konuşursunuz. İşte beden dili burada devreye girer. Kendisiyle görüşmeye epeyce zaman ayırdığım L’Oréal Entegrasyon Müdürü’nün İngilizcesi harikuladeydi, ama bu kadar uzun bir süre yüz yüze görüşmeseydik birbirimizi yanlış anlama olasılığı hayli yüksek olurdu. Onunla görüşürken ne zaman L’Oréal’ın politikasıyla ilgili sorgulayıcı bir soru yöneltsem, klasik bir Fransız jestiyle omuz silkiyor ya da sadece gülümsemekle yetiniyordu. Söylemek istediği şey “C’est la vive” ya da “Benden buraya kadar” idi. Bunu sözcüklerle anlatmak çok zor. Bir kaş kaldırmanın bile verdiği bir mesaj vardır. Bir anlaşma sırasında mümkün olanın sınırlarını yakalamaya çabalarken, açık veya örtülü beden dilinden etkili ipuçları çıkarabilirsiniz.</p>

  <p class="normal2">Bütün İşler İnsana Dayanır</p>

  <p class="normal1">Shell Retail Başkanı Leslie Van de Walle (şimdi Rexam’ın CEO’su) şöyle diyor:</p>

  <p class="indentmetin">Benim bu konudaki görüşüm çok net. İnsanlarla görüşmeden merkezde oturarak işleri yürütmezsiniz. Bunun geçici bir heves olmadığını biliyorum. Ben zamanımın yüzde 60’ını iş seyahatlerinde geçiriyorum. Benim işim insanlarla; teknoloji aracılığıyla ilişki kuramazsınız, onu çok dikkatli kullanmak gerekir. İşte başarının kaynaklarından biri, birlikte geçirilen zamandır. Her ne kadar işin özelliğine bağlı olsa da, ben yüz yüze görüşmeden daha iyi bir yol bulamadım doğrusu. Bazıları kişisel temastan pek hoşlanmıyor, öyleyse onlar çok fazla iş seyahatine çıkıp insanlarla yüz yüze görüşmesinler.</p>

  <p class="indentmetin">Benim gördüğüm şu: −gerçi elimde ölçecek bir şey yok ama− Shell’de en sık bir araya gelen birimler, açık ara ile, en iyi motive olmuş ve en iyi işleyen birimler. İnsanlardan gelen yorumlar ayrıca toplantıların da son derece motive edici ve yararlı olduğunu, her zaman içgörü kazandırdığını gösteriyor.</p>

  <p class="normal1">Risk sermayesi alanında çalışan İsrailli yatırımcı Allon Bloch ise şöyle diyor:</p>

  <p class="indentmetin">Güven yaratmak zor iş, ama bir kere güven sağladıktan sonra yapabileceğiniz şey çok fazla; o zaman artık sık sık bir araya gelmeniz de şart değil. Ben ABD’ye altı ila sekiz haftada bir gidiyorum, CEO’mu iki üç ayda bir görüyorum. Çoğu zaman bolca telefon görüşmesi yapıyorum.</p>

  <p class="normal1">Gore-Tex ve tıbbi ürünler imalatçısı Gore’da, küreselleşme sürecinde sağlanmaya çalışılan yüksek örgütsel katılım ve iletişim değerleri, seyahat faturalarının kabarıklık derecesiyle ölçülüyor. Kumaş bölümünün lideri Andy Warrender bazı gözlemcilerin bu konudaki yorumlarını aktarıyor: “Siz çıldırmış olmalısınız: Bu kadar uçak seyahati verimsiz olur.” Oysa diye ekliyor Andy:</p>

  <p class="indentmetin">İşin bir de öbür yüzü var: Bu yatırımın insanlardan gelen getirisi; sağlanan katılım, tutku, bağlılık, inanç. Biz her yıl çalışanlar arasında bir anket düzenleriz. Yıllardır “Gore’da çalışmaktan mutluluk duyuyorum” sorusuyla ilgili 0’dan 9’a kadar (9 puan “tamamen katılıyorum” demektir) yapılan puanlandırmada, sürekli olarak 8’in üzerinde bir derece tutturuyoruz.</p>

  <p class="normal1">Bu arada, elemanları işe katma çabasını “çılgınca” bir uğraş olarak gören mantığı sorgulamakta yarar var. Yarım yüzyılı aşkın bir süredir, eşi benzeri görülmedik bir ticari başarı ve büyüme rekorunun sahibi olan Gore örneği, Hawthorne’un yüzyıl önce üç-çeyrek döneme ilişkin deneylerinde elde edilen bulguları bir kez daha önümüze koyuyor: Bir şirketin elemanlarının işe aktif katılımı ve motivasyonu, başarının biricik belirleyicisidir. Ancak gerek teori gerekse pratik düzeyde çoğunluğun kabul ettiği bu gerçeğin, şaşılacak biçimde, norm haline gelmeyip, istisna olarak kaldığına tanık oluyoruz. Mesela güncel birleşme sonrası faaliyetlerde çok daha tutarlı sonuçlar vermesine karşın, bu anlayışa stratejik öncelik tanındığını nadiren görüyoruz.</p>

  <p class="normal1">Bu ilke sanal iletişim açısından da geçerli. Gore’dan Andy Warrender gelen mesajları 24 saatte içinde mutlaka yanıtlamayı ilke edinmiş. Bu ilkeyi tüm ekibine de aşılamış, öyle ki kurala uyulmaması halinde insanlar hemen itiraz ediyorlar. Bu uygulama bütün mesajlaşma sistemlerinin etkinliğini önemli ölçüde artırıyor. Andy Warrender, “kurucumuz Bill Gore uluslararası bir sistem kurmaya başlarken, bu birebir doğrudan iletişimi kopya etmemizi istedi” diyor.</p>

  <p class="normal2">Aynı Odada Eşit Bir Oyun Sahası</p>

  <p class="normal1">Yüz yüze toplantıların, tele-konferans ve video-konferans yöntemlerinden daha demokratik olduğunu söyleyebiliriz. Örneğin, idare merkezi binasındaki bir odada toplanan grup, ülke temsilcileriyle yapılan telefon veya video bağlantılı bir toplantıda tartışmalara hükmeden taraf olacaktır. Hele bu kişiler şirketin bağlı olduğu ulusun anadilini kullanan o ülke vatandaşları ise böyle bir durum kaçınılmaz olacaktır. Küresel çip imalatçısı Intel, EMEA (Avrupa, Orta Doğu ve Afrika) bölgesi ekibine yaptığı ödeme ve harcamalarla ilgili konularda tele-konferanslar düzenlemekten vazgeçerek, yüz yüze toplantılar yapmayı tercih etti. On ülkeyi kapsayan 29 kişilik bölge ekibinin ödemelerden sorumlu müdürü olan Alan Wigley şöyle diyor:</p>

  <p class="indentmetin">[Göreve geldiğimde] yapmayı düşündüğüm ilk iş seyahate çıkıp herkesle tek tek görüşmekti. Buraya saf Britanya ve İrlanda kökenli Pizza Express firmasından gelmiştim. İşbaşına geçen herkesin yeni bir ekip yaratması gerektiğine inanırım ben. Önce üç aylık dönem toplantılarının yüz yüze gerçekleştirilmesini sağladım. Eskiden bu görüşmeler telefonla yapılıyordu. Özellikle, aynı odada toplanan, çoğunluğu bir ülke mensuplarından oluşan kalabalık bir kadronun egemenliği altında geçen bu tür görüşmelerin iyi sonuç vermediğine hükmettim. Bir toplantıda Birleşik Krallık’tan dört beş kişinin karşısında, başka bir ülkeden yalnızca bir kişi varsa, o zaman bu kişinin katılımcıdan çok gözlemci konumunda kaldığını gördüm. Bu durumda Rusya’daki katılımcı katkı yapamıyor, dinleyici olmaktan öteye gidemiyor. Bunu aşabilmek için son derece güçlü bir kişiliğe sahip olmak gerekir. Herkesten girdi almak insanların katkısını artırır. İnsanlar orada olduklarında, doğrudan katılım yapabilirler.</p>

  <p class="normal1">Alan sözlerini şöyle sürdürüyor:</p>

  <p class="indentmetin">Bence, insanlar ister uzak ülkelerden gelsinler ister o ülkeden, yüz yüze görüşmek ve bir araya gelmek güven yaratır. Karşılıklı oturup konuştuğumuz birine her zaman güven duyarız; bizim için bir şey yapmaya söz verirse, yapacağına inanırız. İnsanları daha sorumlu yapar. Neden bilmem ama yapar</p>

  <p class="normal1">Medya devi Reuters’in CFO’su David Grigson’un da benzer deneyimleri olmuş:</p>

  <p class="indentmetin">Teknolojinin bende yarattığı en büyük düş kırıklığı, her zaman bekleneni veremiyor olması. Ya bağlantı kopuklukları oluyor ya sesler birbirine karışıyor. Çok uzak yerlerle yaptığımız tele-konferanslar sırasında bağlantı kurmakta, özellikle de bağlantıyı toplantı süresince kesintisiz sürdürmekte zorlandığımız çok oldu. Ekibin çoğunluğunu bir odaya toplayıp, diğerleriyle telefon bağlantısıyla yapılan toplantılarda, telefondakilerin kendilerini toplantıya katılmış gibi hissetmeleri nerdeyse olanaksız. Ayrıca insanlar toplantı aralarında oluşan samimi ortamın dışında kalıyorlar.</p>

  <p class="normal1">David dört ayrı ekipte görev yapıyor: yönetim kurulu, haftada bir toplanan küçük bir yürütme ekibi, iki ayda bir toplanan büyükçe bir lider grubu ve başkanlığın yaptığı finans ekibi. David zamanının hatırı sayılır bir bölümünü altı kıdemli finans liderinden oluşan kendi ekibine ayırıyor.</p>

  <p class="indentmetin">Toplantılardan ayrı olarak, bana doğrudan rapor veren kadrolarımla her ay bir performans değerlendirme toplantısı yapıyorum. Bu aylık performans değerlendirme toplantılarının amacı, hedeflerle karşılaştırmalı olarak performans durumuyla ilgili düzenli geribildirim alıp vermek. Ayrıca zaman bulduğumuzda, daha kişisel düzeyde görüşmeler de yapıyoruz: Hayatları ne âlemde, üzerlerinde hissettikleri baskılar, öncelikleri, iş-yaşam dengesi gibi. İster benimle aynı ofiste çalışsınlar, ister deniz aşırı ülkelerde görev yapsınlar, onlarla kişisel teması sürdürüyorum, böylelikle birbirimizi gördüğümüzde, farklı mekânlarda çalışmamızdan kaynaklanan bağlantı kopukluğu gibi bir sorun yaşamıyoruz. Ayrıca her hafta tele-konferans yöntemiyle toplantılar gerçekleştiriyoruz. Bu toplantıları Birleşik Krallık’ta öğlen, New York’ta sabah, Singapur’da ise akşamüzerine denk gelen saatlerde yapıyoruz. Bir saatle sınırlıyor ve planlanan süreye mutlaka uyuyoruz.</p>

  <p class="normal1">SSL’den Ian Adamson şunları söylüyor:</p>

  <p class="indentmetin">E-postalar −her zaman pek iyi olmasa da− daha fazla diyalog ve iletişimi teşvik diyor, ama bana kalırsa bunlarla bir ekip inşa edilemez; vizyon, hedef ve amaç paylaşımı sağlanamaz. Evet, elverişli bir yöntem. İşe yarıyor; sözgelimi havalimanının bekleme salonunda oturduğunuz yerden e-posta gönderip zaman kazanabiliyorsunuz, ama birincil iletişim aracı olarak benim gözde tercihim değil. Ben her zaman birebir görüşmeyi tercih ederim. Video-konferans yönteminden çok hoşlandığımı da söyleyemem. Bence bu bir dereceye kadar bağlılık eksikliğinin göstergesi; insanı şahsen bulunması gerektiği bir yere seyahat etme zahmetinden kurtarıyor. Bunun yanında, video-konferansın vazgeçilmez olduğu anlar da yok değil. Örneğin, bizim Çin’de ve Hindistan’da fabrikalarımız var, oradaki adamlarla görüşmemiz de önemli.</p>

  <p class="normal2">Uluslararası Ekip Gerçek Bir Teşvik Gücüne</p>

  <p class="normal2">Sahip Olabilir</p>

  <p class="normal1">Uluslararası ölçekte çalışmak, ekipteki katılım düzeyinin zayıflamasını ya da başka tercihlere feda edilmesini hiç de gerektirmez. Bu süreçte devreye giren pek çok etmen vardır: ekip elemanlarının seçimi, uluslararası düzeyde çalışmaktan “keyif” alıp almadıkları, birbirleri hakkındaki duyguları, hedefleri, sanal iletişimi ne ölçüde rahat kullandıkları. Güzel düzenlenmiş bir dizi yüz yüze görüşmeyle etkili sanal ilişkiler için sağlam bir zemin yaratılabilir. Ancak, despot, agresif yöneticiler çok kısa sürede “ortamdaki oksijeni yok ederek”, ekip üyelerini ve kadroları enerjisiz bırakarak heveslerini söndürebilir. Yöneticilerin verdikleri mesajlar ve kullandıkları iletişim yöntemleri kadar liderlik tarzı da önemlidir.</p>

  <p class="normal1">Farklı mekânlarda görev yapan ekiplerde yüksek bir birliktelik ve başarı düzeyine ulaşmak mümkündür. Örneğin, yazılım devi SAP’nin Proje Müdürü Conor Gallagher yazılım uzmanlarından kurulu öncü bir ekiple ilgili şöyle bir deneyimini anlatıyor:</p>

  <p class="indentmetin">Ödemeler ve oranlar hakkındaki raporları herkes kendi ülkesine bildiriyordu, ama hepimiz aynı yöneticiye bağlıydık. Aynı projeler üzerinde birlikte çalışıyorduk. Çok seyrek toplanıyorduk; yılda yalnızca bir kez bir araya geliyorduk. Güçlü bir takım ruhumuz vardı ama birbirimizi çok sık görmüyorduk. O günlerde güçlü bir kimlik duygusu taşıyorduk. Piyasadaki en iyi danışmanların biz olduğuna inanıyorduk. Yaptığımız iş çok önemliydi; göz açıp kapayıncaya kadar jet hızıyla her yere yetişiyorduk.</p>

  <p class="normal1">LVMH Synergies’in Yürütmeden Sorumlu Başkan Yardımcısı Concetta Lanciaux’un yorumu da aynı doğrultuda:</p>

  <p class="indentmetin">İnsanlarla temas coğrafi yakınlıkla eş orantılı değildir. Arada aritmetik bir bağlantı yoktur. Bu o insanı görme ihtiyacınıza, onunla konuşmaktan aldığınız keyfe ve ondan öğrenebileceğiniz şeylere bağlıdır. Aranızdaki temasların sıklığını bu üç unsur −ihtiyaç, keyif ve öğrenme− belirler. Birlikte çalışan insanlar da görüyoruz, çalışmayan insanlar da. “Onunla çalışmaktan hoşlanmıyorum” sözünü sıkça duyarsınız. Ben hep birbiriyle uyum sağlayabilecek ekipler oluşturmaya gayret ederim, yani birbirine benzeyen kişileri aynı ekibe vermem. İtiraf edeyim ki, aradaki uzaklığa rağmen, New York’taki bazı kişileri kendime yanı başımdaki pek çok kişiden daha yakın buluyorum. Birbiriyle çalışmaktan hoşlanmak iş başarısının önemli bir öğesidir. Doğrusunu söylemek gerekirse, iş arkadaşıyla çalışmaktan keyif almak, bir şirketin çalışanına sunabileceği en etkili motivasyonlardan biridir. İşe alınan yüz elemandan sekseninde becerilerine bakarak karar verilir, buna karşılık çıkarılan yüz elemandan sekseninin işten çıkarılma nedeni iş ortamına uyum sağlayamamasıdır. Eleman alırken en önemli parametrelerden biri şudur: Ekibe kültür açısından uyum sağlayacak mı? Güçlü şirket değerleri ve güçlü bir kültürün önemi de buradadır.</p>

  <p class="normal2">Sanal Yabancı Olmanın Faydaları</p>

  <p class="normal1">Ekibin dağınık olması problem çıkarabilir. Ama bazen yakınlık da sorun yaratabilir. Zaman zaman, aynı işyerinde çalışanların, meslektaşlarını eşlerinden ve arkadaşlarından daha çok gördüğü, bunun birtakım sıkıntılar doğurabileceği söylenir. Düz dünyadaki iş faaliyeti, örneğin evde yapılabilecek işleri çoğaltarak, bu durumun etkisini zayıflatabilir ve sağlayacağı ek motivasyonla dağılmışlığın fiili zorluklarını hafifletebilir. Zaman zaman hepimiz birinin ayağına dolanırız; ayrıca insanlarla ilişki kurmak için bulabildiğimiz zaman sınırlı olursa, bu sürenin değeri gözümüzde çok yükselir. Fiziksel uzaklık, farklı biriyle çalışmanın verdiği heyecan ve saygı duygusunu yeniden üretebilir.</p>

  <p class="normal1">Pek çok ofis çalışanı toplantı yükünün ağırlığından yakınır. Aynı mekânda çalışan bir ekibin toplantı yapması kolay olduğundan, insanların daha yaratıcı ve teknik görevlere harcayabilecekleri değerli zamanlarından çalarak fazla sık toplanma tuzağına düşmesi ve bunun büyük bir sıkıntıya yol açması mümkündür. Yöneticilik konusunda köşe yazarlığı yapan, konfeksiyon firması Mars’ın eski yöneticilerinden Kevan Hall şöyle diyor:</p>

  <p class="indentmetin">[Global Integration’ın danışmanlığında yapılan] Bir internet anketine katılanlar, zamanlarının üçte birinden fazlasının −aslında yarısından çoğu hiç de gerekli olmayan− toplantılarda geçtiğini söylüyor. Bu aşırı toplantı yükü yöneticilerin zamanının aşağı yukarı yüzde 20’sini alıyor ve karşılığında hemen hemen hiçbir şey vermiyor. Bu toplantılarda genelde en çok konuşulan şey, insanların geçen hafta neler yaptığı. Pek çok ekibin her hafta ortalama bir saatini götüren bu uygulamadan elde edilen bilgi çoğunlukla kimseyi ilgilendirmediği gibi, bir işe de yaramaz. (management-issues.com, 17 Kasım 2006)</p>

  <p class="normal1">Ne var ki, daha az toplantı yapmak mümkün olduğu gibi, bilgilendirme amaçlı konuşmaları azaltmak da oldukça yaygın bir uygulama. Bunu hem aynı ofiste çalışan ekiplerde, hem de dağınık ekiplerde görebiliyoruz. Anlamlı sohbetlere yeterli zaman kalmayınca, önemli konular ele alınamıyor ve insanlar önemli kararlardan veya bunların gerekçelerinden haberdar olamıyor. Kolombiya kökenli imalat firması Comai’nin Genel Müdürü Antonio Sedan, iletişim becerisi zayıf bir ekibe liderlik yapmayı, “neresinin ağrıdığını söylemeyen bir hastaya çatmış” bir doktorun durumuna benzetiyor. “Ne istediklerini, ne yaptıklarını ya da üretkenliklerinin yükselmesi için neye ihtiyaçları olduğunu bilmeniz mümkün olmuyor.”</p>

  <p class="normal1">İsrail kökenli bir risk sermayesi şirketinin ortaklarından Allon Bloch, bir şirkete büyüme ve başarı getirecek unsurlar hakkında edindiği içgörülere dayanarak, çok sayıda yeni girişimin halka açılmasına önayak oldu. Yüz yüze görüşmelerde aşırıya kaçmadan ya da yalnız onunla sınırlı kalmadan, belli bir iletişim düzeyini yakalamak şarttır. En ideali bütün iletişim araçlarını kullanarak, seri ve sık iletişim sağlamaktır. Bloch şöyle diyor:</p>

  <p class="indentmetin">Bugüne kadar tek kişilik bir vizyonla başarıya ulaşan bir şirket görmedim. Genelde ya yönetim kurulunda ya da kıdemli yöneticiler arasında yer alan üç-dört kritik kişinin birlikteliği gerekiyor; kurucunun varlığı mutlaka şart olmasa da, çoğu zaman bu ekip içinde o da bulunuyor. Bu anahtar kişiler sürekli bağlantı halinde oluyorlar. İyi birer ekip oyuncusu olarak hareket ediyorlar. Sık sık bir araya geliyorlar. Bir kültür geliştiriyorlar; esprileri ve mizahi ortamıyla birlikte şirkete ait bir iç kültür ortaya çıkıyor. Bunların hepsi son derece önemli.</p>

  <p class="indentmetin">Aynı mekânda çalışanlar için “ayaküstü koridor sohbetleri”nin rolü can alıcıdır. İletişim konusunda başarılı kişiler genelde muhataplarına [gelen e-posta iletilerine] çabuk yanıt verirler. Bunu sezileriyle anlayanlar için mesajlaşma doğrudan sohbeti kolaylaştırır.</p>

  <p class="normal2">Yüz Yüze Görüşmek Lüks Haline mi Gelecek?</p>

  <p class="normal1">Belli avantajlar sağlasa da, yüz yüze görüşmenin düpedüz lüks haline geldiği bazı ortamlar da vardır. Thomas Freidman Dünya Düzdür adlı kitabında, gelişmekte olan ülkelerdeki pek çok yeni şirketin, dünyanın hemen her köşesinde nasıl doğrudan hizmet sunabildiğini gösteriyor. Bunlar hiç seyahat etmiyorlar. Etmeleri de gerekmiyor. Dolayısıyla maliyetleri düşük oluyor. Şu son 15 yıl içinde önlerine çıkan bu fırsatları hayal bile edemeyecek olan, ekonomik bakımdan az gelişmiş bölgelerdeki pek çok profesyonel ve girişimcinin katıksız arzularını ve iştahını hafife alanlar çıkabilir. Ömür boyu asla karşılaşmayı beklemedikleri bir fırsatı ele geçirmenin yarattığı motivasyon dalgasının yanında, toplantıların seyrekliğinden kaynaklanan iletişim zorluklarının ne önemi olabilir ki?</p>

  <p class="normal1">Kolombiyalı Javier ve Fernando Arboleda kardeşleri alın. Birçok Latin Amerikalı aile gibi onlar da Sovyetler Birliği’nde eğitim görmüşlerdi, ancak Rusya’nın 1990’lı yıllarda pazarlarını açmasından ve ardından internetin ülkeye girmesinden önce buradaki iş olanakları sayılıydı. Bugün bir Latin Amerika-Rusya ortaklığı olarak Rusça ve İspanyolca faaliyet yürüten Flores de America şirketi Moskova çiçek pazarının yüzde 25’ini elinde tutuyor.</p>

  <p class="normal1">Flores de America’yla çalışan Latin Amerika Logistics Center’ın Yürütmeden Sorumlu Direktörü Maria-Rey Marston şu yorumda bulunuyor:</p>

  <p class="indentmetin">Bu tür şirketler için Skype ve Messenger tanrının bir lütfu. Altyapıya para ödememe sanatında ustalaşıyorlar. Parasız olan ne varsa mutlaka bir şekilde kullanıyorlar. Uçak pahalı olduğundan, uçağa binmemek için ellerinden geleni yapıyorlar.</p>

  <p class="normal1">Flores de America’nın İnsan Kaynakları Müdürü Zohanny Mutis firmanın öyküsünü şöyle anlatıyor:</p>

  <p class="indentmetin">1990 yılında Rusya’da meydana gelen siyasi değişikliklerin ardından, ülkede başka ulusların piyasaya girmesine fırsat tanıyan yeni pazarlar açılmaya başladı. Biz de bazı Kolombiyalı yurttaşlarımız ve Rus meslektaşlarımızın yardımıyla Şili, Güney Afrika, İspanya, Fas ve benzeri ülkelerden meyve ithal etmek üzere bir şirket kurduk. Bu işi iki yıl denedik, ama Chiquita ve Dole gibi köklü çokuluslu firmaların rekabeti karşısında pazar payı elde etmekte zorlandık. Ama bu engel bizi hayallerimizden vazgeçiremediği gibi, başarı azmimizi de kıramadı. Başka bir iş dalına yönelmemizi sağladı ve o tarihte pek iyi tanımadığımız, fakat daha az sermayeyle çalışabileceğimiz başka bir ürüne geçmemize yol açtı. Çiçek ihraç etmeye başladık; ülkelerimizde yaşayan böyle bir sektör vardı, ama biz uzun mesafeli ihracatın öncüsü olacaktık.</p>

  <p class="normal1">Yöneticiler, o tarihlerde gerçek anlamda bir ithalat kültürünün bulunmadığı Rusya gibi bir ülkeye, bu kadar nazik ve dayanıksız bir ürün ithal etmenin, Don Kişotça bir serüven olduğunu kabul ediyor. Önemli sayılabilecek bir altyapının bulunmadığını, küçük miktarlarla gerçekleştirilen ithalatın devasa yatırımlara değmediğini belirtiyorlar. “Hiçbir başvuru kaynağımız yoktu: ne kişisel ne ticari, ne de finansal.” Kolombiya’da da birtakım engellerle karşılaşmışlar, ilk başlarda kaynak sağlamak ve çiçek satın almakta güçlük çekmişlerdi.</p>

  <p class="normal1">Görünen o ki, şirketin başlıca itici gücü katıksız hevesi ve azmi olmuştu. Firma 1997 yılında Rusya’daki tesislerini geliştirerek, yeni mağazalar açma olanağı buldu. İthalat hacmi büyüdü ve Flores de America Hollanda’dan da çiçek ithal etmeye başladı. Önce 2001 yılında Ekvator’da, ardından 2003 yılında Kolombiya’da kendi çiçek fidanlığını kurdu. Kolombiya’daki fidanlıkta yetiştirdiği gülleri Moskova’dan sonra ABD’ye de satmaya başladı. Bu kitabın kaleme alındığı 2007 yılında, Rusya’nın Volgograd, Ekaterinburg ve Izhebsk gibi başka kentlerinde de mağaza açma planları vardı. Bugün şirketin, üçte ikisi Rusya pazarından gelen toplam geliri 30 milyon dolar civarında.</p>

  <p class="normal1">Zohanny toplantı ve iletişim konusundaki yaklaşımını şöyle tarif ediyor:</p>

  <p class="indentmetin">Farklı ülkelerdeki meslektaşlar arasındaki iletişim Messenger’la sağlanıyor: Sipariş ve talepler Rusya’dan, Ekvator ve Kolombiya’daki ofislere e-postayla iletiliyor. Çiçek alımları ve lojistik de e-postayla gerçekleştiriliyor. Kalite kontrolü de aynı şekilde yapılıyor: Belli bir çiçeğin kalitesiyle ilgili bir şikâyet olduğunda, çiçeğin dijital fotoğrafı çekilerek Ekvator ya da Kolombiya’daki ofise gönderiliyor ve sorunla hemen ilgileniliyor.</p>

  <p class="normal1">Toplantılar Skype üzerinden gerçekleştiriliyor:</p>

  <p class="indentmetin">Skype üzerinden yapılan haftalık toplantılarda belli başlı yöneticileri bir araya getirince iş seyahatine ihtiyaç kalmıyor. Bu toplantılar genelde Kolombiya saatiyle sabah sekizde düzenleniyor, o sırada Moskova’da saat öğleden sonra dört oluyor. Messenger bizi muazzam miktarda faks çekme işleminden kurtardı, üstelik malzemeleri doğrudan Messenger’dan alıp arşivleyebiliyoruz.</p>

  <p class="normal1">Flores de America’nın gelişim öyküsü bize bu sürecin tek kaynağının Hindistan ile Çin olmadığını anımsatan tipik bir “düz dünya” hikâyesidir. Maria-Rey Marston toplantıya gerek duymadan iş yapmayı pek çok şirketin gayet iyi başardığını ekliyor:</p>

  <p class="indentmetin">İnternete video yükleniyor. Bir websiteniz oluyor; üç ayrı mekândan birbirlerine dosya göndererek ürün geliştirme konusunda işbirliği içinde çalışan insanlar tanıyorum. Hindistan kökenli enformasyon teknolojisi temin eden şirketler var; kocam baş enformasyon sorumlusudur ve enformasyon teknolojisi sağlayan şirketlerle çalışır. Onun firmasındaki bazı mühendisler her gün Skype aracılığıyla Hint mühendislerle görüşür. Bu adamlardan birinin Hindistan’a gittiğine veya böyle bir ihtiyaç hissettiğine hiç şahit olmadım. Birisiyle yüz yüze görüşmenin ne kadarı kişisel tercihe bağlıdır, söylemesi zor.</p>

  <p class="normal1">Maria-Rey bazı büyük çokuluslu şirketlerin sanal iletişimi diğerlerine göre daha verimli kullandıkları kanısında:</p>

  <p class="indentmetin">Bu şirketten şirkete değişiyor. Dell’le çok iş yaptığımdan biliyorum; orada video-konferansla yatıp tele-konferansla kalkılıyor. Belirleyici olan teknolojinin ne kadar iyi çalıştığı. ABD’de işinizi telefonla halletmeyi düşünüyorsanız, servis sağlayıcıdan 1800’lü bir numara alıp, şifrenizi girdikten sonra kullanmaya başlıyorsunuz. Buna karşılık Latin Amerika’da uluslararası bir numara çevirmeniz gerekiyor. Bu da pahalıya geliyor. Ama Skype kullanırsanız, altyapısı elverişli olan her yerde geniş bant üzerinden dünya çapında tele-konferans ve video-konferans gerçekleştirebiliyorsunuz.</p>

  <p class="normal2">Sanal Bağlantının Gizli Avantajları Var mı?</p>

  <p class="normal1">E-posta ve Messenger’ın yüz yüze görüşmeye karşı bazı avantajları da var. Örneğin, günümüzde artık toplantı tutanağı tutulmuyor. E-posta ve Messenger kullandığınız zaman konuşulan her şeyin eksiksiz tarihsel kaydı elinizin altında oluyor. Bu kayıtlar iş planlamasına yardımcı olabileceği gibi, yanlış anlama ve iletişim aksaklıklarını gidermek için de kullanılabilir.</p>

  <p class="normal1">İnsan hafızası her şeyi kılı kılına aynı şekilde tutamaz. Herkes olayları ve toplantıda konuşulanları az çok farklı anımsar. Çoğu kişide, −bazılarından daha güçlü şekilde,− yaşanan olayları olduğu gibi anımsamak yerine, öyküleştirme ya da farklı versiyonlar üretme eğilimi vardır. Yukarıdaki Flores de America örneğinde, yöneticilerin Messenger’daki yazışma dökümlerini doğrudan arşive kaydettiklerini görüyoruz.</p>

  <p class="normal1">İşin püf noktası, farklı iletişim araçlarını en elverişli şekilde kullanmaktır. Örneğin, entelektüel fikir alışverişi için Messenger idealdir. Bugün elimizdeki iletişim aracı seçenekleri artmıştır. Arasından doğru amaca hizmet edecek doğru iletişim aracını seçebileceğimiz iletişim kaynakları çoğalmıştır. Önemli olan daha fazla iletişim değil, daha iyi iletişimdir.</p>

  <p class="normal1">Düz dünyada faaliyet yürütmeye en yatkın şirketler, mevcut bağlantı yöntemleri çeşitliliğini; geleneksel iletişim biçimlerini ve toplantıları tamamlayıcı, zengin ve heyecan verici araçlar olarak görürler. Sheppard Moscow firmasının danışmanlarından Teoh Swee Lin yakın zamana kadar büyük bir yazılım firmasının bölge danışmanlık ekibine başkanlık yapıyordu. Kendisine doğrudan bağlı üç yöneticiden biri Singapur’da, biri Hindistan’da, biri de Avustralya’da görev yapan Lin’in görev yeri Singapur’daydı. Hong Kong’daki bir diğer ekip üyesi ile arasındaki ilişki ise “kesintili” bir nitelik taşıyordu. Ekibin görev alanı Asya-Pasifik bölgesindeki 13 ülkeyi kapsıyordu. “Ekibimiz bu çerçevede, bu ülkelerdeki nihai müşterilerimize ülke ekipleri aracılıyla hizmet veriyordu.”</p>

  <p class="normal1">Swee Lin sözlerini şöyle sürdürüyor:</p>

  <p class="indentmetin">Sanal bağlantıyı bir problem kaynağı olarak gördüğüm anlar oluyordu: Bu tamamen sanal iletişime bel bağladığımız zamanlarda başımıza geliyordu. Örneğin, yeterli olduğunu düşünerek, bir konuyu görüşmek ya da tartışmak amacıyla e-posta yolunu kullanıyorduk ve bir yanlış anlama söz konusu oluyordu. Oysa e-posta yöntemini bir pazarlık veya tartışma öncesi bilgi iletmek amacıyla kullandığımız zaman, her iki taraf da görüşmelere daha iyi hazırlanma olanağı buluyor.</p>

  <p class="indentmetin">Bana göre, sanal iletişim, bize yaptığımız işte etkinlik kazandırıyor, çünkü eskisinden daha fazla iş kotarabiliyoruz. Örneğin, yollarımızın kesişmesinin kesinlikle mümkün olmadığı insanlarla iletişim kurabiliyoruz; insanlarla başka türlü mümkün olamayacak ölçüde sık iletişim kurabiliyoruz, daha zengin iletişim yollarına kavuşmuş durumdayız.</p>

  <p class="indentmetin">Doğrudan bana bağlı yöneticilerle her hafta tele-konferans görüşmesi yapıyorum, ayrıca diğer bölgelerdeki −EMEA, Kuzey Amerika ve Güney Amerika’daki− eş konumdaki meslektaşlarımla ayda bir telefon görüşmelerim oluyor. Küresel danışmanlık baş yöneticisinin de katıldığı aylık görüşmelerde stratejilerimizi, bütçelerimizi ve yürütme sürecini karşılaştırarak kontrol ediyoruz. Eğer bunu sağlayabileceğimiz sanal iletişim olanakları olmasaydı, ya iş seyahatlerine daha fazla zaman ve para harcamam gerekecekti ya da işi başarıyla götürmemiz için gereken iletişim oldukça eksik kalacaktı.</p>

  <p class="normal1">Swee Lin’in şahsen görüşmeden işe aldığı elemanlar bile olmuş, ama yine de karşı karşıya geldiği insanlarla ilişkilerinde güven unsuruna ciddi ölçüde değer verdiğini belirtiyor.</p>

  <p class="indentmetin">Aslına bakarsanız, Avustralya’da iki elemanı yüz yüze görüşmeden işe aldım. Oradaki iç ağımdan oluşan bir gruba emanet ederek yaptım bunu, ama tabii doğrudan görüşme sırasında benim nelere dikkat edeceğimi öğrenmelerine iyice dikkat ettim. İşe alınan kişiler son derece güvenilir çıktılar; tabii her ikisiyle de ilk ve son görüşmeyi telefonla ben gerçekleştirmiştim. İki görüşme bir saatten uzun sürdü. Yine Hindistan’daki ekibe telefonla bir eleman aldım. Bu olayda da işe almadan önce adayın dış görünümüne bakmak ve davranışlarını görmek için tele-konferans yöntemini kullandım. Ancak bu sefer, ilk telefon görüşmemizde emin olamadığımdan içim pek rahat değildi; bu yüzden karar vermeme yardımcı olacak ek veriler talep ettim.</p>

  <p class="normal1">Hiç yüz yüze görüşmeden eleman alırken nasıl bu kadar rahat olabiliyordu?</p>

  <p class="indentmetin">Daha önce eleman alma konusunda biraz somut deneyimim olmuştu. Kişisel sezgilerimi ve yargılarımı telefona taşımam gerekiyordu. Eğer işe aldığım ilk insanlar bunlar olsaydı bu kadar kendinden emin davranamazdım. Diğer bir husus da, yüz yüze görüşme yetkisini devrettiğim kişilerin yargı yeteneğine duyduğum güvendi. Biriyle telefonda görüştüğümde, hakkında olumlu bir izlenime vardıktan sonra, onayına başvurduğum kişinin [meslektaşımın] yorumunu istiyor, böylece o kişi hakkında ilk elden bir değerlendirmeye sahip oluyordum. Yalnızca muhakemesine güvendiğim kişilerden görüşme yapmasını istiyordum; ayrıca bu görüşmenin başarılı sonuçlanmasının o kişinin de çıkarına olmasına önem veriyordum. Aday işe alındıktan sonra, çalışma doğrultusu mutlaka yüz yüze görüşmeyle belirleniyordu; merkeze davet ediliyor ve görev bölgesine gönderilmeden önce kendisiyle bir süre birlikte çalışılıyordu.</p>

  <p class="normal1">Swee Lin’in deneyiminin ilginç yanı, uygulanan yöntemin bazı klasik eleman alma süreçlerinden muhtemelen daha ayrıntılı ve kapsamlı oluşudur: Birden çok kişinin muhakeme yetisi dikkate alınmış, bir dizi görüşme gerçekleştirilmiş ve başarılı bir sonuç alınması bütün görüşenlerin çıkarlarına bağlanmıştır. Bütün küresel karar ve işlemlerimizde, her görevle ilgili olarak belli bir iletişim aracından yararlanırken, önce sürecin ve devreye soktuğumuz ilişkilerin gelişkinlik düzeyinden emin olmamız gerekir. Başka bir deyişle, elektronik internetin hangi unsurlarından, sürecin hangi ayrıntısında yardım alacağımıza karar vermeden önce, insani internetin düzgün kurulduğundan emin olmalıyız.</p>

  <p class="normal1">Nasıl çokuluslu bir şirket mutlaka kültürel sorunlar altında ezilmek zorunda değilse, dağınık bir ekibin iyi iletişim sağlayamaması da mutlaka dağılmış olmasından kaynaklanmayabilir. Hepsi açık bir ofis düzeninde bir arada çalışıyor olsalar bile, bazı ekip elemanları aynı dilden konuşmuyor olabilir. Dünyanın uzak bölgelerinde çalışsalar, belki de aralarındaki iletişim de, muhtemelen ilişkileri de düzelecektir.</p>

  <p class="normal2">Ana Dilin İngilizce Olması Şart mıdır?</p>

  <p class="normal2">Dil Üzerine Notlar</p>

  <p class="normal1">Microsoft’un yazılım dünyasındaki yeri neyse, İngilizce’nin iş dilindeki yeri de odur. Onun en iyisi olup olmadığı bir yana, şu anda herkesin kullandığı dil odur ve bu yüzden de ilgili herkesin ana diline ek olarak İngilizce konuşmayı öğrenmesinde yarar vardır. Bu durum önümüzde yüzyıl boyunca da değişecek gibi görünmüyor.</p>

  <p class="normal1">Bir iş ekibindeki bütün elemanların İngilizce’yi ikinci dil olarak konuşması durumunda, “herkes eşit ölçüde dezavantajlı olacağı için” koşullar eşittir. Ancak birçok uluslararası ekipte bazı kadroların ana dili İngilizce iken, diğerlerinin ana dili başkadır. Yaygın olan bu durumda, özellikle ana dili İngilizce olanların dikkat etmesi gereken bazı davranış kuralları vardır. Şöyle ki:</p>

  <p class="indentmetin">• Özel jargon ve metaforlar kullanmaktan kaçının. Bu ilke her durumda geçerli olmakla birlikte, ana dili İngilizce olmayan insanlarla ilişkilerinizde mutlaka özen gösterilmesi gereken bir kuraldır. “Leverage”<sup class="calibre3"><a class="footnote-link" href="../Text/yoneticilik_split_014.html#footnote-100-3" id="footnote-100-3-backlink">[3]</a></sup> gibi sözcükler hem metaforik niteliktedir hem de anlam kesinliği zayıftır. Kimin hangi işi yapacağını konuşurken, etken fiil kullanın. “Yeni şirket satın alımının faydalarını kaldıraç yapmak istiyoruz” yerine, “Satın aldığımız yeni şirketin yöneticileriyle düzenli toplantılar yaparak, ürün ve hizmetlerle ilgili ortak bir plan geliştirmek istiyoruz” deyin.</p>

  <p class="indentmetin">• Özellikle güçlü bir bölgesel aksanla konuşuyorsanız, net ifadeler kullanın. Biraz yavaş konuşmanız, insanları kendilerine büyüklük taslandığı hissinden kurtarır. Günlük konuşma dili yerine resmi bir terim kullanma olanağı varsa resmi olanı tercih edin.</p>

  <p class="indentmetin">• Ana dili İngilizce olmayan birinin telaffuzu adamakıllı bozuksa, sabırlı olup dikkatlice dinleyin (özellikle, konuşmayı destekleyici jestlerden yararlanabileceğiniz yüz yüze görüşmelerde bunu yapmak daha kolaydır). Eğer siz onların dilinde konuşmak durumunda olsaydınız, telaffuzunuzun ne durumda olabileceğini gözünüzde canlandırın.</p>

  <p class="indentmetin">• Ana dili İngilizce olan kişi, denk düştüğünde başka bir dilde konuşarak iyi niyet gösterisinde bulunabilir. SSL’nin Avrupa Yönetim Direktörü Ian Adamson şöyle diyor: “İtalyan ekibi yıllık konferansını düzenlemiş ve beni de çağırmıştı. Kendilerine bir konuşma yapmamı istediler, bunun üzerine yapacağım konuşmanın −bilmediğim bir dil olan− İtalyancasını ezberledim. Bu davranışımın gerçekten çok iyi karşılandığını söylemekten mutluyum. Saygıdan kastettiğim şey bu. Sanırım hayatta beni bunun kadar korkutan bir şey daha olmamıştır.”</p>

  <p class="indentmetin">• Ana diliniz İngilizce değilse ve ana dili İngilizce olan biri size kendi dilinizle hitap ederse, siz de ona aynı şekilde karşılık verin. Bu bir saygı gösterisidir ve onun çabasına değer verdiğiniz anlamına gelir. Sonradan iletişimi doğru düzgün sürdürebilmek için gerekiyorsa yine İngilizce konuşmaya geçebilirsiniz.</p>

  <p class="indentmetin">• Özellikle hukuk terminolojisinin söz konusu olduğu ve çok yüksek rakamların döndüğü bazı müzakerelerde profesyonel tercüman kullanılmasını tavsiye ederiz.</p>

  <p class="normal2">Seyahate Devam</p>

  <p class="normal1">Teknolojik ilerlemelerin ve iş seyahatlerini sınırlayıcı baskıların, uluslararası ekiplerin fiziksel toplantı sıklığını ne ölçüde etkileyeceği şu an için belirsizdir. Havayolu hisselerini elden çıkarmak için henüz erken. Ne zamanki dünya liderleri Davos’taki yıllık toplantılarının yerine devasa bir holografik konferans düzenlemeye karar verirler, işte o zaman durumun değişmiş olduğuna hükmedebiliriz.<br class="chapter"/></p>
</body>
</html>
