<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ikincielzaman-7</title>
  <link href="../Styles/ikinciel_idstyles.css" rel="stylesheet" type="text/css"/>

</head>

<body id="ikincielzaman" xml:lang="tr-TR">
  <div>
     <p class="baslik" id="toc_marker-2"><span class="italik">Sokak Gürültüsünden ve Mutfak Sohbetlerinden <br/>(1991-2001)</span></p>

    <p class="Paragraph-Style-1"><span class="char-style-override-12"></span></p>

    <p class="Paragraph-Style-1"><span class="char-style-override-12">Aptal İvanuşka ve Altın Balığa Dair</span><span class="char-style-override-12"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Ne mi anladım? Bir zamanın kahramanının genellikle başka bir zamanın kahramanı olamadığını anladım, yani Aptal İvanuşka dışında. Bir de Emelya. Rus masallarının sevilen kahramanları. Bizim masallarımız talihi anlatır, başarı anını anlatır. Mucizevi bir yardım beklemeyi anlatır, armut piş ağzıma düş misali. Ocağın üstünde yat, her şey ayağına gelsin. Fırın kendisi pişirsin böreği, altın balık her dileği yerine getirsin. Şunu isterim, bunu isterim. Güzeller Güzeli Çariçe’yi isterim! Hem de başka bir çarlıkta yaşamak isterim – sütten nehirler ve kaymaktan kıyıları olsun. Biz hayalperestiz, elbette. Ruh çalışıp çabalıyor, ama iş pek ilerlemiyor, çünkü ona gücü kalmamış oluyor artık. İş öylece duruyor. Anlaşılmaz Rus ruhu... Herkes onu anlamaya çabalıyor... Dostoyevski’yi okuyor... Onlarda ruhun arkasında ne var? Bizde ruhun arkası yine ruh. Mutfakta sohbet etmeye, kitap okumaya bayılırız. Başlıca mesleğimiz okurluk. Seyircilik. Ve o arada kendimizi özel, sıradışı hissedip dururuz, oysa bunlar için petrol ve gazdan başka bir temel yok. Bir yandan, hayatta değişimi önlüyor bu, diğer yandan bir tür anlam hissi veriyor. Rusya yaratmalı, sıradışı bir şeyler göstermeli dünyaya, bu hep havada asılı duruyor. Tanrı’nın seçtiği halk. Kendine has Rus yolu. Her taraf bizde Oblomovlarla dolu, divanda yatar, bir mucize bekler. Ama Ştoltz yoktur. İş bitirici, eli çabuk Ştoltzlar sevgili akağaç korusunu, vişne bahçesini yerle bir etti diye küçümsenir. Oraya fabrika yapar, para kazanırlar. Ştoltzlar uzaktır bize...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Rus mutfağı... Sefil mi sefil “Kruşçev” mutfakçığı – dokuz-on iki metrekare (o da şansın varsa!), incecik duvarın arkası da tuvalet. Sovyet projesi. Bir köşede mayonezin altında bir kavanoz soğan, bir kâsede nezle için sarısabır. Bizde mutfak sadece yemek hazırlama yeri değildir, salondur, misafir odasıdır, çalışma odasıdır, tribündür. Toplu psikoterapi seansı mekânıdır. On dokuzuncu asırda bütün Rus kültürü soylu çiftliklerinde yaşıyordu, yirminci asırdaysa mutfaklarda. Perestroyka da öyle. “Altmışlıların”</span><span class="char-style-override-10">*</span><span class="char-style-override-7"> bütün hayatı “mutfak” hayatından ibaret. Sağ olsun Kruşçev! Onun döneminde çıktık komün evlerinden, ayrı mutfaklara geçtik, orada rahat rahat küfrettik iktidara, en önemlisi de korkmadan, çünkü mutfakta herkes tanıdıktı. Orada doğdu fantastik projeler, fikirler. Fıkralar uyduruldu... Fıkralar çiçek açtı! “Marx okuyana komünist denir, ama onu anlayana antikomünist denir.” Biz mutfaklarda büyüdük, bizim çocuklarımız da öyle, bizimle birlikte Galiç ve Okucava’yı dinlediler. Vısotski plaklarını çevirip durdular. BBC yayınlarını yakalamaya çalıştılar. Her şeyi konuştular: Her şeyin nasıl çürüdüğünü, hayatın anlamını, herkes için mutluluğu. Komik bir olay hatırlıyorum... Bir gece yarısı oturmuşuz, bizim kız, on iki yaşlarındaydı, o da orada, küçük divanda uyumuş. Biz de bağıra çağıra bir şeyler tartışıyoruz. Kızcağız uykusunun arasından bağırmaya başlıyor: “Yeter artık politika! Yine mi Saharov... Soljenitsin... Stalin...” (</span><span class="italik">Gülüyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Altmışlılar: Sovyetler Birliği Komünist Partisi XX. Kongre kararları ve Kruşçev’in getirdiği nispi özgürlük içinde daha rahat yazan, düşünen ve yayan aydınlar. Yevtuşenko, Okucava, Voznesenski, Ahmadulina, Aksyonov, Tvardovski, Katayev gibi yazar ve şairlerin liderliğini yaptığı grup.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Sonsuz çay. Kahve. Votka. Yetmişli yıllarda da Küba romu içerdik. Herkes âşıktı Fidel’e! Küba devrimine! Bereli Che. Hollywood güzeli! Sonsuz bir boşboğazlık. Bizi dinliyorlar, kesinlikle dinliyorlar diye korkmak. Konuşmanın ortasında kesinlikle birisi gülerek avizeye ya da bir prize bakar: “Duyuyor musunuz, binbaşı yoldaş?” Bir tür risk... bir tür oyun... Hatta bu yalan yaşamdan bir tür hoşnutluk da duyardık. Çok çok az sayıda insan açık açık kafa tutardı, çoğunluksa “mutfak muhalifi”. Elleri ceplerinde hareket çeken...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Artık yoksul olmak, atletik olmamak ayıp... Yetişemiyorsun demek ki. Ben kapıcı ve bekçiler kuşağındanım. Böyle bir iç göç fırsatı vardı. Yaşayıp gidiyorsun ve fark etmiyorsun etrafında ne var, pencerenin ötesindeki manzara ne. Karımla Petersburg (o zamanlar Leningrad’dı) Felsefe Fakültesi’ni bitirmiştik, kapıcı olmuştu o, ben de kazan dairesinde ateşçi. Yirmi dört saat çalışırsın, iki gün evde yatarsın. O zamanlar mühendis yüz otuz ruble alırdı, ben de kazan dairesinde doksan alıyordum, yani, kırk ruble kaybetmeyi göze alıyorsun, ama böylece mutlak özgürlük elde ediyorsun. Kitap okurduk, çok okurduk. Konuşurduk. Fikirler ürettiğimizi sanırdık. Devrimi hayal ederdik, ama korkardık göremeyeceğiz diye. Genel olarak kapalı bir hayat sürerdik, dünyada ne olup bittiğini kimse bilmezdi. “Oda bitkileri”ydik. Daha sonradan anlaşıldı, herkesin kendince bir şeyler uydurduğu, fantezi kurduğu Batı, kapitalizm, Rus halkı hakkında. Serap görüyorduk. Kitaplardaki ve mutfaklarımızdaki gibi bir Rusya, asla olmadı. Sadece kafamızda vardı.</span></p>

    <p class="G-vde-Metni para-style-override-7"><span class="char-style-override-7">Perestroyka’da her şey bitti... Kapitalizm gürlüyordu... Doksan ruble on dolar oldu. Onunla da yaşanmaz. Mutfaktan sokağa çıktık ve orada da bizde fikir mikir olmadığı anlaşıldı, tek yaptığımız bütün gün oturup konuşmakmış. Bir yerlerden tamamen bambaşka insanlar geldi – kırmızı ceketli ve altın yüzüklü genç çocuklar. Ve de yeni oyun kuralları: Paran varsa insansın, yoksa kimse değilsin. Hegel’in tamamını okumandan kime ne? “Sosyal Bilimler” tabiri, teşhis terimi gibi geliyordu kulağa. Yani, sosyal bilimcilerin bütün yapabildikleri ellerinde Mandelştam cildi tutmak. Bir sürü bilinmeyen çıktı ortaya. Aydınlar korkunç biçimde yoksullaştı. Bizim parkta hafta sonları Krişnacılar açık mutfak kurup çorba ve basit bir sıcak yemek dağıtırlardı. Temiz giyimli, derli toplu ihtiyarlardan öyle bir kuyruk olurdu ki boğazına bir yumruk gelir oturur. Bazıları yüzlerini saklardı. O zaman bizim iki küçük çocuğumuz vardı. Doğal olarak acıkırlardı. Karımla birlikte ticarete başladık. Fabrikadan dört-beş kasa dondurma alıp pazara giderdik, orası kalabalık olurdu. Buzdolabı yoktu, birkaç saat sonra dondurma erimiş olurdu. O zaman onu aç çocuklara dağıtırdık. Nasıl da mutlu olurlardı! Karım satardı, bense getirir götürürdüm, satış yapmamak için ne gerekirse yapmaya hazırdım. Uzun süre kendimi rahatsız hissettim.</span></p>

    <p class="G-vde-Metni para-style-override-7"><span class="char-style-override-7">Eskiden sık sık “mutfak hayatımızı” hatırlıyordum... Nasıl bir aşk vardı! Ne kadınlar vardı! Bu kadınlar zenginleri küçümserdi. Onları satın alamazdın. Şimdiyse duyguya zaman yok – herkes para peşinde. Paranın keşfi, atom bombası patlaması gibi...</span></p>

    <p class="G-vde-Metni para-style-override-7"><span class="bold"></span></p>

    <p class="G-vde-Metni para-style-override-9"><span class="bold char-style-override-15"></span></p>

    <p class="G-vde-Metni para-style-override-9"><span class="char-style-override-16">Gorbi’yi Nasıl Sevdiğimize</span></p>

    <p class="G-vde-Metni para-style-override-9"><span class="char-style-override-16">ve Sevmekten Nasıl Vazgeçtiğimize Dair</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Gorbaçov dönemi... Mutlu yüzlerle büyük insan kalabalıkları. Öz-gür-lük! Herkes bunu soluyordu. Gazeteler yok satıyordu. Büyük umutların zamanıydı, cennete bir adım kalmıştı. Demokrasi – tanımadığımız bir yaratık. Deliler gibi mitinglere koşuyorduk: Artık Stalin hakkında, GULAG hakkında bütün gerçeği öğreneceğiz, Rıbakov’un yasaklanan </span><span class="italik">Arbat Çocukları</span><span class="char-style-override-7">’nı ve diğer güzel kitapları okuyacağız ve birden demokrat olacağız. Nasıl da yanılmışız! Bütün radyolardan bu gerçek yankılanıyordu… Daha çabuk – daha çabuk! Okuyun! Dinleyin! Herkes buna hazır değilmiş... İnsanların büyük kısmı antisovyet değildi, sadece tek bir şey istiyorlardı – iyi yaşamak. Kot pantolon, “video” ve hayallerin ötesi olan otomobili satın almak için! Herkes parlak giysiler, lezzetli yemekler istiyordu. Soljenitsin’in </span><span class="italik">GULAG Takımadaları</span><span class="char-style-override-7">’nı eve getirdiğim zaman, annem dehşet içinde kalmıştı: “Eğer hemen bu kitaptan kurtulmazsan, seni evden kovarım.” Ninemin kocasını savaştan önce kurşuna dizmişlerdi, ama o da şöyle dedi: “Vaska’ya üzülmüyorum. Haklı olarak tutukladılar. Uzun dili yüzünden.” “Anneanne, neden bana hiçbir şey anlatmadın?” diye sordum. “Bırak benim hayatım benimle gitsin, sizin acı çekmenize gerek yok.” Böyle yaşıyordu anne babamız ve onların anne babaları. Herkes aynı yağda kavrulup gidiyordu. Perestroyka’yı halk yapmamıştı, bunu tek bir kişi yapmıştı – Gorbaçov. Gorbaçov ve bir avuç entelektüel...</span></p>

    <p class="G-vde-Metni para-style-override-7"><span class="char-style-override-7">– Gorbaçov gizli Amerikan ajanı... Mason... Komünizmi sattı. Komünistler çöp kutusuna, Komsomollar çöplüğe! Gorbaçov’dan benden Vatan’ımı çaldığı için nefret ediyorum. Sovyet kimliğimi, en değerli şey gibi saklıyorum. Evet, morarmış tavuklar ve çürük lahanalar için kuyruğa giriyorduk, ama Vatan’dı bu. Onu seviyordum. Siz “roketli Yukarı Volta’da”</span><span class="char-style-override-10">*</span><span class="char-style-override-7"> yaşıyordunuz, bense yüce ülkede yaşıyordum. Rusya hep Batı için düşman oldu, ondan korktu Batı. Boğaza takılmış kemik gibi. Kimsenin ihtiyacı yok güçlü Rusya’ya – ister komünistlerle olsun ister onlarsız. Bize bir depoya bakar gibi bakıyorlar – petrol, gaz, orman ve maden deposu. Petrol verip don alıyoruz. Ivır zıvır olmadan da bir uygarlık vardı. Sovyet uygarlığı! Kime lazımdı onun olmaması? CIA operasyonu. Bizi artık Amerikalılar yönetiyor. Gorbaçov’a iyi para ödediler buna karşılık... Er ya da geç mahkemeye çıkacak. Umarım, Yahuda, halk intikam alıncaya dek yaşar. Memnuniyetle vururdum onu ensesinden Butovo poligonunda.</span><span class="char-style-override-10">**</span><span class="char-style-override-7"> (</span><span class="italik">Yumruğunu masaya vuruyor</span><span class="char-style-override-7">.) Mutluluk geldi, ha? Salam ve muz geldi. Bok içinde yuvarlanıp yabancı şeyler yiyoruz. Vatan yerine büyük bir süpermarket geldi. Eğer buna özgürlük deniyorsa, böyle özgürlük lazım değil bana. Tüüü! Halk süpürgeliğin bile altında, köleyiz biz. Köle! Komünistlerin zamanında, aşçı yönetirdi devleti, Lenin böyle derdi; işçiler, sütçüler, terziler – ama şimdi mecliste haydutlar oturuyor. Dolar milyonerleri. Onların hapiste oturmaları lazım, mecliste değil. Kandırdılar bizi Perestroyka’yla!</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Soğuk Savaş döneminde Batı basınında SSCB için kullanılan alaycı ifade.</span></p>

    <p class="dip" xml:lang="en-GB">**<span>Butovo Poligonu: 1937-38 yıllarında 20.000’den çok aydının kurşuna dizilerek öldürüldüğü ve gömüldüğü Moskova yakınlarındaki köy, şimdilerde Moskova’nın bir semti.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Ben SSCB’de doğdum ve orayı sevdim. Babam komünistti, bana okumayı </span><span class="italik">Pravda </span><span class="char-style-override-7">gazetesinden öğretti. Her bayram günü gösteriye giderdik. Gözlerimiz yaşlarla dolardı... Piyonerdim, kırmızı kravat takardım. Gorbaçov geldi ve Komsomol olamadım, buna üzülüyorum. </span><span class="italik">Sovok</span><span class="char-style-override-7">um</span><span class="char-style-override-10">*</span><span class="char-style-override-7"> değil mi? Anne babam da Sovok, dedemle anneannem de Sovok? Sovyetli dedemi Moskova yakınlarında, kırk bir yılında kaybettik... Sovok anneannem de partizandı... Liberal beyler de üzerlerine düşeni yapıyorlar. Geçmişimizi kara bir delik sayalım istiyorlar. Hepsinden nefret ediyorum: gorbaçov, şevardnadze, yakovlev – küçük harfle yazın onları, o kadar nefret ediyorum. Amerika’yı istemiyorum, SSCB’yi istiyorum...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Sovyet sözcüğünün kullanıldığı her anlamda bu sözcüğün yerini tutması için uydurulan ve kaynağı hakkında şehir efsaneleri anlatılan küçümseyici söz.</span></p>

    <p class="dip" xml:lang="en-GB"></p>

    <p class="G-vde-Metni para-style-override-7"><span class="char-style-override-7">– Onlar güzel, naif yıllardı... Gorbaçov’a inandık, şimdi kimseye öyle kolayca inanmıyoruz. Bir sürü Rus sürgünden Vatan’a döndü... Böyle bir hücum vardı! Bu barakayı yıkıyoruz sandılar. Yeni bir şey inşa edeceğiz. MGU Filoloji Fakültesi’ni</span><span class="char-style-override-10">**</span><span class="char-style-override-7"> bitirip yüksek lisansa başlamıştım. Bilimle uğraşmayı hayal ediyordum. O yıllarda idolüm Averintsev’di,</span><span class="char-style-override-10">***</span><span class="char-style-override-7"> onun derslerine giderdi bütün aydın Moskova. Buluşur ve birbirleriyle, yakında farklı bir ülke olacak, biz de bunun için mücadele ediyoruz illüzyonunu paylaşırlardı. Benim sınıfımdan birinin İsrail’e gittiğini öğrendiğim zaman, çok şaşırdım: “Gerçekten yanlış değil mi gitmen? Bizde her şey daha yeni başlıyor.”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">**<span>MGU: Moskova Devlet Üniversitesi.</span></p>

    <p class="dip" xml:lang="en-GB">***<span>Sergey Averintsev (1937-2004): 19. ve 20. yüzyıl Rusya ve Avrupa kültür ve felsefeleri konusunda en önemli bilim adamlarından.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Ne kadar çok “Özgürlük! Özgürlük!” der ve yazarsak, o kadar hızla kayboluyordu tezgâhtan peynir ve et, tuz ve şeker. Boş dükkânlar. Korkunçtu. Her şey karneyle, savaştaki gibi. Bizi ninemiz kurtardı, bütün gün şehirde koşuşturur ve bu karneleri bozdururdu. Bütün balkon çamaşır tozuyla dolmuştu, yatak odasında şeker ve tahıl dolu çuvallar vardı. Çorapları karneyle verdikleri zaman, babam ağladı: “SSCB’nin sonu demek bu.” Hissetmişti... Babam askeri fabrikada proje bürosunda çalışıyordu, roketlerle ilgileniyordu ve bundan delice hoşlanıyordu. İki yüksek eğitimi vardı. Fabrika roket yerine çamaşır makinesi ve elektrikli süpürge yapmaya başladı. Babamı işten çıkardılar. Annemle birlikte ateşli birer Perestroyka karşıtı oldular: Pankartlar yazdılar, bildiriler dağıttılar – ve işte final... Kaybettiler. Özgürlüğün işte böyle bir şey olduğuna inanamadılar. Bununla barışamadılar. Sokaklarda bağırıyorlardı artık: “Gorbaçov beş para etmez, Yeltsin’e dikkat!” Brejnev’in portrelerini göğüslerindeki madalyalarda taşıyorlardı, Gorbaçov’un portrelerini ise karnelerinde. Yeltsin’in çarlığı başlamıştı: Gaydar</span><span class="char-style-override-10">*</span><span class="char-style-override-7"> reformları ve işte şu nefret ettiğim “al-sat” olayı... Geçinebilmek için çuval çuval lamba ve oyuncak alıp Polonya’ya gittim. Vagon tıka basa doluydu: öğretmenler, mühendisler, doktorlar... Hepsinin de elinde çuval ve çantalar. Bütün gece oturup Pasternak’ın </span><span class="italik">Doktor Jivago</span><span class="char-style-override-7">’sunu tartıştık... Şatrov’un piyeslerini... Moskova’da bir mutfaktaymış gibi.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span xml:lang="tr-TR">Yegor Gaydar (1956-2009): 1992 yılında fiili olarak başbakanlık görevi yapan, pazar ekonomisini savunan ve bu yönde şok tedbirler alan ekonomist, politikacı.</span><span></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Üniversiteden arkadaşlarımı hatırlıyorum... Ne olduysak olduk, ama filolog olamadık – reklam ajanslarında yönetici, banka memuru, “bavulcu”... Taşradan yeni gelmiş, eski bir Komsomol çalışanı bir kadının yanında, emlakçıda çalışıyorum. Bugün şirketler kimin? Kıbrıs’taki ve Miami’deki villalar? Eski parti bürokratlarının. Partinin paralarını onlarda aramak lazım... Bizim liderlerimiz... altmışlılar ise... Savaşta kanlarını döktüler, ama çocuk gibi saftılar... Alanlarda yatıp kalkmamız gerekiyordu. İşi sonuna kadar götürmek gerekliydi – SSKP’yi Nürnberg’e</span><span class="char-style-override-10">*</span><span class="char-style-override-7"> götürmek gerekliydi. Çok çabuk çekildik evlerimize. Karaborsacılar ve dövizciler aldı iktidarı. Ve Marx’a inat, sosyalizmden sonra kapitalizmi inşa ediyoruz. (</span><span class="italik">Susuyor.</span><span class="char-style-override-7">) Ama ben mutluyum, öyle bir zamanda yaşadığım için. Komünizm düştü! Tamamen düştü, artık dönmeyecek. Başka bir dünyada yaşıyoruz ve dünyaya başka gözlerle bakıyoruz. O günlerin özgür soluğunu asla unutmayacağım...</span></p>

    <p class="dip" xml:lang="en-GB">*<span>II. Dünya Savaşı sonunda savaş suçlularının yargılandığı mahkeme.</span><span class="char-style-override-11"></span></p>

    <p class="G-vde-Metni para-style-override-9"><span class="bold char-style-override-15"></span></p>

    <p class="G-vde-Metni para-style-override-9"><span class="char-style-override-16">Aşkın Gelmesine</span></p>

    <p class="G-vde-Metni para-style-override-9"><span class="char-style-override-16">Ama Pencerenin Altında Tanklar Olmasına Dair</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Âşıktım, başka hiçbir şey düşünemiyordum. Sadece bununla yaşıyordum. Sonra annem sabahleyin “Pencerenin altından tanklar geçiyor!” diye uyandırdı. “Herhalde darbe oldu!” Uyku arasında, “Anne, bu tatbikattır,” dedim. Ne demezsin! Pencerenin altında gerçek tanklar duruyordu, asla görmemiştim tankları bu kadar yakından. Televizyonda </span><span class="italik">Kuğu Gölü</span><span class="char-style-override-7"> </span><span class="italik">Balesi</span><span class="char-style-override-7"> vardı... Annemin arkadaşı geldi, o da çok heyecanlanmıştı, birkaç aylık parti aidatı borcu vardı. Okullarında bir Lenin büstü vardı, onu bir kenara kaldırmıştı, ama şimdi ne yapacaktı onunla? Her şey bir anda yerli yerine oturdu: Bu yasak, şu yasak. Olağanüstü hal açıklamasını okudu spiker... Annemin arkadaşı her sözde irkiliyordu: “Tanrım! Tanrım!” Babam televizyona tükürüyordu.</span></p>

    <p class="G-vde-Metni para-style-override-7"><span class="char-style-override-7">Oleg’i aradım... “Beyaz Ev’e</span><span class="char-style-override-10">**</span><span class="char-style-override-7"> gidelim mi?” – “Gidelim!” Gorbaçov’un rozetini taktım. Sandviç hazırladım. Metroda insanlar suskundu, herkes bir felaket bekliyordu. Her tarafta tank vardı... tanklar... Zırhın üstünde katiller değil, suçlu yüzlerle bakan ürkek delikanlılar vardı. Yaşlı kadınlar onları reçelli yumurta ve börekle besliyordu. Beyaz Ev’in yanında on binlerce kişiyi görünce içim ferahladı! Herkesin ruh hali muhteşemdi. Her şeyi yapabileceğimiz hissi vardı. “Yeltsin, Yeltsin! Yeltsin!” diye bağırıyorduk. Gönüllü birlikleri bile oluşmuştu. Sadece gençler yazılıyordu, yaşlıları kabul etmiyorlardı ve onlar da bundan hoşnutsuzdular. Bir ihtiyar isyan etti: “Komünistler benim hayatımı çaldı! Bırakın en azından rahat öleyim!” – “Babalık çekil şöyle...” Şimdi diyorlar ki, o zamanlar kapitalizmi savunmak istiyormuşuz. Hiç değil! Ben sosyalizmi savundum, ama başka türlüsünü... Sovyet türünü değil... Benim savunduğum şey oydu işte! Böyle düşünüyordum. Hepimiz öyle düşünüyorduk... Üç gün sonra tanklar Moskova’dan çıktı, bunlar iyi tanklardı artık. Zafer! Ve öpüşüp durduk durmaksızın...</span></p>

    <p class="G-vde-Metni para-style-override-7"><span class="italik"></span></p>

    <p class="dip" xml:lang="en-GB"><span xml:lang="tr-TR">**</span><span xml:lang="tr-TR">Rusya Federasyonu parlamento binası.</span><span class="italik"></span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Moskovalı arkadaşlarımın mutfağında oturuyorum. Buraya büyük bir topluluk doluşmuş: dostlar, taşradan akrabalar. Yarın ağustos hükümet darbesinin yıldönümü olacağını hatırlıyoruz.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Yarın bayram...</span></p>

    <p class="G-vde-Metni para-style-override-7"><span class="char-style-override-7">– Neyin bayramı? Trajedi. Halk kaybetti.</span></p>

    <p class="G-vde-Metni para-style-override-7"><span class="char-style-override-7">– Çaykovski müziği eşliğinde gömdüler Sovyetleri...</span></p>

    <p class="G-vde-Metni para-style-override-7"><span class="char-style-override-7">– İlk iş olarak ne yaptım, parayı alıp dükkânlara koştum. Bu işin sonunun nereye varacağını biliyordum, fiyatlar fırladı.</span></p>

    <p class="G-vde-Metni para-style-override-7"><span class="char-style-override-7">– Sevindim: Gorbi’yi götürüyorlar! Bıkmıştım bu gevezeden!</span></p>

    <p class="G-vde-Metni para-style-override-7"><span class="char-style-override-7">– Devrim dekordu sadece. Halk için gösteri. Kiminle konuşursan konuş, tam bir aldırışsızlık vardı. Herkes bekliyordu.</span></p>

    <p class="G-vde-Metni para-style-override-7"><span class="char-style-override-7">– Ben işe telefon ettim – sonra devrim yapmaya gittim. Evdeki bütün bıçakları aldım dolaptan. Savaş olacağını anladım... Silah lazımdı...</span></p>

    <p class="G-vde-Metni para-style-override-7"><span class="char-style-override-7">– Ben komünizmi savunuyordum! Bizim bütün ailemiz komünistti. Ninni yerine devrim şarkıları söylerdi annem. Şimdi de torunlarına söylüyor. “Sen aklını mı kaçırdın?” diyorum. “Başka şarkı bilmiyorum,” diyor. Dedem de Bolşevikti... ninem de...</span></p>

    <p class="G-vde-Metni para-style-override-7"><span class="char-style-override-7">– Hâlâ komünizm güzel bir masalmış diyorsunuz. Babamın annesi, babası Mordovya kamplarında kayboldu.</span></p>

    <p class="G-vde-Metni para-style-override-7"><span class="char-style-override-7">– Annem ve babamla birlikte Beyaz Ev’e gittim. Babam “Gidelim,” dedi. “Yoksa sosis ve iyi kitap hiç olmayacak.” Kaldırım taşlarını söküp barikat yaptık.</span></p>

    <p class="G-vde-Metni para-style-override-7"><span class="char-style-override-7">– Şimdi halk ayıldı, komünistlere karşı tutum da değişiyor. Saklamaya gerek yok artık... Komsomol bölge komitesinde çalışıyordum. İlk gün bütün Komsomol kimliklerini, boş antetli kâğıtları ve rozetleri eve götürüp bodruma sakladım, sonra patatesi koyacak yer bulamadım. Onların bana neden lazım olduğunu bilmiyordum, ama basmaya gelip bütün bunları yok edeceklerini düşündüm, bunlar benim için değerli simgelerdi.</span></p>

    <p class="G-vde-Metni para-style-override-7"><span class="char-style-override-7">– Gidip birbirimizi öldürebilirdik... Tanrı korudu!</span></p>

    <p class="G-vde-Metni para-style-override-7"><span class="char-style-override-7">– Kızımız doğumhanedeydi. Yanına gittim, “Anne devrim mi oluyor?” diye sordu. “İç savaş mı başlıyor?”</span></p>

    <p class="G-vde-Metni para-style-override-7"><span class="char-style-override-7">– Ben askeri liseyi bitirdim. Moskova’da görev yaptım. Birini tutuklamamızı emretseler, hiç kuşku yok, bu emri yerine getirirdik. Birçokları bunu inanarak yapardı. Ülkedeki kargaşadan bezmiştik. Her şey eskiden açıktı, berraktı, yazıldığı gibiydi. Düzen vardı. Askerler böyle yaşamayı sever. Genel olarak insanlar da sever böyle yaşamayı.</span></p>

    <p class="G-vde-Metni para-style-override-7"><span class="char-style-override-7">– Sarhoş biri gelip yazlığı yakacak diye özgürlükten korkuyorum.</span></p>

    <p class="G-vde-Metni para-style-override-7"><span class="char-style-override-7">– Fikir nedir kardeşler? Yaşam kısa. Haydi içelim!</span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">19 Ağustos 2001 – Ağustos darbesinin onuncu yılı. İrkutsk’tayım, Sibirya’nın başkentinde. Şehrin sokaklarında birkaç yıldırım röportaj yapıyorum.</span></p>

    <p class="G-vde-Metni para-style-override-7"><span class="italik">Soru: </span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Olağanüstü Hal Devlet Komitesi kazansa ne olurdu?</span></p>

    <p class="G-vde-Metni para-style-override-7"><span class="italik">Yanıtlar:</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Büyük ülkeyi korurlardı... </span></p>

    <p class="G-vde-Metni para-style-override-7"><span class="char-style-override-7">– Çin’e baksanıza, orada komünistler iktidarda. Çin dünyanın ikinci ekonomisi oldu...</span></p>

    <p class="G-vde-Metni para-style-override-7"><span class="char-style-override-7">– Gorbaçov ile Yeltsin, vatan hainleri olarak yargılanırdı.</span></p>

    <p class="G-vde-Metni para-style-override-7"><span class="char-style-override-7">– Ülkede kan dökülürdü... İnsanları toplama kampına tıkarlardı.</span></p>

    <p class="G-vde-Metni para-style-override-7"><span class="char-style-override-7">– Sosyalizme ihanet edilmezdi. Zengin ve yoksul diye bölünmezdik.</span></p>

    <p class="G-vde-Metni para-style-override-7"><span class="char-style-override-7">– Çeçenistan’da savaş olmazdı.</span></p>

    <p class="G-vde-Metni para-style-override-7"><span class="char-style-override-7">– Hitler’i Amerikalıların yendiğini söylemeye cesaret edemezdi kimse.</span></p>

    <p class="G-vde-Metni para-style-override-7"><span class="char-style-override-7">– Beyaz Ev’in önündeydim ben. Beni aldattılar gibi geliyor bana.</span></p>

    <p class="G-vde-Metni para-style-override-7"><span class="char-style-override-7">– Darbe başarılı olsaydı ne mi olacaktı? Başarılı oldu ya! Dzerjinski’nin</span><span class="char-style-override-10">*</span><span class="char-style-override-7"> anıtını devirdiler, ama Lubyanka kaldı. KGB kontrolünde kapitalizmi inşa ediyoruz.</span></p>

    <p class="G-vde-Metni para-style-override-7"><span class="char-style-override-7">– Hayatım değişmezdi...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Feliks Dzerjinski (1877-1926): Ekim Devrimi öncülerinden, fiili olarak KGB’nin kurucusu. Moskova’da KGB binasının önündeki Lubyanka meydanında 1958 yılında açılan anıt, 1991’de yıkılmıştır. Lubyanka sözcüğü genel olarak oradaki KGB binasını anlatır.</span><span class="char-style-override-11"></span></p>

    <p class="G-vde-Metni para-style-override-9"><span class="bold char-style-override-15"></span></p>

    <p class="G-vde-Metni para-style-override-9"><span class="char-style-override-16">Eşyaların Fikirlerle ve Sözlerle Eşit Hale </span></p>

    <p class="G-vde-Metni para-style-override-9"><span class="char-style-override-16">Gelmesine Dair</span></p>

    <p class="G-vde-Metni para-style-override-9"><span class="char-style-override-16"></span></p>

    <p class="G-vde-Metni para-style-override-7"><span class="char-style-override-7">– Dünya rengârenk onlarca parçaya ayrıldı. Kasvetli Sovyet işgünlerinin bir Amerikan filminden çıkma tatlı tablolara dönüşmesini nasıl da istemiştik! Beyaz Ev’in önünde durduğumuzu artık çok az hatırlayan var... O üç gün dünyayı sarstı, ama bizi sarsmadı... İki bin kişi miting yapıyordu, diğerleri de yanlarından geçip onlara aptallar diye bakıyordu. Herkes çok içmiş, bizde her zaman çok içerler, ama o zaman sahiden çok içmiştik. Toplum durmuştu: Nereye gidiyoruz? Kapitalizm mi olacak, iyi bir sosyalizm mi olacak? Kapitalistler yağlı, korkunç kişiler – çocukluktan beri bu işlenmişti bize... (</span><span class="italik">Gülüyor.</span><span class="char-style-override-7">)</span></p>

    <p class="G-vde-Metni para-style-override-7"><span class="char-style-override-7">Ülke bankalarla ve alışveriş çadırlarıyla kaplandı. Tümüyle farklı eşyalar belirdi. Kaba saba çizmeler ve yaşlı kadınlara has giysiler değil, hep hayal ettiğimiz eşyalar: kotlar, montlar... kadın çamaşırı ve iyi kap kacak... Hepsi renkli, güzel. Bizim Sovyet eşyalarımız gri, iticiydi, askeri şeylere benzerlerdi. Kütüphaneler ve tiyatrolar boşaldı. Onların yerine pazarlar ve dükkânlar geldi. Herkes mutlu olmak, mutluluğu hemen satın almak istiyordu. Çocuklar gibi kendine yeni bir dünya buldu herkes... Süpermarkette ayılıp bayılmalar bitti... Tanıdığım bir genç biznes</span><span class="char-style-override-10">*</span><span class="char-style-override-7"> yapmaya başladı. Bana şöyle dedi: “İlk seferinde bin kavanoz hazır kahve getirdim, iki günde dağıttım, yüz elektrik süpürgesi aldım, onu da bir anda elden çıkardım.” Ceketler, kazaklar, her tür ıvır zıvır – ver yeter! Herkes yeniden giyindi, yeni ayakkabılar giydi. Evdeki aletleri ve mobilyayı değiştirdik. Yazlıkları tamir ettik... Güzel çitler ve çatılar yapmak istedik... Bazen arkadaşlarla bunları hatırlıyoruz, gülmekten ölüyoruz... Vahşiler! Kesinlikle yoksullaşmıştı insanlar. Her şeyi öğrenmek gerekiyordu... Sovyet zamanı bir sürü kitaba sahip olmaya izin vardı, pahalı bir araba ve eve değil. Ve biz iyi giyinmeyi, güzel konuşmayı, sabahları meyve suyu içip yoğurt yemeyi öğrendik... Önceleri küçümserdim parayı, çünkü ne olduğunu bilmezdim. Ailemizde asla paradan bahsedilmezdi. Ayıptı. Deyim yerindeyse, içinde para olmayan bir ülkede büyümüştük. Ben de herkes gibi yüz yirmi rublemi alıyordum – ve bana yetiyordu. Para, Perestroyka ile geldi. Gaydar ile. Gerçek para. “Geleceğimiz komünizmdir” yerine her yere “Satın alın! Satın alın!” posterleri yapıştırıldı. İstersen seyahat et. Paris’i görebilirsin... Ya da İspanya’yı... Fiesta... boğa güreşi... Hemingway’den okumuştum bunları, okumuş ve bunları asla göremeyeceğimi anlamıştım. Kitaplar vardı hayatın yerine... Mutfaklardaki gece sohbetlerimiz böyle bitti ve mesailer, fazla mesailer başladı. Para özgürlükle eşanlamlı hale geldi. Bu herkesi heyecanlandırdı. En güçlü ve agresif olanlar biznes ile uğraşıyordu. Lenin ve Stalin unutuldu. Böyle kurtulduk iç savaştan, yoksa tekrar “beyazlar” ve “kızıllar” olacaktı. “Bizimkiler” – “bizim olmayanlar”. Kan yerine eşyalar... Yaşam! Güzel yaşamı seçtik. Kimse güzel ölmek istemiyordu, herkes güzel yaşamak istiyordu. Pasta herkese yeter mi yetmez mi başka bir konu...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>O dönemde ortaya çıkan ve Sovyet insanının yabancı olduğu, daha çok vurgun vurmaya yönelik “al-satçı” ticaret için, o dönemki Sovyetlerin İngilizceden devralarak kullandıkları sözcüğü biz de çeviride muhafaza ettik.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Sovyet dönemi... Sözün kutsal, büyülü bir statüsü vardı. İşsizlikten, entelektüel mutfaklarda biz hâlâ Pasternak’ı konuşuyor, çorba pişiriyorduk, elimizden Astafyev ile Bıkov düşmüyordu, ama yaşam sürekli bunların artık önemli olmadığını gösteriyordu. Söz hiçbir anlam taşımıyordu. Doksan birde... Annemi ağır pnömoniyle hastaneye yatırmıştık ve oradan bir kahraman olarak döndü. Stalin’i anlatmış, Kirov’un öldürülmesini, Buharin’i anlatmış... Gece gündüz onu dinlemeye hazırlarmış. O zamanlar insanlar gözlerinin açılmasını istiyordu. Ama geçenlerde tekrar yattı hastaneye ve orada olduğu sürece hiç ağzını açmadı. Beş yıl geçti toplamda, gerçeklik farklı roller dağıttı. Bu kez kahraman, zengin bir biznesmen karısıymış... Onun hikâyeleriyle büyüleniyorlarmış. Nasıl bir evi varmış – üç yüz metrekareymiş! Bir sürü hizmetçi varmış: aşçı, dadı, şoför, bahçıvan... Kocasıyla tatilde Avrupa’yı gezmişler... Müzeler tamam, bir de mağazalar... Mağazalar! Bir tane şu kadar kıratlık yüzük, bir tane de... Kolyeler... altın küpeler... Tam bir gösteriş! GULAG falan hakkında tek söz bile yok. Olan olmuş. Ne âlemi varmış şimdi ihtiyarlarla tartışmanın?</span></p>

    <p class="G-vde-Metni para-style-override-7"><span class="char-style-override-7">Alışkanlıkla sahafları geziyorum – orada sakin sakin duruyor iki yüz cilt “Vsemirka” ve “Biblioteka Priklyuçeniy”,</span><span class="char-style-override-10">*</span><span class="char-style-override-7"> hem de benim bayıldığım portakal renkliler. Sırtlarına bakıp uzun süre kokularını çektim içime. Bir kitap dağı duruyor öylece! Aydınlar kütüphanelerini satıyordu. Halk elbette yoksullaştı, ama bu yüzden çıkartmadılar kitaplarını evlerden, sadece para yüzünden değil – kitaplar hayal kırıklığı yarattı. Tam bir hayal kırıklığı. Artık ayıp hale geldi şöyle sormak: “Şimdi ne okuyorsun?” Hayatta pek çok şey değişti, ama kitaplarda bu yok. Rus romanları hayatta nasıl başarı elde ediliri anlatmıyor. Nasıl zengin olunuru anlatmıyor... Oblomov koltukta yatıyor, Çehov’un kahramanları ise hep çay içip yaşamdan yakınıyor... (</span><span class="italik">Susuyor</span><span class="char-style-override-7">.) Çinlilerin bir deyişi var – Tanrı değişim zamanında yaşatmasın insanı. Çok azımız elindekileri korudu. Terbiyeli insanlar bir yerlere kayboldu. Her taraf bir itiş kakış...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*V<span>semirka: 1919’da Gorki’nin inisiyatifiyle yayınlanmaya başlanan 200 ciltlik Dünya Edebiyatı seçkisi. Biblioteka Priklyuçeniy: 1955’te yayınlanmaya başlayan 60 ciltlik bilimkurgu ve fantastik edebiyat seçkisi.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Doksanlardan bahsedeceksek... Güzel zamanlardı demem, iğrenç zamanlardı. Akıllarda yüz seksen derecelik değişim yaşandı... Bazısı dayanamayıp delirdi, ruh hastalığı hastaneleri tıka basa doluydu. Orada bir arkadaşımı ziyaret ettim: Biri “Ben Stalin’im! Ben Stalin’im!” diye bağırıyordu, diğeri de “Ben Beryezovski’yim!</span><span class="char-style-override-10">*</span><span class="char-style-override-7"> Ben Beryezovski’yim!” diyordu. Onların koğuşunun tamamı Stalin ve Beryezovski’lerle doluydu. Sokaklarda sürekli silahlı çatışmalar vardı. Çok sayıda insan öldürüldü. Her gün hesaplaşmalar oluyordu. Kap. Yetiş. Başkaları yetişmeden. Biri yağmalıyor, biri hapse düşüyor. Tahttan bodruma. Diğer yandan, tam bir keyif – her şey gözlerinin önünde olup bitiyor...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Boris Beryezovski: Yeltsin döneminin en zengin ve en önemli kişilerinden birisidir. Putin ile anlaşmazlığa düşünce İngiltere’ye yerleşmiş ve orada ölmüştür.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">İş açmak isteyen insanlar bankalarda kuyruk olmuştu: fırın açmak, elektronik eşyalar satmak... Ben de girdim o sıraya. Ne kadar çok olduğumuza şaşırdım kaldım. Örme bereli bir teyze, spor tişörtlü bir delikanlı, hapis kaçkınına benzeyen iriyarı bir adam... Yetmiş yıl öğrettiler: Mutluluk para değildir, insan hayatındaki her iyi şey bedavaya alınır. Mesela aşk. Ama tribünlerden “alıp satın, zengin olun” denmesi yetti, her şey unutuldu. Bütün Sovyet kitapları unutuldu. Bu insanlar asla benim sabahlara kadar beraber oturup gitar tıngırdattığım insanlara benzemiyordu. Anca yarım yamalak üç akort öğrenmiştim bu arada. Onları “mutfak” insanlarıyla birleştiren tek şey, onların da kızıl flamalardan ve bütün bu gösterilerden bıkmış olmasıydı: Komsomol toplantıları, politik çalışmalar... Sosyalizm insanı aptal yerine koymuştu...</span></p>

    <p class="G-vde-Metni para-style-override-7"><span class="char-style-override-7">Ben hayal nedir, çok iyi biliyorum. Çocukken hep bana bisiklet almalarını istedim ve almadılar. Yoksul yaşıyorduk. Okuldayken karaborsada kot satardım, enstitüde ise Sovyet askeri üniforması ve her türlü sembol. Yabancılar alırdı. Sıradan karaborsa. Sovyet zamanında bunun cezası üç ila beş yıldı. Babam kemerle peşimden koşup “Spekülatör!” diye bağırıyordu. “Moskova önünde kanımı döktüm ben, böyle bir şerefsiz benden mi çıktı!” Dün suçtu, bugünse biznes. Bir yerden çivi alıyorsun, başka yerden basma kumaş – polietilen poşetlere paketleyip yeni bir mal diye satıyorsun. Eve para getiriyorsun. Her şeyi alabildim, buzdolabını doldurdum. Annemle babam gelip beni tutuklamalarını bekliyordu. (</span><span class="italik">Kahkaha atıyor</span><span class="char-style-override-7">.) Mutfak eşyası sattım. Düdüklü tencereler, tavalar... Almanya’dan bir karavan dolusu bu mallardan getirdim. Hepsi peynir ekmek gibi gitti... Çalışma odamda bilgisayarın altında bir kutu var, para dolu, ancak böyle anladım paranın ne olduğunu. O kutudan alıyorsun, alıyorsun, ama hiç bitmiyor. Her şeyi böyle aldım: araba, ev... “Roleks” saat... O sarhoşluğu hatırlıyorum... Bütün isteklerini yerine getirebilir insan, gizli fantezilerini. Kendim hakkında çok şey öğrendim: Birincisi, bende zevk yok, ikincisi, kompleksliyim. Parayla iş yapamıyorum. Büyük paranın öylece yatamayacağını, paranın çalışması gerektiğini bilemedim. Para büyük bir deneyim insan için, güç gibi, aşk gibi... Hayal ettim. Kalkıp Monaco’ya gittim. Monte-Carlo kumarhanesinde büyük paralarla oynadım, bir sürü para kaybettim. Kapılıp gittim... Kendi kutumun kölesi oldum. Orada para var mı yok mu? Ne kadar var? Daha çok, daha çok olmalı. Daha önce ilgilendiğim şeyler ilgimi çekmez oldu. Politika... mitingler... Saharov öldü. Onunla vedalaşmaya gittim. Yüz binlerce insan vardı... Hepsi ağlıyordu, ben de ağladım. Geçenlerde onun hakkında bir gazetede şunu okudum: “Rusya’nın büyük budalası öldü.” Tam zamanında öldüğünü düşündüm o zaman. Soljenitsin Amerika’dan döndü, herkes ona koştu. Ama o bizi anlamadı, biz de onu. Bir yabancıydı. Rusya’ya gelmişti, ama Chicago’nun penceresinden bakıyordu...</span></p>

    <p class="G-vde-Metni para-style-override-7"><span class="char-style-override-7">Perestroyka olmasaydı nasıl biri olurdum? Düşük ücretli bir mühendis... (</span><span class="italik">Gülüyor</span><span class="char-style-override-7">.) Şimdiyse benim kendi göz kliniğim var. Ailesi, dedesi, ninesiyle yüzlerce insan benim elime bakıyor. Siz içinize kapanıyorsunuz, düşünüyorsunuz, benimse öyle bir sorunum yok. Gece gündüz çalışıyorum. Yepyeni araç gereç aldım, cerrahları Fransa’ya staj yapmaya gönderdim. Ama özgeci değilim, iyi kazanıyorum. Her şeyi kendi kendime yaptım... Cebimde üç yüz dolarım vardı sadece. Biznese ortaklarla girdim, şimdi odaya girecek olsalar ağzınız açık kalırdı. Tam goril! Acımasız bakışlı adamlar! Şimdi yoklar ortada, dinozorlar gibi ortadan kayboldular. Kurşungeçirmez yelekle gezerdim, kurşunladılar beni. Birileri benden daha kötü sosis yiyorsa, bu beni ilgilendirmez. Siz hepiniz istemiştiniz kapitalizmin gelmesini. Hayal etmiştiniz! Sizi kandırdılar diye bağırmayın...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-9"><span class="bold char-style-override-15"></span></p>

    <p class="G-vde-Metni para-style-override-9"><span class="char-style-override-16">Cellatlar Ve Kurbanlar Arasında </span></p>

    <p class="G-vde-Metni para-style-override-9"><span class="char-style-override-16">Büyümemize Dair</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Akşamleyin sinemaya gidiyorum. Bir adam yatıyor kan gölü içinde. Paltosunun sırtında bir kurşun deliği. Yanında bir polis var. Ölü bir insanı ilk kez böyle gördüm. Kısa sürede alıştım buna. Apartmanımız büyük, yirmi girişli. Her sabah avluda cesetler bulurduk, irkiltmezlerdi artık bizi. Gerçek kapitalizm başlamıştı. Kanla. Sarsılmayı bekledim, ama yoktu. Stalin’den sonra bizde kana karşı farklı bir yaklaşım oldu... Kardeş kardeşi nasıl öldürdü hatırlayalım... Ve neden öldürüldüklerini bilmeyen insanların kitlesel katliamını... Bu kaldı, bu duruyor hayatımızda. Cellat ve kurbanlar arasında büyüdük. Bizim için normaldi – beraber yaşadık. Barış ile savaş arasında bir sınır yok. Hep savaş</span><span class="char-style-override-7">. Televizyonu açıyorsun – herkes haydut ağzıyla konuşuyor: siyasetçiler</span><span class="char-style-override-7"> de, işadamları da, başkan da; ödenen haraçlar, rüşvetler, avantalar... İnsan hayatı – ayağınla üstüne basıp dağıttığın tükürük. Toplama kampında gibi… </span></p>

    <p class="G-vde-Metni para-style-override-7"><span class="char-style-override-7">– Neden yargılamadık Stalin’i? Size söyleyeyim... Stalin’i yargılamak için, yakınlarımızı, tanıdıklarımızı yargılamamız gerekiyordu. En yakın insanları. Kendi ailemden bahsedeyim... Babamı otuz yedide aldılar, Tanrı’ya şükür döndü, ama on yıl yattı. Döndü ve yaşamayı çok istiyordu... Bütün o gördüklerinden sonra yaşamak istediğine kendisi de şaşmıştı... Ama herkeste böyle olmadı, hem de hiç olmadı... Benim kuşağım ya sürgünden ya savaştan dönen babalarıyla birlikte büyüdü. Bize anlatabildikleri tek şey, zorbalıktı. Ölümdü. Çok fazla gülmezlerdi, çok susarlardı. Ve içerlerdi... içerlerdi... Sonunda da alkolik olurlardı. İkinci versiyon... Tutuklanmayanlar da alınacaklar diye korkardı. Bütün bunlar bir ya da iki ay değil, yıllarca, yıllarca sürdü. Tutuklanmadılarsa başka bir soru doğuyordu: Neden herkesi tutukladılar da beni bıraktılar? Onlardan farklı ne yapıyorum? Tutuklayabilirler, NKVD’de</span><span class="char-style-override-10">*</span><span class="char-style-override-7"> çalışmaya gönderebilirler... Parti istiyor, parti emrediyor. Hoş bir seçim değil, ama birçok kimsenin bunu yapması gerekti... Cellatlara gelince... Sıradan olanlara, öyle korkunç olanlara değil... Babamı komşumuz ihbar etmişti... Yura Amca... Bir hiç için yaptı diyordu annem. Yedi yaşındaydım. Yura Amca beni çocuklarıyla balığa götürür, ata bindirirdi. Bizim çitimizi tamir etmişti. Anlıyor musunuz, işte, cellatın bambaşka bir portresi – sıradan bir insan, hatta iyi bir insan... Normal... Babamı tutukladılar ve birkaç ay sonra da babamın kardeşini aldılar. Yeltsin döneminde bize onun dava dosyasını verdiler, birkaç ihbar vardı, bir tanesini Olya Teyze yazmıştı... Yeğeni... Güzel kadındır, neşelidir... İyi şarkı söyler... Artık yaşlanmıştı, ben ona sordum: “Olya Teyze, bize otuz yedi yılını anlatsana...” – “Hayatımın en mutlu yılıydı, âşık olmuştum,” dedi bana... Babamın kardeşi eve dönmedi. Kayboldu. Ya hapiste ya kampta – bilinmiyor. Benim için zordu, ama yine de bana azap veren soruyu sordum: “Olya Teyze, neden yaptın bunu?” – “Stalin zamanında dürüst insanı nerede gördün sen?” (</span><span class="italik">Susuyor</span><span class="char-style-override-7">.) Bir de Pavel Amca vardı, Sibirya’da NKVD ordusunda hizmet ediyordu... Anlıyor musunuz, kimyasal açıdan temiz bir kötülük yok... Sadece Stalin ve Beriya*</span><span class="char-style-override-10">*</span><span class="char-style-override-7"> değil konu... Yura Amca ve güzel Olya Teyze de var...”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>İçişleri Halk Komiserliği’nin kısaltması. Bünyesinde pek çok güvenlik birimini barındırmış ve Stalin döneminde epeyce korku salmıştır.</span><span class="char-style-override-11"></span></p>

    <p class="dip" xml:lang="en-GB">**<span xml:lang="tr-TR">Stalin zamanında NKVD’nin başındaki isim.</span><span></span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">1 Mayıs. O gün komünistler Moskova caddelerinde binlerce kişilik yürüyüşler yapıyorlar. Başkent yeniden “kızıl” oluyor: kızıl bayraklar, kızıl balonlar, orak çekiçli kızıl tişörtler. Lenin ile Stalin’in portreleri taşınıyor. Stalin’in portreleri daha çok. Pankartlar: “Mezara gömdük sizin kapitalizminizi!” – “Kızıl bayrak – Kremlin’e!” Sıradan Moskova kaldırımda duruyor, “kızıl” olan çığ gibi yuvarlanıyor araba yolunda. Aralarında sürekli bir itiş kakış, zaman zaman yumruklaşmaya varıyor. Polis çaresizce ayırıyor bu iki Moskova’yı. Ben ise bütün duyduklarımı yazmaya yetişemiyorum… </span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Lenin’i gömün, hem de onursuzca.</span></p>

    <p class="G-vde-Metni para-style-override-7"><span class="char-style-override-7">– Amerikan uşakları! Neye sattınız vatanı?</span></p>

    <p class="G-vde-Metni para-style-override-7"><span class="char-style-override-7">– Aptalsınız siz kardeşler...</span></p>

    <p class="G-vde-Metni para-style-override-7"><span class="char-style-override-7">– Yeltsin ve çetesi elimizdeki her şeyi çaldı. İçin! Zengin olun! Bir gün sona erecek bu...</span></p>

    <p class="G-vde-Metni para-style-override-7"><span class="char-style-override-7">– Kapitalizmi kurduğumuzu halka açıkça söylemekten mi korkuyorsunuz? Silah almaya hazır herkes, ev kadını olan annem bile.</span></p>

    <p class="G-vde-Metni para-style-override-7"><span class="char-style-override-7">– Süngüyle çok şey yapılır, ama üzerine oturmak hoş değildir.</span></p>

    <p class="G-vde-Metni para-style-override-7"><span class="char-style-override-7">– Ben olsam burjuvaları ezerdim kahrolası tanklarla!</span></p>

    <p class="G-vde-Metni para-style-override-7"><span class="char-style-override-7">– Komünizmi uyduran Marx bir Yahudi...</span></p>

    <p class="G-vde-Metni para-style-override-7"><span class="char-style-override-7">– Bizi tek kişi kurtarabilir – yoldaş Stalin. Bizi iki günde adam ederdi... Hepsini kurşuna dizsin, sonra yine gitsin yatmaya.</span></p>

    <p class="G-vde-Metni para-style-override-7"><span class="char-style-override-7">– Şükürler olsun sana Tanrım! Bütün azizlere duacıyım.</span></p>

    <p class="G-vde-Metni para-style-override-7"><span class="char-style-override-7">– Stalin’in piçleri! Daha elinizdeki kan kurumadı. Çar ailesini neden öldürdünüz? Çocuklara bile acımadılar.</span></p>

    <p class="G-vde-Metni para-style-override-7"><span class="char-style-override-7">– Büyük Rusya büyük olmazdı Stalin olmasa.</span></p>

    <p class="G-vde-Metni para-style-override-7"><span class="char-style-override-7">– Halkın beynini s.ktiler...</span></p>

    <p class="G-vde-Metni para-style-override-7"><span class="char-style-override-7">– Sıradan biriyim ben. Stalin sıradan insanlara dokunmazdı. Bizim ailede kimse acı çekmedi – herkes işçiydi. Amirlerin kafası uçardı, sıradan insanlar sakin sakin yaşardı.</span></p>

    <p class="G-vde-Metni para-style-override-7"><span class="char-style-override-7">– Kızıl ajan! Yakında Piyonerlerinki dışında kamp mamp diye bir şey yoktu dersiniz. Dedem kapıcıydı benim.</span></p>

    <p class="G-vde-Metni para-style-override-7"><span class="char-style-override-7">– Benimki de kadastro memuru.</span></p>

    <p class="G-vde-Metni para-style-override-7"><span class="char-style-override-7">– Makinist...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Belarus garında bir miting başladı. Kalabalık bir yandan alkışlıyor, bir yandan bağırıyordu: “Hurra! Hurra! Yaşasın!” Sonunda bütün meydan “Varşavyanka”</span><span class="char-style-override-10"> *</span><span class="italik"> şarkısını söylemeye başladı – farklı bir güfteyle bir Rus “Marseillaise”idir bu şarkı: “Üzerimizden liberal zincirleri atalım, / Yıkalım kanlı suçlu rejimi.” Sonra kızıl bayrakları toplayıp bazısı metroya yöneldi, bazısı börek ve bira satan büfelerin önünde kuyruğa girdi. Sefa âlemi başladı. Dans edip eğlendiler. Kızıl başörtülü yaşlı bir kadın bir mızıkacının etrafında dönüyor ve yeri dövüyordu: “Neşeyle dans ediyoruz / Büyük çamın yanında. / Vatan’ımızda / Bize her şey güzel! / Neşeyle dans ediyoruz, / Çınlayarak şarkı söylüyoruz, / Ve bu şarkımızı / Stalin’e gönderiyoruz...” </span><span class="italik char-style-override-17">**</span><span class="italik">Metroya kadar kovaladı beni sarhoş ezgiler: “Gitsin bütün kötülükler, gelsin başımıza iyilikler.”</span><span class="char-style-override-7"></span></p>

    <p class="G-vde-Metni para-style-override-7"><span class="bold"></span></p>

    <p class="dip" xml:lang="en-GB">*<span>Sözleri, sosyalist düşünceleri nedeniyle gönderildiği Sibirya sürgününde Polonyalı Wacław Święcicki (1848-1900) tarafından 1879’da yazılan bu şarkı, 1905 yılı 1 Mayıs’ında ünlenmeye başlamış ve gerek Rus gerekse Polonyalı sosyalistler tarafından sıklıkla söylenmeye başlanmıştır. Rusça sözleri, G. Krjijanovski’ye aittir. Müzik Polonyalı Włodzimierz Wolski’nin 1863 ayaklanması için yazdığı marştan alınmıştır.</span><span class="bold"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">**<span>Sözleri şair Mariya Klokova’ya ait şarkı, ilk kez 1937 yılında seslendirildi.</span><span class="bold"></span></p>

    <p class="G-vde-Metni para-style-override-7"><span class="bold"></span></p>

    <p class="G-vde-Metni para-style-override-7"><span class="bold"></span></p>

    <p class="G-vde-Metni para-style-override-9"><span class="char-style-override-16">Neyi Seçmemiz Gerektiğine Dair: Büyük Bir </span></p>

    <p class="G-vde-Metni para-style-override-9"><span class="char-style-override-16">Tarih Mi Yoksa Bayağı Bir Hayat Mı?</span><span class="italik char-style-override-15"></span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Birahane hep gürültülü. Türlü türlü insan var. Orada profesörle de, işçiyle de, öğrenciyle de, berduşla da karşılaşılır... İçip felsefe yapıyorlar. Hepsinin konusu Rusya’nın kaderi. Komünizm.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Ben içkiciyim. Neden içiyorum? Yaşadığım hayatı sevmiyorum. Alkol yardımıyla bir ters takla atmak ve bir şekilde başka yere geçmek istiyorum. Orası güzel olacak, iyi olacak.</span></p>

    <p class="G-vde-Metni para-style-override-7"><span class="char-style-override-7">– Benim için sorun daha somut: Nerede yaşamak istiyorum – büyük bir ülkede mi yoksa normal bir ülkede mi?</span></p>

    <p class="G-vde-Metni para-style-override-7"><span class="char-style-override-7">– İmparatorluğu sevmiştim... İmparatorluktan sonraki hayatım sıkıcı. Pek ilginç değil.</span></p>

    <p class="G-vde-Metni para-style-override-7"><span class="char-style-override-7">– Büyük fikirler kan gerektirir. Günümüzde kimse bir yerlerde ölmek istemiyor. Hele ki savaşta. Şu şarkıdaki gibi: “Hep para, para, para. / Hep para, bayım burada...”</span><span class="char-style-override-10">***</span><span class="char-style-override-7"> İlle de bir amacımız var bizim derseniz, nedir o? Herkese bir Mercedes ve Miami seyahati mi?</span></p>

    <p class="dip" xml:lang="en-GB"></p>

    <p class="dip" xml:lang="en-GB">***<span> Bestecisi ve söz yazarı bilinmeyen eski bir Çingene romansı olan “Yar’daki Sokolov Korosu”nun müziği kullanılarak Boris Taygin’in sözleriyle 1950’li yıllarda yeniden düzenlenen şarkı.</span></p>

    <p class="dip para-style-override-11" xml:lang="en-GB"></p>

    <p class="G-vde-Metni para-style-override-7"><span class="char-style-override-7">– Rusların hep bir şeye inanması gerekiyor... Aydınlık, yüce bir şeylere. Genlerimize işlemiş imparatorluk ve komünizm. Destan havası bize daha yakın geliyor.</span></p>

    <p class="G-vde-Metni para-style-override-7"><span class="char-style-override-7">– Sosyalizm insanı tarihte yaşamaya zorladı... büyük bir şeye tanık olmaya...</span></p>

    <p class="G-vde-Metni para-style-override-7"><span class="char-style-override-7">– Has.ktir!! Biz çok manevi, çok özel insanlarmışız falan.</span></p>

    <p class="G-vde-Metni para-style-override-7"><span class="char-style-override-7">– Bizde demokrasi olmadı. Biz nasıl demokrat oluruz?</span></p>

    <p class="G-vde-Metni para-style-override-7"><span class="char-style-override-7">– Hayatımızın en son büyük olayı – Perestroyka’ydı.</span></p>

    <p class="G-vde-Metni para-style-override-7"><span class="char-style-override-7">– Rusya ya büyük olur ya da hiç olamaz. Bize güçlü bir ordu lazım.</span></p>

    <p class="G-vde-Metni para-style-override-7"><span class="char-style-override-7">– Aman ne yapayım büyük ülkeyi? Ben küçük bir ülkede yaşamak istiyorum Danimarka gibi. Nükleer silahım olmasın, petrol, gaz olmasın. Kimse kafama tabanca dayamasın. Belki, o zaman kaldırımları da şampuanla yıkamayı öğreniriz...</span></p>

    <p class="G-vde-Metni para-style-override-7"><span class="char-style-override-7">– Komünizm insanın gücünün yetişmeyeceği bir şey... Bizde hep böyle oldu: Ya anayasa isteriz ya da hardallı balık...</span><span class="char-style-override-10">*</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span xml:lang="tr-TR">Şçedrin’in bir öyküsünde geçen bir ifade.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Bir fikri olan insanları nasıl da kıskanıyorum! Artık fikirsiz yaşıyoruz biz. Büyük Rusya’yı istiyorum! Hatırlamıyorum, ama var olduğunu biliyorum.</span></p>

    <p class="G-vde-Metni para-style-override-7"><span class="char-style-override-7">– Tuvalet kâğıdı için kuyruğa girdiğimiz bir büyük ülke vardı... Sovyet lokantaları ve Sovyet dükkânları nasıl kokardı çok iyi hatırlıyorum.</span></p>

    <p class="G-vde-Metni para-style-override-7"><span class="char-style-override-7">– Rusya dünyayı kurtaracak! Kendini de öyle kurtaracak!</span></p>

    <p class="G-vde-Metni para-style-override-7"><span class="char-style-override-7">– Babam doksan yıl yaşadı. Hayatı boyunca iyi bir şey görmediğini, hep savaş gördüğünü söylerdi. Bizim yapabildiğimiz bir tek bu.</span></p>

    <p class="G-vde-Metni para-style-override-7"><span class="char-style-override-7">– Tanrı, içimizde olan sonsuzluktur... Onun suretinde, ona göre yaratılmışızdır...</span></p>

    <p class="G-vde-Metni para-style-override-7"><span class="bold char-style-override-15"></span></p>

    <p class="G-vde-Metni para-style-override-9"><span class="bold char-style-override-15"></span></p>

    <p class="G-vde-Metni para-style-override-9"><span class="bold char-style-override-15"></span></p>

    <p class="G-vde-Metni para-style-override-9"><span class="char-style-override-16">Her Şeye Dair...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– İçimdeki her şey yüzde doksan Sovyetti... Neler olup bittiğini anlamadım. Gaydar’ın televizyona çıktığını hatırlıyorum: “Ticaret yapmayı öğrenin... Piyasa bizi kurtaracak... Bir sokakta bir şişe soda alırsın, diğerinde satarsın – buna biznes denir.” İnsanlar hayretle dinliyorlardı. Eve gittim. Kapıyı kapatıp ağladım. Annem kalp krizi geçirdi, o kadar ürkütmüştü bunlar onu. Belki daha iyi bir şeyler yapmak istiyorlardı, ama kendi halklarına merhamet duyguları yetmedi. Sadaka dilenen ihtiyarları asla unutmayacağım, kuyruk olup yolun kenarına sıralanmışlardı. Eprimiş şapkalar, yırtık pırtık ceketler… Evden işe, işten eve koşturup duruyordum, işte de kafamı kaldırmaya korkuyordum... Bir parfüm fabrikasında çalışıyordum. Para yerine bize parfüm... kozmetik... verirlerdi...</span></p>

    <p class="G-vde-Metni para-style-override-7"><span class="char-style-override-7">– Bizim sınıfta yoksul bir kız vardı, anneyle babasını otomobil kazasında kaybetmişti. Ninesiyle yaşıyordu. Bütün yıl hep aynı elbiseyle gidip geldi. Ona kimse üzülmemişti. Birden yoksul olmak ayıp bir şey haline geldi...</span></p>

    <p class="G-vde-Metni para-style-override-7"><span class="char-style-override-7">– Doksanlara bakınca pişmanlık duymuyorum... Canlı, aydınlık bir zamandı. Daha önce hiç politikayla ilgilenmezdim, gazete de okumazdım, milletvekilliğine aday oldum. Perestroyka’nın ustabaşıları</span><span class="char-style-override-10">*</span><span class="char-style-override-7"> kimdi? Yazarlar, sanatçılar... şairler... SSCB Halk Vekilleri Birinci Kongresi’nde imza toplamak mümkündü. Kocam ekonomisttir, deliye döndü bunu görünce: “Şairler sözle insanların kalbini yakmayı bilir. Siz devrim yapıyorsunuz. Ama sonra, sonra ne olacak? Demokrasi nasıl inşa edilecek? Kim yapacak? Şimdiden anlaşılıyor neler olacağı.” Gülüyordu bana. Onunla bu yüzden ayrıldık... Ama haklı çıktı...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span xml:lang="tr-TR">“Yeniden yapılanma” anlamına gelen Perestroyka sözcüğü ile yapılmış bir söz oyunu.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Korkunç şeyler oldu, bu yüzden halk kiliseye gitti. Komünizme inandığım zamanlarda, bana kilise lazım değildi. Karım da benimle geliyor, çünkü kilisedeki peder ona “Canımın içi,” diyor.</span></p>

    <p class="G-vde-Metni para-style-override-7"><span class="char-style-override-7">– Babam şerefli bir komünistti. Komünistleri suçlamıyorum, komünizmi suçluyorum. Şu vakte dek bilemedim Gorbaçov’a nasıl bakacağımı... Yeltsin’e... Kuyruklar ve boş tezgâhlar, Reichstag’daki kızıl bayraktan daha çabuk unutuluyor.</span></p>

    <p class="G-vde-Metni para-style-override-7"><span class="char-style-override-7">– Zafer kazandık. Kime karşı? Neden? Televizyonda bir kanalda film oynuyor, filmde “kızıllar” yeniyor “beyazları”, ama diğerinde cesur “beyazlar” yeniyor “kızılları”. Şizofreni bu!</span></p>

    <p class="G-vde-Metni para-style-override-7"><span class="char-style-override-7">– Sürekli acılardan bahsediyoruz... Bu bizim kavrama biçimimiz. Batılılar bize naif geliyor, çünkü acı çekmiyorlar bizim gibi, onların her şeye karşı ilacı var. Ama biz kampları gördük, savaşta toprağın üzerini ceset dağlarıyla doldurduk, Çernobil’de çıplak ellerle topladık nükleer yakıtı. Şimdi de sosyalizmin harabesi üzerinde oturuyoruz. Savaş sonrası gibi. Çok yıprandık, çok hırpalandık. Kendi dilimiz var. Acının dili.</span></p>

    <p class="G-vde-Metni para-style-override-7"><span class="char-style-override-7">– Öğrencilerimle bu konuda konuşmaya çalıştım... Yüzüme güldüler: “Acı çekmek istemiyoruz. Bizim için yaşam farklı bir şey.” Biz yakın geçmişteki dünyamızı tam anlamadık daha, şimdi yenisinde yaşıyoruz. Bütün uygarlık çöpe atıldı...</span></p>

    <p class="G-vde-Metni para-style-override-12"><span class="char-style-override-7"></span></p>
  </div>
</body>
</html>