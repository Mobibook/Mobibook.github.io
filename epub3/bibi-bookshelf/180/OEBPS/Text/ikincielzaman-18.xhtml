<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ikincielzaman-18</title>
  <link href="../Styles/ikinciel_idstyles.css" rel="stylesheet" type="text/css"/>

</head>

<body id="ikincielzaman" xml:lang="tr-TR">
  <div>
     <p class="baslik" id="toc_marker-12">KÜÇÜK KIZIL BAYRAĞA VE BALTANIN <br/>

 GÜLÜMSEMESİNE DAİR</p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-2"><span class="char-style-override-7"></span></p>

    <p class="Paragraph-Style-2"><span class="char-style-override-7">Anna M.</span></p>

    <p class="Paragraph-Style-2"><span class="char-style-override-7">Mimar</span></p>

    <p class="Paragraph-Style-2"><span class="char-style-override-7">59 yaşında</span></p>

    <p class="G-vde-Metni para-style-override-7"><span class="bold"></span></p>

    <p class="Paragraph-Style-1"><span class="char-style-override-12">Anne </span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="bold">–</span><span class="char-style-override-7">A-a... ben... ben dayanamıyorum... En son hatırladığım şey, bir çığlık. Kimin? Bilmiyorum. Benim mi? Yoksa komşu mu bağırdı, merdiven sahanlığında gaz kokusunu duymuş. Polisi çağırmış. (</span><span class="italik">Kalkıp pencereye gidiyor</span><span class="char-style-override-7">.) Sonbahar. Bir süre önce etraf sapsarıydı... Şimdi yağmurdan dolayı kapkara. Gündüzleri bile ışık uzaklarda bir yerde sanki. Sabahtan başlıyor karanlık. Evde bütün lambaları açıyorum ve bütün gün açık kalıyorlar. Bana ışık yetmiyor... (</span><span class="italik">Dönüp karşıma oturuyor</span><span class="char-style-override-7">.) </span></p>

    <p class="G-vde-Metni para-style-override-7"><span class="char-style-override-7">Önce öldüğümü gördüm rüyamda. Çocukluğumda birçok kez görmüştüm insanların nasıl öldüğünü, ama sonra hepsini unuttum... (</span><span class="italik">Gözyaşlarını siliyor</span><span class="char-style-override-7">.) Anlamıyorum, neden ağlıyorum ki? Her şeyi biliyorum... Hayatım hakkında her şeyi biliyorum... Rüyamda bir sürü kuş üzerimde dönüp duruyordu. Pencereye çarpıyorlardı. Uyandım ve sanki başımda biri duruyor gibi bir his. Birisi orada duruyordu. Dönmek istiyorum kim olduğunu görmek için… Ama bir korku, bir sezgi, bunu yapmamam lazım. Kesinlikle olmaz! (</span><span class="italik">Susuyor</span><span class="char-style-override-7">.) Ben başka bir şey... başka bir şey anlatmak istemiştim... Hemen bunu değil... Çocukluğumu sormuştunuz... (</span><span class="italik">Yüzünü elleriyle kapatıyor</span><span class="char-style-override-7">.) İşte duyuyorum bile... Öksürükotunun tatlı kokusunu duyuyorum. Dağları görüyorum, köy kulesini, üzerindeki askeri; kışın koyun derisi yelekle, baharda kaputla duran askeri. Ve demir yataklar, bir sürü demir yatak, yan yana duruyorlar. Yan yana... Bana daha önce şöyle geliyordu: Eğer bunu birine anlatırsam, bir daha görmemek için ondan kaçmak isterim. Bunların hepsi öylesine benim ki... ve öylesine derinlere saklanmış... Asla tek başıma yaşamadım, Kazakistan’da kampta yaşadım, Karlag’dı</span><span class="char-style-override-10">*</span><span class="char-style-override-7"> adı, kamptan sonra da sürgüne gittim. Çocuk yurdunda yaşadım, yurtta... Komünalkada... Hep bir sürü başka beden, başka göz vardı. Kendime ait evim ancak kırk yaşımda oldu. Kocamla bana iki odalı bir ev verdiler, çocuklarımız da büyümüştü artık. Alışkanlıkla komşulara gidiyordum, yurttaki gibi, ekmek tuz kibrit istiyordum, bu yüzden de sevmiyorlardı beni. Ama asla yalnız yaşamamıştım... Asla alışamadım... Üstelik hep mektup isterdim. Zarf beklerdim, zarf! Ve şimdi de bekliyorum... Bir arkadaşım bana yazıyor, İsrail’e kızının yanına gitti. Bana soruyor: Orada durum nasıl? Sosyalizmden sonra hayat nasıl... Nasıl hayatımız? Bildiğin bir caddede yürüyorsun: Fransız dükkânı, Alman, Leh... Başka dillerden bir sürü isim. Yabancı çoraplar, bluzlar, çizmeler... Bisküvi ve salam... Hiçbir yerde bizim olanı, Sovyet olanı bulamazsın. Şimdi her yerden aynı şeyi duyuyorum: Yaşam bir mücadele, güçlü zayıfı ezer, bu doğanın yasası. Bir boynuz bir de toynak çıkmalı vücudunda, bir de çelikten bir zırh, artık güçsüzlere kimsenin ihtiyacı yok! Her yer itiş kakış, sıkış tıkış. Bu faşizm, bu gamalı haç! Şok içindeyim... Çaresizlik içindeyim!! Bu benim değil. Benim değil! (</span><span class="italik">Susuyor</span><span class="char-style-override-7">.) Eğer birisi olsaydı yanımda... Birisi olsaydı... Kocam mı? Benden ayrıldı. Ama ben onu seviyorum... (</span><span class="italik">Birden gülümsüyor.</span><span class="char-style-override-7">)</span><span class="italik"> </span><span class="char-style-override-7">Onunla bir baharda evlenmiştik, kiraz ağacı çiçek açtığı ve leylaklar boy attığı sırada. Beni terk ettiğinde mevsim yine bahardı. Ama bazen geliyor... Rüyama giriyor ve bir türlü benimle vedalaşamıyor... Bir şeyler söyleyip duruyor. Gündüzleri de... sessizlikten sağır oluyorum. Kör oluyorum. Geçmişle ilişkim bir insanla ilişkim gibi, bir canlıyla ilişkim gibi... </span><span class="italik">Noviy Mir</span><span class="char-style-override-7"> [Yeni Dünya] dergisinde yayınlamışlardı ve herkes okumuştu Soljenitsin’in </span><span class="italik">İvan Denisoviç’in Bir Günü</span><span class="char-style-override-7">’nü. Herkes sarsılmıştı! Ne çok konuşulmuştu! Ama anlamamıştım, neden bu kadar ilgi ve bu kadar hayret uyandırmıştı? Hepsi bildik, benim için kesinlikle normal şeylerdi: Mahkûmlar, kamp, ranza... Ve mıntıka.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Karlag: Kazakistan’ın Karaganda şehrindeki çalışma kampı.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Otuz yedide babamı tutuklamışlar, demiryolunda çalışıyormuş. Annem koşturmuş, uğraşmış, babamın suçlu olmadığını ve bunun bir hata olduğunu kanıtlamış. Beni de unutmuş. Unutmuş beni. Hatırladığı zaman da benden kurtulmaya çalışmış, ama çok geçmiş artık. Her tür pisliği denemiş... Sıcak su banyosu yapmış. Ve... bebek prematüre doğmuş. Ama hayatta kalmışım. Nedense defalarca hayatta kaldım. Defalarca! Bir süre sonra annemi de tutuklamışlar ve beni de onunla birlikte götürmüşler, çünkü çocuğu evde bırakmak mümkün değilmiş, dört aylıkmışım daha. Annem iki ablamı, babamın köydeki kız kardeşine zamanında göndermeyi başarmış, ama NKVD’den kâğıt gelmiş: Çocukları tekrar Smolensk’e götürün. Daha gardayken almışlar onları: “Çocuklar yurtta olacak. Belki bu sayede Komsomol olarak büyürler.” Adresi bile vermemişler. Kızları evlendikten sonra bulduk, kendi çocukları vardı artık. Yıllar, yıllar sonra... Kampta üç yıl annemle birlikte yaşamışım. Annem küçük çocukların sık sık öldüğünü hatırlıyordu. Kışın ölenleri büyük fıçılara koyarlarmış ve ölenler bahara kadar orada yatarmış. Sıçanlar yermiş onları. Baharda gömerlermiş ancak... Yani onlardan ne kaldıysa onu... Üç yaşına girince çocukları annelerinden alır, çocuk kulübesine yerleştirirlerdi. Ben ancak dört yaşımdan sonrasını… yok, herhalde beş yaşımdan sonrasını hatırlıyorum; o da kesik kesik... Sabahleyin tel örgülerden annelerimizi görürdük: Onları sayar ve işe götürürlerdi. Bölgeye götürürlerdi, orası bize yasaktı. “Sen neredensin küçük kız?” diye sordukları zaman “Mıntıkadan,” derdim. “Mıntıkanın dışı” başka bir dünyaydı, anlaşılmaz, ürkütücü, bizim için var olmayan bir yerdi. Çöldü orası, kumlar, kuru otlar vardı. Bana çöl, her şeyin en ucu gibi geliyordu; bizimkinin dışında başka bir hayat yoktu. Askerlerimiz korurdu bizi, onlarla gurur duyardık. Kasketlerinde yıldızlar vardı... Benim bir arkadaşım vardı Rubik Tsirinski diye... Tellerin altındaki bir delikten alıp annemlere götürürdü beni. Herkesi yemekhaneye gitmek için sıraya sokarlardı, ama biz kapının arkasında saklanırdık. “Sen lapa sevmez misin?” diye sorardı Rubik. Ben hep yemek isterdim ve lapayı çok severdim, ama annemi görmek için her şeye razıydım. Annemlerin barakasına sürüne sürüne giderdik, baraka boş olurdu, annelerin hepsi işte olurdu. Bunu bilirdik, ama yine de giderdik, oradaki her şeyi koklardık. Demir yataklar, demir içme suyu fıçısı, zincirle bağlı bardak; bütün bunlar anne kokardı. Toprak... ve anne... kokardı... Bazen orada birilerinin annesini bulurduk, yataklara yatmış öksürüyor olurlardı. Birinin annesi kan öksürüyordu... Rubik bunun Tomoçka’nın annesi olduğunu söylemişti, Tomoçka en küçüğümüzdü. Bu anne kısa süre sonra öldü. Sonra da Tomoçka öldü, uzun süre düşündüm bunu: Tomoçka’nın öldüğünü kime söyleyebiliriz şimdi? Annesi de ölmüştü çünkü... (</span><span class="italik">Susuyor</span><span class="char-style-override-7">.) Yıllarca, yıllarca sonra bunu hatırladım... Annem bana inanmadı: “Daha dört yaşındaydın o zaman.” O zaman ona tahta tabanlı keten ayakkabılarla gezdiğini ve küçük küçük parçalardan büyük bir palto diktiğini anlattım. Yine şaşırdı ve ağlamaya başladı. Hatırlıyorum... Kavun parçasının kokusunu hatırlıyorum, annem bana getirmişti, düğme kadar bir şey, paçavraya sarılmış. Bir gün çocuklar beni kediyle oynamaya çağırmıştı, ama kedinin ne olduğunu bilmiyordum. Kediyi mıntıkanın dışından getirmişlerdi, mıntıkada yoktu kedi, hayatta kalmıyorlardı, çünkü yiyecek artığı kalmıyordu hiç, biz hepsini yiyorduk. Hep ayaklarımın altına, yere bakıyordum: Yiyecek bir şey bulabilir miyim, diye. Otları, kökleri yiyor, taşları yalıyorduk. Bir kediyi ağırlamayı çok istiyorduk, ama hiçbir şeyimiz yoktu ve onu yemekten sonra kendi tükürüğümüzle besledik; yedi. Yedi! Annemin bir gün bana şeker vermek istediğini hatırlıyorum. “Aneçka, al sana şeker!” diye seslenmişti tellerin arkasından. Nöbetçiler onu kovdular... Düştü... Uzun kara saçlarından tutup yerde sürüklediler... Korkmuştum, şeker nedir en ufak bir fikrim yoktu. Çocuklardan hiçbiri şekerin ne olduğunu bilmiyordu. Herkes ürktü ve beni saklamak gerektiğini anladılar, hemen ortalarına aldılar. Çocuklar beni hep ortaya alırdı: “Çünkü Aneçka düşüyor.” (</span><span class="italik">Ağlıyor</span><span class="char-style-override-7">.) Anlamıyorum, neden... ağlıyorum ki? Bense her şeyi... hayatım hakkında her şeyi biliyorum... Neyse işte... Unuttum, ne diyordum? Düşündüklerimi tamamlayamadım... Değil mi? Tamamlayamadım?</span></p>

    <p class="G-vde-Metni para-style-override-7"><span class="char-style-override-7">Korku tek değildi... Bir sürü korku vardı, irili ufaklı bir sürü korku. Büyümekten korkardık, beş yaşına geleceğiz diye korkardık. Beş yaşında, çocukları çocuk evine götürürlerdi, bilirdik bunun uzak bir yer olduğunu... Anneden uzak... Şimdi hatırladığım kadarıyla, beni beş nolu yerleşimdeki sekiz nolu çocuk evine götürdüler. Her şey numaralıydı, cadde yerine de hat vardı: birinci hat, ikinci hat... Bizi kamyona doldurup götürdüler. Anneler koştu, kamyonun arkasına tutundu, bağırdı, ağladı. Annelerin hep ağladığını, çocuklarınsa çok nadiren ağladığını hatırlıyorum. Kaprisli değildik, yaramazlık yapmazdık. Gülmezdik. Ağlamayı çocuk evindeyken öğrendim. Çocuk evinde bizi çok şiddetli döverlerdi. Bize şöyle derlerdi: “Sizi dövebilir, hatta öldürebiliriz, çünkü sizin anneleriniz bizim düşmanımız.” Babalarımızı tanımadık. “Annen kötü senin!” Bunu bana tekrar tekrar söyleyen kadının yüzünü hatırlamıyorum. “Annem iyidir. Annem güzeldir.” – “Senin annen kötü. Bizim düşmanımız o.” “Öldürmek” sözcüğünü de o mu söylerdi hatırlamıyorum, ama böyle şeyler vardı… bu türden sözcükler… Dehşete düşürücü bu türden sözler… Bu türden... Evet... Onları öğrenmekten bile korkardım. Bizim eğitmenimiz, öğretmenimiz yoktu, böyle sözleri duymamıştık, bizim komutanlarımız vardı. Komutanlar! Ellerinde hep uzun cetveller olurdu... Bir şey yaptık diye de döverlerdi... Öylesine de döverlerdi... Beni vücudumda delikler oluşana dek dövsünler isterdim, o zaman dövmeyi keserlerdi. Delik olmazdı bende, ama iltihaplı yaralar kaplardı bedenimi. Sevinirdim... Arkadaşım Oleçka’nın omurgasında metal destekler vardı, onu dövmezlerdi. Herkes kıskanırdı onu... (</span><span class="italik">Uzun süre pencereye bakıyor</span><span class="char-style-override-7">.) Kimseye anlatmadım bunu. Korktum... Neyden korktum? Bilmiyorum... (</span><span class="italik">Düşünüyor</span><span class="char-style-override-7">.) Geceyi severdik... Hemen gece olsun diye beklerdik. Kapkaranlık gece. Geceleyin yanımıza Frosya Teyze gelirdi, gece bekçisi. İyi kalpliydi, bize Alenuşka ile Kırmızı Şapkalı Kız masalını anlatırdı, cebinde yiyecek taşır ve ağlayan herkese bir parça verirdi. Bizde en çok Lileçka ağlardı, sabah akşam ağlardı. Hepimizin uyuzu vardı, şiş karınlarımız vardı, Lileçka’nınsa koltuk altında sivilceleri vardı, irinle patlarlardı. Çocukların birbirini ihbar ettiğini hatırlıyorum, teşvik edilirdi bu. En çok da Lileçka ihbar ederdi... Kazak iklimi kurudur; kışın kırk derece don olur, yazın kırk derece sıcak. Lileçka kışın öldü. Keşke otlar çıkıncaya dek yaşasaydı... Baharda olsa ölmezdi. Ölmezdi… (</span><span class="italik">Sözünü yarım bırakıp susuyor.</span><span class="char-style-override-7">)</span></p>

    <p class="G-vde-Metni para-style-override-7"><span class="char-style-override-7">Bize öğrettiler... Her şeyden çok yoldaş Stalin’i sevmeyi öğrettiler bize. Hayatımızda ilk kez ona, Kremlin’e mektup yazdık. Şöyle oldu... Harfleri öğrenince, bize beyaz kâğıtlar dağıttılar ve o iyi, o en sevdiğimiz liderimize bize dikte ettikleri bir mektup yazdık. Onu çok seviyorduk, inanıyordum yanıt alacağımıza ve bize hediyeler göndereceğine. Bir sürü hediye! Portresine bakıyorduk ve bize yakışıklı görünüyordu. Yeryüzünün en yakışıklı kişisi! Hatta ömrümüzün ne kadarını yoldaş Stalin’in hayatının bir günü için feda edebileceğimizi konuşuyorduk. 1 Mayıs günü hepimize kızıl bayraklar verirlerdi, gidip mutlulukla sallardık onları. Çocukların en kısası bendim, en sonda dururdum hep ve bana bayrak kalmayacak diye kaygılanırdum. Aniden bitecek diye! Bize hep “Vatan sizin ananız! Vatan sizin ananız!” diyorlardı. Ama karşılaştığımız bütün büyüklere soruyorduk: “Annem nerede? Annem kim?” Kimse annelerimizi tanımıyordu... İlk anne, Rita Melnikovaya’ya geldi. Etkileyici bir sesi vardı. Bize büyülü bir ninni söyledi: “Uyu mutluluğum, uyu. / Evde ışıklar söndü... / Kapılar artık gıcırdamıyor / Fare sobanın ardında uyuyor...”</span><span class="char-style-override-10">*</span><span class="char-style-override-7"> Böyle bir şarkı bilmiyorduk, onu hemen ezberledik. Yalvardık: Daha, daha. Şarkı söylemeyi ne zaman bıraktığını hatırlamıyorum, uyuyakalmışız. Bize annelerimizin iyi olduğunu, annelerimizin güzel olduğunu söyledi. Bütün annelerin güzel olduğunu… annelerimizin hepsinin bu şarkıyı söylediğini söyledi. Bekledik... Sonra korkunç bir hayal kırıklığı yaşadık; bize gerçeği söylememişti. Başka anneler geldi, güzel değildiler, hastaydılar, şarkı söyleyemiyorlardı. Bizse ağlıyorduk... İki gözümüz iki çeşme ağlıyorduk... Buluşmanın mutluluğundan değil, üzüntüden ağlıyorduk. O zamandan beri yalanı sevmem... Hayal kurmayı sevmem... Bizim yalanla teselli edilmememiz gerekirdi, kandırılmamız gerekirdi, “Senin annen hayatta, ölmedi,” diye. Sonradan anlaşılacaktı ki… Güzel anne diye bir şey yok, hatta anne diye bir şey yok... Hayır, yok! Hepimiz çok sessizdik... Konuştuğumuzu hatırlamıyorum... Birbirimize sokulduğumuzu hatırlıyorum... Arkadaşım Valya Knorina bana dokunduğu anda onun ne düşündüğünü anlardım, çünkü hepimiz hep aynı şeyleri düşünürdük. Birbirimizin en samimi şeylerini biliyorduk: Kim gece yazar, kim rüyasında bağırır, kim horlar. Ben hep kaşıkla dişimi düzeltirdim. Bir odada kırk demir yatak vardı... Akşamleyin emir gelir: Avuçlarınızı yanağınızın altına koyun, hep birden sağ yanınıza. Bunu hep birlikte yapmak şarttır. Hep birlikte! Bu ortaklıktı, ister hayvani olsun, ister böceksi olsun, ama beni böyle eğitmişlerdi. Bu vakte dek hep böyle oldum... (</span><span class="italik">O sırada yüzünü görmeyeyim diye pencereye doğru dönüyor</span><span class="char-style-override-7">.) Geceleyin yatıyoruz ve ağlamaya başlıyoruz... Hep birlikte: “İyi anneler çoktan geldi bile...” Bir kız şöyle diyordu: “Annemi sevmiyorum! Neden bu kadar zamandır gelmiyor yanıma?” Ben de anneme gücenmiştim. Sabahleyin koro halinde şarkı söylüyorduk... (</span><span class="italik">O sırada şarkı söylemeye başlıyor</span><span class="char-style-override-7">.) “Sabah tatlı bir ışıkla boyanıyor / Eski Kremlin’in duvarları. / Tan ışığıyla uyanıyor / Bütün Sovyet toprağı...”</span><span class="char-style-override-10">**</span><span class="char-style-override-7"> Güzel şarkı. Benim için şimdi bile güzel.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Sözleri S. Sviridenko, müziği W. Mozart’a ait ninni.</span></p>

    <p class="dip" xml:lang="en-GB">** <span>Sözleri V. Lebedev-Kumaç’a, bestesi Danil Pokrass’a ait “Mayıs Moskova’sı…” adlı Moskova şarkısı.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">1 Mayıs! Yeryüzündeki bütün bayramlardan daha çok severdik 1 Mayıs’ı. O gün bize yeni paltolar ve yeni giysiler verirlerdi. Bütün paltolar aynıydı, bütün giysiler de aynıydı. Onları sahiplenirsin, üzerlerinde çizikler yaparsın, bir ilmik ya da bir kesik olur senin olduğunu belli eden... Senin parçan olduğunu belli eden... Bize “Vatan,” derlerdi, “ailemizdir, o bizi düşünür.” 1 Mayıs sırasına girmeden önce avluya büyük kızıl bayrak getirilirdi. Trampetler çalınırdı. Bir keresinde bir mucize olmuştu! Bir general gelip tebrik etmişti bizi. Bizim için bütün erkekler ya asker ya subaydı, ama bu bir generaldi işte. Sırmalı pantolonu olan bir general. Arabaya nasıl binip de bize el salladığını görmek için yüksek bir pervaza tırmanmıştık. “Baba nedir bilmiyor musun?” diye sordu akşamleyin bana Valya Knorina. Bilmiyordum. O da bilmiyordu. (</span><span class="italik">Susuyor</span><span class="char-style-override-7">.) Bizde bir Styopka vardı... Ellerini sanki birine sarılmış gibi kavuşturur, koridorda dönerdi. Kendi kendiyle dans ederdi. Bize gülünç gelirdi, ama o hiçbirimizle ilgilenmezdi. Bir sabah öldü, hastalanmadan öldü. Bir anda öldü. Uzun süre unutmadık onu... Babasının büyük bir asker olduğunu, çok büyük biri, hatta general olduğunu söylediler. Sonra benim koltuk altımda sivilceler belirdi, patlayan cinsten. Öyle hastalandım ki ağlayıp durdum. İgor Korolev dolabın içinde öptü beni. Beşinci sınıfta okuyorduk. İyileşmeye başladım. Hayatta kaldım... Tekrar! (</span><span class="italik">Çığlık atıyor sanki</span><span class="char-style-override-7">.) Kimin ilgisini çekecek ki şimdi bunlar? Söyleyin bana, kimin? Çok uzun zamandır ne bir ilginçliği kaldı ne de yararı. Bir ülkemiz yok ve asla da olmayacak, biz de... yaşlı ve iticiyiz... Korkunç hatıralarımız ve rahatsız edici gözlerimiz var... Biz varız! Bugün ne kaldı bizim geçmişimizden peki? Sadece Stalin’in bu toprağa kan dökmesi, Kruşçev’in ona mısır dikmesi, Brejnev’e de herkesin gülmesi. Peki ya kahramanlarımız? Zoya Kosmodemyanovskaya için gazetelerde, çocukken menenjit geçirdikten sonra şizofren olduğunu ve ev yakmaya bayıldığını yazıyorlar. Ruh hastasıymış. Aleksandr Matrosov da sarhoş bir halde koşmuş Alman mermilerine, yoldaşlarını kurtarmamış. Pavel Korçagin de kahraman değilmiş... Sovyet zombileri! (</span><span class="italik">Biraz sakinleşiyor.</span><span class="char-style-override-7">)</span><span class="italik"> </span><span class="char-style-override-7">Hâlâ hep kamp rüyaları görüyorum... Hâlâ sakin sakin bakamıyorum çoban köpeklerine... Askeri üniformalı kimi görsem korkuyorum... (</span><span class="italik">Gözyaşları arasında</span><span class="char-style-override-7">.) Daha fazla yapamıyorum... Gazı açtım... Dört ocağı da açtım... Pencereleri kapatıp storları sıkıca indirdim. Hiçbir şey kalmamış artık... Yani… ölmekten korkmamı gerektirecek hiçbir şey yok. (</span><span class="italik">Susuyor</span><span class="char-style-override-7">.) Beni bağlayacak bir şey... Mesela... Küçük oğlumun başının kokusu… Hatta penceremin altında bir ağaç bile yok... Çatılar... Çatılar... (</span><span class="italik">Susuyor</span><span class="char-style-override-7">.) Masaya bir buket çiçek koydum... Radyoyu açtım... Ve en son olarak... Yattım... Yattım öylece yere... Ama aklımda uçuşan fikirlerin hepsi oraya dair, kampa… Ne olursa olsun, oraya... İşte kampın kapısından çıkıyorum... Demir kapılar, arkamdan dan diye kapanıyor. Özgürüm, beni özgür bıraktılar. Yürürken kendi kendime “Sakın dönüp bakma!” diyorum. Korkudan ölüyorum birisi beni yakalayıp geri götürecek diye. Dönmek gerekecek diye. Bir süre geçti ve yolda bir akağaç gördüm... Sıradan bir akağaç... Ona koştum, kucakladım onu, bütün bedenimle sarıldım, yanında da bir çalılık var, onu da kucakladım. İlk yıl o kadar mutluydum ki... Her şeyden mutlu oluyordum! (</span><span class="italik">Uzun süre susuyor</span><span class="char-style-override-7">.) Komşum gaz kokusunu almış... Polis kırdı kapıyı... Hastanede kendime geldim ve ilk aklıma gelen şey: Neredeyim ben? Yine mi kamptayım? Sanki farklı bir hayatım olamazmış, başka hiçbir şey yokmuş gibi. Önce sesler geldi geri... Sonra acı... Her şey acı veriyordu: Her hareket, nefes almak, elimi kıpırdatmak, gözlerimi açmak. Bütün dünya benim bedenimdi. Sonra dünya kıpırdandı ve yükseldi: Beyaz önlüğüyle hemşireyi gördüm... Beyaz tavanı... Kendime gelmem çok uzun sürdü. Yanımda bir kız can çekişiyordu, birkaç gün can çekişti, hortumlara bağlı yattı, ağzında da hortum vardı, bağıramıyordu bile. Nedense onu kurtaramadılar. Ben de hortumlara bakıp her şeyi ayrıntılarıyla hayal ettim: İşte şurada ben yatıyorum... Ben öldüm... Ama bilmiyorum öldüğümü ve artık var olmadığımı. Artık öteki taraftayım... (</span><span class="italik">Duruyor.</span><span class="char-style-override-7">)</span><span class="italik"> </span><span class="char-style-override-7">Dinlemekten bıkmadınız mı? Hayır mı? Söyleyin bıktıysanız... Susabilirim...</span></p>

    <p class="G-vde-Metni para-style-override-7"><span class="char-style-override-7">Annem... Annem beni almaya ben altıncı sınıftayken geldi. On iki yıl kampta kalmıştı, üç yıl beraber olmuştuk, dokuz yıldır birbirimizden ayrıydık. Şimdi bizi köye göndereceklerdi ve beraber gitmemize izin vermişlerdi. Sabah vaktiydi... Avluda yürüyordum... Birisi bana seslendi: “Aneçka! Anyutoçka!” Kimse bana böyle seslenmezdi, kimse ismimle seslenmezdi. Siyah saçlı bir kadın gördüm ve bağırdım: “Anne!!” O da beni korkunç bir çığlıkla kucakladı: “Babacık!” Gençken babama çok benzerdim de. Mutluluk! Ne kadar farklı hisler, ne kadar büyük mutluluk! Birkaç gün yerimde duramadım mutluluktan, hiç böyle bir mutluluk yaşamamıştım. Ne kadar farklı hisler... Ama kısa süre sonra... çok kısa süre sonra annemle birbirimizi anlamadığımız anlaşıldı. Birbirimize yabancıydık. Ben, bizim o çok iyi hayatımızı yok etmek isteyen, görünmeyen düşmanlarla mücadele etmek için Komsomol’a katılmak istiyordum. Annemse bana bakıp ağlıyordu... susuyordu... Hep bir şeylerden korkuyordu. Karaganda’da bize belgeler verip Belovo şehrine sürgüne yolladılar. Omsk’un ötesinde uzakta bir yerdi burası. Sibirya’nın derinlerinde... Bir ayda gittik oraya... Gittik, gittik, bekledik, tren değiştirip durduk. Yolumuzdaki her durakta oranın NKVD’sine haber vermemiz gerekiyordu ve onlar da bize sürekli daha ileri gitmemiz için emir veriyorlardı. Sınır hattına yerleşemezdik, savunma bölgelerinin, büyük şehirlerin yakınına yerleşemezdik, gidemeyeceğimiz yerlerin uzun bir listesi vardı. Hâlâ katlanamam evlerin akşam ışıklarını görmeye. Bizi geceleyin garlardan kovarlardı, biz de caddelerde yürürdük. Tipi, ayaz. Evlerde ışıklar yanardı, oralarda insanlar vardı, sıcak yerde yaşar, çay içerlerdi. Bizimse kapıyı çalmamız lazımdı... Çok korkunç bir şeydi bu... Kimse geceyi geçirmemiz için içeri almak istemezdi bizi... “Hapis kokuyoruz biz...” derdi annem. (</span><span class="italik">Ağlıyor. Ağladığını fark etmiyor bile.</span><span class="char-style-override-7">) Belovo’daki “evde”, yeraltında bir kulübede yaşamaya başladık. Sonra yine yeraltında yaşadık, ama kulübe artık bizimdi. Tüberküloza yakalandım, güçsüzlükten ayakta duramıyordum, korkunç biçimde öksürüyordum. Eylül... Bütün çocuklar okula gitmeye hazırlanıyordu, bense gidemiyordum. Beni hastaneye kaldırdılar. Hastanede sürekli birilerinin öldüğünü hatırlıyorum. Soneçka öldü… Vaneçka… Slavik… Ölülerden korkmuyordum, ama ölmek de istemiyordum. Çok güzel dikiş yapıyor, resim yapıyordum, hep övüyorlardı: “Ne kadar yetenekli kızsın. Seni okutmak lazım.” Ben de düşünüyordum: O zaman neden ölmek zorundayım? Mucize eseri hayatta kaldım... Bir gün gözlerimi açtım: Komodinde bir buket papatya duruyor. Kimden gelmiş? Ama anladım hayatta kalacağımı... Hayatta kalacağım! Eve döndüm, yeraltına. Annem o sırada bir felç daha geçirmişti. Onu tanıyamadım... Yaşlı bir kadın gördüm. O gün hastaneye götürdüler onu da. Evde yiyecek bir şey bulamadım, kokusu bile yoktu. Bunu birine söylemeye utandım... Beni yerde buldular, zar zor nefes alıyordum. Birisi bir tas sıcak keçi sütü getirdi... Her şey, her şey, her şey... Kendim hakkında hatırladığım her şey… ölüp hayatta kalmalarımdan… sonra tekrar ölmelerimden ibaret. (</span><span class="italik">Yine pencereye yöneliyor.</span><span class="char-style-override-7">) Biraz kendime geldim... Kızıl Haç bilet aldı, beni trene bindirdiler. Doğum yerim Smolensk’e gönderdiler, yurda. Yani eve döndüm... (</span><span class="italik">Ağlıyor</span><span class="char-style-override-7">.) Bilmiyorum neden... neden ağlıyorum? Her şeyi... Her şeyi... Hayatım hakkında her şeyi biliyorum oysa... Ve orada on altı yaşıma bastım... Arkadaşlarım oldu, oğlanlar bana kur yapmaya başladılar. (</span><span class="italik">Gülümsüyor</span><span class="char-style-override-7">.) Yakışıklı çocuklar kur yapmaya başladı. Yetişkinler... Ama benim şöyle bir özelliğim vardı: Eğer biri benden hoşlanırsa, ürküyordum. Birinin ilgi göstermesi korkunç bir şey. Seni fark etmesi. Benimle çıkmak imkânsızdı, çünkü görüşmeye kız arkadaşımı da getiriyordum. Beni sinemaya davet ederlerse, tek başıma gitmiyordum. Müstakbel eşimle olan ilk görüşmemize de iki kız arkadaşımı götürmüştüm. Uzun süre unutmadı bunu...</span></p>

    <p class="G-vde-Metni para-style-override-7"><span class="char-style-override-7">Stalin’in öldüğü gün... Bütün yurt sıraya girdik, kızıl bayrak taşıdık. Cenaze töreni uzadıkça uzadı, ama biz “esas duruşta” sırada bekledik, altı ya da sekiz saat. Birisi baygınlık geçirdi... Ben ağladım... Annesiz yaşamak nedir biliyordum. Ama Stalin’siz nasıl yaşanır? Nasıl yaşanır... Nedense savaşın başlamasından korkmuştum. (</span><span class="italik">Ağlıyor</span><span class="char-style-override-7">.) Anneciğim... Dört yıl sonra... artık mimarlık enstitüsünde okuyordum... Annem sürgünden döndü. Temelli dönmüştü artık. Tahta bir bavulla geldi, içinde çinko bir tencere (şimdi bende duruyor bu, atamıyorum), iki alüminyum kaşık ve bir yığın eskimiş uzun çorap. “Kötü bir ev kadınısın,” diye hakaret ederdi bana annem. “Delik yamayamıyorsun.” Yamayabiliyordum, ama o uzun çoraplardaki deliklerin, onun getirdiği çoraplardaki deliklerin asla yamanamayacağını anlamıştım. Hiçbir el hüneriyle yapılamazdı! Benim bursum vardı, on sekiz ruble, annemin de emekli maaşı, on dört ruble. Bizim için cennetti bu, istediğin kadar ekmek yersin, çaya da para kalır. Benim bir eşofmanım ve bir de basma elbisem vardı, ben dikmiştim. Sonbaharda ve kışın, üniversiteye eşofmanla gidiyordum. Bana... hani kendi açımdan... her şeyimiz varmış gibi geliyordu. Normal bir eve, normal bir ailenin arasına girdiğimde, öyle çakılır kalırdım, bu kadar eşya niye diye. Bir sürü kaşık, çatal, fincan... En sıradan şeylerle kafam karışıyordu... Çok basit şeylerle... Mesela, bir insana neden iki çift ayakkabı gereksin ki? Hâlâ ilgilenmem eşyalarla, gündelik hayatla. Dün gelinim aradı: “Kahverengi ocak arıyorum.” Tamirattan sonra mutfağa hep kahverengi şeyler doldurdu; mobilya, perde, kap kacak, ithal dergilerdeki gibi görünsün istiyor. Saatlerce telefonla konuşuyor. Evi reklamlar ve gazetelerle dolu, “satıyoruz-alıyoruz” yazan her yeri okuyor. “Bunu da istiyorum! Bunu da...” Daha önce herkeste sıradan mobilyalar vardı, o zamanlar genel olarak sade yaşanırdı. Ya şimdi? İnsan mideye döndü... İşkembeye... İstiyorum! İstiyorum! İstiyorum! (</span><span class="italik">El sallıyor.</span><span class="char-style-override-7">)</span><span class="italik"> </span><span class="char-style-override-7">Oğluma çok seyrek gidiyorum... Orada her şey yeni ve pahalı. Ofis gibi. (</span><span class="italik">Susuyor</span><span class="char-style-override-7">.) Yabancıyız biz... Yabancı akrabalar... (</span><span class="italik">Susuyor</span><span class="char-style-override-7">.) Annemin gençliğini hatırlamak istiyorum. Ama genç halini hatırlamıyorum... Sadece hasta halini hatırlıyorum. Bir kez bile sarılmadık birbirimize, öpüşmedik, aramızda kibar sözler geçmedi. Hatırlamıyorum... Annelerimizi iki kez kaybettik: önce, bizi küçükken onlardan ayırdıkları zaman, ikincisinde de, yaşlılıklarında, biz artık yetişkinken yanımıza döndükleri zamanda. Çocukları onlara yabancı olmuştu... Çocukları onlara ihanet etmişti... Onları başka bir anne yetiştirmişti: “Vatan – sizin anneniz. Sizin anneniz...” – “Yavrum, nerede baban?” – “Hapiste hâlâ.” – “Peki annen nerede?” – “O da hapiste.” Anne ve babalarımızı sadece hapiste hayal ediyorduk. Uzak mı uzak bir yerlerde... Asla yanımızda değil... Bir ara annemden kaçıp yurda dönmek istedim. Nasıl olur! Nasıl... Gazete okumuyor ve gösterilere gitmiyordu, radyo dinlemiyordu. Benim kalbimi göğsümde delice coşturan şarkıları sevmiyordu... (</span><span class="italik">Sessizce şarkı söylüyor</span><span class="char-style-override-7">.) “Düşmana da asla güvenme / Başını ona yaslama. / Sevgili başkentim / Altın renkli Moskova’m...”</span><span class="char-style-override-10">*</span><span class="char-style-override-7"> Sokaklara fırlıyordum. Askeri geçit törenlerine gidiyordum, spor bayramlarını seviyordum. Hâlâ hatırlarım o uçuşu! Herkesle birlikte yürürsün, büyük bir şeyin bir parçası olursun... Dev bir şeyin... Orada mutluydum, annemle değildim. Ve bunu asla düzeltemem. Annem bir süre sonra öldü. Onu ancak ölüyken kucakladım, okşadım. Tabutunda yatıyordu ve içimde öyle bir şefkat hissettim ki! Öyle bir sevgi! Eski giysileriyle yatıyordu... Ne ayakkabısı, ne sandaletleri vardı, benimkiler de olmuyordu onun şişmiş ayaklarına. Ona o kadar çok hoş söz söyledim, öyle çok itirafta bulundum ki; duymuş mudur, duymamış mıdır onları? Öptüm öptüm onu. Onu sevdiğimi söyledim... (</span><span class="italik">Ağlıyor</span><span class="char-style-override-7">.) Onu hâlâ yanımdaymış gibi hissettim... İnandım buna.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Sözleri M. Lisyanski ve S. Arganyan, müziği İ. Dunayevski’ye ait “Moskova’m Benim” adlı şarkı.</span><span></span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Mutfağa gidiyor. Biraz sonra sesleniyor bana: “Yemek hazır. Hep yalnız olurum, ama mümkünse biriyle birlikte yemek isterim.”</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Asla geriye dönmemek gerekir... Çünkü... Evet... Bense nasıl da koştum oraya! Nasıl istedim! Elli yıl... Elli yıl aynı yere döndüm durdum... Düşüncemde gece gündüz oradaydım...</span></p>

    <p class="G-vde-Metni para-style-override-7"><span class="char-style-override-7">Kış... Genellikle rüyalarım kış mevsiminde geçer... Sokakta öyle bir ayaz olur ki ne bir köpek ne bir kuş görünür. Cam gibi bir hava olur ve bacadan çıkan duman sütun gibi yükselir göğe. Ya da yaz sonunda otlar artık büyümeyi bırakmış, ağır bir tozla kaplanmış olur. Ben de... Ben de oraya gitmeye karar verdim işte. Artık Perestroyka zamanıydı. Gorbaçov... Mitingler... Herkes sokaklara çıkıyordu. Seviniyordu. Ne istersen yaz, ne istersen, nerede istersen, bağır. Öz-gür-lük! Öz-gür-lük! Bizi ilerde neler bekliyor olursa olsun, geçmiş nihayet sona ermişti. Başka bir şeyin beklentisi vardı... Ve sabırsızlık... Ve yine korku. Uzun süre sabahları radyoyu açmaya korktum: Ya her şey birdenbire sona erdiyse? Her şeyden vazgeçildiyse. Uzun süre inanmadım. Gece gelip stadyuma götürürler, diye düşündüm. Şili’de olduğu gibi... “Akıllılar” için bir stadyum yeter, geri kalanlar da susar. Ama öyle olmadı... Götürmediler... Gazetelerde Gulag mahkûmlarının hatıraları yayınlanmaya başlandı. Fotoğrafları. Gözler! O insanların nasıl gözleri vardı! Sanki başka dünyadanmış gibi bakıyorlar... (</span><span class="italik">Susuyor</span><span class="char-style-override-7">.) Ben de karar verdim: Gideceğim... Oraya gitmem lazım! Neden? Ben bile bilmiyorum... Ama yapmalıyım... İzin aldım... Bir hafta... iki hafta... Bir türlü karar veremedim, her türlü bahaneyi buldum: Dişçiye gitmem lazım, balkonun kapısı boyanmadı. Bir sürü saçmalık. Bir sabah... Bir sabah oldu bu... Balkon kapısını boyarken kendi kendime şöyle dedim: “Yarın Karaganda’ya gidiyorum.” İyi hatırlıyorum, yüksek sesle söyledim bunu ve gideceğimi anladım. Gidiyorum, hepsi bu!! Karaganda da ne? Yüzlerce kilometre boyunca uzanan temiz, çıplak bir bozkır, yazın kavrulan bir yer. Stalin zamanında o bozkıra onlarca kamp inşa edilmişti: Steplag, Karlag, Aljir... Pesçanlag... Yüz binlerce mahkûm getirmişlerdi... Sovyet köleleri. Stalin ölünce barakaları yıktılar, tel örgüleri kaldırdılar ve işte şehir. Karaganda şehri... Gidiyorum... Gidiyorum! Yol uzun... Trende bir kadınla tanıştım... Ukrayna’dan bir öğretmen. Babasının mezarını arıyordu ve Karaganda’ya ikinci kez gidiyordu: “Korkma,” dedi bana. “Orada alışmışlar artık, yabancı birilerinin gelip taşlarla konuşmasına.” Yanında babasının bir mektubu vardı, kamptan aldığı tek mektup: “...yine de kızıl bayraktan daha iyi bir şey yok...” Böyle bitiyordu... Bu sözlerle... (</span><span class="italik">Düşünüyor.</span><span class="char-style-override-7">) Bu kadın... Babasının Leh casusu olduğuna dair bir kâğıda imza attığını anlattı. Sorgucu bir tabureyi ters çevirmiş, taburenin ayaklarından birine çivi çakmış ve üzerine babasını oturtup tam daire döndürmüş. Böyle kabullenmiş o da: “Peki, casusum ben.” Sorgucu: “Kimin casususun?” Babası da sormuş: “Kimin casusları olur?” Alman ya da Leh diye seçenek sunmuşlar. “Leh yazın,” demiş o da. Lehçe iki söz biliyormuş: “Dziękuję bardzo!” ve “wszystko jedno”.</span><span class="char-style-override-10">*</span><span class="char-style-override-7"> İki söz... Ben de... Babam hakkında hiçbir şey bilmiyorum... Bir keresinde annem söylemişti... Hapiste yaşadıklarından delirecek gibi olmuş. Orada sürekli şarkı söylemiş. Bizim kompartımanda genç bir delikanlı da vardı. Bütün gece konuştuk. Ağladık... Sabahleyin bu delikanlı bize baktı ve dedi ki: “Korkunç! Tam bir polisiye!” Yaşı on sekiz yirmi. Tanrım! Ne çok şey yaşadık, ama kimseye anlatmadık. Birbirimize anlatıyoruz...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>“Çok teşekkür ederim” – “Bir şey değil.” (Lehçe)</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">İşte Karaganda... Birisi şaka yapacak oldu: “İn-i-i-i-i-in! Eşyalarınızı alıp inin!” Kimi gülüyor, kimi ağlıyor. Gardayız... ilk duyulan şey: “Sürtük... orospu... muhbir...” Mahkûmların bildik dili. Bütün bu sözleri hatırladım hemen... Hemen! Ürperdim. İçten içe titrememi asla dindiremezdim, ne kadar çok kaldım orada, ne kadar çok içten içe titrettiler beni. Tabii şehri de tanıyamadım, ama hemen ardında, son binaların ardında, bildik manzara duruyordu. Her şeyi tanıdım... İşte kuru otlar ve beyaz toz... Ve gökte yükseklerde uçan kartal... Ve tanıdık köy isimleri; Volniy, Sangorodok... Hepsi de eskiden kamp merkezleriydi. Hatırlamam sanıyordum, ama hatırladım. Otobüste yanıma bir ihtiyar oturdu, oralı olmadığımı anladı: “Kimi arıyorsunuz?” – “Yani, işte...” dedim. “Burada kamp vardı...” – “Barakalar mı? Son iki yılda yıkıldılar. O kerpiç barakalardan insanlar kendilerine kulübeler, hamamlar yaptı. Toprağı yazlıklara paylaştırdılar. Bostanlar da kampın tel örgüsüyle çevrildi. Oğlumun da orada bir çiftliği var... Tabii, hoş değil... Patates tarlalarında, bahar gelince kar ve yağmur, kemikleri çıkarıyor dışarı. Kimse yadırgamıyor, çünkü alıştılar, bütün toprak taş gibi kemikle dolu. Bir kenara atıyorlar, çiğneyip eziyorlar. Üstüne basıyorlar. Alıştılar artık. Humusa bir dokundun yeter... şöyle bir parmaklarınla karıştır sadece...” Nefesim kesilmişti. Bayılacak gibi oldum. İhtiyar da pencereye döndü, gösterdi: “İşte orada, şu dükkânın ardında, mezarlık var. Hamamın arkasında da.” Oturuyorum öylece, nefes alamıyorum. Ne bekliyordum ki? Burada piramitler mi bulacaktım! Şanlı Kurganlar mı olacaktı!? “Birinci hat... şimdi şu şu cadde... İkinci hattın ismiyse...” Pencereden baktım, gözyaşlarından göremedim dışarıyı. Duraklarda Kazak kadınlar salatalık, domates satıyorlar... Kovalarla kuru üzüm... “Daha yeni topladık. Kendi bahçelerimizden.” Tanrım! Tanrım... Söylemem lazım bunu... Yani... Nefes almakta fiziksel anlamda zorlanıyorum, bir şeyler oluyor göğsümde. Birkaç gün sonra bütün derim kurudu, tırnaklarım dökülmeye başladı. Bütün organizmamda bir şeyler oluyordu. Yere düşmek istiyorum. Ve bir daha kalkmamak. Bozkır... Bir deniz gibi... Yürüdüm yürüdüm ve sonunda düştüm... Küçük demir bir haçın yanına düşmüşüm, tepesine kadar toprağa gömülmüş. Bağırdım, histeri krizi geçirdim. Etrafta kimse yok... Tek tük kuşlar... (</span><span class="italik">Kısa bir soluklanmadan sonra</span><span class="char-style-override-7">.) Bir otelde kaldım. Akşamleyin restoranda tam bir harala gürele var... Votka falan… Bir kere orada yemek yedim... Benim masamın arkasında iki adam tartışıyordu, bağıra çağıra tartışıyordu. Biri “Ben hâlâ komünistim. Sosyalizmi inşa etmemiz lazım. Magnitka ve Vorkuta olmasa kim durduracaktı Hitler’i?” diyordu. Diğeri: “Ben de buralı ihtiyarlarla konuştum... Hepsi de kamplarda çalışmış ya da işte hizmet etmiş... Artık ne dersen... Aşçılar, gardiyanlar, özel görevliler. Burada yapılacak başka bir iş yokmuş, ama bu gibi işler karnını çok güzel doyururmuş: maaş, tayın ve üniforma. Buna “iş” diyorlarmış. Kamp onlar için işmiş! Meslek! Sizse kalkmış birtakım suçlardan bahsediyorsunuz. Ruhtan ve günahtan. Orada yatanlar herhangi biri değildi, halktı. Onları hapse atanlar ve koruyanlar da halktı, bir yerden gelmiş, çağrılmış insanlar değil, aynı halktı. Kendi halkımız. Özümüz. Şimdi herkes mahkûm gömleği giydi. Herkes kurban. Bir tek Stalin suçlu. Ama düşünün bir... sıradan aritmetik... Milyonlarca mahkûmun takip edilmesi, tutuklanması, sorgulanması, bir yere tıkılması, bir adım ötede kurşuna dizilmesi gerekiyordu. Birilerinin bunu yapması gerekiyordu... Ve milyonlarca insan bulundu bunu yapacak olan...” Garson onlara bir şişe getirdi, sonra ikinciyi... Ben de dinledim... Dinledim! İçtiler ama sarhoş olmadılar. Ben... Felç olmuş gibi oturdum, bir yere gidemedim... İlki: “Bana söylediklerine göre, barakalar boş duruyormuş. Kapalıymış. Ama geceleri rüzgâr oradan çığlıklar, inlemeler taşıyormuş...” İkincisi: “Mistiksin. Mitolojiye başlıyorsun. Bizim bütün sıkıntımız celladın da kurbanın da bizim içimizden çıkmış olması; bunların bir ve aynı kişiler olması.” Sonra: “Stalin Rusya’yı tahta pulluklu haliyle aldı, ama atom bombalı halde bıraktı...” Üç gün üç gece gözümü kapatmadım. Gündüzleri bozkırda dolanıp durdum. Süründüm. Karanlık çökene kadar, ışıklar yanana kadar.</span></p>

    <p class="G-vde-Metni para-style-override-7"><span class="char-style-override-7">Bir keresinde bir adam beni arabasıyla şehre geri getirdi, elli yaşlarında, belki biraz daha fazla, benim gibi. Sarhoş olmuş. Konuşkan. “Mezarları mı arıyorsunuz? Anlıyorum, biz bir tür mezarlıkta yaşıyoruz. Ama biz... kısacası, geçmişi hatırlamayı sevmeyiz. Tabudur! İhtiyarlar öldü, bizim anne ve babalarımız; hayatta kalanlar ise susar. Stalin terbiyesi almışlardır, anlıyor musunuz? Gorbaçov, Yeltsin... Bu, şimdi böyle... Ama kim bilir yarın ne olacağını? Yolun nereye döneceğini...” Laf lafı açtı ve babasının “omzu kalabalık” bir subay olduğunu öğrendim. Kruşçev döneminde buradan gitmek istemiş ama izin vermemişler. Herkese devlet sırrını açıklamayacağına dair evrak imzalatmışlar: İçeri tıkılanlara da, içeri tıkanlara da. Gardiyanlık yapanlara da. Kimseye gitmek için izin verilmemiş, çünkü çok şey biliyorlarmış. Hatta mahkûm katarlarına eşlik edenlere bile izin vermediklerini duymuş. Belki burada savaşa katılmaktan kurtulmuşlarmış ama savaştan geri dönebilirlermiş, oysa buradan asla dönemezlermiş. Mıntıka... sistem... onları geri dönüşsüz bir şekilde yutmuş. Cezayı çekip bu lanet olası yerlerden gitmek ancak katil ve caniler için mümkünmüş. Haydutlar için. Diğerleri sonra yine beraber, bir evde, bir avluda yaşıyormuş. “Eh, bizim de hayatımız tenekeden işte!” diye tekrarlıyordu adam sürekli. Çocukluğundan bir olay hatırlıyordu... “Mahkûmlar” anlaşıp eski bir gardiyanı boğmuşlardı... Hayvan olduğu için... Sarhoşken kavgalar yaparlarmış, iki gruba ayrılıp birbirlerine girerlermiş. Babası deli gibi içermiş. İçer ve ağlarmış: “Anasını satayım! Bütün hayat dilsiz geçti. Küçücük bir çakıl taşıyız biz...” Gece. Bozkır. İkimiz gidiyoruz, kurbanın kızı ve kimin oğlu desek… Cellatın mı? Küçük cellatın... Büyük cellatlar küçükleri olmadan gezmez asla. Onlara çok ihtiyaç vardır, kirli işi yapacak birilerine... Neyse, işte karşılaştık... Ne konuşacağız? Anne ve babalarımız hakkında hiç bilmediğimiz, ölene kadar sustukları şeyleri. Sırlarını da yanlarında götürdüklerini. Ama, besbelli, adamı etkilemiş, ciddi biçimde huzursuz etmiştim. Babasının asla balık yemediğini anlattı, çünkü balıklar da insanla beslenebilirmiş. Çıplak bir insanı denize at, birkaç ay sonra sadece çıplak kemikler kalırmış. Beyaz beyaz. Biliyordu bunu... Nereden? Babası ayıkken susarmış, sarhoşken de yemin edermiş yalnızca masa başında çalıştığına. Kendi ellerinin temiz olduğuna... Oğlunu buna inandırmak istiyormuş. Peki niye balık yemiyormuş? Balıktan bıkmışmış çünkü... Ölümünden sonra babasının birkaç yıl Ohotsk Denizi yakınında çalıştığına dair belgeler bulmuş. Orada da kamplar varmış... (</span><span class="italik">Susuyor</span><span class="char-style-override-7">.) Sarhoş... Saçmalıyor... Ve bakıyor; bana bakar bakmaz ayılıyor hatta. Ayılıyor ve ürküyor. Ürktüğünü anlıyorum. Birden kötü bir şekilde bağırıyor... “Yeter ölüleri kazıp çıkardığınız,” der gibi! “Yeter!” Anlamıştım... onların... çocukların... imzasını kimse almamıştı, ama onlar dillerini tutmaları gerektiğini anlamışlardı. Veda ederken elini uzattı. Elini sıkmadım... (</span><span class="italik">Ağlıyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7">Son güne kadar aradım, aradım... Son gün bana şöyle dediler: “Katerina Demçuk’a gidin. Doksan yaşlarındadır ihtiyar, her şeyi hatırlar.” Beni götürüp orayı gösterdiler. Yüksek çatısı olan kerpiç bir ev gördüm. Kapısını çaldım... Kadın çıktı... Yaşlı mı yaşlı... Yarı kör. “Sizin çocuk evinde çalıştığınızı söylediler bana?” – “Öğretmendim.” – “Bizim öğretmenimiz yoktu, komutanlarımız vardı.” Hiçbir şey demedi. Gitti bir hortumla bahçeyi sulamaya başladı. Ben de duruyorum... Gitmiyorum... Gitmiyorum! O zaman isteksizce eve davet etti beni: Odada, ikona köşesinde, çarmıha gerilmiş bir İsa var. Sesini hatırladım... Yüzünü hatırlamadım, ama sesini... “Sizi dövebilir, hatta öldürebiliriz, çünkü sizin anneleriniz bizim düşmanımız.” Onu tanıdım! Yoksa tanımayı çok mu istiyordum? Soramazdım ama sordum: “Belki hatırlıyorsunuzdur beni? Belki...” – “Yo-yo... kimseyi hatırlamıyorum. Küçüktünüz siz, hepiniz kötü yetişmiştiniz. Biz de talimatlara göre hareket ettik.” Çayı koydu, bisküvi getirdi... Oturup onun şikâyetlerini dinledim: Oğlu alkolikmiş, torunları içiyormuş. Kocası uzun süre önce ölmüş, emekli maaşı azmış. Sırtı ağrıyormuş. Yaşlılıkta hayat sıkıcıymış. İşte böyle! Düşündüm durdum: Demek böyle... Böyle... Böyle! Elli yıl sonra karşılaştık... Düşünmüştüm ki o... Kendi kendime hayal etmiştim ki... Ama karşılaştık da ne oldu? Benim de kocam yok, benim de emekli maaşım az. Benim de sırtım ağrıyor. Yaşlılık ve hepsi bu. (</span><span class="italik">Uzun süre susuyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7">Ertesi gün yola çıktım... Geriye ne kaldı? Hayret... ve gücenme... Ama bilmiyorum, kime? Bozkır rüyalarıma giriyor, kâh karlar altında, kâh kırmızı gelinciklerle kaplı. Barakaların durduğu yerde bir kafe var, başka bir yerde de yazlıklar. İnekler otluyor. Oraya geri dönmemem gerekirdi. Hayır! O kadar çok ağlıyoruz, acı çekiyoruz; peki neden? Neden bütün bunlar? Yirmi… elli yıl daha geçecek... ve bütün bunlar toza dönüşecek, hiç olmamış gibi. Tarih ders kitaplarında iki satırcık kalacak. Özet. Soljenitsin’in de Soljenitsin tarihinin de modası bile geçiyor. Daha önce </span><span class="italik">GULAG Takımadaları</span><span class="char-style-override-7"> yüzünden hapis yatılırdı. Gizlice okunurdu, daktilo kopyaları yapılırdı, elle kopyalanırdı. İnanıyordum... Binlerce insan okuyunca, her şeyin değişeceğine inanıyordum. İnsanlar pişman olacak, gözyaşı dökecek. Peki ne oldu? Masa başında gizlice yazılan her şey basıldı, gizlice düşünülen her şey söylendi. Peki ne oldu!? Kitaplar kitap raflarında duruyor, tozlanıyor. İnsanlar yanından geçip gidiyor... (</span><span class="italik">Susuyor</span><span class="char-style-override-7">.) Biz varız... Aynı zamanda da yokuz... Daha önce yaşadığım sokaklar bile yok artık. Lenin Caddesi vardı eskiden. Artık her şey başka: insanlar, eşyalar, paralar. Yeni sözcükler. “Yoldaşlar” vardı, şimdi “beyler” var, ama “beyler” bize pek oturmuyor. Herkes kendisinde soylu kökler arıyor. Moda bu oldu artık! Bir yerlerden yine knyaz ve kontlar bulunuyor. Daha önce işçi ve köylü olmakla övünülürdü. Şimdi herkes haç çıkarıyor ve oruç tutuyor. Ciddi ciddi soruluyor: Rusya’yı monarşi kurtarır mı kurtarmaz mı? On yedi yılında bütün üniversitelilerin güldüğü çarı seviyorlar. Yabancı oldu ülkem bana. Yabancı! Daha önce, misafirler toplanınca, kitaplardan, piyeslerden konuşurduk... Şimdiyse: Kim neyi satın almış? Döviz kuru ne? Ve fıkralar. Hiçbir şeye üzülmüyoruz, her şeye gülebiliyoruz. Her şey gülünç. “Baba, bu Stalin dedikleri kim?” – “Stalin liderimizdi.” – “Ben liderler sadece vahşilerde olur sanıyordum.” Ermeni radyosunda soruyorlar: “Stalin’den geriye ne kaldı?” Ermeni radyosu yanıt veriyor: “Stalin’den iki çift iç çamaşırı, bir çift çizme, birisi bayramlar için olan birkaç askeri ceket, dört ruble ve kırk kapik Sovyet parası kaldı. Bir de dev bir imparatorluk.” İkinci soru: “Rus askeri nasıl Berlin’e kadar gitti?” – “Rus askeri geri çekilecek kadar cesur değildir.”</span><span class="char-style-override-10">*</span><span class="char-style-override-7"> Misafirliğe gitmeyi bıraktım. Sokağa da çok az çıkıyorum. Ne göreceğim orada? Mamon bayramı! Güç dışında hiçbir değer kalmadı. Ya ben? Yoksulum ben, hepimiz yoksuluz. Bütün kuşağım... Eski Sovyet insanları... Ne nakit var, ne taşınmaz. Eşyalarımız da Sovyet malı, kimse bir kapik vermez. Sermayemiz nerede? Elimizdeki tek şey yaşadığımız acılarımız. Benim elimde öğrenci defterlerinden koparılmış iki sayfaya yazılmış iki belge var: “...aklandı...” ve “bir suç delilinin olmaması sebebiyle... aklandı…” Babama ve anneme. Bir zamanlar... bir zamanlar oğlumla gurur duyardım... Askeri pilottu, Afganistan’da görev yaptı. Şimdi... pazarda ticaret yapıyor... Binbaşı. İki savaş madalyası var! Tezgâhtar!! Eskiden buna spekülatörlük denirdi, şimdi biznes deniyor. Polonya’ya votka, sigara, kayak yolluyor, ama oradan paçavra alıyor. Çöp! İtalya’ya kehribar yoluyor, oradan da banyo malzemesi alıyor: lavabo, musluk, lavabo pompası. Pöh! Ailemizin tarihinde satıcı yoktu! Küçümserdik onları! Varsın ben “Sovyet insanı” kalıntısı olayım... Ama al-sattan daha iyi... </span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>SSCB döneminde özellikle 1960-70’lerde önceleri yalnızca kulaktan kulağa yayılan, Perestroyka ile yayın organlarında rahatça anlatılan bir fıkra biçimi: “Ermeni radyosunda sormuşlar; Ermeni radyosu yanıt vermiş.” Bu fıkra biçiminin radyodaki “sorun yanıtlayalım” programlarından çıktığı söylenir.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">İşte... size itiraf ediyorum... Daha önce insanları daha çok severdim... O insanlar... bizim insanlarımızdı... O ülkenin bütün tarihini yaşadım. Ama şimdikine aldırmıyorum, benim değil bu ülke. (</span><span class="italik">Yorulduğunu görüyorum. Ses cihazını kapatıyorum. Bana oğlunun telefon numarası olan bir kâğıt veriyor</span><span class="char-style-override-7">.) İstemiştiniz... Oğlum da anlatır size... Onun da var... Onun da kendi tarihi var... Aramızda bir uçurum var biliyorum... Biliyorum... (</span><span class="italik">Gözyaşları arasında</span><span class="char-style-override-7">.) Şimdi bırakın beni. Yalnız kalmak istiyorum.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Oğul</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Uzun süre izin vermedi ses kayıt cihazını açmaya. Sonra beklenmedik bir şekilde kendi teklif etti: “Bunu kaydedin bakalım... Bu anlatacaklarım artık tarih sayılır çünkü, öyle aile çelişkileri, babalar ve oğullar falan değil. Soyadımı belirtmeyin. Korkmuyorum, ama hoş olmaz</span><span class="char-style-override-7">.”</span></p>

    <p class="G-vde-Metni para-style-override-7"><span class="char-style-override-7">...Her şeyi biliyorsunuz... Ama... ölüm hakkında ne söyleyebiliriz ki? Akıl kârı sayılabilecek hiçbir şey... Vee... ee... ıı! Kesinlikle bilinmeyen bir his…</span></p>

    <p class="G-vde-Metni para-style-override-7"><span class="char-style-override-7">...Hâlâ severim Sovyet filmlerini, onlarda yeni filmlerde olmayan bir şey var. Bu “bir şeyi” de seviyorum. Çocukluktan beri severim. Ama nedir, söyleyemiyorum. Tarihle ilgilendim, çok okudum, o zaman herkes çok okurdu, ben de Çkalov ve Çelyuskinciler hakkında okudum... Gagarin ve Korolyev hakkında... Ama uzun süre bilmiyordum 37 yılını. Bir gün anneme sordum: “Bizim dedemiz nerede öldü?” Bayıldı bir anda. “Bir daha asla annene bunu sorma,” dedi babam. Ekim çocuğuydum, Piyonerdim, buna inanıp inanmadığım önemli değildi. Belki de inanıyordum? Çok düşünmedim... Komsomol. Ateş başında şarkı söylüyoruz: “Eğer dostun birden dönüşürse / ne dosta ve de ne düşmana...” Böyle böyle şeyler... (</span><span class="italik">Sigara içiyor</span><span class="char-style-override-7">.) Hayalim mi? Asker olmayı hayal ederdim. Uçmayı! Prestijli, güzel bir şey. Bütün kızlar bir askerle evlenmeyi hayal ederdi. En sevdiğim yazar Kuprin’di. Subay! Kızıl üniforma... Kahramanca ölüm! Erkekçe âlemler. Dostluk. Bu etkileyici bir şeydi, gençlik heyecanına dönüşmüştü benim için. Anne babam da destekledi. Sovyet kitaplarıyla eğittiler beni: “İnsan yücedir.” – “İnsan için olanaksız yoktur.” – “İnsan! Ne mağrur bir tınlayışı var bu sözcüğün.”</span><span class="char-style-override-10">*</span><span class="char-style-override-7"> Var olmayan insanı anlattılar... Doğada olmayan... Hâlâ anlamıyorum, neden o sırada öyle çok idealist vardı? Şimdi kaybolup gittiler. Pepsi kuşağında ne idealizmi olacak? Pragmatikler. Askeri liseyi bitirip Kamçatka’da görev yaptım. Sınırda. Sadece kar ve çamların olduğu yerde. Ülkemde hiç sevmekten vazgeçmediğim tek şey; doğası. Manzara. Evet, bu! İki yıl sonra askeri akademiye gönderdiler; başarıyla bitirdim. Sıra sıra yıldızlar! Kariyer! Selama durarak top arabasıyla gömeceklerdi... (</span><span class="italik">Sesini yükseltere</span><span class="char-style-override-7">k.) Ya şimdi? Dekor değişikliği... Sovyet binbaşısından bir biznesmen çıktı. İtalyan tesisatı satıyorum... Biri bana bunu on yıl önce söyleseydi, o Nostradamus’u dövmeye bile kalkmazdım, gülüp geçerdim. Tam bir Sovyettim; parayı sevmek ayıptı, hayali sevmek lazımdı. (</span><span class="italik">Sigarasını içip susuyor.</span><span class="char-style-override-7">) Yazık... Unutuyor insan çok şeyi... Unutuyor, çünkü çok hızlı olup bitiyor. Kaleydoskop gibi. Önce âşık oldum Gorbaçov’a, sonra hayal kırıklığına uğradım. Gösterilere gittim ve herkesle birlikte haykırdım: “Yeltsin – evet! Gorbaçov – hayır!” Bağırdım: “Kahrolsun Altıncı Madde!” Hatta afişleme bile yaptım. Konuşup okuyorduk, okuyup konuşuyorduk. Ne istiyorduk? Anne ve babamız her şeyi konuşup her şeyi okumak istiyordu. İnsancıl sosyalizmi yaşamak istiyorlardı... Ya gençler? Biz... Biz de özgürlüğü hayal ediyorduk. Ama neydi bu? Birtakım kuramlar... Batıdaki gibi yaşamak istiyorduk. Onların müziğini dinlemek, onlar gibi giyinmek, dünyayı gezmek. “Değişiklik istiyoruz... değişiklik...” diye şarkı söylüyordu Viktor Tsoy. Nereye gittiğimizi anlamıyorduk. Herkes hayal kuruyordu... Gıda dükkânlarında sadece akağaç suyu ve marine lahana dolu üç litrelik fıçılar vardı. Deste deste taflan yaprağı. Karneyle makarna, yağ, büsküvi... tütün... Votka kuyruğunda cinayet çıkabilirdi! Ama yasaklı olan Platonov’u yayınlıyorlardı... Grossman’ı... Orduyu Afganistan’dan çıkardılar. Hayatta kalmıştım, hepimizin, oraya gidenlerin kahraman olduğunu sanıyordum. Vatan’a döndüm ama Vatan yoktu! Vatan yerine yeni bir ülke vardı, metelik vermiyordu bize! Ordu dağıldı, askerler karalanmaya, ihbar edilmeye başlandı. Katiller diyorlardı! Önceden koruyucu diyorlardı, katil demeye başladılar. Her şeyi bizim sırtımıza yüklediler: Afganistan’ı da, Vilnius’u da, Bakü’yü de. Bütün kanı. Akşamları şehirde askeri üniformayla gezmek tehlikeliydi, döverlerdi. İnsanlar kötüydü, çünkü ne yemek vardı, ne para. Kimse hiçbir şey anlamıyordu. Alayda uçaklar uçmuyordu, benzin yoktu. Ekipler yerde duruyordu, kart oynayıp votka içiyorduk. Subay maaşıyla on somun ekmek alınırdı. Bir arkadaş kendini vurdu... Sonra bir başkası... İnsanlar ordudan kaçıyor, bir yerlere dağılıyorlardı. Hepsinin bir ailesi var... Benim iki çocuğum, köpeğim ve bir de kedim... Nasıl yaşayacağız? Köpeğe et yerine peynir verdik, biz de haftalarca sadece lapa yedik. Bütün bunlar bellekten siliniyor... Evet, kaydetmek lazım, birileri daha hatırlasın diye. Subaylar... Geceleri yük vagonlarını boşaltıyor, bekçi olarak çalışıyorduk. Asfalt döküyorduk. Benimle birlikte doktora öğrencileri, doktorlar, cerrahlar çalışıyordu. Filarmoniden bir piyanist bile hatırlıyorum. Seramik döşemeyi ve zırhlı kapı takmayı bile öğrendim. İşte böyle, böyle… Biznes başladı… Kimi kompüter getirdi… Kimi blucin “kaynattı”… (</span><span class="italik">Gülüyor</span><span class="char-style-override-7">) İki kişi el sıkışırlar, biri şarap satıcısı, diğeri alıcı. Biri para aramaya gider, diğeri şarabı nereden bulurum, diye düşünür. Hem fıkra, hem gerçek. Bana da böyleleri gelirdi: Ayaklarında yırtık pırtık spor ayakkabılar, ama helikopter satmaya çalışırlar... (</span><span class="italik">Duraksıyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Gorki’nin </span><span class="italik">Ayaktakımı Arasında</span><span> oyununun 4. Perdesinde geçen ünlü replik.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Ama hayatta kaldık! Hayatta kaldık... Ülke de hayatta kaldı! Ruh hakkında ne biliyoruz ki? Sadece var olduğunu. Benim... Dostlarımın... Bizim her şeyimiz normal gitti... Biri inşaat firması kurdu, diğeri gıda dükkânı; peynir, et, salam satıyor, başkası mobilya satıyor. Kiminin sermayesi yurtdışında, kiminin Girit’te evi var. Biri eski doktora öğrencisi, diğeri mühendis. Zeki, eğitimli insanlar. Gazetelerde on kiloluk altın zincir kolyesi olan “yeni Rus” tasvirleri yapıyorlar, arabasında altın tampon var, tekerlekleri de gümüşten. Hikâye! Başarılı bir biznesde her türden adam bulunur, sadece aptal adam olmaz. Neyse işte, biz de toplanıyoruz... Pahalı konyak getiriyoruz, ama votka içiyoruz. Votka içip sabaha doğru sarhoş sarhoş kucaklaşıyoruz ve Komsomol şarkıları söylüyoruz: “Komsomollar, gönüllüler... / Dostluğa inancımızla güçlüyüz...” Öğrenciyken “patates toplamaya” gidişlerimizi ve ordudaki günlerimizden gülünç olayları yâd ediyoruz. Kısacası, Sovyet zamanını yâd ediyoruz. Anlıyor musunuz? Konuşmalar hep şöyle sona eriyor: “Bugün kural kaide kalmadı. Bir Stalin lazım bize.” Oysa, dediğim gibi, halimiz gayet iyi. Peki bu neyin nesi? Beni ele alalım... Benim için 7 Kasım hâlâ bayramdır. O gün büyük bir şeyin bayramını yaparım. Ona üzülürüm, hatta çok üzülürüm. Eğer dürüst olmak gerekirse... Bir yandan nostalji, diğer yandan korku. Herkes gitmek, ülkeden kaçmak istiyor. “Mangırları” toplayıp kaçmak. Ya çocuklarımız? Hepsi de muhasebecilik okumak istiyor. Ama onlara Stalin’i sorun... Kesinlikle kalakalırlar! Şaşırtıcı bir sahne... Oğluma okuması için Soljenitsin’i verdim, sürekli gülüyordu. Duyuyorum yahu! Gülüyor. Birinin üç gizli servisin ajanı olması gibi bir suçlama gülünçmüş artık. “Baba... Bir tane bile gramer bilen sorgucu yokmuş, her sözcükte imla hatası var. Hatta kurşuna dizmek tabiri bile yanlış yazılmış...” Beni ve annesini asla anlamıyor, çünkü bir gün bile yaşamadı Sovyet ülkesinde. Ben... ve oğlum... ve annem... Hepimiz farklı ülkelerde yaşıyoruz, oysa bu ülkelerin hepsi Rusya. Ama korkunç bağlarla bağlıyız birbirimize. Korkunç! Herkes kendini kandırılmış hissediyor... </span></p>

    <p class="G-vde-Metni para-style-override-7"><span class="char-style-override-7">... Sosyalizm simya gibi. Simyacı fikri. İlerilere uçtu, ama bilinmeyen bir yere vardı. “Komünist partiye girmek için kime başvurmalıyım?” – “Psikiyatra.” Ama onlar... Annem, babam... büyük ve değerli bir hayat yaşadıklarını ve inanmaya değer bir şeye inandıklarını duymak istediler. Ama ne duydular? Dört bir yandan, hayatlarının çiğ olduğunu, korkunç roket ve tankları dışında hiçbir şeyleri olmadığını duydular. Her düşmana saldırmaya hazırdılar. Saldırdılar da! Ama herhangi bir savaş olmayınca her şey çöktü. Kimse anlayamadı; niye? Bunu bir düşünmek lazım... Ama düşünmeyi öğretmediler bize. Herkes sadece korkuyu anlıyor... Korkudan bahsediyor... Bir yerde korkunun da sevginin bir biçimi olduğunu okumuştum. Herhalde bu sözler Stalin’indi... Bugün müzeler boş... Kiliselerse dolu, çünkü hepimize psikoterapi lazım. Psikoterapi seansları. Çumak ile Kaspirovski’nin bedeni mi iyileştirdiğini sanıyorsunuz? Onlar ruhu iyileştiriyorlar. Yüz binlerce insan televizyonun başına oturup hipnoz olmuş gibi onları dinliyor. Uyuşturucu bu! Korkunç bir yalnızlık hissi... Kenara atılmışlık... Herkeste, taksiciden ofisteki kâtibe, halk sanatçısından akademisyene dek herkeste. Herkes deli gibi yalnız. Böyle gidiyor işte… böyle… Hayat tümüyle değişti. Dünya artık başka türlü bölünmüş durumda: “Beyazlar” ve “Kızıllar” değil, hapiste yatanlar ve kaçanlar değil, Soljenitsin okuyanlar ve okumayanlar değil, satın alabilenler ve alamayanlar diye. Hoşunuza gitmedi mi? Gitmemiş... Besbelli... Benim de... hoşuma gitmiyor... Siz ve hatta ben... Biz romantiktik... Peki ya naif altmışlılar? O dürüst insanlar tarikatı... Komünizmin çökeceğine ve bu olur olmaz Rus halkının koşup özgürlüğü öğrenmeye başlayacağına inanıyorlardı, ama o, hayatı öğrenmeye atıldı. Hayatı! Her şeyi denemeye, yalamaya, tatmaya. İşte lezzetli bir yemek, işte son moda bir kıyafet... Seyahat... Palmiyelerle çölü görmek istedi. Develeri... Yanmayı, yanıp kül olmayı değil, meşale ve baltayla sürekli bir yerlere koşmayı değil. Hayır, diğerleri gibi basitçe yaşamak istedi... Fransa ve Monako’da yaşayanlar gibi... Sonuçta başaramamak da mümkün! Toprak verdiler, ama alabilirler; ticarete izin verdiler, ama hapse atabilirler. Fabrikanı da alırlar elinden, dükkânını da. Bu korku matkap gibi dönüp duruyor kafada. Deliyor. Ne tarihi?! Çabucak para toplamak lazım. Kimse o kadar yüce bir şey düşünmüyor... Görkemli bir şey... Büyüklükten gına gelmiş artık! İnsanca bir şeyler istiyoruz. Normal. Sıradan... sıradan şeyler yani, anlasanıza! Yüce şeyleri sonra da hatırlayabilir insan... Votkayla... Uzaya ilk uçanlar... Dünyanın en iyi tanklarını yapanlar, ama çamaşır tozu ve tuvalet kâğıdı olmayanlar. Bu lanet olası helalar hep tıkanırdı! Plastik poşetleri balkonda kuruturduk. Evde videon olması kendine ait özel bir helikopterin olması gibiydi. Kot giyen bir delikanlı, kıskançlık değil, ama estetik bir ilgi uyandırırdı... Ne kadar egzotik! İşte bedeli bu! O roketlerin ve uzay gemilerinin bedeli bu. Büyük tarihin bedeli bu! (</span><span class="italik">Duraksıyor.</span><span class="char-style-override-7">) Ne çok konuştum... Bugün herkes konuşmak istiyor, ama kimse birbirini işitmiyor...</span></p>

    <p class="G-vde-Metni para-style-override-7"><span class="char-style-override-7">...Hastanede... Annemin yanında bir kadın yatıyordu... Ben koğuşa gidince, önce bu kadını görürdüm. Bir keresinde kendi kızına bir şey söylemek istediğini, ama yapamadığını görmüştüm: m-ma... m-mu... Kocası geldi, kadın bu sefer onunla konuşmaya çalıştı, gene yapamadı. Bana döndü: m-ma... Bunun üzerine koltuk değneklerine uzanıp, anlıyor musunuz, onunla seruma vurmaya başladı. Yatağa vuruyordu... Hissetmiyordu vurduğunu... Kırdığını... Konuşmak istiyordu... Ama bugünlerde kiminle konuşabilirsin ki? Söyleyin bana kiminle? İnsan ıssızda yaşayamaz... </span></p>

    <p class="G-vde-Metni para-style-override-7"><span class="char-style-override-7">...Hayatım boyunca sevdim babamı... Annemden on beş yaş büyüktür, savaşa katılmıştır. Ama savaş onu başkaları gibi mahvetmedi, hayatının önemli bir olayı olmadı. Hâlâ ava gider, balığa gider. Dansçıdır. İki kez evlendi, ikisinde de güzel kadınlarla. Çocukluk hatırası... Sinemaya gitmişiz, babam beni durduruyor: “Bak, ne güzel bir annemiz var!” Savaşa giden erkeklerde olan savaş böbürlenmeleri yoktu onda asla: “Ateş ettim. Vurup öldürdüm. Kıyma makinesinden çıkar gibi et saçıldı vücudundan.” Babam ise masum şeyler hatırlardı. Aptalca şeyler. Mesela Zafer Günü bir arkadaşıyla köye kız bulmaya gitmişler ve iki Almanı esir almışlar. Almanlar köy tuvaletine girmişler, gırtlaklarına kadar bok çukuruna. Ateş etmeye değmez! Ne de olsa savaş bitmiş o zaman. Ateş etmekten gına gelmiş artık. Ama yakınlarına gitmek de imkânsızmış... Babam şanslıymış: savaşta öldürebilirlerdi, öldürememişler; savaşa kadar tutuklayabilirlerdi, tutuklamamışlar. Bir ağabeyi var, Vanya Amca. Onun başına başka türlü şeyler gelmiş. Yejov zamanında... Otuzlarda... Vorkuta civarındaki madenlere göndermişler. Yazışma hakkı olmadan on yıl. İş arkadaşlarından zulüm gören karısı beşinci kattan atlamış. Oğulları büyükannesinin yanında büyümüş. Ama Vanya Amca döndü...Bir eli çolaktı, dişleri yoktu ve ciğeri hastaydı döndüğünde. Yine fabrikasında, aynı işte çalışmaya başladı ve aynı odada, aynı masanın ardında oturdu... (</span><span class="italik">Yine sigara içiyor</span><span class="char-style-override-7">.) Karşısında da onu ihbar eden kişi oturuyordu. Herkes biliyordu... Ve Vanya Amca da biliyordu ihbar edeni... Eskiden olduğu gibi beraber toplantılara ve gösterilere gidiyorlardı. </span><span class="italik">Pravda</span><span class="char-style-override-7"> gazetesini okuyorlardı, parti politikasını ve hükümeti savunuyorlardı. Bayramlarda votka içiyorlardı bir masada. Böyle şeyler işte... Bu bizdik! Bizim hayatımız! Biz böyleydik... Bir çalışma odasında oturan ve maaşını aynı muhasebe veznesinden alan bir Auschwitz celladıyla kurbanını düşünün. İkisi de aynı savaş madalyalarına sahip. Şimdi de aynı emekli maaşını alıyorlar... (</span><span class="italik">Susuyor.</span><span class="char-style-override-7">) Vanya Amca’nın oğluyla arkadaşım. Soljenitsin okumuyor, evinde kamp hakkında tek bir kitap yok. Oğul babasını beklemişti, ama dönen adam başka biriydi. Bir insan kalıntısı... Çökmüş, ezik. Çabucak söndü gitti zaten. “İnsan ne kadar korkabilir, sen bilmiyorsun,” diyordu oğluna. “Bilmiyorsun...” Kendi gözleriyle görmüş, bir sorgucu, devasa bir herif, bir mahkûmun kafasını lazımlığa sokuyor ve boğuluncaya kadar orada tutuyor. Vanya Amca’yı da... Onu da çıplak halde tavandan sarkıtmışlar, burnuna, ağzına, ne kadar deliği varsa hepsine amonyak dökmüşler. Sorgucu onun kulağına işerken bağırıyormuş: “Sen akıllıları... akıllıları hatırla!” Vanya Amca da hatırlamış... Her şeyi imzalamış. Hatırlamasa, imzalamasa, kafasını lazımlığa sokarlarmış. Sonra hatırladıklarından bazısıyla karşılaşmış barakaların orada... “Kim ihbar etti?” diye sormuşlar. Kim ihbar etti? Kim... Ben yargıç değilim. Siz de değilsiniz. Vanya Amca’yı hücreye sedyeyle getirmişler, kandan ve sidikten sırılsıklammış. Kendi pisliğine bulanmış. Bilmiyorum ki insan nerede biter... Siz biliyor musunuz?</span></p>

    <p class="G-vde-Metni para-style-override-7"><span class="char-style-override-7">...Bizim ihtiyarlara yazık elbette... Stadyumlarda boş şişe topluyorlar, geceleyin metroda sigara satıyorlar. Çöpleri karıştırıyorlar. Ama bizim ihtiyarlar da masum değil... Korkunç bir fikir bu! Dehşet. Korkunç. (</span><span class="italik">Susuyor</span><span class="char-style-override-7">.) Ama bunu asla annemle konuşamam... Denedim... Histeri krizi geçirdi!</span><span class="italik"></span></p>

    <p class="G-vde-Metni para-style-override-7"><span class="italik">Konuşmaya son vermek istiyor, ama nedense vazgeçiyor.</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">...Eğer bir yerde okusam ya da birinden duymuş olsam inanmazdım. Ama hayatta her şey oluyor... kötü bir polisiyeden fırlamış gibi... İvan D’yle buluşma... Soyadı lazım mı? Neden? Artık hayatta değil. Çocukları mı? Oğul, babadan sorumlu değildir – eski bir atasözü... Evet, çocukları, onlar da yaşlandı artık. Torunlar, torunların çocukları? Torunları bilmem, ama torunların çocukları… Onlar Lenin’in kim olduğunu bile bilmiyor... Lenin Dede unutulmuş. Artık bir anıt o. (</span><span class="italik">Duraksıyor</span><span class="char-style-override-7">.) Neyse, onunla buluşmamıza gelecek olursak... Daha yeni teğmen olmuşum, evlenmeye hazırlanıyorum... Onun torunuyla. Nişan yüzüklerini aldık, gelinliği de aldık. Anna... Adı buydu... Güzel isim değil mi? (</span><span class="italik">Yeni bir sigara</span><span class="char-style-override-7">.) Onun torunuydu... Tapılası torunu... Evdeki herkes Anna’ya şaka yollu “Abojaba” derdi. Ivan D uydurmuştu bunu... Tapılan demekmiş... Ona benzerdi torunu, dış görünüşü çok ama çok benzerdi. Ben de normal bir Sovyet ailesinden geliyordum, bütün hayatın maaştan maaşa geçtiği bir aile, onlardaysa kristal avizeler, Çin seramikleri, halılar, Jiguli marka yeni arabalar. Hepsi de şık! Bizim ihtiyarın satmak istemediği bir de eski Volga vardı. Falan filan... Ben artık onlarda yaşıyordum, sabahları salonda gümüş fincanlarda çay içiyorduk. Büyük bir aileydi; damatlar, gelinler vardı... Bir damat profesördü. İhtiyar ona sinirlenince hep aynı şeyi söylerdi: “Böylelerine... bokunu yedirirdim...” Yani… alameti farikası işte… Ama o zaman ben anlamıyordum... Anlamıyordum! Sonra hatırladım... Sonra... Ona Piyonerler gelirdi, hatıralarını kayda alırlardı, müze için fotoğraflarını çekerlerdi. Benim zamanımda hastaydı artık, evde oturuyordu, daha önce okullarda konuşma yapıyormuş, başarılı öğrencilere kızıl fular takıyormuş. Saygıdeğer gazi. Her bayram posta kutusunda büyük bir tebrik kartı olurdu, her ay özel bir bakkaliye kolisi gelirdi. Bir keresinde onunla bu tayını almaya gitmiştim... Bir bodrumda vermişlerdi bize: bir baton salam, bir kutu marine edilmiş Bulgar salatalık ve domatesleri, ithal balık konserveleri, bir kutu Macar jambonu, yeşil bezelye, ciğer ezmesi... O sıralar bunların hepsi kıt mallar! Ayrıcalıklar! Bana hemen şöyle demişti: “Askerleri seviyorum ve ‘ceketlilerden’ nefret ediyorum.” Pahalı av tüfeğini göstermişti: “Bunu sana bırakacağım.” Büyük evin bütün duvarlarında geyik boynuzları vardı, kitap raflarında doldurulmuş hayvanlar duruyordu. Avcı ganimetleri. Tutkulu bir avcıydı, on yıldır Avcı ve Balıkçılar Derneği’ne başkanlık ediyordu. Başka? Savaş hakkında birçok şey anlatmıştı... “Savaşta uzak hedeflere ateş etmek, başka şey... Herkes ateş ediyor... Ama işte... Bir insanı kurşuna dizmeye götürmek başka şey. Adam üç metre ötende duruyor...” Hep böyle bir şeyler anlatırdı... Onunla hiç sıkılmazdım, severdim ihtiyarı.</span></p>

    <p class="G-vde-Metni para-style-override-7"><span class="char-style-override-7">Tatile çıkmıştım... Düğüne çok az kalmıştı. Yaz ortası. Büyük bir yazlıkta yaşıyorduk. Eski z<a id="x.740"></a><a id="x.743"></a>amanlardan kalma bir yazlık... Hükümetin verdiği dört yüz dö<a id="x.746"></a><a id="x.749"></a>nümlüklerden değil yani, şimdi çok iyi hatırlamıyorum, ama bir de ormanı vardı. Yaşlı çamlar. Büyük rütbelilere verirlerdi böyle yazlıklar. Özel hizmetlerinden ötürü. Akademisyenlere ve yazarlara. Ve işte ona... Uyanıyorsun; ihtiyar bahçeye çıkmış bile: “Bende köylü ruhu var. Tver’den Moskova’ya köylü çarıklarıyla yürüdüm.” Akşamleyin genellikle terasta oturur, sigara içerdi. Benden gizlediği bir sırrı yoktu: Onu hastaneden ölecek diye bırakmışlardı, ameliyat edilemeyen bir akciğer kanseri vardı. Sigarayı bırakmamıştı. Hastaneden bir İncil’le gelmişti: “Hayatım boyunca maddeci oldum, ama ölmeden önce Tanrı’yı buldum.” İncil’i ona hastaneye ağır hastaları ziyarete gelen rahibeler hediye etmişti. Büyüteçle okurdu. Öğle yemeğine kadar gazeteleri okurdu, yemekten sonra da askeri hatıraları. Büyük bir hatırat kütüphanesi vardı: Jukov, Rokossovski... Kendisi de geçmişi hatırlamayı severdi... Bizzat görmüştü Gorki ve Mayakovski’yi... Çelyuskinleri... Sık sık tekrarlardı: “Stalin’i sevmek ve 9 Mayıs bayramını kutlamak istiyor halk.” Tartışırdım onunla: Perestroyka başladı... Rus demokrasisinin baharı... Ne çaylakmışım! Bir keresinde ikimiz kaldık, herkes şehre gitmişti. İki erkek boş bir yazlıkta Bir sürahi votka. “Tüküreyim doktorlara! Yaşayacağım kadar yaşadım.” – “Doldurayım mı?” – “Doldur.” Ve başladı. Hemen anlayamadım… Hemen aklıma gelmedi papaz lazım olduğu. Adam ölümü düşünüyor... Hemen anlayamadım ama... Önce o yıllar için olağan konuşmalar geçti aramızda: sosyalizm, Stalin, Buharin... Lenin’in politik vasiyeti, Stalin’in partiden sakladığı vasiyet... Duyduğumuz, gazetelerde olan her şeyi konuştuk. İçtik. Çok iyi içtik! Bir şeye terslendi: “Ufaklık! Tıfıl çocuk... Sen beni dinle! Bizim insanımıza özgürlük verilmez. Her şeyi mahveder!! Anladın mı!” Ve küfür. Rus dediğin başka bir Rusu küfretmeden ikna edemez. Küfrü çıkartıyorum. “Bunu kafana iyice sok.” Ben... elbette... ben... Ben şoktayım! Şok!! Ama o iyice açılmıştı: “Kelepçe vurup ormana atacaksın bu haydutları. Kazmayı vereceksin ellerine. Korku lazım. Korku olmadan her an her şey yıkılabilir.” (</span><span class="italik">Uzun bir suskunluk</span><span class="char-style-override-7">.) Canavar dediğinin boynuzu ve toynağı olmalı sanıyoruz. Ama o, insan kılığında oturuyor karşında işte... Normal bir insan... Sümkürüyor... Acı çekiyor... Votka içiyor... Şöyle düşünüyorum... İlk kez o zaman düşündüm bunu... Hep kurbanlar kalkıp kanıt gösteriyor, ama cellatlar susuyor. Bir yere sıvışıyorlar, görünmez bir deliğe. Onların soyadları yok, sesleri yok. İz bırakmadan kayboluyorlar, onlar hakkında hiçbir şey bilmiyoruz.</span></p>

    <p class="G-vde-Metni para-style-override-7"><span class="char-style-override-7">Doksanlar... O zamanlar cellatlar hâlâ hayattaydı... Ürküyorlardı... Gazetelerde akademisyen Vavilov’a işkence eden sorgucunun adı yayınlanmıştı. Ezberledim, Aleksandr Hvat. Birkaç isim daha yayınlandı. Arşivler açılıyor diye paniğe kapılmışlardı, “gizli” mührü kırılıyor diye. Kaçışıyorlardı. Kimse takibini yapmadı, özel bir istatistik yok, ama onlarca intihar oldu. Bütün ülkede. Hepsinin nedeni olarak imparatorluğun çöküşünü gösterdiler... Yoksullaşmasını... Ama hali vakti yerinde olan ihtiyarların da intihar ettiğini duyuyordum. Görünürde sebepsiz yere. Bir tek şey ortaktı; hepsi de gizli organların çalışanıydı. Kimisinin vicdanı ağır basmıştı, kimisi korkmuştu ailesi öğrenecek diye. Telaşlandılar. Panik anlarıydı. Etraflarında olup biteni anlayamamışlardı... Ve neden çevrelerinde bir vakum alanı açıldığını... Sadık köpekler! Hizmetkârlar! Hepsi ürkmemişti elbette... </span><span class="italik">Pravda</span><span class="char-style-override-7"> ya da </span><span class="italik">Ogonok</span><span class="char-style-override-7">’ta, hafızam beni yanıltabilir, bir gardiyanın mektubunu yayınladılar. Bu korkmuyordu! Sibirya’da görev yaparken hangi hastalıklara yakalandığını yazmıştı, orada on beş yıl “halk düşmanlarına” nöbetçilik etmişmiş. Sağlığını koruyamamışmış... Ağır bir meslek bu, diye yakınıyordu: Yazın sivrisinekler ısırıp yara açıyor, kışın da ayaz vuruyormuş. Kaputçuk, hatırlıyorum, “kaputçuk” diye yazmıştı, zayıf askerlere kaputçuk veriliyormuş, yüksek amirler de kürkler ve sağlam çizmelerle geziyormuş. Şimdiyse, zamanında hakkından gelinmemiş düşmanlar kafalarını kaldırmışmış... Karşıdevrimmiş! Berbat bir mektuptu... (</span><span class="italik">Duraksıyor</span><span class="char-style-override-7">.) Eski mahkûmlar ona hemen yanıt verdiler... Artık korkmuyorlardı. Susmuyorlardı. Kampta mahkûmu çırılçıplak soyup ağaca bağladıklarını, böceklerin onu yirmi dört saat içinde yediğini, geriye sadece iskelet kaldığını yazdılar. Kışın kırk derece ayazda, günlük kotasını dolduramayan hasta insanı çıkarıp suyla ıslattıklarını. Onlarca buzdan heykelin de ibreti âlem için bahara kadar orada kaldığını... (</span><span class="italik">Duraksıyor</span><span class="char-style-override-7">.) Kimse yargılanmadı! Kimse! Cellatlar saygın birer emekli olarak geçirdiler günlerini... Ne diyeyim? Kimseyi pişmanlığa davet etmeyin. Kendinize bir halk uydurmayın: “Nasıl olursa olsun, bizim halk iyidir,” demeyin. Pişmanlığa kimse hazır değil. Büyük bir emektir bu pişmanlık. Ben mesela kiliseye gidiyorum, ama günah çıkartmaya karar veremedim. Benim için zor... İşin aslı, insan sadece kendi kendine acıyor. Başka kimseye değil. Öyle... İhtiyar taraçada koşuyordu... Bağırıyordu... Saçlarım dimdik olmuştu... Dimdik! Onun söylediklerinden. O sırada zaten bir sürü şey biliyordum... Şalamov’u okumuştum... Masanın üzerindeyse çiçek dolu bir vazo vardı, bir buket çiçek... Kesinlikle huzur dolu bir ortamdı. İşte bu tezat, her şeyin etkisini daha da artırıyordu. Korkunç ve merak uyandırıcı bir şeydi. Merakım, dürüstçe söyleyeyim, korkumdan daha büyüktü. İstiyorum... Hep çukurun içine bakmak istiyorum. Neden? Yapımız öyle.</span></p>

    <p class="G-vde-Metni para-style-override-7"><span class="char-style-override-7">“...Beni NKVD’de işe aldıkları zaman, çok gurur duydum. İlk maaşımla kendime güzel bir takım elbise aldım...</span></p>

    <p class="G-vde-Metni para-style-override-7"><span class="char-style-override-7">“...Şöyle bir iş... Neyle kıyaslanabilir? Savaşla kıyaslanabilir. Ama savaşta ben dinlenmiştim. Bir Almana ateş ediyorsun, o Almanca çığlık atıyor. Ama bunlar... Bunlar Rusça çığlık atıyordu... Kendi çığlığın gibi... Litvanyalılara, Polonyalılara ateş etmek daha kolay. Ama bunlar Rusça bağırıyor: ‘Dangalaklar! Budalalar! Halledin hemen!’ Hay..! Hepimiz kan içindeyiz... Ellerimizi kendi saçlarımıza siliyoruz... Bazen bize deri önlükler veriyorlardı... Böyle bir işti. Vazife. Gençsin... Perestroyka’ymış! Perestroyka! Laf ebelerine inanıyorsun... Bırak bağırsınlar, ‘Özgürlük! Özgürlük!’ diye. Meydanlara koşsunlar... Balta olduğu yerde duruyor... Balta sahibinden uzun yaşar çünkü... Ezberledim bunu! Hay..!! Ben bir askerim! Bana söylediler, ben de gittim. Ateş ettim. Sana söylerler, sen de gidersin. Gi-de-cek-sin!! Düşmanları öldürdüm. Hainleri! Bir belge gelir: ‘Azami derecede toplumsal korumaya’</span><span class="char-style-override-10">*</span><span class="char-style-override-7"> mahkûm edilmiştir... Devlet kararı... Öyle bir iş, Tanrı kimseye vermesin! Öldüremezsen, düşüyor ve domuz gibi çığlık atıyor. Kan kusuyor... Gülen bir insana ateş etmek daha da tatsız. Ya delirmiştir ya da seni küçümsüyordur. Her tarafta bağırış çağırış, küfür kıyamet… Böyle bir işten önce yemek yenemez... Yiyemezdim... Hep içmek isterdim. Su! Su! Kafayı çektikten sonraki gibi... Hay..!! Vardiyanın sonuna doğru iki kova getirirlerdi bize: votka kovası ve kolonya kovası. Votkayı işten sonra getirirlerdi, işten önce değil. Bunu bir yerlerde okudun mu hiç? Yaa… gördün mü… Şimdilerde akıllarına gelen her şeyi yazıyorlar... Bir sürü şey döktürüyorlar... Kolonyayla kemerlerimize kadar silinirdik. Kan kokusu yakıcıdır, özel bir kokudur... Sperm kokusuna benzer biraz... Benim bir çoban köpeğim vardı, işten sonra yanıma yaklaşmazdı. Hay..!! Niye susuyorsun? Daha toysun, silah külah bilmiyorsun ki. Dinle! Nadiren olurdu… ama işte bazen adam öldürmeyi seven bir asker/subay çıkardı. Onu hemen idam taburundan alıp başka yere tayin ederlerdi. Böylelerini sevmezlerdi. Çok köylü vardı, benim gibi çok köylü vardı, köylüler şehirlilerden daha güçlü olur. Daha dayanıklı. Ölüme daha alışkın: Kimi ayı bıçaklamış, kimi keçi derisi yüzmüş, her gün bir tavuk boğazlamış. Ölüme alışman gerekir... Onu öğrenmen gerekir... İlk günlerde bakmaya giderdim... Askerler sadece idam sırasında bulunur ya da mahkûmlara eşlik ederdi. Bazen bir anda delirdikleri de olurdu. Dayanamazlardı. İnce iş... Tavşanı öldürmek, ona bile alışkanlık lazım, herkes yapamaz. Hay...! Adamı dizlerinin üstüne çökerteceksin; silahla kafasının sol tarafına ateş edeceksin... Sol kulağının oraya... Vardiyanın sonunda kolun kırbaç gibi <a id="x.752"></a><a id="x.755"></a>asılı durur. Özellikle de işaretparmağın acır. Her yerde olduğu gibi bizde de bir kota vardı. Fabrikadaki gibi. Başlarda kotamızı dolduramadık. Tamamlamamız fiziksel olarak imkânsızdı. O zaman doktorlar çağrıldı. Heyet. Şöyle bir karar çıktı: Haftada iki kez bütün askerlere masaj yapılacak. Sağ ele ve işaretparmağına masaj. İşaretparmağına masaj yapmak şarttır, ateş ederken en büyük yük ona biner. Benim sağ kulağımda bir uğultu kaldı, çünkü sağ elle ateş ediyordum...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span> O dönemde ölüm cezası hükmüne böyle denmekteydi.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">“...Bize ‘partinin ve hükümetin özel görevlerinin yerine getirilmesi nedeniyle,’ ‘Lenin-Stalin’in partisinin misyonuna adanmışlığımız için belgeler verdiler. Özel kâğıda basılmış bu belgeler bende hâlâ duruyor, bir raf dolusu v<a id="x.758"></a><a id="x.761"></a>ar. Yılda bir kez, beni ailemle birlikte iyi bir dinlenme tesisine gönderirlerdi. Enfes yiyecekler... Bol bol et... Tedavi... Karım işim hakkında hiçbir şey bilmezdi. Gizli, sorumluluk gerektiren bir iş, hepsi o kadar. Severek evlenmiştik... </span></p>

    <p class="G-vde-Metni para-style-override-7"><span class="char-style-override-7">“Savaş sırasında kurşundan tasarrufa gidildi. Eğer yakında deniz varsa... Mahkûmları bir mavnaya doldurursun, balık fıçısı gibi. Ambardan çığlık gelmez, vahşice bir yakarış gelir: ‘Düşmana teslim olmaz gururlu “Varyag” / Kimse merhamet dilenmez...’ Her birinin elleri telle bağlanır, ayaklarına da taş. Hava sakinse… Dümdüzse deniz... Dibe kadar inmelerini seyrederdik uzun süre... Ne diye öyle bakıyorsun? Süt kuzusu! Ne bakıyorsun?! Hay..!! Doldur bakalım! Böyle bir işti bizimki... Meslek... Sana anlayasın diye anlatıyorum: Bizim Sovyet iktidarı pahalıya mal oldu. Sakınmak lazım onu. Korumak! Akşamleyin geri dönersin; dönüş yolunda mavna boştur. Ölüm sessizliği. Herkeste tek bir fikir: Kıyıya çıkar çıkmaz bizi orada... Hay..!! Yatağımın altında yıllarca hazır tahta bir bavul durdu: yedek iç çamaşırı, diş fırçası, ustura. Yastığın altında bir tabanca... Alnıma kurşunu çakmaya hazırdım. O günlerde herkes böyle yaşıyordu. Hem asker, hem mareşal. O açıdan eşitlik vardı.</span></p>

    <p class="G-vde-Metni para-style-override-7"><span class="char-style-override-7">“...Savaş başladı... Hemen cepheye gitmek istedim. Savaşta ölmek o kadar korkunç değil. Bilirsin, Vatan için öleceksin. Her şey basit ve anlaşılır. Polonya’yı, Çekoslovakya’yı kurtardık... Hay..!! Berlin kıyısında savaş yolumu tamamladım. İki madalya ve nişanım var. Zafer! A... Sonra ne mi oldu... Zaferden sonra beni tutukladılar. Gizli polisteki listeler hazırdı... Çekist için iki yol vardı; düşmanın elinde ölmek ya da NKVD’nin elinde ölmek. Yedi yıl verdiler. Toplam yedi yıl hapis yattım. Hâlâ... Anlarsın ya... Hâlâ kamptaki gibi uyanıyorum; sabahın altısında. Niye hapse atıldım? Niye atıldığımı söylemediler. Niye!? Hay..!!”</span><span class="italik"></span></p>

    <p class="G-vde-Metni para-style-override-7"><span class="italik">Sinirle boş sigara paketini buruşturuyor</span><span class="char-style-override-7">.</span></p>

    <p class="G-vde-Metni para-style-override-7"><span class="char-style-override-7">Belki de yalan söylüyordu. Yok yok... Yalan söylemiyordu... Yalan söylüyormuş gibi durmuyordu... Sanmam. Sabahleyin bir bahane buldum, saçma sapan bir şey… Ve gittim. Kaçtım! Düğün bozuldu. Ya... Eveet... Ne düğünü? Artık dönemezdim o eve. Dönemezdim! Birliğime gittim. Gelin... O da anlayamadı, mektuplar yazdı... Acı çekti... Ben de çektim... Ama şimdi konumuz bu değil. Aşktan, sevgiden bahsetmiyoruz – o ayrı bir hikâye. Anlamak istiyorum... Siz de anlamak istiyorsunuz değil mi – Ne tür insanlardı bunlar? İstiyorsunuz değil mi? Ne de olsa... katil ilginç biridir, kim ne derse dersin katil sıradan olamaz. Onu çekici buluruz. Merak ederiz. Kötülük hipnotize edici bir şeydir... Hitler ve Stalin hakkında yüzlerce kitap var. Çocukluklarında nasılmışlar, aileleri, sevdikleri kadınlar... İçki ve sigaraları... Her ayrıntı ilgimizi çeker. Anlamak isteriz... Timur, Cengizhan; kim onlar? Kim? Ve onların milyonlarca kopyası... Küçük kopyalar... Onlar da korkunç şeyler yaptı ve sadece bazıları delirdi. Geri kalanlar normal şekilde yaşadı: Kadınlarla öpüştüler ve satranç oynadılar... Çocuklarına oyuncak aldılar... Her biri “O ben değilim” diye düşündü. Onları “işkence sehpasına” yatıran ve “beyinleri patlayana kadar” döven ben değilim, kadınların memelerine sivri kalem sokan ben değilim. Ben değilim bu, sistem. Hatta Stalin’in kendisi... O bile şöyle dermiş: “Ben değil parti karar veriyor...” Oğluna şöyle öğretirmiş: “Sana göre ben Stalin’im. Ama hayır, Stalin o!” Bunu derken de duvardaki kendi portresini gösterirmiş. Kendisini değil, portresini! Bu arada, ölüm makinesi... hiç durmadan çalıştı... onlarca yıl... Dâhiyane bir mantığı vardı: Kurban – cellat ve sonunda cellat da kurban. Bunu sanki insan uydurmamış gibi... Tam da böylesi sadece doğada olur. Çark döner, ama suçlu yoktur. Yoktur! Herkes kendine acınsın ister. Herkes kurbandır. Herkes zincirin son halkasıdır. İşteee! Ben o zamanlar, gençtim işte, ürktüm, donup kaldım, bugün olsa daha çok soru sorardım ona. Bunu bilmem lazım... Neden? Korkuyorum... İnsanlar hakkında bunca şey öğrendikten sonra, kendimden korkuyorum. Korkuyorum. Ben sıradan bir insanım... Zayıfım... Ben hem kara, hem beyaz, hem sarı... hepsiyim... Sovyet okulunda bize insan kendiliğinden iyidir, mükemmeldir diye öğrettiler ve annem bugün bile insanı o korkunç koşulların korkunç hale getirdiğine inanıyor. Oysa insan iyiymiş! Ama... ama öyle değil... Öyle değil! Eveeeeeet... Hayatı boyunca insan iyiyle kötü arasında bocalar. Ya birinin memesine sivri kalemi sen batırırsın ya da sana batırırlar.. Seç! Hadi seç bakalım! Kaç yıl geçti... ama unutamıyorum... Nasıl da bağırmıştı: “Televizyon seyrediyorum, radyo dinliyorum. Yine zenginler ve yoksullar. Bazısı havyar yiyor, ada ve uçak satın alıyor, diğerleri beyaz ekmeği bulamıyor. Bu iş çok sürmez ama bizde! İnsanlar Stalin’i bir kez daha yüce diye anmaya başlayacak... Balta olduğu yere duruyor... Balta, sahibinden uzun yaşar çünkü... Sözlerimi bir kenara yazın... Sormuştun... (ben de sordum) İnsan ne kadar insan kalır, ne kadar dayanır? Yanıt vereyim sana: Arka tarafına bir Viyana sandalyesinin ayağı ya da çüküne bir şiş; insan diye bir şey kalmıyor. Ha-ha... İnsan diye bir şey kalmıyor... Bir çöp oluyor! Ha-ha...”</span></p>

    <p class="G-vde-Metni para-style-override-7"><span class="char-style-override-7">(</span><span class="italik">Artık vedalaşıyor.</span><span class="char-style-override-7">)</span><span class="italik"> </span><span class="char-style-override-7">Neyse bütün tarihi silkelemiş olduk... Binlerce ifşaat, tonlarca gerçek. Geçmiş bazısı için bir sandık et ve bir fıçı kan, başkaları için büyük bir destan. Mutfaklarda her gün birbirimizle kapışıyoruz. Ama yakında gençler büyüyecek... Stalin’in deyişiyle, yavru kurtlar... Yakında büyüyecekler...</span><span class="italik"></span></p>

    <p class="G-vde-Metni para-style-override-7"><span class="italik">Bir kez daha veda ediyor, ama o sırada yine konuşmaya başlıyor.</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Geçenlerde internette amatör fotoğraflar gördüm... Sıradan savaş fotoğrafları, eğer oradakileri tanımazsan sıradan tabii. Auschwitz’den bir SS taburu... Subaylar ve erler. Bir sürü kız. Akşam toplantılarında, gezilerde fotoğraflar çektirmişler. Gençler, neşeliler. (</span><span class="italik">Duraksıyor</span><span class="char-style-override-7">.) Peki bizim müzelerdeki Çekist fotoğrafları? Bir ara dikkatle bakın: Güzel... ve coşkulu yüzler görürsünüz... Bize uzun süre bu insanların aziz olduğunu öğrettiler... </span></p>

    <p class="G-vde-Metni para-style-override-7"><span class="char-style-override-7">Bu ülkeden gitmek isterdim ya da en azından çocuklarımı buradan kurtarmak isterdim. Gideceğiz. Balta, sahibinden uzun yaşar çünkü… Bu sözü aklıma yazdım... </span></p>

    <p class="G-vde-Metni para-style-override-7"><span class="italik">Birkaç gün sonra bana telefon etti ve metnini yayınlamama izin vermedi. Neden? Açıklamayı reddetti. Sonra ailesiyle birlikte Kanada’ya göç ettiğini öğrendim. Onu on yıl sonra bir daha buldum ve yayına izin verdi bu kez. “Vaktinde kaçtığım için mutluyum,” dedi. “Bir zamanlar Rusları her yerde severlerdi, şimdi yine korkuyorlar. Siz de korkmuyor musunuz?”</span><span class="char-style-override-7"></span></p>

    <p class="Normal para-style-override-14"><span class="char-style-override-7"></span></p>
  </div>
</body>
</html>