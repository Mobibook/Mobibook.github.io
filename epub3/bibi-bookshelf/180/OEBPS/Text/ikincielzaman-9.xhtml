<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ikincielzaman-9</title>
  <link href="../Styles/ikinciel_idstyles.css" rel="stylesheet" type="text/css"/>

</head>

<body id="ikincielzaman" xml:lang="tr-TR">
  <div>
     <p class="baslik" id="toc_marker-3">DİKTATÖRÜN GÜZELLİĞİ VE <br/>

 BETONDAKİ KELEBEĞİN SIRRINA DAİR</p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-2"><span class="char-style-override-7">Elena Yuryevna S. </span></p>

    <p class="Paragraph-Style-2"><span class="char-style-override-7">Parti bölge komitesi üçüncü sekreteri</span></p>

    <p class="Paragraph-Style-2"><span class="char-style-override-7">49 yaşında</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Beni iki kişi bekliyordu – buluşmak üzere sözleştiğimiz Elena Yuryevna ve onun misafirliğe gelmiş Moskovalı arkadaşı Anna İliniçna M. O da katıldı konuşmaya: “Ben de çoktandır birinin bana neler olup bittiğini açıklamasını istiyordum.” Gorbaçov, Yeltsin gibi tanıdık isimler dışında, anlattıkları hikâyelerin hiçbir yeri örtüşmüyordu... Ama her birinin kendi Gorbaçov’u, kendi Yetsin’i vardı. Ve kendi 90’ları.</span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Elena Yuryevna: </span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Yani artık sosyalizmi anlatmak mı gerekiyor? Kime? Zaten herkes tanık. Yemin ediyorum, kalkıp bana gelmenize şaşırdım. Ben komünistim… parti bürokratıyım... Şimdi bize kimse söz vermiyor... ağzımızı kapıyorlar. Lenin haydut, Stalin... Hepimiz suçluyuz, elimde bir damla kan olmasa da. Ama bize damga vurdular, herkese...</span></p>

    <p class="G-vde-Metni para-style-override-7"><span class="char-style-override-7">Belki elli, yüz yıl sonra bizim şu sosyalizm denen yaşamımız hakkında nesnel olarak yazacaklar. Gözyaşı ve lanet olmadan. Eski Troya gibi övmeye başlayacaklar. Yakın zamana kadar sosyalizm hakkında iyi bir şey söylemek imkânsızdı. Batıda, SSCB çöktükten sonra Marksist fikirlerin sona ermediğini, onları geliştirmek gerektiğini anladılar. Onlara tapmayı değil. Marx orada bizdeki gibi put olmamıştı. Aziz olmamıştı! Biz önce onu tanrılaştırdık, sonra aforoz ettik. Her şey karalandı. Bilim de insanlığa sayısız felaket getirdi. O zaman kurşuna dizelim bilimcileri! Lanetleyelim atom bombasının babalarını, daha da iyisi barutu icat edenle başlayalım! Onlarla başlayalım... Haksız mıyım? (</span><span class="italik">Bu sorusuna yanıt vermeye yetişemiyorum</span><span class="char-style-override-7">.) Doğru bir iş... Moskova’nın dışına çıkmış olmanız doğru bir iş. Gerçek Rusya’ya geldiniz denebilir. Moskova’da gezerken, Avrupa’da sanıyor insan kendini: gösterişli arabalar, restoranlar... Altın kubbeler ışıl ışıl! Ama bir de taşrada insanlar neler konuşuyor bir dinleyin... Rusya Moskova değil, Rusya Samara, Tolyatti, Çelyabinsk... ya da Kıçinsk…</span><span class="char-style-override-10">*</span><span class="char-style-override-7"> Moskova mutfaklarında Rusya hakkında ne öğrenilebilir? Sohbetlerde? Bla-bla-bla... Moskova başka bir devletin başkenti, çevre yolunun</span><span class="char-style-override-10">**</span><span class="char-style-override-7"> ötesinde kalanların değil. Turistik cennet. Moskova’ya inanmayın...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Bir söz oyunu. Sovyet şehirlerinin sonundaki “insk” takısıyla geride kalmışlığı ifade ediyor.</span></p>

    <p class="dip" xml:lang="en-GB">**<span>1980’lere kadar Moskova’nın idari sınırını da oluşturan ve şehrin çevresini kuşatan otoban kastediliyor.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Bizim buraya gelince hemen “Vay, işte burası tam Sovyet,” diyorlar. İnsanlar Rus ölçülerine göre bile çok yoksul yaşıyor. Zenginlere küfrediyor, herkese lanet ediyorlar. Devlete küfrediyorlar. Kandırıldıklarını düşünüyorlar, kimsenin onlara kapitalizm olacak demediğini düşünüyorlar, onlar sosyalizmin düzelmeye başlayacağını sandılar. Herkesin bildiği hayatın. Sovyet hayatının. Mitinglerde var güçleriyle “Yeltsin! Yeltsin!” diye bağırırlarken soyuldular. Onlar olmadan tesis ve fabrikalar bölüşüldü. Petrol de gaz da öyle – hani bizim deyimimizle Tanrı’dan gelen şeyler. Ama bunu ancak şimdi anladık. Doksan birdeyse herkes devrime gitmişti. Barikatlara. Özgürlük istemiştik, peki ne aldık? Yeltsin’inkini... onun haydut devrimini... Kız arkadaşımın oğlu az kalsın sosyalist fikirleri yüzünden öldürülüyordu. “Komünist” sözcüğü hakaret olmuştu. Bizim avludaki gençler de bir delikanlıyı öldürüyordu neredeyse. Tanıdıkları. Bir bankta gitarla oturmuş sohbet ediyorlarmış: Haydi, komünistlere saldıralım, elektrik direğine asalım, demişler. Mişka Slutser –babası bizde, bölge komitesinde çalışırdı– eğitimli bir delikanlıdır, İngiliz yazar Chesterton’dan bir alıntı yapmış onlara: “Ütopyası olmayan insan burunsuz insandan daha korkunçtur...” Ve bunun için onu botlarıyla... çizmeleriyle dövmüşler... “Çıfıta bak! On yedi yılında devrimi kim yapmıştı?” Perestroyka’nın başında insanların gözlerinde gördüğüm o ışıltıyı hiç unutmayacağım. Komünistleri linç etmeye hazırdılar, idama göndermeye de... Çöp tenekeleri Mayakovski’nin, Gorki’nin kitaplarıyla doluydu... Lenin’in eserleri kâğıt olmaya gönderildi. Ben sakladım... Evet! İşte!! Hiçbir şeyden pişman değilim! Hiç de utanmıyorum! Rengim değişmedi benim, kızıldan griye dönmedi. Öyle insanlar var: “Kızıllar” gelince, mutlulukla “kızıl” olurlar, “beyazlar” gelince, mutlulukla “beyaz” olurlar. İnanılmaz taklalar atıldı: Dün komünistti, bugün ultra demokrat. Gözlerimin önünde “onurlu” komünistler dindar ve liberallere dönüştü. Ama ben “yoldaş” sözcüğünü seviyorum ve asla vazgeçmeyeceğim sevmekten. En güzel sözcük! </span><span class="italik">Sovok</span><span class="char-style-override-7"> mu? Dilinizi ısırın! Sovyet insanı çok iyi bir insandı, Ural’a gidebilirdi, çöle gidebilirdi fikirleri uğruna, dolarlar için değil. Başkalarının yeşil kâğıtları uğruna değil. Dinyeper Hidro Elektrik Santrali, Stalingrad savaşı, açık uzaya çıkış – hepsi oydu. Yüce </span><span class="italik">Sovok</span><span class="char-style-override-7">! Şu vakte dek hâlâ SSCB yazmaktan keyif alıyorum. Bu benim ülkemdi, ama artık kendi ülkemde yaşamıyorum. Yabancı bir ülkede yaşıyorum.</span></p>

    <p class="G-vde-Metni para-style-override-7"><span class="char-style-override-7">Sovyet doğdum ben... Ninemiz Tanrı’ya inanmazdı, ama komünizme inanırdı. Babamız da ölünceye dek sosyalizmin dönmesini bekledi. Berlin Duvarı yıkıldığında, Sovyetler Birliği dağıldığında bile, bekledi. Kızıl bayrağa paçavra diyen en iyi arkadaşına sonsuza dek küstü. Bizim kızıl bayrağımız! Kızıl renkli! Babam Finlandiya Savaşı’na katılmıştı, ne için savaştıklarını anlamamıştı, ama gitmek gerekiyordu, gitti. Bu savaş hakkında hiç konuşmazdı, ona savaş değil, Fin seferi denirdi. Ama babam bize anlattı... Sessizce. Evde. Seyrek de olsa hatırlıyordu. İçtiği zaman... Onun savaşının peyzajları – kış peyzajlarıydı: orman ve metrelerce derin kar. Finler kayaklarla savaşıyorlarmış, beyaz kamuflajlarla, dört bir yandan aniden, melek gibi ortaya çıkıyorlarmış. “Melek gibi” – bu babamın sözü... Geceleyin bütün nöbetçileri, bütün birliği kurşuna dizebilirlermiş. Ölüler... Babamın hatıralarında ölüler hep kan gölü içinde yatıyordu, uyuyan bir insandan kan çok fazla akarmış. O kadar çok kan oluyormuş ki bir metre karı kaplıyormuş. Savaştan sonra babam bir tavuk bile kesemedi. Ya da tavşan. Her tür ölü hayvan ve sıcak kan kokusundan şiddetle tiksiniyordu. Sık yapraklı büyük ağaçlardan korkuyordu, Finli keskin nişancılar böyle ağaçların ardına saklanırmış, onlara “kukuşka”</span><span class="char-style-override-10">*</span><span class="char-style-override-7"> derlermiş. (</span><span class="italik">Susuyor</span><span class="char-style-override-7">.) Şunu da eklemek istiyorum... Kendimden... Zaferden sonra bizim köy çiçek içinde kalmıştı, delilik gibiydi ortalık. En önemli çiçek de hercai menekşeydi, onun soğanlarını kışın donmasın diye korumak gerekir. Tanrı korusun! Onu sarar sarmalarlardı, sanki küçük bir çocukmuş gibi. Çiçekler binaların yanında, evlerin arkasında, kuyuların yanında ve çitler boyunca yetişirdi. Korkudan sonra insan özellikle yaşamak istiyor, mutlu olmak istiyor. Sonra çiçekler kayboldu, şimdi yok artık. Ama hatırlıyorum... Şimdi hatırladım... (</span><span class="italik">Susuyor</span><span class="char-style-override-7">.). Babam... Babamız yarım yıl savaştı ve esir düştü. Nasıl mı esir düştü? Donmuş bir gölün üzerinden hücuma kalkmışlar, düşmanın topçusu da buza isabet kaydetmiş. Kıyıya çok azı ulaşabilmiş, onların da ne gücü ne silahı varmış. Yarı çıplakmışlar. Finliler o zaman ona el uzatmışlar. Kurtarmışlar. Kimi uzatılan eli tutmuş, kimi tutmamış. Düşmanın yardımını kabul etmeyenler de varmış bir sürü. Onlara öyle öğretmişler. Ama babam birinin elini tutmuş, onu çıkarmışlar. Babamın hayretini çok iyi hatırlıyorum: “Bana şnaps verdiler ısınmam için. Kuru giysi verdiler. Gülüp sırtıma vurdular: ‘Geçmiş olsun İvan!’ diye. Babam daha önce düşmanı hiç yakından görmemiş. Neden sevindiklerini anlamamış...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Guguk kuşu.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Kırk yılında Finlandiya seferi bitti... Sovyet savaş esirleri bizde esir düşen Finlilerle takas edildi. Sıra sıra, karşı karşıya yürümüşler. Kendi yurttaşlarıyla yan yana gelen Finliler kucaklaşmaya, el sıkışmaya başlamış... Bizimkileri öyle karşılamamışlar, düşman gibi karşılamışlar. “Kardeşler! Canlar!” diye seslenmişler bizimkiler kendi yurttaşlarına. – “Dur! Kenara! Ateş ederim!” Sırayı çoban köpekli askerler çevrelemiş ve onları özel hazırlanmış barakalara götürmüşler. Barakaların çevresinde dikenli teller varmış. Sorgular başlamış... “Nasıl esir düştün?” diye sormuş sorgucu babama. “Beni Finliler gölden kurtardı.” – “Sen hainsin! Sen kendi kıçını kurtardın, Vatan’ı değil.” Babam da suçlu olduğuna inanmıştı. Ona öyle öğretmişlerdi... Mahkeme falan yapılmamış. Onları bir meydana götürmüşler ve askerlerin önünde kararı okumuşlar: Vatana ihanetten altı yıl çalışma kampı. Vorkuta’ya göndermişler onu. Orada sonsuz soğukta demiryolu inşa etmişler. Tanrım! Kırk bir yılıymış... Almanlar artık Moskova önündeymiş... Ama onlara savaşın başladığını söylemiyorlarmış, onlar düşmanmış ne de olsa, sevinirlermiş.</span></p>

    <p class="G-vde-Metni para-style-override-7"><span class="char-style-override-7">Artık bütün Belarus Alman işgalindeymiş. Smolensk’i almışlar. Bunu öğrenince hemen herkes cepheye gitmek istemiş, kamp amirine mektup yazmışlar… Stalin’e... Onlara şöyle yanıt verilmiş: “Sizin gibi pislikler zafer için cephe gerisinde çalışsın, cephede hainlere ihtiyacımız yok.” Ve onlar... babam... babamdan duydum bunu... Hepsi ağlamışlar... (</span><span class="italik">Susuyor.) </span><span class="char-style-override-7">İşte böyle biriyle karşılaşmalıydınız... Ama babam artık yok. Kamp onun hayatını kısalttı. Perestroyka da. Çok acı çekti. Ne olduğunu anlamadı. Ülkeye, partiye. Babamız... kampta altı yıl sonra elma nedir, lahana çorbası nedir unutmuştu... yatağı ve yastığı da... Günde üç kez sulu bir çorba veriyorlarmış onlara ve bir somun ekmek – yirmi beş kişiye. Başlarının altına bir kütük koyup yatıyorlarmış, şilte yerine de yere konmuş bir tahta. Babamız... tuhaf biriydi, başkalarınınki gibi değildi... Bir ata ya da ineğe vuramazdı, köpeği ayağıyla kovamazdı. Babam için hep üzüldüm. Diğer erkekler onunla alay ederdi: “Ne biçim erkeksin sen! Karı kılıklı!” diye. Annem ağlardı onun... onun diğerleri gibi olmamasına. Eline bir lahana koçanı alır ve bakardı... Domates... İlk zamanlar hep sustu, kimseyle konuşmadı. On yıl sonra konuştu. Daha önce değil... Evet... Bir ara kampta ölüleri taşımış. Her gün on on beş ceset topluyormuş. Canlılar barakaya yürüyerek dönüyormuş, ölülerse kızakla. Ölülerin giysilerini çıkarmalarını emrediyorlarmış ve ölüler kızakların üstünde çıplak yatıyormuş, tarla faresi gibi. Babamın sözleriyle söylüyorum... Benim kafam karışıyor... Duygulardan... heyecanlanıyorum, evet... Kampta ilk iki yıl kimse hayatta kalacaklarına inanmamış; evi unutmuşlar, kimine beş-altı yıl verilmiş, kimine on-on beş yıl, evden hiç bahsetmemişler. Kimseyi hatırlamamışlar: ne eş, ne çocuk. Ne anne ne baba. “Eğer hatırlamaya başlarsan, hayatta kalamazsın,” derdi babam. Biz onu bekliyorduk oysa... “Babam dönecek... beni tanıyamayacak...” “Babamız...” Durup dururken “baba” demek isterdim. Sonra o döndü. Babaannem bahçe kapısının orada asker paltolu birini gördü: “Asker, kimi aradın?” – “Anne beni tanımadın mı?” Babaannem olduğu yere yığılmış. Böyle dönmüş babam... Her yeri donmuş bir haldeymiş, ayakları ve elleri asla ısınmadı. Annem mi? Annem babamın kamptan iyi döndüğünü söylerdi, korkardı... onu ürkütmüşlerdi... oradan kinle dönerler diye. Babamız hayatta mutlu olmak isterdi. Her fırsatta “Cesur ol – daha kötüsü sonra gelecek” atasözünü söylerdi.</span></p>

    <p class="G-vde-Metni para-style-override-7"><span class="char-style-override-7">Unuttum... Unuttum bunların nerede olup bittiğini... neredeydi? Bir aktarma kampında mıydı acaba? Büyük avluda dört ayak üstünde sürünüp ot yemişler. Hepsi kas hastası olmuş, hepsi pellegraya</span><span class="char-style-override-10">*</span><span class="char-style-override-7"> tutulmuş. Babamın önünde hiçbir şeyden yakınılmazdı, o bilirdi: “Hayatta kalmak için insana üç şey lazım – ekmek, soğan ve sabun.” Topu topu üç şey... hepsi bu... Bu insanlar artık yok, yakınlarımız... Eğer biri kaldıysa, onları müzeye koymak lazım, bir camın arkasına koyup, elle dokunmamak lazım. Nelere katlanmadılar ki! Babamı aklayıp onurunu geri verdikleri zaman, çektiklerinin karşılığında iki asker maaşı vermişler. Ama bizim evde uzun süre Stalin’in büyük bir portresi asılı durdu. Çok uzun süre... çok iyi hatırlıyorum bunu... Babam hiç gücenmeden yaşadı, o zamanlar öyle oldu diye düşünüyordu. Ağır zamanlardı. Güçlü bir ülke inşa ediyorduk. İnşa ettik, Hitler’i yendik! Babamın sözleri...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>B vitamini eksikliği sonucu ortaya çıkan bir deri hastalığı.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Ciddi bir kız olarak yetiştim, tam bir Piyonerka oldum. Şimdilerde herkes eskiden Piyoner örgütüne zorla götürürlerdi sanıyor. Hiçbir yere zorlamadılar. Bütün çocuklar Piyoner olmayı hayal ederdi. Beraber gezmeyi. Trampetle, fularla. Piyoner şarkıları söylemek isterdi: “Memleketim, sonsuza dek sevilen / Nerede bulunur böylesi!”</span><span class="char-style-override-10">**</span><span class="char-style-override-7"> “Kartal idaresinde milyonlarca kartal yavrusu olur, bizimle gurur duyar ülkemiz...”</span><span class="char-style-override-10">***</span><span class="char-style-override-7"> Babamın kampta yatmasının izi ailemizde hep vardı, annem benim Piyonerlere alınmayacağımdan ya da hemen alınmayacağımdan korkardı. Ama ben hepsiyle birlikte olmak isterdim. Kesinlikle, evet... “Kimin tarafındasın: Ayın mı güneşin mi?” diye sorguya çekerdi çocuklar beni sınıfta. Hep tetikte olmak şarttı! “Ayın.” – “Doğru! Sovyet ülkesinin.” “Güneş,” dersen – “Lanet olası Japonların,” demekti. Gülerler, alay ederler. Birbirimize şöyle yemin ederdik: “Piyoner sözü veriyorum” ya da “Lenin adına söz veriyorum”. En büyük yemin – “Stalin adına söz veriyorum,” demekti. Annemle babam da “Stalin adına söz veriyorum,” dediğim zaman yalan söylemediğimi bilirdi. Tanrım! Stalin’i hatırlamıyorum, ama hayatımızı hatırlıyorum... Bir gruba yazıldım ve akordeon çalmayı öğreniyordum. Annem yoğun çalıştığı için bir madalyayla ödüllendirilmişti. Sadece kötü şeyler yoktu... sadece mahpus hayatı yoktu... Kampta babam eğitimli kişilerle çok sık karşılaşmış. Başka hiçbir yerde böyle ilginç kişilerle karşılaşmamış. Bazıları şiir yazıyormuş, bu gibiler genellikle hayatta kalıyorlarmış. Tıpkı dua eden papazlar gibi. Babam da bütün çocuklarının yüksek eğitim almasını istiyordu. Hayaliydi bu. Hepimiz –dört çocuk– enstitüyü bitirdik. Ama o bize pulluk sürmeyi de, ot biçmeyi de öğretti. Arabaya saman yığıp tınaz yapabiliyordum. “Her şeye hazır olmak lazım,” derdi babam. Haklıydı.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">**<span>Sözleri A. Prişeltz, bestesi D. Kabalevski’ye ait çocuk şarkısı “Memleketim!”.</span></p>

    <p class="dip" xml:lang="en-GB">***<span>Sözleri Y. Şvedov, bestesi V. Belıy’e ait çocuk şarkısı “Kartal Yavrusu”.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Şimdi hatırlamak istiyorum... Yaşananları anlamak da istiyorum. Sadece şahsi hayatlarımızı değil, hepimizin ortak hayatımızı... Sovyet yaşamını... Kendi halkımdan heyecan duymuyorum. Komünistlerden de, bizim komünist liderlerimizden de. Özellikle de bugün. Hepsi yerle bir oldu, burjuvalaştı, hepsi iyi yaşamak, tatlı yaşamak istiyor. Tüketmek ve tüketmek. Yeter! Komünist değil artık bunlar. Bizde yüz binlerce dolar geliri olan komünistler var. Milyonerler! Londra’da daire... Kıbrıs’ta köşk... Ne biçim komünistler? İnandıkları ne? Sorsan – aptala bakar gibi bakarlar. “Bize Sovyet masalları anlatmayın. Hiç lazım değil.” Böyle bir ülkeyi yıktılar! Üç kuruşa sattılar. Bizim Vatan’ımızı... Birileri Marx’a küfredip Avrupalarda gezebilsin diye. Stalin zamanındaki kadar kötü bir zamandayız... Sözlerimin arkasındayım! Yazıyor musunuz bunu? İnanmıyorum... (</span><span class="italik">Görüyorum – inanmıyor</span><span class="char-style-override-7">.) Artık ne bölge komitesi var, ne şehir komitesi. Sovyet iktidarıyla birlikte dağıldı. Peki ne aldık? Bir ring, bir cangıl... Hırsızların iktidarı... Kimin eli çabuksa o kaptı pastayı. Tanrım! Çubays.</span><span class="char-style-override-10">*</span><span class="char-style-override-7"> “Perestroyka’nın ustabaşısı”... Şimdi kendiyle övünüp duruyor, bütün dünyada konferanslar veriyor. Başka ülkelerde kapitalizmin ortaya çıkması yüzyıllar sürmüş, bizde sadece üç yıl. Cerrahi yöntemler kullanıldı... Eğer biri çalarsa, Tanrı aşkına, belki de torunları düzgün insanlar olur. Brrrr! Ve bu demokratlar... (</span><span class="italik">Susuyor</span><span class="char-style-override-7">.) Amerikan kostümlerini giydiler, Sam Amcalarını dinlediler. Amerikan kostümü olmuyor ama. Çarpık duruyor. İşte!! Özgürlük peşinde koşmadılar, kot pantolon peşinde koştular... süpermarket peşinde... Parlak paketler aldık... Artık dükkânlar her şeyle dolu. Bolluk var. Ama sosis dağlarının mutlulukla bir alakası yok. Şanla da yok. Biz büyük bir halktık! Bundan satıcı ve yağmacılar çıkardılar... mısır tüccarı ve menecırlar...</span><span class="char-style-override-10">**</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>A. Çubays (1955-): Yeltsin iktidarının önemli isimlerinden, pazar ekonomisini savunan en önemli politikacılardan biri.</span><span class="char-style-override-11"></span></p>

    <p class="dip" xml:lang="en-GB">**<span>Önceki bir dipnotta biznes sözcüğü için yaptığımız açıklama, benzer bir mantıkla bu kullanım için de geçerli. İngilizcede ticari bir kurumun müdürü, idarecisi anlamında kullanılan “manager” sözcüğü, İngilizcedeki telaffuzuyla Rusçaya aktarılmıştı. Rusların yaşadığı yabancılaşmayı yansıtmak için aynı şekilde muhafaza ettik.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7">Gorbaçov geldi... Lenin ilkelerinin geri dönmesinden bahsedilmeye başlandı. Genel bir canlanma. Heyecan. Halk uzun zamandır bir değişimi bekliyordu. Zamanında Andropov’a da inanmıştık... Evet KGB’liydi, ne yapalım... Nasıl açıklamalı size? SBKP’den artık korkmuyorduk. Birahanede erkekler partiye küfredebilirdi, ama KGB’ye asla... Daha neler! Akıllarına yer etmiş bir kere... Biliyorlardı, çelik elli, bu kor gibi demirli, kirpi eldivenli... çocuklar düzeni sağlardı. Banal laflar etmek istemem yine, ama Cengiz Han’ın genleri bizi mahvetti... ve serflik... Herkesi dövmek gerektiğine alıştık, dayak olmadan bir şey elde edilemeyeceğine alıştık. Andropov da öyle başladı – vida sıkarak. Herkes gevşemişti: Çalışma zamanında sinemaya gidiyorduk, hamama gidiyorduk, dükkânlarda geziniyorduk. Çay içiyorduk. Polis baskınlar, çevirmeler yapmaya başladı. Belgelere bakar, gezinenleri doğruca sokakta, kafede, dükkânda toplar ve işyerlerine bildirirlerdi. Damgalar, işten çıkartırlardı. Ama Andropov ağır hastaydı. Hemen öldü. Onları gömdük, üst üste gömdük. Brejnev, Andropov, Çernenko... Gorbaçov’dan önceki en popüler fıkra şöyleydi: “TASS’ın geçtiği son haberi veriyoruz. Çok güleceksiniz, ama sıradaki SBKP MK Genel Sekreteri öldü...” Ha-ha-ha. Mutfaklarda gülerdi herkes, biz de mutfakta gülerdik. Üç karış yerin özgürlüğü. Mutfak saçmalıkları... (</span><span class="italik">Gülüyor</span><span class="char-style-override-7">.) Çok iyi hatırlıyorum, konuşmalar sırasında televizyon ya da radyonun sesi ardına dek açılırdı. İnce bir bilim. Birbirimize, nasıl kurnazlık edip, telefonları dinleyen KGB’lilerin bir şey işitmemesini sağlayacağımızı öğretiyorduk: Numarayı çevirirsin; eski telefonlarda numaralar için delikler vardı, deliklerden bir tanesine kalem koyup sabitlersin... Parmağınla da tutabilirsin, ama parmak durmaz... Belki size de öğretmişlerdir? Hatırlıyor musunuz? “Gizlice” bir şey söylemek gerekiyorsa, telefondan, ahizeden iki-üç metre uzaklaş. Muhbirlik, gizli mikrofonlar – her yerdeydi bunlar, yukarıdan aşağıya toplumun her yerindeydi ve biz bölge komitesinde tahmin etmeye çalışırdık: Bizdeki muhbir kim? Daha sonra ortaya çıktı ki en masum kişiden kuşkulanmışım, muhbir tek kişi değilmiş, birkaç kişiymiş. Onları da asla tahmin edemezmişim... Bir tanesi bizim temizlikçiymiş. Konuşkan, iyi kalpli bir kadın. Zavallı. Kocası alkolikti. Tanrım! Gorbaçov’un kendisi... SBKP MK Genel Sekreteri... Bir söyleşide onun çalışma odasında yapılan gizli görüşmeler sırasında aynı şeyi yaptığını okudum – televizyonun ya da radyonun sesini sonuna dek açarmış. Yani olmazsa olmaz bir şey. Ciddi konuşmalar için insanları şehir dışındaki yazlığına davet edermiş. Orada da onlar... Ormana gider, gezer, öyle konuşurlarmış. Kuşlar ihbar etmez... Herkes bir şeyden korkardı, korktukları kişiler de korkardı. Ben de korkardım.</span></p>

    <p class="G-vde-Metni para-style-override-7"><span class="char-style-override-7">Sovyetlerin son yılları... Ne mi hatırlıyorum? Utanma duygusu hiç gitmedi. Göğsündeki madalyalar ve yıldızlar yüzünden Brejnev’den ve Kremlin’in halkta rahat bir huzurevi olarak tanınmasından utanıyordum. Boş tezgâhlardan. Planlar yerine getiriliyor, hatta aşılıyor ama dükkânlarda hiçbir şey yok. Nerede sütümüz? Etimiz? Bütün bunların nereye gittiğini şimdi bile anlamıyorum. Süt, dükkânlar açılır açılmaz bitiyordu. Öğle yemeğinden sonra satıcılar tertemiz yıkanmış tezgâhların başına dikiliyordu. Raflarda akağaç suyundan üç litrelik bidonlar ve tuz paketleri, nedense hep ıslak. Konserve balık. Hepsi bu! Salam satışa çıkar, bir anda biter. Sosis ve mantı tatlı niyetineydi. Bölge komitesinde sürekli bir şeyler paylaştırılır: şu fabrikaya on buzdolabı ve beş kürk, şu kolhoza iki Yugoslav mobilya takımı ve Polonya malı on kadın çantası. Tencereler ve kadın çamaşırları bölüşülürdü... Külotlu çoraplar... Böyle bir toplum ancak korkuyla dizginlenebilir. Olağanüstü durumda daha çok kurşuna dizme ve daha çok hapis. Ama sosyalizm Solovki ve Belomorkanal’la</span><span class="char-style-override-10">*</span><span class="char-style-override-7"> bitti. Farklı bir sosyalizm lazımdı.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Solovki: Beyaz Deniz yakınlarında bulunan aynı adlı adadaki toplama kampı. Belomorkanal: 1931-1933 yıllarında toplama kampına gönderilen mahkûmlar tarafından Beyaz Deniz ile Baltık Denizi arasında yapılan kanal.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Perestroyka... İnsanların bize tekrar yöneldiği bir an vardı. Partiye katıldılar. Herkeste büyük umutlar. O zamanlar herkes naifti – solcular ve sağcılar, komünistler ve Sovyet karşıtları. Hepsi romantikti. Bugün bundan utanıyorlar, bu naifliklerinden. Soljenitsin’e dua ediyorlar. Vermont’tan gelen büyük bilgeye! Bir tek Soljenitsin de değil, birçok kişi anlıyor artık o zamanlar nasıl yaşadığımızı, böyle yaşanamayacağını. Göz göre göre yalan söylediler. Komünistler de –siz bana inanıyor musunuz, inanmıyor musunuz?– bunu anlamıştı. Komünistler arasında çok sayıda akıllı ve dürüst insan vardı. Samimi. Şahsen tanıdım böylelerini, özellikle sık sık karşılaşırdık taşrada. Babam gibi... Babamı partiye almadılar, partiden uzaklaştı, ama ona inandı. Partiye ve ülkeye inandı. Her sabah şöyle başlardı güne, önce </span><span class="italik">Pravda</span><span class="char-style-override-7"> gazetesini açar ve onu baştan sona okurdu. Parti üyesi olmayan komünistler parti üyesi olanlardan daha çoktu, ruhen komünisttiler. (</span><span class="italik">Susuyor.</span><span class="char-style-override-7">)</span><span class="italik"> </span><span class="char-style-override-7">Bütün gösterilerde “Halk ve parti bir bütündür!” pankartını taşıdılar. Bunlar uydurma sözler değil, bunlar gerçek. Hiç ajitasyon yapmıyorum, ne olduysa onu anlatıyorum. Artık her şey unutuldu... Birçok kişi partiye vicdanlarının sesini dinleyerek katılmıştı, sadece kariyer için ya da “Eğer partisiz olursam ve çalarsam beni hapsederler, ama eğer partiye girersem ve çalarsam, beni partiden atarlar, ama hapse atmazlar,” gibi pragmatik bir düşünceyle değil. Marksizme küçümseyici, alaylı bir tavırla yaklaşılmasından rahatsız oluyorum. Hemen atalım onu çöp kutusuna! Çöplüğe! Bu büyük öğreti, bütün baskıları aşacak. Ve bizim Sovyet başarısızlığımız da öyle. Çünkü... birçok sebebi var... Sosyalizm sadece toplama kampı değil, muhbirlik ve Demir Perde değil, adil, parlak bir dünya: herkesle paylaşmak, güçsüzlere acımak, merhamet etmek, altında kalanları ezmemek. Bana, bir araba alamaz mıydın diyorlar, ama kimsede araba yoktu. Kimse Versace’den elbise giymiyordu ve Miami’de ev almıyordu. Tanrım! SSCB liderleri orta sınıf biznesmen düzeyinde yaşıyordu, oligarkların yanına bile yaklaşamazlardı. Tanrı’ya şükür! Duşundan şampanya akan yat yaptırmadılar kendilerine. Bir düşünsenize! Televizyonda reklamlar çıkıyor: Bakır banyo alın, fiyatı iki odalı bir ev fiyatı. Kimin için bunlar – söylesenize? Altın kaplama kapı kolları... Bu mu özgürlük? Küçük, sıradan insan – kimsedir o, sıfırdır. Yaşamın dibindedir. O zamanlar bir gazeteye yazabilir, gidip bölge komitesine şikâyette bulunabilirdi: Amirinden de, kötü bir hizmetten de yakınabilirdi... sinirli bir kocadan... Aptallıklar oldu, reddetmiyorum, ama bugün kim bu sıradan insanı dinliyor ki? Kime lazım o? Sovyet isimlerini hatırlayın – Metal İşçileri Caddesi, Çalışanlar Caddesi... Fabrika, Proleter Caddeleri... Küçük insan... önemli olan oydu... Laftaydı bu, paravandı sizin tabirinizle, ama şimdi kimsenin o insana yönelik küçümsemesini saklamasına gerek kalmadı bile. Paran yoksa – defol! Tezgâhın altına! Caddelere yeni isimler veriyorlar: Tüccar, Kuyumcu, Soylu Caddeleri... Hatta geçenlerde Knyaz</span><span class="char-style-override-10">*</span><span class="char-style-override-7"> salamı gördüm, bir de General şarabı. Para ve başarı kültü. Güçlü olan kazanıyor, çelikten pazıları olan. Ama herkes başkalarını çiğneyerek yürüyemiyor, başkasının elinden lokmasını alamıyor. Bazılarının doğası öyle, yapamıyorlar, bazılarına da itici geliyor.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Bir Rus soyluluk unvanı.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Bununla... (</span><span class="italik">Başıyla kız arkadaşını gösteriyor</span><span class="char-style-override-7">.) Tartışıyoruz, elbette... Gerçek sosyalizm için ideal insanlar gerekir, onlar da yok diyor. Bu saçma bir fikir... masal... Bizim insanımız artık asla Schengen vizesi vurulmuş pasaportunu ve eskimiş yabancı marka arabasını Sovyet sosyalizmiyle değiştirmezmiş. Ben farklı görüyorum: İnsanlık sosyalizme doğru ilerleyecek. Adalete doğru. Başka bir yol yok. Almanya’ya bakın... Fransa’ya... İsveç örneği de var. Rus kapitalizminin ne değerleri var? “İnsancıkları” küçümsemek... Milyonları olmayan, Mercedes’i olmayanları. Kızıl bayrak yerine İsa dirildi! Ve tüketim kültü... İnsanın öyle yüce değerler falan düşündüğü yok, yalnızca bugün neyi alamadığını düşünüyor. GULAG hakkındaki gerçekler öğrenildi diye mi dağıldı sanıyorsunuz ülke? Kitap yazanlar öyle düşünüyor. Ama insan... normal insan tarihte yaşamıyor, daha sade yaşıyor: Seviyor, evleniyor, çocuk yapıyor. Ev inşa ediyor. Ülke kadın çizmesi ve tuvalet kâğıdı olmadığı için, portakal olmadığı için dağıldı. Bu lanet kotlar yok diye! Artık dükkânlarımız müzelere benziyor. Tiyatrolara. Ve beni Versace ve Armani’den alınan paçavraların, bütün bunların insan için vazgeçilmez olduğuna inandırmak istiyorlar. Bu ona yetermiş. Hayat finansal piramit ve banknot demekmiş. Özgürlük para demekmiş, para da özgürlük. Bizim hayatımız beş kapik etmezmiş. Yani bu... yani bu... anlıyor musunuz... Buna ne diyeceğimi bile bilemiyorum... Küçük torunlarıma üzülüyorum. Üzülüyorum. Her gün televizyonda vura vura bunları sokuyorlar kafalarına. Ben kabul etmiyorum. Komünisttim ve öyle kalacağım.</span></p>

    <p class="G-vde-Metni para-style-override-7"><span class="italik">Bir süre ara veriliyor. Her zamanki gibi çay, bu kez vişne reçeliyle, ev sahibesinin kendi tarifiyle pişirilmiş.</span></p>

    <p class="G-vde-Metni para-style-override-7"><span class="char-style-override-7">Seksen dokuz yılı... O sırada parti bölge komitesinin üçüncü sekreteriydim. Parti çalışmasına beni okuldan aldılar, Rusça ve edebiyat dersi veriyordum. En sevdiğim yazarlar Tolstoy, Çehov’du... Teklif ettikleri zaman tedirgin olmuştum. Böyle bir sorumluluk! Ama bir an bile tereddüt etmedim, içten bir hamleydi – partiye hizmet etmek. O yaz izinde eve gittim. Genellikle süs takmam, ama yine de kendime ucuz bir kolye almıştım, annem beni görünce, “Ne kadar güzel olmuşsun,” dedi. Beni övüyordu... ama kolye yüzünden değil! Babam “İçimizden hiçbiri senden bir şey istemeyecek. Senin insanların karşısına tertemiz çıkman lazım,” dedi. Annem babam gurur duyuyordu! Mutluydular! Bense... bense... ne yaşamıştım ben? Partiye inanıyor muydum? Dürüstçe söyleyeyim – inanıyordum. Şimdi de inanıyorum. Parti kimliğimi asla atmayacağım, ne olursa olsun. Komünizme inanıyor muydum? Dürüstçe söyleyeyim, yalan söylemeyeceğim: Hayatın adil bir şekilde inşa edilebileceğine inanıyordum. Ve şimdi de... dediğim gibi... inanıyorum. Sosyalizm sırasında ne kadar kötü yaşadığımızla ilgili hikâyeler dinlemekten bıktım. Sovyet zamanıyla gurur duyuyorum! Gösterişli bir hayat yoktu, ama normal bir hayat vardı. Sevgi ve dostluk vardı... giysi ve ayakkabı... Yazar ve ressamları hevesle dinlerdik, şimdiyse bitti bu. Stadyumlarda şairlerin yerini büyücüler ve ispiritizmacılar aldı. Büyücülere inanıyorlar Afrika’daki gibi. Bizim... Sovyet hayatımız... o bir alternatif uygarlık denemesiydi, öyle de diyebilirsiniz. Ama bir heyecanı vardı... Halkın iktidarı! Kesinlikle sakinleşemiyorum! Bugün nerede görüyorsunuz sütçüyü, metal ustasını ya da metro makinistini? Yok onlar – ne gazete sayfalarında, ne televizyon ekranlarında, ne de madalya ve nişanlar dağıtılırken Kremlin’de. Hiçbir yerde yoklar. Her yerde yeni kahramanlar: bankacılar ve biznesmenler, modeller ve fahişeler... menecırlar... Gençler hâlâ uyum sağlayabiliyor, ama ihtiyarlar sessizce ölüyorlar, kapalı kapılar ardında. Boş yere ölüyorlar, unutularak. Benim bir emekli maaşım var – elli dolar... (</span><span class="italik">Gülüyor</span><span class="char-style-override-7">.) Gorbaçov’unki de, okuduğum kadarıyla, elli dolarmış... Bizim için şöyle diyorlar: “Komünistler köşklerde yaşardı, siyah havyarı kaşıkla yerlerdi. Kendileri için kurdular komünizmi.” Tanrım! Size benim köşkümü gezdireyim – sıradan iki odalı bir ev, toplam alan elli yedi metrekare. Hiçbir şeyi saklamadım: Sovyet kristali, Sovyet altını...</span></p>

    <p class="G-vde-Metni para-style-override-7"><span class="char-style-override-7">– Peki özel poliklinikler ve özel karneler, ev ve resmi yazlık almak için “kişiye özel” sıralar... parti dinlenme tesisleri?</span></p>

    <p class="G-vde-Metni para-style-override-7"><span class="char-style-override-7">– Dürüst olayım mı? Vardı bunlar... vardı tabii… ama daha çok onlara... (</span><span class="italik">Elini yukarı kaldırıyor</span><span class="char-style-override-7">.) Ben hep aşağıdaydım, iktidar zincirinin en altında. Aşağıda, insanların arasında. Hep göz önünde. Eğer bir yerde bir şeyler olmuşsa… tartışmıyorum... Reddetmiyorum! Sizin gibi ben de Perestroyka gazetelerinde okudum... MK sekreterinin çocuklarının Afrika’ya avlanmaya uçtuğunu. Pırlanta satın aldıklarını... Yine de şimdi “yeni Rusların” yaşadıklarıyla kıyaslanmaz onlarınki. Bunların kaleleri ve yatları var. Baksanıza, Moskova’nın çevresini nasıl kuşattılar. Saraylarla! İki metrelik taş duvarlar, elektrikli tellerle koruma, kamerayla gözetlemeler. Silahlı muhafızlar. Böylesi ancak savaş alanında ya da gizli bir savaş bölgesinde olur. Ne yani, orada bilgisayar dehası Bill Gates mi yaşıyor? Yoksa satrançta dünya şampiyonu olan Garri Kasparov mu? Orada kazananlar yaşıyor. Bir iç savaş falan olmadı, ama kazananlar var. Taş duvarlar arkasında yaşıyorlar. Kimden saklanıyorlar? Halktan mı? Halk komünistleri kovunca harika bir dönem başlayacağını sanıyordu. Cennet hayatı. Özgür insanlar yerine bunlar geldi... milyon ve milyarlarıyla bunlar... Gangsterler! Güpegündüz kurşunluyorlar... Hatta bizde bir işadamının balkonunu tarumar ettiler. Kimseden korkmuyorlar. Altın kaplama tuvaletleri olan özel uçaklarla uçuyor, bir de övünüyorlar. Kendim gördüm televizyonda... bir tanesi saatinin fiyatını gösteriyordu, bir savaş uçağı fiyatı. Bir başkasının elmaslı cep telefonu vardı. Ve hiç kimse! Koca Rusya’da hiç kimse bunun ayıp olduğunu haykırmıyor. İğrenç bir şey. Bir zamanlar Uspenski ile Korolenko vardı. Şolohov, Stalin’e köylüleri savunmak için mektup yazmıştı. Şimdi ben de sormak istiyorum... Bana soruyorsunuz, ben de size sormak istiyorum: Nerede bizim elitlerimiz? Neden ben her gün gazetelerde Berezovski ve Potanin diye birilerinin görüşlerini okuyorum, niye Okucava’yı okumuyorum... ya da İskander’i... Nasıl oldu bu, nasıl bıraktınız yerinizi? Kendi kürsünüzü... Ve ilk koşan onlar oldular oligarkların masasındaki artıklara. Hizmet etmeye. Rus aydınları eskiden koşup hizmet etmezdi. Artık kimse kalmadı – papaz dışında kimse bahsetmiyor artık ruhtan. Peki nerede Perestroykacılar?</span></p>

    <p class="G-vde-Metni para-style-override-7"><span class="char-style-override-7">Benim kuşağımdan komünistlerin Pavka (Pavel) Korçagin’le</span><span class="char-style-override-10">*</span><span class="char-style-override-7"> pek ortak bir yanı yoktu. Çanta ve revolverleri olan ilk Bolşeviklerle de. Onlardan geriye sadece savaş dili kalmıştı: “parti askerleri”, “emek cephesi”, “hasat mücadelesi”. Biz artık kendimizi parti askerleri hissetmiyorduk, biz parti çalışanlarıydık. Kâtipler. Bizim bir törenimiz vardı – aydınlık gelecek diye bir tören: Tiyatro salonunda Lenin’in portresi asılıydı, köşede kızıl bayrak dururdu. Tören… ritüel... Askerlere gerek yoktu artık, icracılar gerekliydi: “Haydi, haydi,” ama yapmıyorsan – “parti kimliği masaya”. Emrederler – yapardın. Yerine getirirdin. Parti, askeri karargâh değil, bir araç. Makine. Bürokratik makine. Sosyal bilimcileri pek işe almazlardı genelde, parti onlara Lenin zamanından beri güvenmezdi, o yazmıştı aydın kesim hakkında şu sözleri: “Milletin beyni değil, boku.” Benim gibiler azdı. Filologlar. Kadrolar mühendislerden, veterinerlerden, uzmanlığı makine, et ve tohum olanlardan oluşuyordu, insan bilimleri olanlardan değil. Parti kadrolarının mutfağı tarım işleri enstitüsüydü. İşçi ve köylü çocukları gerekliydi. Halktan. Gülünç bir hale gelmişti iş: Mesela, bir veteriner partide iş bulabilirdi, ama pratisyen hekim asla. Orada ne şair, ne fizikçi gördüm. Başka? Orduda olduğu gibi tabiiyet... Ağır ağır yükselirsin, basamaktan basamağa: Parti bölge komitesi kâtibi olursun, sonra partide şef... eğitmen... Üçüncü sekreter... ikinci sekreter... Bütün basamakları tırmanmam on yıl sürdü. Şimdiyse genç bilimsel kadrolar ve laboratuvar şefleri yönetiyor ülkeyi, kolhoz başkanı ya da elektrikçi başkan oluyor. Kolhoz yerine hemen ülke yönetimine! Böylesi ancak devrimde olur... (</span><span class="italik">Soru biraz bana, biraz kendine yönelik</span><span class="char-style-override-7">.) Bilmiyorum doksan birden beri yaşananları nasıl adlandıracağımı...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span class="italik">Ve Çeliğe Su Verildi</span><span> adlı romanın kahramanı.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Devrim mi karşıdevrim mi? Kimse hangi ülkede yaşadığımızı açıklamaya bile çalışmıyor. Salamdan başka ne fikrimiz var bizim? Ne inşa ediyoruz... İleri – kapitalizmin zaferine. Öyle mi? Yüz yıl kapitalizme küfrettik: canavar... kâbus... Şimdi de herkeste olduğu gibi bizde de olacağı için gururlanıyoruz. Eğer herkes gibi olursak, kime ilginç geleceğiz? İnanan halk... bütün ilerici insanlığın umudu... (</span><span class="italik">İronik bir tavırla</span><span class="char-style-override-7">.) Kapitalizm hakkında herkes yakın zamana kadar komünizm hakkında hissettiklerini hissediyor. Hayaller! Marx’ı yargılıyorlar... fikrini suçluyorlar... Katilin fikriymiş! Bense uygulayıcıları suçluyorum. Bizde Stalinizm vardı, komünizm değil. Şimdi de ne sosyalizm var, ne kapitalizm. Ne doğu modeli, ne batı. Ne imparatorluk, ne cumhuriyet. Saçmalıyoruz yani... Susacağım... Stalin! Stalin! Onu toprağa verdiler... toprağa verdiler… Ama gömmeyi asla başaramıyorlar. Moskova’da nasıldır bilmiyorum, ama bizde portreleri otomobillerin kelebek camlarında duruyor. Otobüslerde. Uzun yol şoförleri özellikle seviyor onu. Generallisimus üniformasıyla... Halk! Halk! Nedir bu halk? Kendi söylüyor ne olduğunu: Ya sopa ya ikona. Odun gibi... Ne yaparsan o olur... Hayatımız barakayla düzensizlik arasında gidip geliyor. Şimdi sarkaç ortada. Ülkenin yarısı yeni Stalin’i bekliyor. İşte gelecek ve düzeni sağlayacak... (</span><span class="italik">Yine susuyor</span><span class="char-style-override-7">.) Bizde... elbette... bölge komitesinde de Stalin hakkında çok konuşulurdu. Parti mitolojisi. Onu kuşaktan kuşağa aktardılar. Patron zamanında nasıl yaşadığımızı anlatmayı severdi herkes... Stalin’in düzeni şöyleydi: Mesela, MK sektör müdürlerine sandviçle çay verilirdi, konuşmacılara ise sadece çay. Sektör müdür yardımcılığı kadrosu verdiler. Ne yapılacak? Ona sandviçsiz çay verilmesine karar verildi ama beyaz peçeteyle. Böylece birbirlerinden ayırt edilmiş oldular... Olimpos’a, tanrıların, kahramanların makamına yükselmişlerdi. Şimdi sıra yemliğin başında yer kapmaya gelmişti... Sezar zamanında, Büyük Petro zamanında da böyle olurdu. Hep de böyle olacak. O sevgili demokratlarınıza bir bakın hele... İktidarı alınca da hemen bir koşu – nereye? Yemliğe. Bereket boynuzuna. O yemlik sadece tek bir devrimin sonu olmadı. Hem de gözlerimizin önünde... Yeltsin ayrıcalıklarla mücadele etti ve kendine demokrat dedi, şimdi de onu Çar Boris diye yücelttikleri zaman hoşuna gidiyor. Vaftiz babası oldu...</span></p>

    <p class="G-vde-Metni para-style-override-7"><span class="char-style-override-7">İvan Bunin’in </span><span class="italik">Lanetli Günler</span><span class="char-style-override-7"> kitabını yeniden okudum. (</span><span class="italik">Raftan kitabı alıyor. İşaretlediği yeri bulup okuyor.</span><span class="char-style-override-7">) “Kapının eşiğindeki yaşlı işçiyi hatırlıyorum, eskiden </span><span class="italik">Odessa Haberleri</span><span class="char-style-override-7"> gazetesinin olduğu yerde, Bolşeviklerin yerleştiği ilk gün. Birdenbire kapının ardından daha yeni basılmış </span><span class="italik">İzvestiya</span><span class="char-style-override-7"> tomarıyla bir çocuk fırlayıp bağırmaya başladı: ‘Odessa burjuvalarına 500 milyonluk katkı bedeli yüklendi!’ İşçi bir hırıltı çıkardı, öfke ve kininden boğulur gibi oldu: ‘Yetmez! Yetmez!’” Bu size hiçbir şey hatırlatmıyor mu? Ben... Evet... Hatırlıyorum... Gorbaçov yıllarında... İlk isyanlar... Halk sokaklara çıkıp talep etmeye başlayınca kâh ekmek kâh özgürlük... Kâh votka, kâh sigara... Tam bir korku! Parti çalışanlarının çoğu felç ve kalp krizi geçirdi. Partinin dediği gibi, “düşman çemberinde” yaşıyorduk, “kuşatılmış kalede”. Dünya savaşına hazırlanmıştık... Her şeyden çok atom bombasından korkuyorduk, ama çöküş beklemiyorduk. Beklemiyorduk... Hiç... Mayıs ve Ekim geçit törenlerinde, pankartlara alışmıştık: “Lenin’in eseri asırlarca yaşayacak”, “Parti bizim liderimiz.” Şimdi ise düzen yok, felaket var. Sovyet halkı yok; başka, tanımadığımız bir şey var. Başka pankartlar var: “Komünistler mahkemeye!” “Komünist böcekleri ezelim!” Bir anda Novoçerkassk’ı</span><span class="char-style-override-10">*</span><span class="char-style-override-7"> hatırladım... Gizli bilgiydi, ama biliyorduk... Kruşçev döneminde aç işçiler sokaklara çıkmıştı... onları kurşuna dizdiler... Hayatta kalanları kamplara gönderdiler, hâlâ akrabaları bilmiyor nerede olduklarını... Sonra... sonra bir de Perestroyka... Kurşuna dizemezsin, kesemezsin de. Konuşarak vazgeçirmek lazım. Peki hangimiz kalabalığa gidip konuşmaya kalkışacak? Diyalog başlatacak... Propaganda yapacak... Bizler bürokrattık, hatip değil. Mesela, ben ders verir ve kapitalistleri lanetlerdim, Amerika’daki siyahileri savunurdum. Benim çalışma odamda Lenin’in tüm toplu eserleri vardı... elli beş cilt... Ama kim onu gerçekten okudu? Enstitülerde sınavlardan önce karıştırırdık: “Din halkın afyonudur” ve “Her tanrıcılık ölü seviciliktir.”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>2 Haziran 1962’de ücretlerinin düşürülmesini ve yiyecek maddelerinin fiyatının artmasını protesto için grev yapan işçilerin üstüne ateş açılmış ve 23 işçi öldürülmüştü. 1990’larda yapılan yeniden yargılamada işçilere ateşi askerlerin değil özel KGB birliklerinin açtığı kanıtlanmıştı.</span></p>

    <p class="dip para-style-override-11" xml:lang="en-GB"></p>

    <p class="G-vde-Metni para-style-override-7"><span class="char-style-override-7">Panik halinde korku vardı... Okutmanlar, eğitmenler, bölge ve semt komitesi sekreterleri – hepimiz fabrikalardaki işçilerin, yurttaki öğrencilerin yanına gitmeye korkuyorduk. Telefon sesinden ürküyorduk. Birdenbire Saharov ya da Bukovski’yi soruyorlar... Ne diyeceksin? Bunlar Sovyet iktidarının düşmanları mıydı değil miydi şimdi? Rıbakov’un </span><span class="italik">Arbat Çocukları</span><span class="char-style-override-7">’nı ve Şatrov’un piyeslerini nasıl değerlendireceğiz? Yukarıdan hiçbir emir yok... Daha önce sana söylerlerdi – sen de emri yerine getirirdin, partinin çizgisini hayata geçirirdin. Şimdiyse: Öğretmenler grev yapıyor, ücretlerin yükseltilmesini istiyorlar, bilmem hangi fabrika kulübündeki genç rejisör yasaklanmış bir piyesi sahneliyor... Tanrım! Karton fabrikasında işçiler müdürlerinin boğazına yapışmış. Bağırıyorlar. Camları kırıyorlar. Geceleyin çelik halatlar bağlayıp Lenin’in anıtını deviriyorlar. Ona nah çekiyorlar. Parti şaşkın... Partinin şaşkın halini hatırlıyorum... Çalışma odalarında kapalı perdelerin arkasında oturuyorduk. Bölge komitesi binasının girişinde gece gündüz bir polis birliği nöbet tutuyordu. Halktan korkuyorduk, atalet içindeki halk ise bizden korkuyordu. Sonra korkmayı bıraktı. Meydanlara binlerce insan toplandı... Şu pankartı hatırlıyorum: “1917 yılını ver! Devrimi!” Sarsılmıştım. Yüksek okul öğrencileri vardı çevresinde... genç çocuklar... civcivler! Bir keresinde bölge komitesine parlamenterler gelmişti: “Bize özel marketinizi gösterin! Sizde her şey varmış, bizdeyse çocuklar açlık nöbetinden derste devrilip kalıyorlar.” Bizim büfelerde ne mink kürk ne de siyah havyar buldular, ama yine de inanmadılar: “Sıradan halkı kandırıyorsunuz.” Her şey harekete geçti. Yer sarsılmaya başladı. Gorbaçov zayıftı. Manevra yapıyordu. Sanki sosyalizmi savunur gibi... ve kapitalizm istiyorken... Daha çok Avrupa’da nasıl görüneceğini düşünüyordu. Amerika’da. Orada onu alkışlıyorlardı: “Gorbi! Gorbi! Yaşasın Gorbi!” Gevezeliğe sardı Perestroyka’yı... (</span><span class="italik">Susuyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7">Sosyalizm gözümüzün önünde öldü. Bu demir çocuklar geldi. </span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Anna İliniçna:</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Yakın bir zamanda oldu, ama başka bir çağda... Başka bir ülkede... Orada kaldı bizim naifliğimiz, romantizmimiz. Güvenimiz. Hatırlamak istemeyenler var, çünkü tatsız geliyor böyle bir sürü altüst oluşlar yaşamış olmamız. Ama kim söylemiş hiçbir şeyin değişmediğini? İncil’i geçiremezdiniz sınırdan. Unutuldu mu bu? Moskova’dan hediye olarak Kaluga’daki akrabalarıma un ve makarna getirirdim. Onlar da mutlu olurdu. Unutuldu mu? Artık kimse şeker ve sabun için kuyruğa girmiyor. Paltoyu karneyle almak da yok.</span></p>

    <p class="G-vde-Metni para-style-override-7"><span class="char-style-override-7">Gorbaçov’u hemen sevdim! Şimdi ona hakaret ediyorlar “SSCB’nin haini!” diye. “Gorbaçov ülkeyi pizzaya sattı!” Ama ben hayret ettiğimizi hatırlıyorum. Sarsılmıştık! Sonunda normal bir lider gelmişti. Ondan utanmıyorduk! Birbirimize onun Leningrad’da korteji durdurup halkın arasına karıştığını anlatıyorduk, bir fabrikada da değerli bir hediyeyi geri çevirmişti. Geleneksel ziyafet sırasında sadece çay içmişti. Gülümsüyor. Elinde kâğıt olmadan konuşma yapıyor. Genç. Hiçbirimiz inanmıyorduk Sovyet iktidarının bir gün biteceğine ve dükkânlara salam geleceğine, ithal sutyenler için kilometrelerce kuyruk olmayacağına. Birçok şeyi tanıdıklarla elde etmeye alışmıştık: </span><span class="italik">Vsemirka</span><span class="char-style-override-7">’ya abone olmak için, çikolatalı şekerlemeler ve Doğu Alman malı eşofmanlar için. Bir parça et satın almak için kasapla arkadaş oluyorduk. Sovyet iktidarı ebedi görünüyordu. Çocuklara ve torunlara da yetecekti! Birdenbire herkes için sona erdi. Şimdi anlaşılıyor ki Gorbaçov bile beklemiyormuş, sadece bir şeyleri değiştirmek istiyormuş, nasıl yapacağını bilmiyormuş. Kimse hazır değildi. Kimse! Hatta, bu duvarı yıkanlar bile. Ben sıradan bir teknisyenim. Kahraman değilim, hayır... komünist de değilim... Kocam sayesinde, o ressamdır, ben de erkenden bohem bir ortama girdim. Şairler, ressamlar... Aramızda hiç kahraman yoktu, kimsenin muhalif olmaya, inançları yüzünden hapiste ya da akıl hastanesinde yatmaya cesareti yoktu. Kızgınlığımız bile gizliydi. </span></p>

    <p class="G-vde-Metni para-style-override-7"><span class="char-style-override-7">Mutfaklarda oturur, Sovyet iktidarına küfreder ve fıkralar uydururduk. </span><span class="italik">Samizdat</span><span class="char-style-override-7"> okurduk. Birinin eline yeni bir kitap geçecek olsa, günün her saatinde arkadaşlarının yanına gelebilirdi – hatta gecenin ikisinde üçünde, ne olursa olsun istenen bir misafir olurdu. Moskova’nın o gece hayatını çok iyi hatırlıyorum... özel bir hayattı... Orada kendi kahramanlarımız vardı... kendi korkak ve hainlerimiz... kendi heyecanımız! Bunu eğitimsiz birine anlatmak imkânsız. Öncelikle bizim heyecanımızı açıklayamıyorum. Başka şeyleri de açıklayamıyorum... Yani bu... Bizim gece hayatımız... hiç de gündüz hayatına benzemiyordu. Bir damla bile! Sabahleyin hepimiz işe gidiyor ve sıradan Sovyet insanları oluyorduk. Diğer herkes gibi. Rejim için çalışıyorduk. Ya konformistsindir ya da kapıcı, bekçi olacaksın, başka türlü kendini koruyamazsın. İşten eve dönerdik... Ve yine votka içerdik mutfaklarda, yasaklanmış Vısotski’yi dinlerdik. Cızırtılar arasından “Amerika’nın Sesi”ni bulurduk. Hiç unutmadım o enfes cızırtıyı. Habire aşklar yaşanırdı aramızda. Âşık olurduk, ayrılırdık. Ve o arada birçoğumuz kendini ülkenin vicdanı gibi hissederdi, kendi halkını eğitme hakkını kendinde görürdü. Peki ne biliyorduk? Turgenyev’in </span><span class="italik">Avcının Notları</span><span class="char-style-override-7">’ndan ve bizim “köy yazarlarından” okuduğumuz şeyleri. Rasputin’den... Belov’dan... Hatta babamı bile anlamamıştım. Ona bağırırdım: “Baba, eğer onlara parti kimliğini geri vermezsen, seninle asla konuşmayacağım.” Babam ağlamıştı.</span></p>

    <p class="G-vde-Metni para-style-override-7"><span class="char-style-override-7">Gorbaçov’un bir çardan daha fazla iktidarı vardı. Sınırsız bir iktidar. Ama o gelip şöyle dedi: “Artık böyle yaşanmaz.” Onun ünlü cümlesi bu. Ve ülke bir tartışma kulübüne döndü. Evde, işte, ulaşımda tartışıyorduk. Farklı görüşler yüzünden aileler dağıldı, çocuklar anne babalarıyla tartışıyordu. Bir tanıdığım, oğlu ve geliniyle Lenin yüzünden öyle bir kavga etti ki onları sokağa attı; kış vakti, şehir dışında, soğuk bir kır evinde yaşadılar. Tiyatrolar boşaldı, herkes evde televizyonun karşısında oturuyordu. SSCB Halk Vekilleri Birinci Kongresi’nde yapılmış röportajlar yayınlanıyordu. Bundan önce koskoca bir tarih yaşanmıştı, biz seçmiştik bu vekilleri. İlk özgür seçimler! Gerçekten! Bizim çevremize iki aday gelmişti: bir parti memuru ve genç bir demokrat, bir üniversite öğretmeni. Şimdi bile hatırlıyorum soyadını; Malışev... Yura Malışev. Şimdi, tesadüfen öğrendiğim kadarıyla, tarım ürünleri ticaretiyle ilgileniyormuş; domates ve salatalık satıyormuş. O zamansa devrimciydi! Söz alır ve öyle büyük bir cazibeyle konuşurdu ki! Hiç duyulmamış bir şeydi! Marksist-Leninist edebiyatı yetersiz bulurdu... naftalinli, derdi... Anayasanın altıncı maddesini kaldırmak istiyordu, o madde SSKP’nin yönetici rolü maddesiydi. Marksizm-Leninizmin temel taşıydı... Bunu duydum ve hayal bile edemedim. Saçmalık! Kim yapabilir... kim izin verir ona dokunmaya? Her şey dağılacak o zaman... Çünkü bu her şeyi bir arada tutan kopça... Ne kadar da zombileşmiştik. Sovyet insanını kendimden söküp attım yıllarca, kova kova boşalttım. (</span><span class="italik">Susuyor</span><span class="char-style-override-7">.) Bizim ekip... Yirmi sekiz gönüllü bir araya gelmiştik, işten sonra bölgemizdeki evlere gidip propaganda yapıyorduk. Pankartlar hazırlıyorduk: “Malışev’e oy verin!” Bir düşünsenize; o kazandı! Büyük bir üstünlükle. İlk zaferimizdi! Sonra, hepimiz kongreden açık röportajları izlerken şok geçiriyorduk, vekiller bizim mutfakta konuştuğumuzdan çok daha açık konuşuyordu. Ya da mutfağın en fazla iki metre ötesinde. Herkes uyuşturucu bağımlısı gibi televizyonlara yapışmıştı. Kopamıyorduk. İşte şimdi Travkin onlara gösterecek! Gö-ö-ö-sterdi!! Peki ya Boldrıyev? Şimdi de o... Ooo harika!</span></p>

    <p class="G-vde-Metni para-style-override-7"><span class="char-style-override-7">Gazete ve dergilere, kitaplardan çok süreli yayınlara tarifsiz bir tutku vardı! “Kalın dergilerin” tirajı milyonları aşmıştı. Sabahleyin metroda her gün gözlerimizin önünde aynı tablo oluyordu: Bütün vagon oturmuş okuyor. Ayakta duranlar, onlar da okuyor. Birbirleriyle gazete değiştiriyorlar. Yabancı insanlar. Kocamla yirmi yere abone olmuştuk, bir maaşı aboneliğe yatırıyorduk. İşten hemen eve koşuyordum, üzerimi değiştirip okumak için. Geçenlerde annem öldü, şöyle diyordu bana: “Çöp kutusunda bir sıçan gibi ölüyorum.” Tek odalı evi bir okuma salonuna benziyordu: Dergiler, gazeteler kitap raflarında, dolapta yığın yığın. Yerde ve holde. Pahalı </span><span class="italik">Noviy Mir</span><span class="char-style-override-7"> ve </span><span class="italik">Znamya</span><span class="char-style-override-7">... </span><span class="italik">Daugava</span><span class="char-style-override-7">... Her yerde </span><span class="char-style-override-7">yazı kesikleri... Büyük kutularda. Hepsini kır evine götürdüm. Atmaya elim </span><span class="char-style-override-7">varmadı, versek kime vereceğiz? Geri dönüşüm kâğıdı şimdi! Hepsi de tekrar tekrar okunmuş. Bir sürü yerin altı çizilmiş kırmızı kalemle, sarıyla. Kırmızı; en önemlisi demek. Yarım ton var sanırım bende. Kır evi tıka basa dolu.</span></p>

    <p class="G-vde-Metni para-style-override-7"><span class="char-style-override-7">Gerçek bir inançtı... Naif bir inanç... Yakında olacağına inanmıştık... sokakta bizi demokrasiye götürecek otobüsler duruyordu artık. Güzel evlerde yaşayacağız, gri “Kruşçev” binalarında değil, kırık dökük yollar yerine otobanlar yapacağız, herkes iyi olacak. Buna kimse rasyonel bir kanıt aramıyordu. Yoktu. Zaten ne gerek vardı ki? Kalple inanıyorduk, sağduyuyla değil. Ve seçilmişlere kalple oy veriyorduk. Kimse ne yapmak gerektiğini somut olarak söylemiyordu: Özgürlük ve hepsi bu. Eğer kapalı bir asansörde oturursan tek bir şey hayal edersin, asansör kapılarının açılmasını. Onu açtıkları zaman mutlu olursun. Bir coşku yayılır! Şimdi bir şeyler yapmak zorunda kalacağını düşünmezsin... Sonunda havayı dolu dolu içine çekersin... Mutlusundur artık! Kız arkadaşlarımdan biri bir Fransızla evlendi, adam Moskova elçiliğinde çalışıyordu. Ve arkadaşımdan hep şunu duyardı: Baksana, biz Ruslarda nasıl enerji var. “Sen söylesene bana, ne için bu enerji?” diye sorardı adam ona. Ne o, ne ben hiçbir şey açıklayamazdık ona. Ona şöyle demiştim: “Enerji doluyoruz, hepsi bu.” Etrafımda canlı insanlar, canlı yüzler görüyordum. Nasıl da güzeldi hepsi o sırada! Nereden çıktı bütün bu insanlar? Dün yoktular!</span></p>

    <p class="G-vde-Metni para-style-override-7"><span class="char-style-override-7">Evde televizyon hiç kapanmazdı... “Haberler” saat başı vardı. Oğlum daha yeni doğmuştu, onunla avluya çıkar ve kesinlikle yanımda götürürdüm radyomu. İnsanlar radyoyla köpek gezdirirdi. Şimdi oğluma gülüyoruz: Sen bizimle çocukluktan beri politikanın içindeydin, ama hiç ilgilenmiyorsun. Müzik dinliyor, dil öğreniyor. Dünyayı görmek istiyor. Başka türlü yaşıyor. Çocuklarımız da benzemiyor bize. Kime mi benziyorlar? Kendi zamanlarına, birbirlerine. Ama biz... “Oy-oy! Az sonra Sobçak kongrede konuşacak...” Herkes işi gücü bırakıp ekran başına koşuyor. Sobçak’ın, kadifeydi sanırım, güzel bir ceketle, “Avrupai” bir kravatla televizyona çıkması hoşuma gitmişti. Saharov kürsüde... Demek, sosyalizmin “insani yüzü” olabilirmiş? İşte o... Benim için bu, akademisyen Lihaçov’un yüzüydü, general Yaruzelski’nin değil. Eğer “Gorbaçov” dersem, kocam hemen “Gorbaçov... ve de Raisa Maksimovna,” derdi. İlk kez görmüştük kendisinden utanılmayan bir genel sekreter eşini. Güzel bir endamı var, iyi giyinmiş. Birbirlerini seviyorlar. Birisi bir Polonya dergisi getirmişti, orada Raisa için “şık” demişlerdi! Nasıl da gururlanmıştık! Sonu gelmez mitingler... Caddeler bildirilerle dolardı. Bir miting biter, bir diğeri başlar. İnsanlar yürür de yürürdü, herkes oraya gelip bir keşif yapacağına inanırdı. İşte şimdi düzgün insanlar düzgün yanıtlar buluyordu... Önümüzde bilinmeyen bir hayat vardı, hepimizi çekiyordu o hayat. Sanki özgürlük krallığı hemen eşikteydi... </span></p>

    <p class="G-vde-Metni para-style-override-7"><span class="char-style-override-7">Ama hayat daha kötüleşti. Bir süre sonra, kitaplar dışında hiçbir şey satın alamaz olduk artık. Tezgâhlarda yalnızca kitaplar...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Elena Yuryevna</span><span class="char-style-override-7">:</span></p>

    <p class="G-vde-Metni para-style-override-7"><span class="char-style-override-7">Doksan bir yılının on dokuz ağustosu... Bölge komitesine gidiyorum. Koridorda yürürken hep aynı şeyi duyuyorum: Bütün çalışma odalarında, bütün katlarda radyo açılmış. Sekreter “Bir numara” benden yanına gelmemi istediğini söylüyor. Gidiyorum. “Bir numara”nın odasında bangır bangır televizyon; o da asık suratla, radyonun yanında, bir “Svoboda”yı açıyor, bir “Nemetskaya volna”yı... “Bi-bi-si”yi... Ne bulabilirse. Masada Olağanüstü Hal Devlet Komitesi üyelerinin listesi var... GKÇP... sonradan böyle denirdi. “Varennikov diye biri,” diyor bana, “bende sadece o saygı uyandırıyor. Ne de olsa savaş generali. Afganistan’da savaşmış.” İkinci sekreter geliyor içeri... organizasyon dairesinin başındaki... Şöyle bir konuşma başlıyor aramızda: “Korkunç bir şey! Kan çıkacak. Kan dökeceğiz.” – “Herkesinki değil, kimin gerekiyorsa onun dökülsün.” – “Sovyetler Birliği’ni kurtarmanın vakti geldi.” – “Ceset dağları yığılacak.” –</span><span class="char-style-override-7"> “Gorbaçov’un işi bitti valla. Sonunda normal insanlar, generaller gelecek iktidara. Kargaşa bitiyor.” “Bir numara” sabah toplantısını yapmama kararını açıklıyor</span><span class="char-style-override-7">. Neyin raporunu versin? Hiçbir itiraz olmuyor. Biz oradayken polisi arıyor: “Sizde ne haberler var?” – “Hiç.” Yine Gorbaçov hakkında konuşuluyor; hasta mı, tutuklanmış mı. Herkes üçüncü seçeneğe meyilli, ailesiyle birlikte Amerika’ya kaçmış. Başka neresi olacak?</span></p>

    <p class="G-vde-Metni para-style-override-7"><span class="char-style-override-7">Böyle bütün gün televizyonla telefonun başında oturduk. Telaş içindeydik: Başa kim geçecek acaba? Bekledik. Dürüstçe söylüyorum, bekledik. Bütün bunlar biraz Kruşçev’in devrilmesini hatırlatıyordu. Hatıraları artık yayınlandı... Konuşmalarımız, tabii, tek bir şey hakkında... Nasıl bir özgürlük? Bizim insanımıza özgürlük, maymun için gözlük neyse o. Kimse bilmiyor onunla ne yapacağını. Bütün o küçük bakkallar, pazaryerleri falan... Bizim ruhumuza hiç uygun değil. Birkaç gün önce eski şoförümle karşılaştığımı hatırladım. Şöyle bir hikâye... Bizim bölge komitesine ordudan yeni çıkmış bir adam gelmişti. Güçlü bir hamisi vardı. Son derece mutluydu. Ama değişiklikler başladı, kooperatif kurmaya izin çıktı, o da ayrıldı bizden. Biznes ile uğraşmaya başladı. Onu güçlükle tanıdım: sıfır numara saçlar, deri bir çanta, eşofman. Anladığım kadarıyla üniformaları böyleydi. Bir günde parti bölge genel sekreterinin bir ayda kazandığından fazlasını kazanmakla övünüyordu. Risksiz bir iş yapıyordu, kot satışı. Sıradan bir çamaşırhane kiralamışlar ve orada “taşlama” yapıyorlarmış. Basit bir teknoloji (muhteşem bir kurnazlık): Sıradan, bayağı kotları beyazlatıcı ya da klorla dolu bir kazanın içinde tuğla tozuyla kaynatıyorlar. Bir saat “kaynatılınca” kotların üzerinde çizgiler, desenler, resimler... Soyutlamacılık! Kurutup Montana etiketi dikiyorlar. Bir anda anladım: Eğer hiçbir şey değişmezse, bunlar, bu kot satıcıları bizim yöneticimiz olacak yakında. Nepçiler!</span><span class="char-style-override-10">*</span><span class="char-style-override-7"> Komik ama onlar besleyecek herkesi, onlar giydirecek. Bodrumlarda fabrikalar kuracaklar... Böyle de oldu. İşte!! Şimdi bu adam, ya milyoner ya milyarder (benim için milyonla milyar aynı delice miktar), Duma üyesi. Kanarya Adaları’nda bir evi var... Bir tane de Londra’da... Çar zamanında Londra’da Hertsen ve Ogarev yaşardı, şimdi bunlar... Bizim “yeni Ruslarımız”... Kot, mobilya, çikolata kralları. Petrolcüler.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>NEP: Rusça “Yeni Ekonomi Politikası” tabirinin baş harflerinden oluşan kısaltma. Bolşevik Devrimi sonrasında 1921 yılıyla beraber Lenin liderliğinde uygulanmaya başlanan denetimli kapitalizm politikaları.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Gecenin dokuzunda “bir numara” bir kez daha herkesi yanına topladı. KGB bölge müdürü rapor verdi. İnsanlar arasındaki ruh halini anlattı. Onun dediğine göre, halk GKÇP’yi destekliyordu. İsyan etmemişti. Gorbaçov herkesi bıktırmıştı... Her şey karneye bağlıydı, tuz dışında her şey... Votka yoktu... KGB’den çocuklar şehirde gezinip konuşmaları kayda alıyorlardı. Kuyruklarda isyan vardı: “Darbe! Ne olacak ülkenin bu hali?” “Sende neler altüst oldu? Yatağın yerinde duruyor. Votka da öyle.” “İşte özgürlük bitti.” “Ha! Sosis tasfiye özgürlüğü.” “Kimi sakız istiyor. Kimi Marlboro içmek istiyor.” “Vakti geldi geçiyor! Ülke çöküşün sınırında!” “İkiyüzlü Gorbaçov! Vatan’ı bir dolara satmak istedi!” “Kan akacak...” “Kan olmadan iş olmaz bizde...” “Ülkeyi kurtarmak için... Partiyi kurtarmak için... Kot lazım. Kırmızı kadın iç çamaşırı ve salam lazım, tank değil.” “İyi yaşamak mı istemiştiniz? Alın size! Unutun gitsin!” (</span><span class="italik">Susuyor.</span><span class="char-style-override-7">)</span></p>

    <p class="G-vde-Metni para-style-override-7"><span class="char-style-override-7">Kısacası, halk bekliyordu... Bizim gibi... Akşam olduğunda parti kütüphanesinde polisiye roman kalmamıştı, hepsi alınmıştı. (</span><span class="italik">Gülüyor.</span><span class="char-style-override-7">) Lenin herkesin okumasını isterdi, ama polisiye değil. Lenin ve Marx’ı okumalıydık. Bizim havarilerimizi.</span></p>

    <p class="G-vde-Metni para-style-override-7"><span class="char-style-override-7">GKÇP’nin basın toplantısını hiç unutmadım... Yanayev’in</span><span class="char-style-override-10">*</span><span class="char-style-override-7"> elleri titriyordu. Durdu ve kendini savundu: “Gorbaçov her tür saygıyı hak ediyor... O, benim dostum...” Gözlerini kaçırıyor... Ürkek gözler... İçim sıkıldı. Bunlar bu işi yapabilecek insanlar değil... Beklediklerimiz bunlar değil... Bunlar pigme... sıradan parti bürokratları… Ülkeyi kurtarmakmış! Komünizmi kurtarmakmış! Kurtarabilecek kimse yok... Ekranda: Moskova caddeleri, tam bir insan denizi. Deniz! Banliyö trenlerinde, vagon vagon insan Moskova’ya akıyor. Yeltsin tankın üstünde. Bildiriler dağıtıyor... “Yeltsin! Yeltsin!” diye bağırıyor kalabalık. Zafer! (</span><span class="italik">Masa örtüsünün kenarını çekiştiriyor sinirle.</span><span class="char-style-override-7">) İşte şu masa örtüsü... Çin malı... Bütün dünya Çin mallarıyla doldu. Çin bir ülke, GKÇP’nin zafer kazandığı bir ülke... Peki biz neredeyiz? Üçüncü dünya ülkesi. “Yeltsin! Yeltsin!” diye bağıranlar nerede? Amerika ya da Almanya’daki gibi yaşayacaklarını sandılar, ama Kolombiya’da gibi yaşıyorlar. Biz kandırıldık... Ülkeyi kandırdılar... Bizler, komünistler, o sırada on beş milyondu sayımız! Parti yapabilirdi... Onu sattılar... On beş milyondan bir tane lider çıkmadı. Bir tane bile! O taraftaysa lider vardı. Yeltsin vardı! Hiçbir yetenek göstermeden her şeyi kazandılar! Ülkenin yarısı bizim kazanmamızı bekliyordu. Bir ülke yoktu artık. Artık iki tane vardı.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Gennadi Yanayev (1937-2010): Gorbaçov’a karşı yapılan darbenin ve GKÇP’nin fiili lideri. Gorbaçov döneminde cumhurbaşkanı yardımcılığı yaptı. Darbenin bastırılmasından sonra yargılanıp vatana ihanetten ceza aldı ancak 1994’te affedildi.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Kendilerine komünist diyenler, birdenbire beşikten beri komünizmden nefret ettiklerini söylemeye başladılar. Parti kimliklerini attılar... Bazısı parti kimliğini sessizce getirip bıraktı, bazısı kapıyı çarptı. Geceleyin gelirlerdi bölge komitesinin binasına... Hırsız gibi. Komünizmle dürüstçe vedalaşın bari. Hayır, gizlice yapacağız. Sabahleyin kapıcılar gidip avludan parti kimliklerini, Komsomol belgelerini toplar, bize getirirdi. Paket paket, büyük plastik torbalarla getirirlerdi... Bunlarla ne yapalım? Nereye atalım? Emir yok.</span></p>

    <p class="G-vde-Metni para-style-override-7"><span class="char-style-override-7">Yukarıdan hiç sinyal gelmiyor. Ölüm sessizliği. (</span><span class="italik">Düşünceye daldı.</span><span class="char-style-override-7">) Böyleydi o zamanlar... insanlar hep değişmeye başladılar... Kesinlikle herkes. Tümü. Bazısı gitti, ülke değiştirdi. Bazısı fikir ve ilke değiştirdi. Kalanları evdeki eşyaları değiştirdi, eşyaların hepsini değiştirdi. Eski Sovyet eşyaları atıldı, hep ithal olanlar alındı... “Bavulcular” her şeyi getiriyordu: çaydanlıklar, telefonlar, mobilya... buzdolapları... Bir yerlerden yığınla geliyordu. “Bende Bosch marka ütü var.” “Siemens televizyonu aldım ben de.” Her konuşmada</span><span class="char-style-override-7">: “Panasonics”, “Sony”, “Phillips”... Komşuyla karşılaşıyoruz: “Alman malı kahve makinesine sevinmek utanç verici… Ama o kadar mutluyum ki!” O </span><span class="char-style-override-7">daha dün... evet daha dün... gece Ahmatova kitabı için sıraya girmişti, şimdi kahve makinesine seviniyormuş. Tam bir saçmalık... Parti kimliğine de veda ettiler, gereksiz bir eşya diye. İnanmak çok zordu... Ama birkaç gün içinde her şey değişti. Çarlık Rusyası, kitaplarda okuduğumuz gibi, üç günde ortadan kalkmıştı, komünizm de öyle oldu. İki günde. Aklım almadı... Ancak kırmızı renkli parti kimliklerini saklayanlar da vardı ne olur ne olmaz diye. Geçenlerde bir ailenin evinde Lenin’in büstünü gördüm. Saklıyorlar... bakarsın aniden işe yarar... Komünistler dönsün, ilk önce onlar takar kızıl bantları. (</span><span class="italik">Uzun süre susuyor</span><span class="char-style-override-7">.) Benim masamda partiden çıkmak için yüzlerce dilekçe duruyordu... Hepsi de kısa sürede toplandı ve çöp gibi atıldı. Çöplükte kokuşup çürüdü. (</span><span class="italik">Masadaki dosyaların içinde bir şeyler arıyor</span><span class="char-style-override-7">.) Bir çift bildiriyi sakladım... Bir gün bir müze isteyecek benden bunları. Aramaya koyulacak... (</span><span class="italik">Okuyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7">“...Sadık bir Komsomolkaydım... Partiye bütün samimiyetimle katıldım. Şimdi partinin benim üzerimde herhangi bir gücü olmadığını söylemek istiyorum...”</span></p>

    <p class="G-vde-Metni para-style-override-7"><span class="char-style-override-7">“...Zamanla kafam karıştı... Büyük Ekim Devrimi’ne inanmıştım. Soljenitsin’i okudum, ‘komünizmin muhteşem ideallerinin’ hep kanla dolu olduğunu anladım. Hepsi yalanmış...”</span></p>

    <p class="G-vde-Metni para-style-override-7"><span class="char-style-override-7">“...Beni korkutarak partiye katılmaya zorladılar... Leninist Bolşevikler dedemi kurşuna dizdiler, Stalinist komünistler annemle babamı Mordovya kamplarında yok ettiler...”</span></p>

    <p class="G-vde-Metni para-style-override-7"><span class="char-style-override-7">“...Kendi adıma ve merhum kocam adına partiden çıktığımı ilan ediyorum...”</span></p>

    <p class="G-vde-Metni para-style-override-7"><span class="char-style-override-7">Bunu da yaşamak lazımdı... Korkudan ölünmez... Bölge komitesinde kuyruklar oluyordu, dükkânmış gibi. Parti kimliklerini geri vermek isteyenlerin kuyrukları. Sade bir kadın geldi yanıma. Sütçüymüş. Ağlıyordu: “Ne yapacağım? Nasıl hareket etmeli? Gazetelerde parti kimliklerini atmak gerektiğini yazıyorlar.” Üç çocuğu olduğunu söyleyerek savunuyordu kendini, onlar için korkuyordu. Birileri komünistleri yargılayacakları söylentisini yayıyordu. Sürgüne göndereceklerini. Sibirya’da eski barakaları tamir ettiklerini... Polise kelepçeler dağıtıldığını... Birileri onları tenteli kamyonlarla topladıklarını görmüştü... Korkunç haberlerdi, evet! Ama gerçek komünistleri de hiç unutmayacağım. Fikirlerine sadık olanları. Genç bir öğretmeni... GKÇP’den kısa süre önce katılmış partiye, ama kimliğini alamamıştı daha, rica ediyordu: “Sizi yakında kapatacaklar. Bana şimdi parti kimliğimi hazırlayın, yoksa asla alamayacağım.” O dönemde insanlar özellikle berrak bir şekilde görünüyordu. Bir savaş gazisi geldi... Askeri madalyalarıyla. Göğsünde haç vardı! Ona cephede verilen parti kimliğini şöyle diyerek verdi: “Bu hain Gorbaçov’la aynı partide olmak istemiyorum!” Açıkça... açıkça... insanlar kendini gösteriyordu. Yabancılar da, tanıdıklar da. Hatta akrabalar bile. Eskiden karşılaşınca “Ah, Elena Yuryevna!” derlerdi. “Sağlığınız nasıl Elena Yuryevna?” Sonra uzaktan görünce selam vermemek için caddenin karşı tarafına geçer oldular. Bölgedeki en iyi okulun müdürü... Bütün bu olaylardan kısa süre önce onun okulunda Brejnev’in </span><span class="italik">Küçük Toprak</span><span class="char-style-override-7"> ve </span><span class="italik">Diriliş</span><span class="char-style-override-7"> adlı kitapları üzerine bilimsel parti konferansı yapmıştık. O zaman Büyük Anayurt Savaşı’nda Komünist Parti’nin... ve de şahsen yoldaş Brejnev’in önder rolü hakkında parlak bir konuşma yapmıştı... Ben vermiştim ona parti bölge komitesi plaketini. İnançlı bir komünistti! Leninist! Tanrım! Bir ay geçmemişti... Sokakta karşılaştık ve hemen hakaret etmeye başladı: “Sizin zamanınız sona erdi! Her şeyin hesabını vereceksiniz! Öncelikle de Stalin’in!” Öyle incinmiştim ki nefesim kesilmişti... Bunu o, bana mı söylüyor! Bana mı? Babası kampa gönderilen bana mı?.. (</span><span class="italik">Birkaç dakika sakinleşiyor.</span><span class="char-style-override-7">) Stalin’i asla sevmedim. Babam affetti, ben asla. Affetmedim... (</span><span class="italik">Susuyor</span><span class="char-style-override-7">.) “Siyasi” tutukluların aklanmaları yirminci kongreden sonra başladı. Kruşçev’in konuşmasından sonra... Bu da... Bu da Gorbaçov zamanındaydı... Beni siyasi baskı kurbanlarının aklanması bölge komisyonunun başkanı yaptılar. Önce başkalarına önerdiklerini biliyordum: Bizim savcıya ve parti bölge komitesi ikinci sekreterine. Reddetmişler. Neden? Belki, korkmuşlardır. O zamandan beri KGB’yle ilgili her şeyden korkarlar. Ben bir an bile tereddüt etmedim; evet, kabul ediyorum. Babam acı çekmiş. Neden korkayım? İlk seferinde bir bodruma götürdüler... On binlerce dosya... Bir “dava” iki sayfa, diğeri bir cilt. Otuz yedi yılında nasıl planlı yapıldıysa... Kotalar... “Halk düşmanlarının ilan edilmesi ve sökülüp atılması” için… Seksenli yıllarda da bölge ve semtlerde aklanma için kotalar açıklandı. Plana uyulacak hatta geçilecekti. Stalin stili: toplantılar, gaza getirmeler, kınamalar. Haydi-haydi... (</span><span class="italik">Başını sallıyor</span><span class="char-style-override-7">.) Geceleri oturup okurdum, ciltleri karıştırırdım. Dürüstçe... dürüstçe söylüyorum... Saçlarım diken diken olurdu... Kardeş kardeşi, komşu komşuyu ihbar etmiş... Bir bahçe yüzünden küfürleşmişler, komünalkada</span><span class="char-style-override-10">*</span><span class="char-style-override-7"> bir oda yüzünden. Düğünde mani söylemiş: “Sağ olasın Gürcü Stalin, hepimize lastik giydirdin.” Bu kadarı yetmiş. Bir yandan, sistem kesip parçalamış insanı, diğer yandan insanlar birbirlerine acımamış. İnsan hazırmış...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>SSCB’nin ilk yıllarında baş gösteren konut sıkıntısını çözmek amacıyla büyük evlerde birkaç ailenin yaşadığı ve mutfakların, banyo ve tuvaletlerin ortak kullanıldığı evler. Özellikle büyük şehirlerde uygulanan bu sistem Kruşçev’in başlattığı inşaat seferberliği sonunda azalmasına karşın SSCB’nin son yıllarına kadar varlığını sürdürmüştür.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Sıradan bir komünalka... Beş aile bir arada yaşıyor; yirmi yedi kişi. Bir mutfak ve bir tuvalet. İki komşu arkadaşlık ediyor: Birinin kızı var beş yaşında, diğeri tek başına. Komünalkalarda, doğal olarak, herkes birbirini izliyor. Dinliyor. On metrelik odası olanlar, yirmi beş metrelik odası olanları kıskanıyor. Hayat... böyle... Ve işte geceleyin “kara kuzgun”</span><span class="char-style-override-10">**</span><span class="char-style-override-7"> geliyor... Küçük kızı olan kadını tutukluyorlar. Onu götürürlerken, arkadaşına bağırıyor: “Eğer dönmezsem, kızımı yanına al. Yurda verme.” O da alıyor kızı. Onu ikinci odaya kaydettiriyor... Kız ona anne demeye başlıyor... “Anna anne”... On yedi yıl geçiyor... On yedi yıl sonra gerçek anne dönüyor. Kızının elini ayağını öpüyor. Masallar genellikle burada biter, ama hayatta başka bir son var. </span><span class="italik">Happy end</span><span class="char-style-override-10">***</span><span class="char-style-override-7"> yok. Gorbaçov zamanında, arşivleri açtıkları zaman, eski kamp mahkûmlarına soruyorlardı: “Kendi davanıza bakmak istiyor musunuz?” – “İstiyorum.” Kadın da kendi dosyasını almış... Açmış... Üstte bir ihbar var... Tanıdık bir el yazısı... Komşusunun... “Anna annenin”... İhbar yazmış... Anlayabiliyor musunuz? Ben anlayamıyorum. Ve o kadın, o da anlayamamış. Eve gidip kendini asmış. (</span><span class="italik">Susuyor</span><span class="char-style-override-7">.) Ben ateistim. Tanrı konusunda bir sürü sorum var... Hatırlıyorum... Babamın bir sözünü hatırlıyorum: “Kampla baş edilebilir, ama insanlarla hayır.” Bir de şöyle derdi: “Bugün sen öl, ben yarın ölmeye razıyım, bu sözleri ilk kez kampta duymadım, komşumdan duydum. Karpuşa’dan...” Karpuşa hayatı boyunca anne ve babamla bahçesine giren tavuklar yüzünden tartışıp durdu. Penceremize koşardı av tüfeğiyle... (</span><span class="italik">Susuyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">**<span>KGB’nin kullandığı GAZ-M-1 otomobilinin halk dilindeki adı.</span></p>

    <p class="dip" xml:lang="en-GB">***(<span>İng.) “Mutlu son”.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Yirmi üç ağustos... GKÇP üyelerini tutukladılar. İçişleri Bakanı Pugo intihar etti... Kendinden önce karısını vurmuştu... İnsanlar sevindi: “Pugo intihar etmiş!” Mareşal Ahromeyev Kremlin’deki çalışma odasında kendini astı. Tuhaf birkaç ölüm daha oldu… Merkez Komite [MK] özel kalem müdürü Nikolay Kruçina beşinci kat penceresinden düştü... İntihar mı cinayet mi? Hâlâ bilinmiyor... (</span><span class="italik">Susuyor.</span><span class="char-style-override-7">) Nasıl yaşamalı? Sokağa nasıl çıkmalı? İşte sokağa çıkıyorsun ve biriyle karşılaşıyorsun. Ben o zaman... birkaç yıldır tek başıma yaşıyordum. Kızım bir subayla evlenmiş, Vladivostok’a gitmişti. Kocam kanserden ölmüştü. Akşam boş eve dönüyordum. Zayıf biri değilim... Ama türlü türlü fikirler... Korkunç şeyler... Geliyor... Dürüstçe söyleyeyim... Geliyordu, evet... (</span><span class="italik">Susuyor.</span><span class="char-style-override-7">)</span><span class="italik"> </span><span class="char-style-override-7">Bir süre yine bölge komitesindeki işe gidip geldik. Orada çalışma odalarımıza kapanıyorduk. Televizyondaki haberleri seyrediyorduk. Bekliyorduk. Bir şeyler umuyorduk. Partimiz nerede? Yenilmez Leninist partimiz! Dünya yerle bir oldu... Bir kolhozdan telefon geliyor: Orak ve sabanlarla, avcı tüfekleriyle köylüler, Sovyet iktidarını korumak için toplanmışlar. “Bir numara” emir verdi: “Herkesi eve gönderin.” Ürkmüştük... hepimiz ürkmüştük... Ama insanlar kararlı görünüyordu. Birkaç olay biliyorum. Ama biz ürkmüştük...</span></p>

    <p class="G-vde-Metni para-style-override-7"><span class="char-style-override-7">Ve işte... O gün... Bölge İcra Komitesi’nden telefon ettiler: “Çalışma odalarınızı mühürlemeye mecburuz. İki saatiniz var, eşyalarınızı toplayın.” (</span><span class="italik">Heyecandan konuşamıyor</span><span class="char-style-override-7">.) İki saat... İki... Çalışma odalarını mühürledi özel komisyon... Demokratlar! Bir çilingir, genç bir gazeteci, o beş çocuk annesi kadın... Onu mitinglerde tanımıştım. Bölge komitesine yazdığı mektuplarla... gazetemize yazdıklarıyla... Bir barakada büyük bir ailesi vardı. Her yere başvurup ev istemişti. Komünistlere lanet ederdi. Onun yüzünü hiç unutmadım... Bu onun zafer anıydı... “Bir numara”ya geldikleri zaman, “bir numara” onlara sandalye fırlattı. Benim çalışma odamda komisyon üyelerinden biri pencereye yanaştı ve göstere göstere storu yırttı. Eve götürürüm diye mi acaba? Tanrım! Çantamı açmaya zorladılar... Birkaç yıl sonra sokakta bu beş çocuk annesine rastladım. Adını bile hatırlıyorum şimdi, Galina Avdey. Ona sordum: “Evi aldınız mı?” Semt idaresinin binasını yumruğuyla göstererek tehdit etti: “Bu alçaklar beni kandırdı.” Böyle şeyler işte... Başkaa? Bölge komitesinin binasının girişinde bizi bekleyen bir kalabalık vardı: “Komünistler – yargıya! Şimdi onları gönderin Sibirya’ya!” “Şimdi makineli tüfekleri alıp pencerelere doğru gitmeli.” Dönüyorum; arkamda iki sarhoş adam, bunlar... makineli tüfek diyenler... Yanıt veriyorum: “Bilin ki ben de karşı ateş açarım.” Yanımda bir polis duruyor ve hiçbir şey duymuyormuş gibi yapıyor. Tanıdık bir polis.</span></p>

    <p class="G-vde-Metni para-style-override-7"><span class="char-style-override-7">Hep bir his vardı... Sanki arkamdan duyuyorum: u-u-u... Bir tek ben değildim böyle yaşayan... Okulda bizim şefin kızına, aynı sınıftan iki kız gelmiş: “Seninle arkadaşlık etmeyeceğiz. Senin baban parti bölge komitesinde çalıştı.” “Babam iyi biridir.” </span><span class="char-style-override-7">“İyi bir baba orada çalışamazdı. Dün bir mitinge gittik...” Beşinci sınıf... </span><span class="char-style-override-7">Çocuklar... Onlar bile şimdiden fişeklikleri takmaya hazır sokak çocukları. “Bir numara” enfarktüs geçirdi. “Acil yardım” aracında öldü, hastaneye kadar götüremediler. Eskisi gibi bir sürü çelenk, orkestra olur sandım, ama bir baktım; kimse yok, hiçbir şey yok. Tabutun arkasından birkaç kişi yürüdü... Bir avuç yoldaş... Karısı mezar taşına orak çekiç ve Sovyet marşının ilk dizelerinin konmasını sipariş etmişti:</span></p>

    <p class="G-vde-Metni para-style-override-7"><span class="char-style-override-7">“Yıkılmayacak özgür insanlar birliği...” Ona güldüler. Hep şu fısıltıyı duydum: u-u-u... Deliriyorum sandım... Dükkânda yabancı bir kadın: “Ne oldu komünist, ülkeyi kaybettiniz!” Yüzüme söyledi.</span></p>

    <p class="G-vde-Metni para-style-override-7"><span class="char-style-override-7">Nasıl kurtulduk? Gelen telefonlarla kurtulduk... Kız arkadaşımdan gelen telefon: “Eğer Sibirya’ya gönderirlerse, korkma hiç. Orası çok güzel.” (</span><span class="italik">Gülüyor.</span><span class="char-style-override-7">) Turla gitmişti oraya. Hoşuna gitmiş. Kiev’deki kuzinim de aradı: “Bize gelsene. Sana anahtar vereyim. Bizim kır evinde de saklanabilirsin. Orada seni kimse bulamaz.” “Ben suçlu değilim. Saklanmayacağım.” Anne ve babam her gün telefon ediyor: “Ne yapıyorsun?” “Salatalık turşusu.” Günlerce kavanozları ovalıyorum. Sigara içiyorum. Gazete okumuyorum, televizyon seyretmiyorum. Polisiye okuyorum, bir kitabı bitirince hemen diğerine başlıyorum. Televizyon korku veriyor. Gazeteler de.</span></p>

    <p class="G-vde-Metni para-style-override-7"><span class="char-style-override-7">Uzun süre işsiz kaldım... Herkes bizim partinin parasını paylaştığımızı ve her birimizde bir parça petrol borusu ya da en kötü ihtimalle, küçük bir benzin istasyonu olduğunu düşünüyordu. Hayır, benim benzincim, dükkânım, büfem falan yok. Artık onlara “komisyoncu” diyorlar. “Komki”, “çelnoki”…</span><span class="char-style-override-10">*</span><span class="char-style-override-7"> Büyük Rus dili tanınmaz hale geldi: </span><span class="italik">Voucher</span><span class="char-style-override-7">, döviz koridoru, IMF </span><span class="italik">tranch</span><span class="char-style-override-7">.. Yabancı dille konuşuyoruz artık. Okula döndüm. Sevgili Tolstoy ile Çehov’umu okutuyorum. Başkaları ne mi yapıyor? Yoldaşlarımın kaderleri farklı yönlerde gelişti. Şeflerimizden biri intihar etti... Özel kalem müdürünün sinirli bir hali vardı, uzun süre hastanede yattı. Birisi işadamı oldu... İkinci sekreter sinemanın müdürü oldu. Bölge komitesinden bir şef de rahip oldu. Onunla karşılaştım. Konuştuk. İkinci hayatını yaşıyor adam. Kıskandım onu. Hatırlıyorum... Sanat galerisindeydim... Bir tabloda, hatırlıyorum, çok ama çok fazla ışık vardı ve bir kadın duruyordu köprüde. Uzaklara bakıyordu… Bir sürü, bir sürü ışık... Bu tablodan ayrılmak istemiyordum. Çıkıyorum ve yine dönüyorum, ona çekiyor bir şey beni. Benim de başka bir hayatım olabilirdi. Ama bilmiyorum, nasıl bir hayat?</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Komki: Komisyon karşılığı, verilen eşyaları satan yer ve kişi.</span></p>

    <p class="dip" xml:lang="en-GB">Çelnok: Mekik anlamındaki bu sözcük bavul ticareti yapanlar için kullanılıyordu.</p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Anna İliniçna</span><span class="char-style-override-7">:</span></p>

    <p class="G-vde-Metni para-style-override-7"><span class="char-style-override-7">Gümbürtüyle uyandım... Pencereyi açtım... Moskova’da! Başkentte tanklar ve BTR’ler.</span><span class="char-style-override-10">**</span><span class="char-style-override-7"> Radyo! Hemen radyoyu aç! Sovyet halkına hitap vardı radyoda: “Vatan’ımız ölümcül bir tehlikeyle karşı karşıya kaldı... Ülke bir zorbalık ve kanunsuzluk uçurumunun kıyısına sürükleniyor... Sokakları suçlu öğelerden temizleyelim... Bu karışık zamana bir son verelim...” Anlaşılmıyordu. Gorbaçov sağlık durumu nedeniyle emekliye mi ayrıldı, yoksa tutuklandı mı? Kocama telefon ettim, yazlıktaydı: “Ülkede darbe oldu. İktidar...” “Aptal karı! Kapat telefonu, şimdi götürürler seni.” Televizyonu açtım. Bütün kanallarda </span><span class="italik">Kuğu Gölü Balesi</span><span class="char-style-override-7"> var. Benimse gözlerimin önünde başka kadrajlar var, çocukken gördüğümüz Sovyet propagandası: Şili’de Santiago... Başkanlık sarayı yanıyor... Salvador Allende’nin sesi... Telefon çalmaya başladı: Şehre savaş makineleri dolmuş, Puşkin Meydanı’nda tanklar duruyor, Teatralnaya’da da... O sırada kayınvalidem bizdeydi, çok korkuya kapıldı: “Sokağa çıkma. Ben diktatörlük döneminde yaşadım, biliyorum bunun ne olduğunu.” Bense diktatörlük yaşamak istemiyorum!</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">**<span>Zırhlı asker taşıyıcı.</span></p>

    <p class="dip para-style-override-11" xml:lang="en-GB"></p>

    <p class="G-vde-Metni para-style-override-7"><span class="char-style-override-7">Yemekten sonra kocam yazlıktan döndü. Mutfakta oturduk. Sigara içtik bol bol. Telefonun dinlendiğinden korkuyorduk... Telefonun üstüne yastık koyduk... (</span><span class="italik">Gülüyor.</span><span class="char-style-override-7">) Muhalif edebiyatı okumuştuk. Dinlemiştik. Şimdi işe yarıyorlardı işte... Biraz nefes alma fırsatı vermişlerdi, şimdi toptan boğuyorlardı. Tekrar kafese itiyorlar, bizi yeniden asfalta sürüklüyorlar... betondaki kelebekler gibi olacağız... Tianenmen Meydanı’ndaki yeni yaşanmış olayları hatırladık. Tiflis’te askerlerin küreklerle göstericileri kovduklarını. Vilnius’ta televizyon merkezine yapılan saldırıyı... “Tam biz Şalamov ile Platonov’u okuduğumuz sırada,” dedi kocam, “iç savaş başladı. Daha önce mutfaklarda tartışır, mitinglere giderdik, şimdi de birbirimizi kurşunlayacağız.” Böyle bir ruh hali vardı... Felaket gibi bir şey yakındı... Radyoyu bir an bile kapatmıyorduk, kanal arayıp duruyorduk; her yerde müzik, klasik müzik yayınlıyorlardı. Ve birden mucize! Radyo Rusya çalıştı: “Yasal olarak seçilmiş Başkan iktidardan düşürüldü... Ahlaksız bir darbe girişimi oldu...” Böylece binlerce kişinin sokaklara çıktığını öğrendik. Gorbaçov tehlikedeydi... Gitmeli miydik gitmemeli mi, bunu düşünmedik bile. Gidilecek! Kayınbabam önce beni vazgeçirdi: “Bir düşünsene, çocuğunu düşün, deli misin, nereye koşuyorsun?” Sustum. Ama hazırlandığımızı gördü: “Madem bu kadar aptalsınız, o zaman en azından soda solüsyonu alın yanınıza, sargı bezini onunla ıslatıp yüzünüze sararsınız gaz saldırısı olursa.” Bu solüsyondan üç litrelik bir şişe hazırladım, bir çarşafı parçalara ayırdım. Yanımıza her şeyi aldık, yemek de vardı, dolaptan bütün konserveleri aldım.</span></p>

    <p class="G-vde-Metni para-style-override-7"><span class="char-style-override-7">Bir sürü insan, tıpkı bizim gibi, metroya yürüyordu... Kimi dondurma kuyruğundaydı... Kimi çiçekler alıyordu. Neşeli bir topluluğun yanından geçtik... “Eğer yarın tanklar yüzünden konsere gidemezsem, onları bu yüzden asla affetmeyeceğim,” dediğini duyuyorum birinin. Karşıdan file torbalı bir adam koşarak geliyor, filenin içinde boş şişeler. Bizim yanımıza gelince: “Stroitel Sokağı nerede söyleyebilir misiniz?” Ona sağa dönmesini, sonra düz gitmesini söyledim. Teşekkür etti. Şişeleri satmak için dünyanın öbür ucuna bile giderdi. 1917 yılında farklı mıydı ki? Bazıları kurşuna dizildi, diğerleri balolarda dans etti. Lenin de zırhlı araçta...</span></p>

    <p class="G-vde-Metni para-style-override-7"><span class="char-style-override-7"> </span><span class="italik"></span></p>

    <p class="G-vde-Metni para-style-override-7"><span class="italik">Elena Yuryevna</span><span class="char-style-override-7">:</span></p>

    <p class="G-vde-Metni para-style-override-7"><span class="char-style-override-7">Fars! Bir fars oynadılar! GKÇP kazansaydı, bugün başka bir ülkede yaşıyor olurduk. Gorbaçov ürkmeseydi... İnsanlara maaş yerine araba lastiği, bebek vermeselerdi… Şampuan vermeselerdi. Çivi fabrikası çivi veriyordu. Sabun fabrikası sabun. Herkese aynı şey söylüyorum: Çinlilere bakın... Onların kendi yolları var. Kimseye bağlı değiller, kimseden etkilenmiyorlar. Bütün dünya bugün Çinlilerden korkuyor... (</span><span class="italik">Yine bana dönüyor soruyla.</span><span class="char-style-override-7">) Söylediklerimi çıkaracaksınız, eminim.</span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Söz veriyorum – iki hikâye olacak. Soğukkanlı bir tarihçi olarak kalmak istiyorum, elinde meşalesi olan bir tarihçi değil. Bırakalım zaman yargıç olsun. Zaman adildir, ama uzak zaman, yakın zaman değil. Bizsiz olacak olan zaman. Bizim tutkularımızdan yoksun olan zaman.</span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="char-style-override-7"> </span><span class="italik">Anna İliniçna:</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Bütün bu günlere gülmek, bir operet diye adlandırmak mümkün. Dalga geçmek moda oldu artık. Ama o zaman yaşanan her şey ciddiydi. Sahiciydi. Her şey gerçekti ve hepimiz gerçektik. Silahsız insanlar duruyordu tankların karşısında ve ölmeye hazırdılar. Bu barikatlarda oturdum ve bu insanlara baktım, ülkenin dört bir yanından gelmişlerdi. Moskovalı yaşlılar, yaşlı başlı iki kadın köfte getirmişler, havluya sarıp sıcak patates getirmişler. Beslediler herkesi... Tankçıları bile: “Yiyin çocuklar. Ama ateş etmeyin. Gerçekten ateş edecek misiniz?” Askerler hiçbir şey anlamıyordu... Kapakları açıp tanklardan çıktıkları zaman, ağızları açık kalmıştı. Bütün Moskova sokaktaydı! Kızlar boyunlarına atıldı, kucakladılar, öptüler. Böreklerle beslediler. Oğulları Afganistan’da ölmüş olan asker anneleri ağlıyordu: “Çocuklarımız yabancı topraklarda öldü, peki siz kendi toprağınızda mı ölmeye geldiniz?” Bir binbaşı... Kadınlarla çevrelendiği zaman, sinirlenip bağırdı: “Ben de bir babayım! Ateş etmeyeceğim! Yemin ederim size, etmeyeceğim! Halka karşı harekete geçmeyiz!” Orada bir sürü gülünç ve ağlatacak kadar dokunaklı olay yaşandı. Kalabalıkta birisi: “Adam kötü oldu, kimsede Validol var mı?” Hemen Validol bulundu. Bebek arabasındaki çocuğuyla bir kadın vardı (bunu kayınvalidem görmeliydi!), bebeğin kundağına bir kızıl haç çizmek istiyordu. Neyle? “Kimin ruju var?” Hemen yağmaya başladı ucuz rujlar da diğerleri de… Lancome’lar... Christian Dior... Channel… Kimse bunun fotoğrafını çekmedi, ayrıntılarda yer almadı. Üzücü. Çok. Olayın sağlamlığı, güzelliği... Bütün bunlar sonradan görünür hale gelir, işte bayraklarla, müziklerle... Ve her şey bronza dökülür... Ama hayatta her şey sersefil, çamurlu ve leylak: İnsanlar bütün gece ateşin yanında, yerde oturdu. Gazete ve kâğıtların üstünde. Çıplak, aç. Küfrettiler ve içtiler, ama sarhoş olmadılar. Birisi salam getirdi, peynir, ekmek. Kahve. Bunlara Kooperatifçiler... Biznesmenler… dediler. Bir keresinde birkaç kutu kırmızı havyar bile gördüm. Havyar birinin cebinde kayboldu. Sigaralar da bedava dağıtılıyordu. Yanımda dövmeli bir eski mahkûm oturuyordu. Kaplan dövmeli! Rockçılar, punklar, gitarlı öğrenciler. Ve profesörler. Herkes beraberdi. Halk! Bu benim halkımdı! Orada enstitüden arkadaşlarımla karşılaştım, en az on beş yıldır görmemiştim. Birisi Vologda’da oturuyordu... Birisi Yarovslav’da... Ama trene binip Moskova’ya gelmişlerdi! Hepimiz için önemli olan bir şeyleri korumak için. Sabahleyin onları evimize aldık. Yıkandılar, kahvaltı ettiler ve geri döndüler. Metrodan çıkarken herkese bir parça demir ya da taş veriyorlardı. “Kaldırım taşı proletaryanın silahıdır,” diye gülüştük. Barikatlar inşa ettiler. Troleybüsleri devirdiler, ağaçları devirdiler.</span></p>

    <p class="G-vde-Metni para-style-override-7"><span class="char-style-override-7">Kürsü kurulmuştu bile. Kürsünün üstünde “Cuntaya hayır!”, “Halk ayaklarınızın atındaki çamur değil” diye pankartlar vardı. Konuşmaya çıkan hoparlöre konuşuyordu. Konuşmalarına normal sözlerle başlıyorlardı, sıradan insanlar da, ünlü politikacılar da. Birkaç dakika sonra normal sözcükler kimseye yetmiyordu ve o zaman torbanın ağzı açılıyordu. “Biz bu dangalaklardan...” Ve küfür! Güzel Rus küfrü! “Onların vakti doldu...” Ve yüce, güçlü Rus dili! Savaş narasına benzeyen küfürler. Ve bunlar herkes tarafından anlaşılıyordu. İçinde bulunulan ana uygundu. Coşkunun iyice kabardığı dakikalar! Güç hissinin! Eski sözcükler yetmiyordu, yenileri de doğmamıştı daha... Her an bir saldırı bekleniyordu. Sessizlik, özellikle de geceleyin, inanılmaz geliyordu. Herkes diken üstündeydi. Binlerce insan ve tam bir sessizlik. Şişelere doldurulmuş benzinin kokusunu hatırlıyorum. Bu, savaşın kokusuydu...</span></p>

    <p class="G-vde-Metni para-style-override-7"><span class="char-style-override-7">Orada en iyiler vardı! Orada seçkin insanlar vardı! Şimdi votka ve uyuşturucu diye bir sürü şey yazıyorlar. Nesi devrimmiş bunun? Sarhoşlar ve bağımlılar barikatlara gitmiş. Yalan! Herkes dürüstçe ölmeye gitmişti. O makinenin yetmiş yıl boyunca insanları ezdiğini biliyorduk... Kimse kolayca devrileceğini düşünmüyordu... Çok kan akıtmadan... Söylentiler vardı: Köprüyü mayınlamışlar, yakında gaz sıkacaklar. Tıp fakültesi öğrencilerinden biri gaz saldırısı olduğu zaman ne yapmak gerektiğini anlatıyor. Nöbet her yarım saatte bir değişiyor. Korkunç bir haber geliyor: Üç çocuk tankın altında ölmüş... Ama kimse irkilmedi, meydandan çekip gitmedi. Bu senin hayatın için o kadar önemli ki bundan sonra ne olursa olsun. Ne kadar hayal kırıklığına uğrarsan uğra. Ama biz bunu yaşadık... Bizler böyleydik! (</span><span class="italik">Ağlıyor.</span><span class="char-style-override-7">) Sabaha doğru meydanın üstünde “Hurra! Hurra!” sesleri yükseliyor. Yine küfürler... gözyaşları... bağrışlar... Kulaktan kulağa yayıldı: Ordu halkın tarafına geçmiş, “Alfa” birliğinden özel askerler hücuma katılmayı reddetmiş. Tanklar başkentten çekiliyor... Darbecileri tutukladıklarını ilan ettikleri zaman, insanlar birbirlerini kucakladılar, çok büyük bir mutluluktu! Bizimkiler kazandı! Özgürlüğümüzü geri almıştık. Hep birlikte yapabildik bunu! Demek ki yapabiliriz! Yağmurdan sırılsıklam olmuştuk, üstümü başımız pisti ama yine de uzun süre eve gitmek istemedik. Birbirimizin adresini yazdık. Unutmamaya yemin ettik. Dost olmaya. Metrodaki polisler çok saygılıydılar, ondan önce asla, ondan sonra asla, böyle saygılı polis görmedim.</span></p>

    <p class="G-vde-Metni para-style-override-7"><span class="char-style-override-7">Biz kazandık... Gorbaçov bambaşka bir ülkeye döndü Foros’tan.</span><span class="char-style-override-10">*</span><span class="char-style-override-7"> İnsanlar şehirde gezerken birbirine gülümsüyordu. Kazanmıştık! Uzun süre gitmedi üzerimden bu duygu... Geziyor ve hatırlıyordum... Gözlerimin önünden sahneler geçiyordu... Birisi bağırıyor: “Tanklar! Tanklar gidiyor!” Herkes el ele tutuştu ve zincir oldu. Gecenin ikisi üçü. Yanımdaki adam bir paket kurabiye çıkardı: “Kurabiye ister misiniz?” – herkes aldı onun kurabiyesinden. Nedense kahkahalarla gülmeye başladık. Kurabiye istiyorduk... yaşamak istiyorduk! Ama ben... hâlâ bugün bile... orada bulunmuş olduğum için mutluyum. Kocamla, arkadaşlarımla. O zamanlar herkes çok samimiydi. Üzgünüz... Artık öyle olmadığımıza... Özellikle de eskiden üzülürdüm.</span></p>

    <p class="G-vde-Metni para-style-override-7"><span class="italik"></span></p>

    <p class="dip" xml:lang="en-GB">*<span>Darbe sırasında Gorbaçov, Yalta yakınlarındaki Foros’ta tatildeydi, orada gözaltına alındığı açıklanmıştı.</span><span class="italik"></span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Vedalaşırken onlara soruyorum: Bildiğim kadarıyla üniversiteden arkadaştılar, bunu korumayı nasıl başarmışlardı?</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Bir anlaşmamız var; bu konulara girmiyoruz. Birbirimizi üzmüyoruz. Tartıştığımız zaman ilişkimiz yara alıyor. Yıllarca konuşmadık birbirimizle. Ama bu geçti. </span></p>

    <p class="G-vde-Metni para-style-override-7"><span class="char-style-override-7">– Artık sadece çocuklardan ve torunlardan bahsediyoruz. Kim yazlıkta ne yetiştiriyor, onu konuşuyoruz.</span></p>

    <p class="G-vde-Metni para-style-override-7"><span class="char-style-override-7">– Arkadaşlarımız toplanıyor... Onlar da tek kelime politika konuşmuyor. Herkes bizim gibi davranıyor. Beraber yaşıyoruz: efendiler ve yoldaşlar. “Beyazlar “ ve “Kızıllar”. Ama kimse artık ateş etmek istemiyor. Yeter bu kadar kan.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-12"><span class="bold"></span></p>
  </div>
</body>
</html>