<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ikincielzaman-15</title>
  <link href="../Styles/ikinciel_idstyles.css" rel="stylesheet" type="text/css"/>

</head>

<body id="ikincielzaman" xml:lang="tr-TR">
  <div>
     <p class="baslik" id="toc_marker-9">ALEVLERİN ŞİDDETİ VE YÜCELİŞLE <br/>

 KURTULUŞA DAİR</p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-2"><span class="char-style-override-7"></span></p>

    <p class="Paragraph-Style-2"><span class="char-style-override-7">Timeryan Zinatov</span></p>

    <p class="Paragraph-Style-2"><span class="char-style-override-7">Cephe askeri</span></p>

    <p class="Paragraph-Style-2"><span class="char-style-override-7">77 yaşında</span><span class="bold"></span></p>

    <p class="G-vde-Metni para-style-override-7"><span class="bold"></span></p>

    <p class="Paragraph-Style-1"><span class="char-style-override-12">Komünist gazetelerden</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Timeryan Habuloviç Zinatov – Bretsk Kalesi’nin kahraman savunucularından biri, Hitlercilerin 22 Haziran 1941 günü yaptığı ilk saldırıya göğüs gerenlerden.</span></p>

    <p class="G-vde-Metni para-style-override-7"><span class="char-style-override-7">Milliyeti – Tatar. Savaştan önce askeri okul öğrencisi (44. Avcı Tümeni 42. Avcı Alayı). Kale savunmasının ilk günlerinde yaralandı. Esir düştü. İki kez Alman toplama kampından kaçtı; ikincide başarılı oldu. Savaşı cephedeki orduda, başladığı gibi sıradan er olarak tamamladı. Brest Kalesi savunmasından dolayı II. Dereceden Anayurt Savaşı madalyasına layık görüldü. Savaştan sora bütün ülkeyi dolaştı, uzak Kuzey’deki inşaatlarda çalıştı, BAM’ın</span><span class="char-style-override-10">*</span><span class="char-style-override-7"> inşasında görev aldı, emekliye ayrılınca da Sibirya’da kaldı. Ust-Kut’ta.</span></p>

    <p class="G-vde-Metni para-style-override-7"><span class="char-style-override-7">Ust-Kut’tan Brest’e kadar binlerce kilometre olmasına rağmen, Timeryan Zinatov her yıl Brest Kalesi’ne gidiyor, müze çalışanlarına pastalar hediye ediyordu. Herkes tanıyordu onu. Neden bu kadar sık geliyordu kaleye? Orada karşılaştığı asker kardeşleri gibi o da, sadece kalede kendini güvende hissediyordu. Burada kimse asla şüphelenmiyordu onun uydurma değil, gerçek kahraman olduğundan. Kalede kimse yüzüne karşı şöyle demeye cesaret edemiyordu: “Eğer siz zafer kazanmış olmasaydınız, biz şimdi Bavyera birası içiyor olabilirdik. Avrupa’da yaşardık.” Perestroykacıların derdi de bu! Keşke bilselerdi, eğer dedeleri zafer kazanmış olmasaydı, biz hizmetçiler ve domuz çobanlarıyla dolu bir ülke olacaktık. Hitler, Slav çocuklarına sadece yüze kadar saymayı öğretmek gerektiğini yazmıştı...</span></p>

    <p class="G-vde-Metni para-style-override-7"><span class="char-style-override-7">Zinatov Brest’e son kez 1992 yılında geldiğinde, her şey normaldi: Cephe arkadaşlarıyla buluştu, kalede gezdi. Elbette ziyaretçi akınının belirgin bir şekilde azaldığını fark etti. Sovyet geçmişimizi ve onun kahramanlarını karalamanın moda olduğu zamanlar gelmişti... </span></p>

    <p class="G-vde-Metni para-style-override-7"><span class="char-style-override-7">Ayrılık vakti geldi... Cuma günü herkesle vedalaştı, hafta sonu için eve gideceğini söyledi. Kimsenin aklından onun kaleye bu kez sonsuza dek kalmaya geldiği geçmemişti.</span></p>

    <p class="G-vde-Metni para-style-override-7"><span class="char-style-override-7">Kale çalışanları pazartesi günü işe geldikleri zaman, ulaştırma savcılığından bir telefon geldi: 41 yılında Brest Kalesi’ne yapılan kanlı saldırıda burayı savunanlardan biri kendini trenin altına atmıştı...</span></p>

    <p class="G-vde-Metni para-style-override-7"><span class="char-style-override-7">Birisi daha sonra peronda, elinde bavulla uzun süre duran düzgün giyimli bir ihtiyarı hatırladı. Üzerinden kendi cenaze masrafları için evden getirdiği yedi bin ruble ve bir de Yeltsin-Gaydar yönetimine, yarattıkları bu küçük düşürücü dilenci hayatı yüzünden lanetler eden bir veda mektubu çıkmıştı. Büyük Zafer’e ihanet ettikleri için lanetler eden. Kaleye gömülmeyi rica etmişti.</span><span class="italik"></span></p>

    <p class="Paragraph-Style-1"><span class="char-style-override-12"></span></p>

    <p class="Paragraph-Style-1"><span class="char-style-override-12"><br/></span></p>

    <p class="Paragraph-Style-1"><span class="char-style-override-12">İntihar mektubundan:</span></p>

    <p class="G-vde-Metni para-style-override-7"><span class="char-style-override-7">“...Eğer o zaman, savaş sırasında, aldığım bir yara yüzünden ölseydim Vatan uğruna öldüğümü bilecektim. Ama şimdi köpek gibi yaşadığım için öldüğümü biliyorum. Mezarıma da böyle yazılsın... Beni deli sanmayın...</span></p>

    <p class="G-vde-Metni para-style-override-7"><span class="char-style-override-7">“...Ayakta ölmek istiyorum, yaşlı hayatımı sürdürebilmek için dizlerimin üstüne çöküp o küçük maaşı istemek ve mezara kadar elim açık dilenmek yerine ayakta ölmek istiyorum! Saygıdeğer insanlar, beni kınamayın ve kendinizi benim yerime koyun. Bir miktar para bırakıyorum, eğer soyulmazsam, umarım, cenaze masraflarıma yeter... Tabuta gerek yok... Olduğum gibi, bu giysi yeter, sadece unutmayın cebime Brest Kalesi’ni savunanlardan biri olduğumu gösteren belgemi koymayı; bizden sonrakiler için. Biz kahramandık, ama sefil ölüyoruz! Kendinize iyi bakın, herkesin yerine protesto eden bu yalnız Tatar için yas tutmayın: ‘Ölüyorum, ama teslim de olmuyorum. Elveda Vatan’ım!’”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Savaştan sonra Brest Kalesi’nin bodrumunda, duvara süngüyle yazılmış bir yazı bulunmuştu: “Ölüyorum, ama teslim de olmuyorum. Elveda Vatan’ım! 22.VII.1941.” MK kararıyla bu yazı Sovyet halkının cesaretinin ve SBKP’nin davasına adanmışlığının bir simgesi oldu. Brest Kalesi savunmasından hayatta kalanlar bu yazının sahibinin askeri öğrenci, parti üyesi olmayan Timeryan Zinatov olduğunu öne sürdüler, ama komünist ideologlar onun ölen bir Meçhul Asker’e ait olması için ısrar etti. Kahramanın Brest şehir yönetimi tarafından üstlenilen cenaze masrafları şehir “imar bakım ve onarım giderleri”nden karşılandı.</span></p>

    <p class="G-vde-Metni para-style-override-7"><span class="italik">RFKP. Sistemli bir bakış. 5.sayı</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">...Neden kendini trenin altına attı yaşlı asker Timeryan Zinatov? Epey eskiden başlayalım... Krasnodar bölgesinin Leningradskiy köyünden Viktor Yakovleviç Yakovlev’in </span><span class="italik">Pravda</span><span class="char-style-override-7">’ya gönderdiği mektuptan. Büyük Anayurt Savaşı’na katılan, 41 yılında Moskova’yı savunan ve Zaferin 55. yılında Moskova’daki geçit törenine katılan Yakovlev, çok kırıldığı için yazı işlerine mektup göndermeye mecbur kalmış...</span></p>

    <p class="G-vde-Metni para-style-override-7"><span class="char-style-override-7">Geçenlerde dostuyla (eski albay ve savaş gazisi dostuyla) Moskova’ya gitmişler. Bunun için bayramlık ceketlerini giymişler, madalyalarını takmışlar. Bir gün içinde başkentin gürültüsünden yorulmuşlar ve Leningrad garına geldikleri zaman trenin gelişini beklemek için bir yere oturmak istemişler. Boş yer bulamamışlar, o zaman bir büfeyle rahat koltukların olduğu boş bir salona girmişler. Yanlarına hemen salonda içecek servisi yapan bir garson kız gelmiş ve kaba bir şekilde çıkışı göstermiş: “Buraya giremezsiniz. Burası biznes salonu!” Buradan sonrasını mektuptan aktaralım: “Ona sinirle yanıt verdim: ‘Ne yani, hırsız ve spekülatörler için mi burası, bize yasak mı? Amerika’da olduğu gibi yani: Zenciler ve köpekler giremez!’ Her şey ortadayken konuşmak boşa. Çıkıp gittik oradan. Ama bu biznesmenlerden birkaç tanesinin, yani haydutların, orada kahkaha atıp tıkındığını, içtiğini gördüm... Burada kan döktüğümüz unutulmuştu bile... Her şeyi almıştı elimizden bu domuz Çubayslar, Vekselbergler, Grefler...</span><span class="char-style-override-10">*</span><span class="char-style-override-7"> Paramızı, şerefimizi. Hem geçmişi, hem şimdiyi. Her şeyi! Şimdi torunlarımız saçlarını kestirip askere gidiyor, onların milyarlarını korumak için. İşte soruyorum: Ne için savaştık biz? Siperlerde oturuyorduk; sonbahar vakti dizlerimize kadar suyun içinde, kışın tipinin ortasında, dizlerimize kadar karın içinde, aylarca üzerimizdeki giysiyi çıkarmadan ve insanca uyumadan. Kalinin’de, Yahroma’da, Moskova önlerinde böyle oldu... Orada bizi ayırmıyorlardı zengin ve yoksul diye...”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Viktor Vekselberg: SSCB sonrası ortaya çıkan oligarklardan. Rusya’nın en zengin kişisi.</span></p>

    <p class="dip" xml:lang="en-GB"><span>German Gref: Sberbank başkanı, politikacı, RF Ekonomik Gelişmeler ve Ticaret eski Bakanı.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Belki, tabii, gazinin haklı olmadığı söylenebilir, bütün biznesmenler “hırsız ve spekülatör” değil. Ama komünizm sonrası ülkemize onun gözleriyle bakalım... Hayatın yeni efendilerinin kibrine, onların “geçmişten kalan insanlara” yönelik ya da şık dergilerde söylendiği gibi, “yoksulluk kokusu” saçanlara yönelik hor görülerine. Bu şık dergilerin yazarlarına göre, Zafer Günü’nde büyük salonlarda yapılan zafer toplantıları da böyle kokuyor, yılda bir kez oraya gazileri çağırıyor ve onların onuruna ikiyüzlü övgü nutukları atıyorlar. Aslında bugün kimseye lazım değil onlar. Adalet fikirleri de naif. Sovyet yaşam tarzına bağlılıkları da... </span></p>

    <p class="G-vde-Metni para-style-override-7"><span class="char-style-override-7">Başkanlığının başında Yeltsin halkın yaşam koşullarının seviyesinin düşürülmesine izin vermektense kendini raylara atacağına yemin etmişti. Bu seviye düşmekle kalmadı, deyim yerindeyse, yerle bir oldu. Fakat Yeltsin kendini raylara atmadı. 1992 sonbaharında, yaşlı asker Timeyan Zinatov attı protesto için kendini rayların üstüne...</span><span class="italik"></span></p>

    <p class="G-vde-Metni para-style-override-7"><span class="italik">Pravda </span><span class="char-style-override-7">gazetesinin internet sitesinden. 1997.</span></p>

    <p class="G-vde-Metni para-style-override-7"><span class="bold"></span></p>

    <p class="Paragraph-Style-1"><span class="char-style-override-12">Anma masasının başında</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Geleneğimize göre ölüler toprağa, yaşayanlar masaya. Bir sürü insan toplanmıştı, bazıları uzaklardan gelmişti: Moskova’dan, Kiev’den, Smolensk’ten... Hepsi de Zafer Günü’nde olduğu gibi madalya ve nişanlarını takıp gelmişti. Ölümden yaşamdan bahseder gibi bahsediyorlardı.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Merhum yoldaşımız şerefine! Bir dikişte. (</span><span class="italik">Herkes kalkıyor</span><span class="char-style-override-7">.) </span></p>

    <p class="G-vde-Metni para-style-override-7"><span class="char-style-override-7">–Toprağı bol olsun...</span></p>

    <p class="G-vde-Metni para-style-override-7"><span class="char-style-override-7">– Ah Timeryan... Timeryan Habuloviç... Gücenmişti. Hepimiz çok gücendik. Sosyalizme alışmıştık. Sovyet vatanına; SSCB’ye. Şimdi farklı ülkelerde, başka bir düzende yaşıyoruz. Başka bayraklar altında. Kendi muzaffer kızıl bayrağımızın değil... On yedi yaşımda koşmuştum cepheye...</span></p>

    <p class="G-vde-Metni para-style-override-7"><span class="char-style-override-7">– Büyük Anayurt Savaşı’nı kaybederdi torunlarımız. Onlarda fikir yok, büyük hayaller yok.</span></p>

    <p class="G-vde-Metni para-style-override-7"><span class="char-style-override-7">– Başka kitapçıklar okuyor ve başka filmler seyrediyorlar.</span></p>

    <p class="G-vde-Metni para-style-override-7"><span class="char-style-override-7">– Anlatıyorsun... masal gibi geliyor onlara... Sorular soruyorlar: “Alay sancağını korurken neden öldü askerler? Yenisini dikebilirlerdi.” Savaşmışlar, öldürmüşler; kimin için? Stalin için mi? Senin için aptal!</span></p>

    <p class="G-vde-Metni para-style-override-7"><span class="char-style-override-7">– Teslim olmak, Alman çizmesi temizlemek lazımdı...</span></p>

    <p class="G-vde-Metni para-style-override-7"><span class="char-style-override-7">– Babamın ölüm haberini getirdiler, ben de hemen cepheye gitme başvurusunda bulundum.</span></p>

    <p class="G-vde-Metni para-style-override-7"><span class="char-style-override-7">– Sovyet Vatan’ımızı yağmalıyorlar... Satıyorlar... Böyle olacağını bilseydik, bir daha düşünürdük...</span></p>

    <p class="G-vde-Metni para-style-override-7"><span class="char-style-override-7">– Annem savaşta öldü, babam daha önce tüberkülozdan ölmüştü. On beş yaşımdan beri çalışıyorum. Fabrikada günde yarım somun ekmek verirlerdi, başka bir şey yoktu, selüloz, talaş vardı ekmekte. Bir kere açlıktan bayıldım... sonra ikinci kez... Askerlik şubesine gittim: “Ölmeme izin vermeyin. Cepheye gönderin.” Ricamı kabul ettiler. </span></p>

    <p class="G-vde-Metni para-style-override-7"><span class="char-style-override-7">– Gidenlerin de yolcu edenlerin de gözleri deli gibiydi! Bir vagon tıka basa kız doluydu. “Kızlar, savaş ulaştı nerdeyse Ural’a / Ah, kızlar, nereye kayboldu gençlik?” diye şarkı söylüyorduk. İstasyonlarda leylaklar açıyordu... bazı kızlar gülüyor, bazıları ağlıyordu...</span></p>

    <p class="G-vde-Metni para-style-override-7"><span class="char-style-override-7">– Hepimiz destekledik Perestroyka’yı. Gorbaçov’u. Ama bu olan şeyi desteklemedik...</span></p>

    <p class="G-vde-Metni para-style-override-7"><span class="char-style-override-7">– Kambur,</span><span class="char-style-override-10">*</span><span class="char-style-override-7"> ajanmış...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Rusça “kambur” anlamına gelen “gorba” kelimesiyle Gorbaçov kastediliyor.</span></p>

    <p class="dip para-style-override-11" xml:lang="en-GB"></p>

    <p class="G-vde-Metni para-style-override-7"><span class="char-style-override-7">– Gorbaçov’un ne dediğini anlamıyordum... Anlaşılmaz bir şeyler söylüyordu, daha önce duymadığım şeyler... Bize vaat ettiği neydi? Ama dinlemekten hoşlanıyordum... Yalnız biraz kof çıktı, mücadele etmeden verdi nükleer bavulu. Komünist partimizi...</span></p>

    <p class="G-vde-Metni para-style-override-7"><span class="char-style-override-7">– Rus insanına vücudunu donduracak, omuriliğini karıncalandıracak fikirler lazım. </span></p>

    <p class="G-vde-Metni para-style-override-7"><span class="char-style-override-7">– Büyük bir ülkeydik...</span></p>

    <p class="G-vde-Metni para-style-override-7"><span class="char-style-override-7">– Vatan’ımız için! Zafer için! İçelim! (</span><span class="italik">Kadeh tokuşturuyorlar</span><span class="char-style-override-7">.) </span></p>

    <p class="G-vde-Metni para-style-override-7"><span class="char-style-override-7">– Şimdi anıtların üzerinde yıldızlar var… Ama arkadaşlarımızı nasıl gömdüğümüzü hatırlıyorum... Çukurun içine yuvarlıyoruz, kum atıyoruz, komutan bağırıyor: İleri, ileri! Devam ediyoruz. Yeni bir mücadele. Ve yine dolu bir çukur. Çukurdan çukura batıp çıkıyorduk. Destek getiriyorlar, iki-üç gün sonra yine cesetler. Sayılı insan kalmıştı. Talihliler! Kırk üç yılının sonunda, artık savaşmayı öğrenmiştik. Düzgün şekilde savaşıyorduk. Daha az insan ölmeye başlamıştı... Ancak o zaman arkadaşlarım oldu...</span></p>

    <p class="G-vde-Metni para-style-override-7"><span class="char-style-override-7">– Savaş boyunca en öndeydim, bir çizik bile almadım, bir tane bile! Ben ateistim. Berlin’e kadar gittim... Hayvanın inini gördüm...</span></p>

    <p class="G-vde-Metni para-style-override-7"><span class="char-style-override-7">– Savaşa dört kişiye bir tüfekle gittik. Biri ölüyor, ikincisi alıyor tüfeği, ikincisi ölünce sonraki... Almanlardaysa yepyeni makineliler vardı.</span></p>

    <p class="G-vde-Metni para-style-override-7"><span class="char-style-override-7">– Önce Almanlar çok kibirliydi. Avrupa’yı yenmişlerdi artık. Paris’e girmişlerdi. İki ay içinde SSCB sorununu çözmeyi planlıyorlardı. Bize yaralı olarak esir düşerlerse, hemşirelerimizin yüzüne tükürüyorlardı. Sargıları yırtıyor. “</span><span class="italik">Heil Hitler</span><span class="char-style-override-7">!” diye bağırıyorlardı. Ama savaşın sonunda “Rus, ateş etme. Kahrolsun Hitler!” diyorlardı.</span></p>

    <p class="G-vde-Metni para-style-override-7"><span class="char-style-override-7">– Her şeyden çok utançla ölmekten korkuyordum. Eğer biri korkup kaçarsa komutan hemen orada kurşuna dizdiriyordu... Bu sıradan bir işti...</span></p>

    <p class="G-vde-Metni para-style-override-7"><span class="char-style-override-7">– Nasıl demeli... Bizi Stalin usulü yetiştirmişlerdi: Başkalarının topraklarında savaşacaktık ve “...taygadan Britanya denizine kadar / Kızıl ordu hepsinden güçlü...”ydü. Düşmana acınmayacaktı! Savaşın ilk günleri... Korkunç bir kargaşa hatırlıyorum... Bir kuşatmaya düşmüştük... Herkeste tek bir soru vardı: Ne oluyor? Stalin nerede? Tek bir uçağımız yoktu gökte... Parti ve Komsomol kimliklerimizi gömüp kendimizi orman yollarına vurduk... Yeter yani... Bunu yazmanız gerekmez... (</span><span class="italik">Kayıt cihazını uzaklaştırıyor.</span><span class="char-style-override-7">) Almanlar propaganda yapıyordu, hoparlörleri yirmi dört saat çalışıyordu: “Rus İvan, teslim ol! Alman ordusu sana yaşam ve ekmek güvencesi veriyor.” Kendime kurşun sıkmaya hazırdım. Ama bir şey yoksa elinde! Yoksa işte! Mermi yoksa... Askercikler... on sekiz, on dokuz yaşındaydık... Komutanlar kendini asıyordu ikide bir. Kimisi kemeriyle, kimisi... ne bulursa... Çamlara asıyorlardı... Dünyanın sonuydu, ananı!</span></p>

    <p class="G-vde-Metni para-style-override-7"><span class="char-style-override-7">– Ya Vatan ya ölüm!</span></p>

    <p class="G-vde-Metni para-style-override-7"><span class="char-style-override-7">– Stalin’in bir planı vardı; esir düşenlerin ailelerini Sibirya’ya göndermek. Üç buçuk milyon esir vardı! Hepsini gönderemezsin! Bıyıklı yamyam!</span></p>

    <p class="G-vde-Metni para-style-override-7"><span class="char-style-override-7">– Kırk bir, lanet olası bir yıldı...</span></p>

    <p class="G-vde-Metni para-style-override-7"><span class="char-style-override-7">– Her şeyi söyle... Artık mümkün bu...</span></p>

    <p class="G-vde-Metni para-style-override-7"><span class="char-style-override-7">– Böyle bir alışkanlığım yok...</span></p>

    <p class="G-vde-Metni para-style-override-7"><span class="char-style-override-7">– Cephede birbirimize açılmaktan korkardık. İnsanları savaştan önce de hapse atarlardı... Savaşta da... Annem ekmek fabrikasında çalışıyordu, arama yapmışlar ve eldiveninde ekmek kırıntısı bulmuşlar, bu ihanet demekti. On yıl hapis verdiler. Ben cephedeydim, babam cephedeydi, küçük erkek ve kız kardeşim ninemle kalmıştı, onlar da ona “Nine, sen babamla Saşka (ben) savaştan dönmeden önce ölme,” diye yalvarmıştı. Babamdan hiç haber alamadık.</span></p>

    <p class="G-vde-Metni para-style-override-7"><span class="char-style-override-7">– Neremiz kahraman bizim? Bizimle asla kahraman gibi konuşmazlardı. Çocuklarımızı eşimle beraber kulübede büyüttük, sonra bize komünalka verdiler. Şimdi aldığımız üç kapik... gözyaşı bu, emekli maaşı değil... Televizyonda Almanların nasıl yaşadığını gösteriyorlar. Gayet iyi yaşamları! Kaybedenler kazananlardan yüz kat iyi yaşayabiliyor.</span></p>

    <p class="G-vde-Metni para-style-override-7"><span class="char-style-override-7">– Tanrı bilmez, küçük insan olmak ne demek.</span></p>

    <p class="G-vde-Metni para-style-override-7"><span class="char-style-override-7">– Komünisttim, komünistim ve komünist kalacağım! Stalin ve Stalin’in partisi olmasa kazanamazdık. Demokrasi, senin ananı… Savaş madalyalarını takmaya korkuyorum. “Kaçık ihtiyar, nerede hizmet ettin? Cephede mi, yoksa hapiste mi kampta mı?” İşte bunu duyuyorum gençlerden. Bira içip gülüşüyorlar.</span></p>

    <p class="G-vde-Metni para-style-override-7"><span class="char-style-override-7">– Liderimiz yüce Stalin’in anıtlarını eski yerlerine koymayı öneriyorum. Çöpmüş gibi arka bahçelere saklıyorlar.</span></p>

    <p class="G-vde-Metni para-style-override-7"><span class="char-style-override-7">– Senin yazlığına götürsene...</span></p>

    <p class="G-vde-Metni para-style-override-7"><span class="char-style-override-7">– Savaşı yeniden yazmak istiyorlar. Hepimizin ortadan kalkmasını bekliyorlar. </span></p>

    <p class="G-vde-Metni para-style-override-7"><span class="char-style-override-7">– Kısacası, artık biz </span><span class="italik">soveticus-aptalus</span><span class="char-style-override-7"> olduk...</span></p>

    <p class="G-vde-Metni para-style-override-7"><span class="char-style-override-7">– Rusya’yı büyük oluşu kurtardı. Ural… Sibirya...</span></p>

    <p class="G-vde-Metni para-style-override-7"><span class="char-style-override-7">– En korkunç olan şey de saldırıya kalkmak. İlk on dakika... Beş dakika... Önce fırlayanın yaşama şansı olmazdı. Mermi deliğini bulur. Komünistler, ileri!</span></p>

    <p class="G-vde-Metni para-style-override-7"><span class="char-style-override-7">– Vatan’ımızın askeri gücü adına! (</span><span class="italik">Kadeh kaldırıyorlar</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7">– Kısacası... kimse öldürmek istemez. Hoş değil. Ama alışıyorsun... Öğreniyorsun...</span></p>

    <p class="G-vde-Metni para-style-override-7"><span class="char-style-override-7">– Stalingrad önlerinde katıldım partiye. Açıklama olarak şunu yazdım: “Vatan’ı savunanların ön saflarında olmak istiyorum... Genç yaşamıma acımıyorum...” Piyadeye pek ödül vermiyorlardı. “Cesaret” madalyam var bir tek.</span></p>

    <p class="G-vde-Metni para-style-override-7"><span class="char-style-override-7">– Savaş yaralarım hayatımı etkiledi... Sakat kaldım, ama yine de direniyorum.</span></p>

    <p class="G-vde-Metni para-style-override-7"><span class="char-style-override-7">– Şunu hatırlıyorum: iki Vlasov</span><span class="char-style-override-10">*</span><span class="char-style-override-7"> askeri esir alındı... Biri “Babamın intikamını aldım,” diyordu... Babasını NKVD kurşuna dizmiş... Diğeri: “Alman toplama kampında ölmek istemedim.” Genç çocuklar, bizim gibi, bizimle aynı yaşta. Bir adamla konuşurken gözlerinin içine bakarsan... onu öldürmek zor olur... Ertesi gün hepimizi özel şubede sorguladılar: “Hainlerle neden konuştunuz? Neden hemen kurşuna dizmediniz?” Kendimi savunmaya çalıştım... Özel şubeci masaya vurdu: “Şimdi seni... Sen hâlâ hakkını mı arıyorsun... Tek bir söz daha edersen...” Vlasovculara kimse acımıyordu. Tankçılar onları tanklara bağlıyor, motoru çalıştırıyor ve zıt yönlere ilerliyorlardı... Paramparça ediyorlardı insanları... Hainler! Hepsi hain miydi acaba?</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Andrey Vlasov (1901-1946): Sovyet generali. Moskova savunmasına katılmıştır. 1942 yılında Almanlara esir düşmüş, daha sonra Almanların desteğiyle Rusya Kurtuluş Ordusu’nu kurmuş ve SSCB’ye karşı savaşmıştır. Bu orduda Almanlar tarafından esir alınan Sovyet esirlerinin yanında Ukrayna’dan, Kafkasya ülkelerinden gönüllü birlikleri de bulunuyordu. Vlasov 1945 yılında Kızıl Ordu tarafından yakalanmış ve 1946 yılında Moskova’da “vatana ihanet” suçlamasıyla asılmıştır.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Özel şubecilerden, Almanlardan daha çok korkulurdu. Generaller bile korkardı onlardan...</span></p>

    <p class="G-vde-Metni para-style-override-7"><span class="char-style-override-7">– Korku... Bütün savaş korkuydu...</span></p>

    <p class="G-vde-Metni para-style-override-7"><span class="char-style-override-7">– Stalin olmasaydı... “Demir yumruk” olmasaydı, Rusya hayatta kalmazdı...</span></p>

    <p class="G-vde-Metni para-style-override-7"><span class="char-style-override-7">– Stalin için değil, Vatan için savaştım. Çocuk ve torunlarım adına yemin ederim, bir kez bile duymadım “Stalin için!” diye bağırıldığını.</span></p>

    <p class="G-vde-Metni para-style-override-7"><span class="char-style-override-7">– Asker olmasa savaş kazanılmaz.</span></p>

    <p class="G-vde-Metni para-style-override-7"><span class="char-style-override-7">– Ananı...</span></p>

    <p class="G-vde-Metni para-style-override-7"><span class="char-style-override-7">– Tanrıdan korkmalı sadece. Hâkim odur.</span></p>

    <p class="G-vde-Metni para-style-override-7"><span class="char-style-override-7">– Tanrı varsa eğer...</span></p>

    <p class="G-vde-Metni para-style-override-7"><span class="char-style-override-7">(</span><span class="italik">Düzensiz bir koro</span><span class="char-style-override-7">.) “Ve demek ki bize bir zafer lazım! / Bir tane hepimiz için. Bedeli ne olursa olsun...”</span><span class="char-style-override-10">*</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Bulat Okucava’nın </span><span class="italik">Belarus Garı </span><span>(1970) adlı film için yazdığı “Bize Bir Zafer Lazım” adlı şarkıdan.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Bir adamın hikâyesi</span></p>

    <p class="G-vde-Metni para-style-override-7"><span class="char-style-override-7">Kendimi bildim bileli... kollarımı hep hazır oldaymışım gibi iki yanımda tuttum. Sesimi bile çıkarmazdım. Ama şimdi size hikâyemi anlatacağım.</span></p>

    <p class="G-vde-Metni para-style-override-7"><span class="char-style-override-7">Hatırladığım kadarıyla, çocukken hep babamı kaybetmekten korkardım... Babaları geceleyin götürürlerdi ve nereye gittikleri bilinmezdi. Annemin öz kardeşi Feliks de böyle kayboldu... Müzisyendi. Onu aptalca bir şey yüzünden aldılar... Bir saçmalık yüzünden... Bir dükkânda karısına yüksek sesle şöyle demiş: “Bak yirmi yıldır Sovyet iktidarı var, ama hâlâ düzgün bir pantolon satılmıyor.” Şimdi herkesin karşı olduğunu yazıyorlar... Bense halkın tutuklamaları desteklediğini söylüyorum. Annemi ele alalım... Kardeşi içeri atılmıştı ama şöyle diyordu: “Bizim Feliks’in başına bir hata geldi. İncelemeleri lazım. Ama suçluları içeri tıkmak da lazım, baksana ne çok rezalet yaşanıyor etrafta.” Halk destekliyordu... Savaş! Savaştan sonra savaşı hatırlamaya korktum... Kendi savaşımı... Partiye katılmak istedim; kabul etmediler: “Nasıl bir komünistsin sen, gettoya gitmişsen?” Sustum... sustum... Partizan birliğimizde Rozoçka adlı güzel bir Yahudi kız vardı, yanında hep kitap olurdu. On altı yaşındaydı. Komutanlar sırayla yattılar onunla... “Orasında hâlâ çocuk tüyleri vardı... Ha-ha...” Rozoçka gebe kaldı... Sonra onu ormanın içine götürüp köpek gibi vurdular. Çocuklar doğuyordu tabii, doğal bir şey, orman sağlıklı erkeklerle doluydu. Uygulama şöyleydi: Çocuk doğar doğmaz hemen köye verirler onu. Çiftliğe. Ama Yahudi çocuğunu kim alır? Yahudiler doğurma hakkına sahip değildi. Çıktığım görevden döndüm: “Rozoçka nerede?” – “Sana ne? O yok artık; başkasını bulurlar.” Gettodan kaçan yüzlerce Yahudi ormanlarda geziniyordu. Köylüler onları yakalıyor, bir kilo un için, bir kilo şeker için Almanlara veriyorlardı. Yazın bunları... Uzun süre sustum... Bir Yahudi hayatı boyunca korku içindedir. Nerede bir taş düşse, hep Yahudi suçludur.</span></p>

    <p class="G-vde-Metni para-style-override-7"><span class="char-style-override-7">Yanan Minsk’ten ninem yüzünden çıkamamıştık... Ninem 1918 yılında Almanları görmüş ve herkesi Almanların kültürlü bir millet olduğuna, barışçıl insanlara dokunmadıklarına ikna etmişti. Evlerinde bir Alman subayı kalmış, her akşam piyano çalmıştı. Annem kuşkuya düşmeye başladı: Gitmeli mi gitmemeli mi? İşte bu piyano olayı yüzünden... elbette çok vakit kaybettik. Alman motosikletliler geldi şehre. İşlemeli gömlek giymiş birileri onları ekmek ve tuzla karşıladı. Mutlulukla. Bir sürü insan şöyle düşünüyordu: İşte Almanlar geldi ve normal hayat başlayacak. Birçoğu Stalin’den nefret ediyordu ve bunu saklamıyorlardı artık. Savaşın ilk günlerinde bir sürü yeni ve anlaşılmaz şey vardı...</span></p>

    <p class="G-vde-Metni para-style-override-7"><span class="char-style-override-7">“Çıfıt” sözcüğünü de ilk kez savaşın ilk günlerinde duydum... Komşularımız kapıya vurup “Buraya kadar, çıfıtlar, sonunuz geldi! İsa’nın hesabını vereceksiniz!” diye bağırmaya başladılar. Sovyet çocuğuydum ben. Beşinci sınıfı bitirmiştim, on iki yaşındaydım. Ne dediklerini anlayamıyordum. Neden böyle konuşuyorlar? Şimdi bile anlamıyorum bunu... Ailemiz karışıktı: Babam Yahudi, annem Rus. Paskalya’yı kutlardık, ama özel bir şekilde: Annem o günün iyi bir insanın doğum günü olduğunu söylerdi. Turta yapardı. Hamursuz Bayramı’nda da (Tanrı’nın Yahudilere acıdığı zaman) babam ninemden mayasız ekmek getirirdi. Ama bunun açıkça yapılamayacağı bir zamanda yaşıyorduk... Susmak lazımdı...</span></p>

    <p class="G-vde-Metni para-style-override-7"><span class="char-style-override-7">Annem hepimizin üzerine sarı yıldızlar dikti... Birkaç gün kimse evden çıkamadı. Utanç vericiydi... Artık yaşlandım, ama bu hissi anlıyorum... Ne kadar utanç vericiydi... Şehrin her yerine bildiriler asılmıştı: “Komiserleri ve çıfıtları tasfiye edin,” “Rusya’yı çıfıt Bolşeviklerin iktidarından kurtarın.” Bir bildiri de bizim kapının altından atılmıştı... Çok geçmeden de... Dedikodular başladı: Amerikan Yahudileri bütün Yahudileri satın almak ve Amerika’ya taşımak için altın topluyormuş. Almanlar düzeni seviyor ve Yahudileri sevmiyormuş, bu yüzden Yahudilerin savaşı gettoda geçirmesi gerekiyormuş... İnsanlar olup bitenlerde anlam bulmaya çalışıyordu... Bir ipucu... İnsan cehennemi bile anlamaya çalışır. Hatırlıyorum... Gettoya nasıl yerleştirildiğimizi çok iyi hatırlıyorum. Binlerce Yahudi yürüyordu şehirde... Çocuklarıyla, yastıklarıyla... Ben de yanıma, gülünç ama, kelebek koleksiyonumu almıştım. Bu gülünç geliyor şimdi... Minskliler kaldırımlara dizilmişti: Bazısı bize merakla bakıyordu, bazısı kinle, ama bazısı da gözyaşları içindeydi. Zar zor bakıyordum etrafa, tanıdığım çocuklardan birini görmekten korkuyordum. Utanç vericiydi... Sürekli bir utanç hissi hatırlıyorum...</span></p>

    <p class="G-vde-Metni para-style-override-7"><span class="char-style-override-7">Annem evlilik yüzüğünü elinden çıkarmıştı; onu bir mendilin içine koydu ve nereye gideceğimi söyledi. Geceleyin telin altından sürünerek dışarı çıktım... Söylenen yerde beni bir kadın bekliyordu, yüzüğü ona verdim, o da un verdi. Sabahleyin un yerine kireç getirdiğimi gördük. Beyazdı. Böyle gitti annemin yüzüğü. Başka da değerli bir şeyimiz yoktu... Açlıktan şişmeye başladık... Gettonun yanında büyük çuvallı köylüler nöbet tutuyordu. Gece gündüz. Sonraki pogromu bekliyorlardı. Yahudiler kurşuna dizilmeye götürülünce, terk ettikleri evleri yağmalamaya koşuyorlardı. </span><span class="italik">Politzei</span><span class="char-style-override-7"> değerli eşyaları alıyordu, köylüler de ne bulurlarsa dolduruyorlardı çuvala. “Artık size bir şey lazım olmayacak,” diyorlardı bize.</span></p>

    <p class="G-vde-Metni para-style-override-7"><span class="char-style-override-7">Bir gün getto, pogromlardan önce olduğu gibi sessizleşti. Oysa tek bir silah sesi yoktu. O gün ateş etmediler… Arabalar... Bir sürü araba... Arabalardan güzel kılıklı ve ayakkabılı çocuklar, beyaz önlüklü kadınlar, pahalı çantalı erkekler indi. Şıktı çantalar! Hepsi de Almanca konuşuyordu. Muhafızlar ve nöbetçiler ne yapacağını bilmez durumdaydı, özellikle de </span><span class="italik">politzei</span><span class="char-style-override-7">, hiç bağırmıyor, kimseye sopalarla vurmuyor, köpekleri üstlerine salmıyorlardı. Gösteri... Tiyatro... Bu bir gösteriye benziyordu... O gün bunların Avrupa’dan getirilen Yahudiler olduğunu öğrendik. Onlara Hamburglu Yahudiler dediler, çünkü büyük çoğunluğu Hamburg’dan geliyordu. Disiplinli, uysal insanlardı. Kurnazlık etmiyor, nöbetçiyi kandırmıyor, saklanmaya çalışmıyorlardı... Sonları kaçınılmazdı... Bize yüksekten bakıyorlardı. Biz yoksulduk, kötü giyimliydik. Biz başkaydık... Almanca konuşmuyorduk.</span></p>

    <p class="G-vde-Metni para-style-override-7"><span class="char-style-override-7">Hepsini kurşuna dizdiler. On binlerce Hamburglu Yahudiyi...</span></p>

    <p class="G-vde-Metni para-style-override-7"><span class="char-style-override-7">O gün... Her şey sis içinde... Bizi evden nasıl kovmuşlardı? Nasıl getirmişlerdi? Ormanın yanında büyük bir tarla hatırlıyorum... Güçlü köylüleri seçmiş ve onlara iki çukur kazmalarını emretmişlerdi. Derin. Biz de durup bekledik. Önce küçük çocukları attılar bir çukura... Ve toprak atmaya başladılar... Anne ve babalar ağlamıyor, yalvarmıyordu. Sessizlik vardı. Neden? diye soracaksınız. Bunu düşündüm... Eğer insana kurt saldırırsa, insan ondan af dilemez, hayatını bağışlamasını istemez. Ya da yaban domuzu saldırırsa... Almanlar çukura bakıp gülüyor, oraya şeker atıyorlardı. </span><span class="italik">Politzei</span><span class="char-style-override-7"> körkütük sarhoştu... Cepleri tıka basa saat doluydu... Çocukları gömdüler... Ve herkese diğer çukura atlamayı emrettiler. Annem, babam, ben ve kız kardeşim vardı. Sıra bize geldi... Komuta eden Alman annemin Rus olduğunu anladı ve eliyle işaret etti: “Sen git.” Babam anneme “Kaç!” diye bağırdı. Annemse babama, bana sarılıp “Ben sizinleyim,” dedi. Onu ittik... Gitmesi için yalvardık... Önce annem atladı çukura...</span></p>

    <p class="G-vde-Metni para-style-override-7"><span class="char-style-override-7">Bütün hatırladığım bundan ibaret... Birisi keskin bir şeyle bacaklarıma sertçe vurunca kendime geldim. Acıdan çığlık attım. Bir fısıltı duydum: “Şurada biri canlı.” Köylüler çukura atlayıp ölülerden çizmeleri, botları çıkarıyorlardı… Alabildikleri her şeyi aldılar... Benim yukarı çıkmama yardım ettiler. Ben de çukurun kıyısına oturup bekledim... Bekledim... Yağmur yağdı. Toprak sıcak, sıcacıktı. Bir parça ekmek verdiler bana: “Kaç, çıfıtçık. Belki kurtulursun.”</span></p>

    <p class="G-vde-Metni para-style-override-7"><span class="char-style-override-7">Köy boştu... Kimsecikler yoktu, ama evler sağlamdı. Acıkmıştım, ama yemek isteyecek biri yoktu. Tek başıma geziyordum. Yolda lastik bir bot görüyordun ya da galoş... başörtüsü... Kilisenin ardında yanmış insanlar gördüm. Kararmış cesetler. Benzin ve yanık kokuyordu... Yine ormana kaçtım. Mantar ve meyve yemeye çalıştım. Bir ara ağaç kesen bir ihtiyarla karşılaştım. “Köye gitme,” diye uyardı beni. “Köylüler tutup askerlere veriyor. Geçenlerde iki Yahudi çocuk yakaladılar böyle.”</span></p>

    <p class="G-vde-Metni para-style-override-7"><span class="char-style-override-7">Bir gün uyuyakaldım ve kafamın üzerinde çınlayan bir silah sesiyle uyandım. Sıçradım: “Almanlar mı?” Atların üzerinde genç delikanlılar vardı. Partizanlar! Gülüp aralarında tartışmaya başladılar: “Çıfıtçıktan bize ne? Haydi...” – “Bırak komutan karar versin.” Beni birliğe götürdüler, ayrı bir yere koydular. Nöbetçi diktiler başıma... Sorgu başladı: “Birliğin yerini nereden öğrendin? Kim gönderdi seni?” – “Beni kimse göndermedi. Kurşuna dizdikleri çukurdan kaçtım.” – “Yoksa casus musun?” Yüzüme iki tokat attılar ve yine kapattılar. Akşamleyin iki genç köylü daha katıldı yanıma, onlar da Yahudiydi, üzerlerinde iyi deri ceketler vardı. Yahudilerin birliğe silahsız alınmadığını öğrendim. Silahın yoksa, altın getirmen gerekiyordu. Altın bir şey. Yanlarında altın saat ve sigara tabakası vardı, bana gösterdiler – komutanla görüşmek istediler. Bir süre sonra onları götürdüler. Bir daha da görmedim onları... Daha sonra altın tabakayı komutanımızda gördüm... Deri ceketi de... Beni babamın tanıdığı, Yaşa Amca kurtardı. Çizmeciydi birlikte, çizmeciler de doktor kadar önemliydi. Ona yardım etmeye başladım...</span></p>

    <p class="G-vde-Metni para-style-override-7"><span class="char-style-override-7">Yaşa Amca’nın ilk öğüdü: “Soyadını değiştir,” oldu. Soyadım Fridman... Lomeyko oldum... İkinci öğüdü: “Sus. Yoksa sırtına kurşunu yersin. Yahudi için kimsenin hesap vermesi gerekmez.” Böyleydi işte... Savaş bir bataklıktı, içine düşmek kolay, içinden çıkmak zordu. Bir de Yahudi deyişi vardır: “Sert rüzgâr esiyorsa, çöp her şeyden daha yükseğe çıkar.” Nazi propagandası herkesi etkilemişti, partizanlar antisemit olmuştu. Birlikte biz Yahudiler on bir kişiydik... Sonra beş... Özellikle bizim yanımızda konuşmalar yapıyorlardı: “Sizin nereniz savaşçı? Koyun gibi kesime gidiyorsunuz...” – “Çıfıtlar korkaktır...” Sustum. Mücadeleci bir dostum vardı, umutsuz bir delikanlı... David Grinberg... Onlara yanıt verdi. Tartıştı. Onu sırtına bir kurşunla öldürdüler. Kimin öldürdüğünü biliyorum. Bugün bir kahraman; madalyalarla geziyor. Kahramanlık taslıyor! İki Yahudiyi nöbette uyudukları için öldürdü... Bir tanesini de yeni otomatik silahı için... Kıskanmışlardı... Nereye kaçmalı? Gettoya mı? Ben vatanımı savunmak istedim... Akrabalarımın intikamını almak... Ya Vatan? Partizan komutanlarının elinde Moskova’nın gizli emirleri vardı: Yahudilere güvenmeyin, onları birliğe almayın, yok edin. Bizi hain sayıyorlardı. Şimdi Perestroyka sayesinde öğreniyoruz bunları.</span></p>

    <p class="G-vde-Metni para-style-override-7"><span class="char-style-override-7">İnsana acıyoruz... Peki ya atlar nasıl ölüyor? At diğer hayvanlar gibi saklanmaz: Köpek, kedi, inek, hepsi kaçar, at ise durup bekler biri onu öldürürken. Korkunç bir manzara... Sinemada tepelerinde bağırıp kılıç savuran süvarileri taşıyorlar. Saçmalık! Fantezi! Bizim birlikte bir ara süvariler vardı, kısa süre sonra onları dağıttılar. Atlar tümseklerde, çukurlarda </span><span class="char-style-override-7">doğru dürüst gidemiyordu, daha doğrusu gitseler de Almanlar motosikletle geliyordu; iki tekerlekli, üç tekerlekli, kışın da kayak kullanıyorlardı. Araçla geliyor, kahkahalar atarak atlarımızı da, süvarilerimizi de kurşuna diziyorlardı. Güzel atlara üzülmüş olmalılar, çünkü onların da aralarında epey köy çocuğu vardı… </span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Emir geliyor: </span><span class="italik">Polizei</span><span class="char-style-override-7"> kulübesi yakılacak... Aileyle birlikte... Büyük bir aile: kadın, üç çocuk, dede, nine. Geceleyin sardık evi... Dipçikle kapıyı kırdık... Benzin döküp tutuşturduk... Bağırdılar, yalvardılar. Çocuklardan biri pencereden atlıyor... Bir partizan onu vurmak istedi, ama diğeri izin vermedi. Tekrar ateşe attılar. Ben on dört yaşındayım... Hiçbir şey anlamıyorum... Yapabildiğim tek şey; bunu hatırlamak. İşte anlattım... “Kahraman” sözünü sevmiyorum... Savaşta kahraman olmaz... Eğer insan eline bir kez silah almışsa, artık iyi olmaz. Ondan bir şey çıkmaz.</span></p>

    <p class="G-vde-Metni para-style-override-7"><span class="char-style-override-7">Kuşatmayı hatırlıyorum... Almanlar arka cephelerini temizlemeye karar verdiler ve SS bölüklerini partizanlara karşı harekete geçirdiler. Paraşütlerine ışıldak asmışlardı ve gece gündüz bombalıyorlardı. Bombardımanlardan sonra havan topu atışına başladılar. Birliğimiz küçük gruplar halinde geri çekiliyordu, yaralıları beraberinde götürüyordu, ama onların ağzını kapatıyordu, atlara da özel gemler takılmıştı. Her şey atıldı, evcil hayvanlar atıldı, onlarsa insanların peşinden koştular. İnekler, kuzular... Kurşunlamak gerekti... Almanlar yaklaşmıştı, o kadar yaklaşmışlardı ki sesleri bile duyuluyordu: “</span><span class="italik">O muter, o muter</span><span class="char-style-override-7">”... Sigaralarının kokusunu alabiliyorduk... Herkes son mermisini kendisine saklıyordu... Ama ölmeye asla gecikmezsin. Bir gece biz... koruma grubu olarak üç kişi geride kalıp saklanmıştık... Ölü atların karnını yardık, içini boşalttık, oraya saklandık. İki gün öyle oturduk, Almanların oraya buraya koşuşturmasını dinledik. Ara sıra ateş ediyorlardı. Sonunda tam bir sessizlik oldu. O zaman çıktık: Baştan aşağı kan içindeydik, bağırsaklar... bok... Yarı delirmiş gibiydik. Gece... Ay ışıldıyor...</span></p>

    <p class="G-vde-Metni para-style-override-7"><span class="char-style-override-7">Kuşlar bile yardım etti bize, inanır mısınız... Bülbül yabancı birini işitince kesinlikle bağırır. İşaret verir. Bize alışmışlardı, ama Almanlar farklı kokuyordu: Kolonyaları vardı, kokulu sabunları vardı, sigaraları vardı, özel asker kumaşından kaputları vardı... Ve iyi cilalanmış çizmeleri vardı... Bizimse el yapımı tütünümüz, örtümüz, öküz derisinden pabuçlarımız, ayaklarımıza sardığımız sargılar vardı. Onların yünden sıkı iç çamaşırları vardı... Ölülerini soyuyorduk işte! Köpekler onların yüzünü, parmaklarını yiyordu. Hayvanlar bile sürüklenmişti savaşa...</span></p>

    <p class="G-vde-Metni para-style-override-7"><span class="char-style-override-7">Uzun yıllar geçti... Yarım asır... Ama onu unutmadım. O kadını... İki çocuğu vardı. Küçüktü. Bodrumda saklamıştı yaralı bir partizanı. Birisi ihbar etmiş... Aileyi köyün ortasında astılar. Önce çocukları astılar. Nasıl da bağırıyordu kadın! İnsan bağırmaz böyle... Hayvanlar bağırır... İnsan kendini böyle feda etmeli mi? Bilmiyorum. (</span><span class="italik">Susuyor</span><span class="char-style-override-7">.) Şimdi savaşa gitmemiş olanlar savaşı yazıyor. Okumuyorum... Gücenmeyin, ama okumuyorum...</span></p>

    <p class="G-vde-Metni para-style-override-7"><span class="char-style-override-7">Minsk’i kurtardılar... Benim için savaş bitmişti, yaş yüzünden orduya almadılar. On beş yaşındaydım. Nerede yaşayacağım? Evimize başkaları yerleşmişti. Beni kovdular: “Pis çıfıt...” Kimse ev ya da eşya vermek istemedi. Yahudilerin asla dönmeyeceği fikrine alışmışlardı...</span></p>

    <p class="G-vde-Metni para-style-override-7"><span class="char-style-override-7">(</span><span class="italik">Ahenksiz bir koro.</span><span class="char-style-override-7">) “Eğri büğrü sobada ateş yanıyor / Kütüklerde reçine gözyaşı gibi / Ve kulübede bir akordeon şakıyor / Senin gülüşünü, gözlerini anlatıyor...”</span><span class="char-style-override-10">*</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Sözleri A. Surkov’a bestesi K. Listov’a ait “Sığınakta” adlı Moskova şarkısı.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Savaştan sonra insanlar aynı değildi. Ben bile eve sinir küpüne döndüm. </span></p>

    <p class="G-vde-Metni para-style-override-7"><span class="char-style-override-7">– Stalin bizim kuşağımızı sevmedi. Nefret etti. Özgürlüğü tatmış olduğumuz için. Savaş özgürlüktü bizim için! Avrupa’ya gittik, orada insanların nasıl yaşadığını gördük. İşe Stalin anıtının yanından geçerek giderdim, soğuk ter içinde kalırdım: Ya birdenbire anlarsa ne düşündüğümü?</span></p>

    <p class="G-vde-Metni para-style-override-7"><span class="char-style-override-7">– “Gerisingeriye ahıra!” dediler bize. Biz de gittik.</span></p>

    <p class="G-vde-Metni para-style-override-7"><span class="char-style-override-7">– Debokratlar! Mahvettiler her şeyi... Bok içinde yüzüyoruz...</span></p>

    <p class="G-vde-Metni para-style-override-7"><span class="char-style-override-7">– Her şeyi unuttum... Aşkı unuttum… Ama savaşı hatırlıyorum...</span></p>

    <p class="G-vde-Metni para-style-override-7"><span class="char-style-override-7">– Partizanlar arasında iki yıl. Ormanda. Savaştan sonra, yedi yıl... sekiz yıl... erkeklere bakamadım bile. Bol bol görmüştüm zaten! O kadar tiksinmiştim. Kız kardeşimle bir şifa yurduna gittik... Ona kur yapıyorlar, o dans ediyor, bense huzur istiyorum. Geç evlendim. Kocam benden beş yaş küçüktü. Kız gibiydi.</span></p>

    <p class="G-vde-Metni para-style-override-7"><span class="char-style-override-7">– Cepheye gittim, çünkü </span><span class="italik">Pravda</span><span class="char-style-override-7"> gazetesinin yazdığı her şeye inanıyordum. Ateş ettim. Büyük bir tutku oldu öldürmek! Öldürmek! Eskiden her şeyi unutmak isterdim, ama yapamadım, şimdi de kendiliğinden siliniyor. Bir tek, savaşta ölümün başka türlü koktuğunu hatırlıyorum... Öldürmenin kokusu kendine özgü... Çok değil de tek bir kişi yatıyorsa yerde, düşünmeye başlıyorsun: Kim bu? Nereden çıktı? Onu biri bekliyor...</span></p>

    <p class="G-vde-Metni para-style-override-7"><span class="char-style-override-7">– Varşova önlerinde... Yaşlı bir Polonyalı kadın bana kocasının giysisini getirdi: “Çıkar üzerindekileri. Ben yıkarım. Neden bu kadar çamurlu ve sıskasınız? Nasıl zafer kazandınız?” Nasıl zafer kazandık?!</span></p>

    <p class="G-vde-Metni para-style-override-7"><span class="char-style-override-7">– Haydi... Duygusala kaçmadan...</span></p>

    <p class="G-vde-Metni para-style-override-7"><span class="char-style-override-7">– Zafer kazandık; evet. Ama bizim büyük zaferimiz, ülkemizi büyük yapmadı.</span></p>

    <p class="G-vde-Metni para-style-override-7"><span class="char-style-override-7">– Komünist olarak öleceğim... Perestroyka; CIA’nın SSCB’yi yıkma operasyonudur.</span></p>

    <p class="G-vde-Metni para-style-override-7"><span class="char-style-override-7">– Aklımda ne kaldı? En gücendirici olan şey, Almanların bizi küçümsemesiydi. Yaşayışımızı... Günlük hayatımızı... Hitler, Slavlara tavşan diyordu...</span></p>

    <p class="G-vde-Metni para-style-override-7"><span class="char-style-override-7">– Almanlar köyümüze geldi. Bahar vakti. Ertesi gün çiçek tarhı ve tuvalet inşa etmeye başladılar. İhtiyarlar hâlâ hatırlar Almanların çiçek ektiğini...</span></p>

    <p class="G-vde-Metni para-style-override-7"><span class="char-style-override-7">– Almanya’da... Binalara giriyoruz: Dolaplarda bir sürü güzel giysi, iç çamaşırı, kadın eşyaları. Kap kacak dağları. Savaştan önce bize kapitalizm yüzünden çok sıkıntı çektiklerini söylerlerdi. Bakar ve susardık. Kolaysa Alman çakmağını ya da bisikletini öv. “Sovyet karşıtı propaganda” başlıklı elli sekizinci maddeden içeri atılırsın. Bir anda... eve paket göndermeye izin verdiler; generale on beş kilogram, subaya on, askere beş. Postane dolmuş taşıyor. Annem “Paket lazım değil,” diye yazıyor. “Senin paketlerin yüzünden bizi öldürecekler.” Onlara çakmak, saat, ipek kumaş gönderdim... İri iri çikolatalı şekerlemeler... Sabun sanmışlar...</span></p>

    <p class="G-vde-Metni para-style-override-7"><span class="char-style-override-7">– On yaşından seksen yaşına düzülmemiş Alman kadını kalmamıştı! Yani orada kırk altıda doğanlar “Rus halkı” sayılır.</span></p>

    <p class="G-vde-Metni para-style-override-7"><span class="char-style-override-7">– Savaş her şeyi alıp götürüyor... alıp götürdü de zaten...</span></p>

    <p class="G-vde-Metni para-style-override-7"><span class="char-style-override-7">– İşte geldi; zafer! Zafer! Savaş boyunca insanlar savaştan sonra yaşamanın nasıl iyi olacağını hayal ettiler. İki-üç gün bayram yaptılar. Sonra bir şey yemek istediler, bir şey giymek lazımdı. Yaşamak istediler. Ama hiçbir şey yoktu. Herkes Alman üniformasıyla geziyordu. Yetişkinler de, çocuklar da. Dikiyor, tekrar dikiyorduk. Ekmek karneyle veriliyordu, kilometrelerce kuyruk vardı. Öfke vardı havada. İnsan insanı öylece öldürebilirdi.</span></p>

    <p class="G-vde-Metni para-style-override-7"><span class="char-style-override-7">– Hatırlıyorum... Bütün gün gürültü kesilmezdi... Sakatlar bilyeli rulman çaktıkları tahta sandalyelerde gezerdi. Yollar, taş döşeliydi. Bodrum ve yarım bodrumlarda yaşardı herkes. İçer, hendeklere yuvarlanırdı. Dilenirlerdi. Madalyayı votkayla değiştirirlerdi. Kuyruğa yanaşıp yalvarırlardı: “Bir parça ekmek alsanıza.” Kuyrukta sadece yorgun kadınlar vardı: “Sen hayattasın. Benimki mezarda yatıyor.” Kovarlardı onları. Biraz iyi yaşamaya başlayınca, herkes küçümsedi sakatları. Kimse savaşı hatırlamak istemiyordu. Artık herkes hayatla ilgiliydi, savaşla değil. Bir gün onları şehirden topladılar. Polisler onları yavru domuz gibi arabalara doldurdu. Küfür, bağırış, çağırış… </span></p>

    <p class="G-vde-Metni para-style-override-7"><span class="char-style-override-7">– Bizim şehirde bir Engelliler Evi vardı. Elsiz, ayaksız gençler. Hepsi de madalyalı. Onları evlere dağıtmaya karar verdiler... Resmi karar alındı... Kadınlar erkek özlemi içindeydi ve hemen aldılar onları: Kimi el arabasıyla taşındı, kimisi çocuk arabası. Evde bir erkek kokusu olsun, evin kapısında bir erkek gömleği asılsın istiyorlar. Bir süre sonra onları geri getirdiler... Bu iş oyun değil... Film de değil. Kolaysa sev o insan parçasını. Kötüdür, gücenmiştir, ona ihanet ettiklerini bilir.</span></p>

    <p class="G-vde-Metni para-style-override-7"><span class="char-style-override-7">Bugün Zafer Günü...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Bir kadının hikâyesi</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Sana kendi aşkımı anlatayım... Almanlar köyümüze büyük araçlarla geldiler, sadece kasklarının tepeleri parıldıyordu. Gençtiler, neşeliydiler. Kızları çimdiklediler. Önceleri her şeyin parasını ödüyorlardı: Tavuğun, yumurtanın. Bunu anlatıyorum ama kimse inanmıyor bana. Gerçekten böyleydi! Alman Marklarıyla ödüyorlardı... Bana ne savaştan? Ben âşığım! Bir tek şey var aklımda; onu ne zaman göreceğim? Geliyor, bankta oturup bana bakıyor da bakıyor. Gülümsüyor. “Neye gülümsüyorsun?” – “Öylesine...” Savaştan önce aynı okulda okumuştuk. Babası tüberkülozdan öldü, dedesi kulaktı, ailesiyle birlikte Sibirya’ya gönderildi. Annesinin onu küçük bir “kız gibi giydirip”, biri onlar için gelirse, istasyona koşmasını, bir trene binip gitmesini öğrettiğini hatırlıyordu. İvan derlerdi ona... O da bana: “Lyuboçkam benim…” O kadar... Yıldızımız yokmuş, talihimiz yokmuş. Almanlar geldi ve kısa süre sonra dedesi döndü, kızgın geldi elbette. Tek başına. Bütün ailesini yaban ellerde kaybetmişti. Onları Sibirya nehirlerinden geçirdiklerini anlattı. Karanlık taygalara sürüklemişler. Yirmi, otuz kişiye bir testere ve balta düşüyormuş. Yaprak yemişler... Ağaç kabuğu soymuşlar... Komünistlerden nefret ediyordu dede! Lenin ve Stalin’den! İlk günden başladı intikama. Almanlara gösteriyordu: Bu komünist... Bu da... Adamları alıp bir yerlere götürüyorlardı... Uzun süre anlamadım savaşı...</span></p>

    <p class="G-vde-Metni para-style-override-7"><span class="char-style-override-7">Nehirde atları beraber yıkıyoruz. Güneş! Samanı birlikte kurutuyoruz ve saman öyle kokuyor ki! Bunların hiçbirini bilmiyordum, daha önce böyle hissetmemiştim. Aşk yokken sıradan bir kızdım, sıradandım, âşık olmamıştım. Kehanete benzer bir rüya görüyorum... Nehrimiz küçüktü, ama ben o nehirde boğuluyorum, akıntı alıp götürüyor beni, suyun altındayım artık. Nasıl olduğunu anlamadım, ama biri beni çıkardı, suyun dışına çekti, ama nedense giysilerim yoktu. Kıyıya koştum. İlk başta geceydi, şimdi sabah olmuştu. Kıyıda bizim bütün köy ahalisi vardı. Sudan çıplak çıktım... çırılçıplak...</span></p>

    <p class="G-vde-Metni para-style-override-7"><span class="char-style-override-7">Evlerden birinde gramofon vardı. Gençler toplanırlardı. Dans ederlerdi. Müstakbel eş falı bakardık, Kutsal Kitap’la bakardık, reçineyle... fasulyeyle... Reçine için kızın kalkıp ormana gitmesi ve yaşlı bir çam bulması gerekiyordu, genç ağaç olmazdı, onun belleği yoktu. Gücü yoktu. Bütün bunlar gerçek... Buna şimdi de inanıyorum... Fasulye de bir kenara ayrılır ve sayılırdı: Tek-çift. Benim yaşım on sekiz... Tabii yine... kitaplarda bunu yazmazlar... ama Almanlar varken hayat Sovyet zamanından daha iyiydi. Almanlar kiliseleri açmıştı. Kolhozları kapatmış ve toprağı dağıtmıştı; bir kişiye iki hektar düşüyordu, iki toprak sahibine bir at. Katı bir vergi koymuşlardı: Sonbaharda tahıl, bezelye, ekmek ve her avludan bir domuz yavrusu veriyorduk. Veriyorduk ve bize de kalıyordu. Herkes hoşnuttu. Sovyet zamanında yoksulluk çekiyorduk. Ustabaşı çalıştığın iş günleri için deftere çentik atardı. Sonbahar geldiğindeyse bu iş günleri için eline bir şey geçmezdi. Ama Almanların yönetiminde artık elimizde et de vardı, yağ da. Başka bir hayattı bu! İnsanlar istediklerini aldıkları için mutluydu. Alman düzeni gelmişti... Atını beslemezsen, seni kamçılıyorlardı. Avlunun önünü mü süpürmedin, o zaman da!.. Konuşmaları hatırlıyorum: Komünistlere alışmıştık, Almanlara da alışırız. Alman gibi yaşamayı öğreniriz. Öyle oldu... Hepsi hafızamda canlı... Geceleyin herkes “orman insanları”ndan korkardı, davetsiz gelirlerdi. Bir keresinde bize gelmişlerdi; birinde balta, diğerinde yaba vardı: “Yağ ver anacığım. Ev votkası ver. Gürültü çıkarma.” Hayatta ne olduysa onu anlatıyorum size, kitaplarda yazanı değil. Partizanları başta sevmemiştik...</span></p>

    <p class="G-vde-Metni para-style-override-7"><span class="char-style-override-7">Düğün günümüz kararlaştırıldı... Hasat sonu. Tarlada işler bitince ve kadınlar son demedi çiçeklerle süsleyince... (</span><span class="italik">Susuyor</span><span class="char-style-override-7">.) Bellek zayıfladı ama ruh her şeyi hatırlıyor... Yemekten sonra yağmur başladı. Herkes kaçıyor tarladan ve annem dönüyor. Ağlayarak: “Tanrım! Tanrım! Senin İvan polislik yapacakmış. </span><span class="italik">Polizei</span><span class="char-style-override-7"> karısı olacaksın.” – “İstemiyoruuuuuum!” Ağlıyoruz annemle. Akşam İvan geliyor, oturuyor ve gözlerini yerden kaldırmıyor. “İvan, canımın içi, bizi hiç düşünmedin mi?” – “Lyubka... Lyubkacığım...” Dedesi onu zorlamış. Yaşlı şeytan! “Polise yazılmazsan, Almanya’ya gönderecekler. Lyubka’nı göremeyeceksin! Unut onu!” demiş. Dedesinin kendi hayalleri varmış... Alman gelin almak istiyormuş torununa... Almanlar, Almanya hakkında filmler gösteriyorlardı, orada ne güzel bir hayat olduğunu gösteriyorlardı. Bir sürü kız, erkek inandı buna. Gittiler. Gitmeden önce bir tören yaptık. Orkestra çaldı. Trene terliklerle bindirdik... (</span><span class="italik">Çantasından haplar çıkarıyor</span><span class="char-style-override-7">.) Kötü benim halim... Doktorlar tıp çaresiz diyor... Yakında öleceğim... (</span><span class="italik">Susuyor</span><span class="char-style-override-7">.) Aşkım kalsın istiyorum. Ben olmayacağım, ama en azından insanlar okuyacak...</span></p>

    <p class="G-vde-Metni para-style-override-7"><span class="char-style-override-7">Etrafta savaş vardı, ama biz mutluyduk. Bir yıl karıkoca hayatı sürdük. Ben gebe kaldım. Demiryolu istasyonu bize çok yakındı. Alman birlikleri cepheye gidiyordu, hep genç, neşeli askerler. Şarkılar söylüyorlardı. Beni görünce: “</span><span class="italik">Mädchen. Kleines Mädchen</span><span class="char-style-override-7">!”</span><span class="char-style-override-10">*</span><span class="char-style-override-7"> Gülüyorlardı. Ama artık gençten çok yaşlı asker olmaya başlamıştı. Öncekilerin hepsi neşeliydi, ama bu yeniler hüzünlüydü. Neşe yoktu. Sovyet ordusu zafer kazanıyordu. “İvan,” diye sordum, “biz ne yapacağız?” – “Benim elim kana bulanmadı. Bir kişi bile öldürmedim.” (</span><span class="italik">Susuyor.</span><span class="char-style-override-7">) Çocuklarım bunu hiç bilmiyor, onlara itiraf etmedim. Belki, en sonda... Ölmeden hemen önce... Bir tek şöyle derim: Aşk – zehirdir...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>(Alm) Kız, küçük kız.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">İki ev ötemizde benden hoşlanan bir delikanlı yaşıyordu, hep beni danslara çağırırdı. Sadece benimle dans ederdi. “Sana eşlik edeyim.” – “Benim eşim var.” Yakışıklı biriydi... Ormana gitti. Partizanlara. Görenlerin dediğine göre, kızıl kurdeleli bir kasket giyiyormuş. Geceleyin kapı çaldı: “Kim o?” – “Partizanlar.” Bu delikanlıyla birlikte bir de yaşlı adam geldi. Benden hoşlanan sormaya başladı: “Nasıl gidiyor, </span><span class="italik">polizei</span><span class="char-style-override-7"> karısı? Uzun zamandır ziyaret etmek istiyordum. Kocan nerede?” – “Ben nereden bileyim? Bugün gelmedi. Garnizonda kaldı herhalde.” O zaman beni elimden tutup duvara itiyor: Alman kuklası... Kaldırım süpürgesi... Küfrediyor... “Orospu... Alman uşağını, kulak piçini seçtin, bir de ona bakire rolü yaptın.” Göğsünden tabanca gibi bir şey çıkarttı. Annem diz çöktü önlerinde: “Ateş edin, evlatlarım, edin. Ben annelerinizle gezerdim genç kızken. Bırakalım onlar da arkamızdan ağlasın.” Annemin sözleri bir şekilde etki etti ona. Aralarında bir şeyler konuşup gittiler. (</span><span class="italik">Susuyor</span><span class="char-style-override-7">.) Aşk; çok acı, acı bir şey...</span></p>

    <p class="G-vde-Metni para-style-override-7"><span class="char-style-override-7">Cephe gitgide yaklaşıyordu. Hatta geceleri top sesleri duyuluyordu. Geceleyin ziyaretçiler geliyordu. “Kim o?” – “Partizanlar.” Benim hayranım geliyor... Yanında da biri daha... Hayranım bana silahını gösteriyor: “İşte bu silahla öldürdüm kocanı.” – “Yalan! Yalan!” – “Artık kocan yok senin.” Onu öldürmeyi düşündüm... Öldürmeyi... Gözlerini oymayı... (</span><span class="italik">Susuyor</span><span class="char-style-override-7">.) Sabahleyin bana İvan’ımı getirdiler... Kızakla... Kaputuna sarmışlar... Gözleri kapalıydı, çocuksuydu yüzü. Kimseyi öldürmemişti... Ona inanmıştım! Hâlâ inanıyorum! Tarlaya koştum bağıra çağıra. Annem delirdiğimden korktu, bebeği ölü ya da anormal doğuracağımdan korktu, ebeye koştu. Stasa adlı bir kadındı ebe. “Başınıza gelen felaketi biliyorum,” demiş kadın anneme, “ama ben de çaresizim bu konuda. Bırak kızın Tanrı’ya yalvarsın.” Sonra nasıl yalvarılacağını öğretmiş... İvan’ı gömmeye götürürlerken, benim herkes gibi tabutun arkasından değil, önünden gitmem gerekiyordu. Mezarlığa kadar. O sırada da köyden geçecektik... Savaşın sonuna doğru bir sürü erkek ormana gitmişti. Partizan olmuştu. Her evde kayıplar vardı. (</span><span class="italik">Ağlıyor</span><span class="char-style-override-7">.) Ben de gittim... </span><span class="italik">Polizei</span><span class="char-style-override-7"> tabutunun önünden... Ben önde, annem arkada. Bütün herkes çıkmıştı kulübelerinden, kapıda duruyordu, ama kimse kötü bir söz söylemedi. Bakıp ağlaştılar.</span></p>

    <p class="G-vde-Metni para-style-override-7"><span class="char-style-override-7">Sovyetler döndü... O adam yine geldi yanıma... Atla geldi: “Seni soruşturuyorlar artık.” – “Kim?” – “Kim mi? Gerekli kurumlar.” – “Benim için fark etmez nerede öleceğim. İsterlerse Sibirya’ya göndersinler.” – “Sen ne biçim annesin? Bebeğin de var.” – “O çocuğun kimden olduğunu...” – “Ben seni böyle de alırım.” Ben de onunla evlendim. Kocamın katiliyle. Ona bir kız doğurdum... (</span><span class="italik">Ağlıyor</span><span class="char-style-override-7">.) Çocukları ayırmadan sevdi: Benim oğlumu da, kendi kızını da. Kötüleyemem. Ama ben... Ben... Yara bere içinde, kanlı çürüklerle geziyordum. Geceleyin dövüyor, sabahleyin de diz çöküp özür diliyordu. Bir tutkuyla yanıp tutuşuyordu... Ölüyü kıskanıyordu... Sabahleyin herkes uyurken kalkıyordum. O uyanmasın diye erken kalkıyorum... Sarılmasın diye... Geceleyin de bütün evlerin ışıkları söndükten sonra bile, mutfakta oluyorum. Tencereleri ovuyorum. Onun uyumasını bekliyorum. Böyle on beş yıl yaşadık, çok ağır hastalandı. Bir sonbahar günü öldü. (</span><span class="italik">Ağlıyor</span><span class="char-style-override-7">.) Ben suçlu değilim... Onun ölmesini istemedim. Vakti gelmişti... Sonu... Yüzü duvara dönük yatıyordu, birden bana döndü: “Beni sevdin mi?” Sustum. Sırıttı, tıpkı tabancasını gösterdiği o akşamki gibi... “Ben hayatta bir tek seni sevdim. Öyle sevdim ki öleceğimi öğrenince seni de öldürmek istedim. Yaşka’dan (komşumuzdu, hayvan derisi tabaklıyordu) zehir istedim. Ama yapamadım: Ölüyorum, seni de başkası alacak. Güzel kadınsın.”</span></p>

    <p class="G-vde-Metni para-style-override-7"><span class="char-style-override-7">Tabutta yatıyordu... Gülüyor gibiydi... Yanına gitmeye korktum. Ama öpmem gerekliydi.</span></p>

    <p class="G-vde-Metni para-style-override-7"><span class="char-style-override-7">(</span><span class="italik">Koro</span><span class="char-style-override-7">.) “Kalk, büyük ülke / Kalk ölümcül mücadelene... / Bırak öfke soylu bir şekilde kabarsın bir dalga gibi / Başlıyor halk savaşı / Kutsal bir savaş...”</span><span class="char-style-override-10">*</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Sözleri V. Lebedev-Kumaç, müziği A. Aleksandrov’a ait olup 1941 yılında yayınlanan ve savaş sırasında oldukça ünlenen “Kutsal Savaş” adlı marş.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Gücenerek gidiyoruz... </span></p>

    <p class="G-vde-Metni para-style-override-7"><span class="char-style-override-7">– Kızıma söyledim: Öldüğüm zaman sadece müzik olacak, insanlar susacak.</span></p>

    <p class="G-vde-Metni para-style-override-7"><span class="char-style-override-7">– Savaştan sonra esir Almanlar taş taşıdı. Şehrimizi sıfırdan inşa ettiler. Aç biilaç. Ekmek istediler. Bir parça ekmek veremedik onlara. Bazen tam da o anı hatırlıyorum... O anı... Böyle şeylerin bellekte kalması ne tuhaf...</span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Masada çiçekler ve büyük bir Timeryan Zinatov portresi duruyordu. Bütün bu süre boyunca o koroda onun sesini de duyduğumu sandım hep, bizimle birlikteymiş gibi.</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Zinatov’un karısının anlatımından</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Çok az şey hatırlayabiliyorum... Ev, aile... Onu hiç ilgilendirmezdi bunlar. Hep kale de kale. Savaşı unutmadı... Çocuklara Lenin’in iyi olduğunu, komünizmi inşa ettiğimizi öğretti. Bir keresinde işten elinde gazeteyle döndü: “Büyük inşaata gidelim. Vatan çağırıyor.” Çocuklarımız küçüktü daha. Gidelim; hepsi bu. Vatan emrediyor... Böylece onunla BAM’a gittik... Komünizmi inşa etmeye... İnşa ettiler! Bizde her şeyin ileri olduğuna inandılar! Sovyet iktidarına şiddetle inandılar. İçtenlikle. Artık yaşlandık. Glasnost, Perestroyka... Oturup radyo dinliyoruz. Komünizm yok artık... Nerede bu komünizm? Komünistler de yok... Tepede kim var anlamıyoruz... Gaydar her şeyi yıktı... Halk sefil... Birisi fabrikada ya da kolhozda bir şeyler çalıyor... Birisi düzenbazlık yapıyor... Böyle yaşıyorlar... Benimkiyse... Bulutlarda yaşardı... Hep yükseklerde bir yerdeydi... Kızım eczanede çalışıyor, bir keresinde pek bulunmayan ilaçlardan getirmişti, satıp biraz para kazanmak için. Nereden öğrenmiş? Kokusunu mu almış? “Ayıp! Ne kadar ayıp!” diye bağırdı. Evden kovdu onu. Bir türlü sakinleştiremedim. Diğer gaziler ayrıcalıklardan yararlanıyor... Hakları vardı... “Gitsene,” diye rica ettim, “belki sana da bir şeyler verirler.” Haykırdı: “Ben Vatan için savaştım, ayrıcalıklar için değil.” Geceleyin açık gözlerle yatıyor ve susuyor. Sesleniyorum; yanıt vermiyor. Bizimle konuşmayı kesti. Zor şeyler yaşıyordu. Bizim için yaşamıyordu, ailesi için de değil, herkes için yaşıyordu. Ülke için. Böyle bir adamdı. Sıkıntı çekiyordum onunla... Dürüstçe itiraf ediyorum; bir yazar olarak değil, bir kadın olarak... Onu anlayamadım...</span></p>

    <p class="G-vde-Metni para-style-override-7"><span class="char-style-override-7">Patates çıkardı, daha iyi giyindi ve kalesine gitti. Bir parça kâğıt yazsaydı keşke bize. Devlete, başka insanlara yazmış. Bize hiçbir şey yok... Tek kelime bile...</span></p>

    <p class="G-vde-Metni para-style-override-12"><span class="char-style-override-7"></span></p>
  </div>
</body>
</html>