<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ikincielzaman-30</title>
  <link href="../Styles/ikinciel_idstyles.css" rel="stylesheet" type="text/css"/>

</head>

<body id="ikincielzaman" xml:lang="tr-TR">
  <div>
     <p class="baslik" id="toc_marker-22">KURNAZ KARANLIĞA VE “BUNDAN <br/>

 ÇIKABİLECEK BAŞKA BİR YAŞAMA” DAİR</p>

    <p class="Paragraph-Style-1"><span class="char-style-override-12"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-2"><span class="char-style-override-7">Elena Razduyeva</span></p>

    <p class="Paragraph-Style-2"><span class="char-style-override-7">İşçi</span></p>

    <p class="Paragraph-Style-2"><span class="char-style-override-7">37 yaşında</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Bu hikâye için uzun süre bir “rehber”, anlatıcı ya da muhatap bulamadım kendime – aslında insanların dünyalarında, insanların hayatlarında yolculuk ederken yardımlarını aldığım kişilere ne ad vereceğimi de bilmiyorum. Başta herkes reddetti: “Bu olay psikiyatrlık.” “Anne kendi hasta fantezileri için üç çocuğunu terk etmiş, buna mahkemenin bakması lazım, bir yazarın değil.” – “Peki ya Medea?”</span><span class="char-style-override-10">*</span><span class="italik"> diye sordum. “Aşkı uğruna çocuklarını öldüren Medea ne olacak?” – “O bir mit, sizin elinizdekilerse gerçek insanlar.” Ama sanatçılar dünyanın gerçeğinden kopmuş bir gettoda yaşamaz. Onlar da diğer herkes gibi özgürdür.</span></p>

    <p class="G-vde-Metni para-style-override-7"><span class="italik">Sonra benim kahramanım hakkında (Fişka Film tarafından) </span><span class="char-style-override-7">Istırap</span><span class="italik"> adında bir film çekildiğini öğrendim. Böylece filmin rejisörü İrina Vasilyevna’yla buluştuk. Sohbet ettik, filmi izledik, sonra durdurup yine sohbet ettik. </span></p>

    <p class="G-vde-Metni para-style-override-7"><span class="italik"></span></p>

    <p class="dip" xml:lang="en-GB">*<span>Yunan mitolojisine göre Kolhis kraliçesi.</span><span class="italik"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Rejisör İrina Vasilyevna’nın anlatımından </span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">–</span><span class="italik"> </span><span class="char-style-override-7">Bana ilk başta anlattıklarında hikâyeyi beğenmedim, ürktüm. Beni bunun aşk hakkında sarsıcı bir film olacağına, hemen çekmek gerektiğine ikna etmeye çalıştılar. Tam bir Rus hikâyesi! Kocasından üç çocuğu olan bir kadın, bir mahkûma, hem de bir “müebbetliğe”, gaddarca işlenen bir cinayet yüzünden ömür boyu hapse mahkûm olmuş birine âşık olmuş, onun uğruna her şeyi, kocasını, çocuklarını, evini bir kenara bırakmış. Ama yine de bir şey bana engel oluyordu...</span></p>

    <p class="G-vde-Metni para-style-override-7"><span class="char-style-override-7">Rusya’da çok eskiden beri sevilir kürek mahkûmları; günahkârdırlar, ama çilekeştirler aynı zamanda. Onları yüreklendirmek gerekir, onlara teselli gerekir. Bütün bu merhamet kültürü, özellikle köylerde ve küçük şehirlerde, özenle korunmuştur. Orada sıradan kadınlar yaşar, internetleri yoktur, ama postayı kullanırlar. Eski yöntemle. Erkekler içer, kavga eder, onlar da geceleri oturup birbirlerine mektup yazarlar, o zarflarda hayatın hileden uzak tarihi ve her tür ıvır zıvır vardır; örgü örnekleri, tarifler ve sonunda da kesinlikle mahkûmların adresleri. Birinin kardeşi yatıyordur içeride, oradaki arkadaşlarıyla ilgili haber salmıştır dışarıya, birinin komşusu ya da sınıf arkadaşıdır içerideki. Adresler ağızdan ağıza yayılır... Çalmış, eğlenmiş, hapse girmiş çıkmış, yine girmiş. Sıradan bir hikâye! Köylerde erkeklerin yarısı ya girmiştir hapse ya da yatıyordur hâlâ. Biz Hıristiyanların da talihsizlere yardım etmesi gerekir. Bu gedikli mahkûmlarla, hatta katillerle evlenen kadınlar vardır. Bunun nasıl bir şey olduğunu size açıklayacak yüksek ölçülerim yok... Karmaşık bir şey... Ama erkekler bu kadınları beğenir. Genellikle kötü kaderli, kendini ortaya koyamamış kadınlardır bunlar. Yalnızdırlar. Bir anda birinin onlara ihtiyacı olur, onlar da göz kulak olacakları birini bulmuş olurlar. Hayatlarını değiştirmenin bir yöntemi haline gelir bu. Bir tür ilaç...</span></p>

    <p class="G-vde-Metni para-style-override-7"><span class="char-style-override-7">Sonuçta, filmi çekmeye gittik her şeye rağmen. Bizim bu pragmatik çağımızda başka bir mantığa sahip olan insanların da var olduğunu anlatmak istiyordum. Onların nasıl savunmasız olduğunu... Kendi halkımız hakkında çok şey söylüyoruz. Bazıları onu idealleştiriyor, bazıları da onu öküz yerine koyuyor. </span><span class="italik">Sovok</span><span class="char-style-override-7"> diyor. Aslında tanımıyoruz onu. Aramızda bir uçurum var... Ben hep tarihi çekerim, tarihte her şey vardır. Orada hep iki temel şey vardır; aşk ve ölüm. Kaluga bölgesi bu dediğim yer, ıssız bir köy... Oraya gidiyoruz... Pencereden bakıyorum: Her şey sonsuz: tarlalar, orman, gök. Tepelerde kiliseler görünüyor. Güç ve huzur. Eskilerden bir şey. Gidiyoruz, gidiyoruz... Anayoldan çıkıp sıradan bir şoseye sapıyoruz... Ah! Rus yolları sıra dışıdır, bazılarından tank bile geçemez. Her üç metrede iki üç-çukur çıkıyor önüne, üstelik bu iyi bir yol sayılır. Yanlarda da köyler... Çitleri kırık dökük, yamuk yumuk kulübeler, sokaklarda tavuklar, köpekler dolanıyor. Alkolikler sabahın erken vaktinde kuyruk olmuş kapalı dükkânın önünde. O kadar bildik bir manzara ki inanın boğazına yumru oturuyor... Köyün merkezinde Lenin’in alçıdan heykeli her zaman durduğu yerde hâlâ duruyor... (</span><span class="italik">Susuyor</span><span class="char-style-override-7">.) Bir zamanlar... inanması zor ama, bir zaman hepimiz böyleydik... Gorbaçov gelince mutluluktan deli gibi koştuk hepimiz. Hayal görüyorduk, fanteziler içindeydik. Mutfaklarda boşaltıyorduk içimizi. Yeni Rusya’yı istiyorduk... Yirmi yıl geçti o zamandan beri: Nereden çıkıp gelecekti ki bu Rusya? Hiç var olmadı ve olmayacak. Birisi çok doğru söylemişti: Beş yıl içinde her şey değişebilir Rusya’da, ama iki yüz yıl içinde hiçbir şey değişmez. Engin bir mekân, ama buna rağmen köle psikolojisi... Moskova mutfaklarında Rusya’yı değiştiremezsin. Çarlık arması geri geldi, ama Stalin’in marşı duruyor. Rus Moskova... kapitalist bir şehir... ama Rusya olduğu gibi Sovyet kaldı. Orada demokratlar hiç görünmedi, görseler parçalarlardı. Büyük çoğunluk karne ve lider istiyor. Ucuz sahte votka nehir gibi akıyor... (</span><span class="italik">Gülüyor</span><span class="char-style-override-7">.) Sanırım sizinle biz “mutfak” kuşağındanız... Aşk hakkında konuşmaya başlanır, ama beş dakika sonra Rusya’yı nasıl kurtaracağımızı tartışırken buluruz kendimizi. Rusya’nınsa bizimle alakası olmaz, o da kendi hayatını yaşar...</span></p>

    <p class="G-vde-Metni para-style-override-7"><span class="char-style-override-7">Sarhoş bir köylü, kahramanımızın yaşadığı yeri gösterdi. Kadın çıktı kulübesinden... Hemen ısındım ona. Masmavi gözler, düzgün bir duruş. Bir afet denebilir. Rus afeti! Böyle bir kadın, yoksul bir köylü kulübesinde de şık bir Moskova evinde de göz kamaştırır. Bir düşünün, kalkmış bir katilin karısı olmuş, adamı görmedik daha, müebbet hapis almış, verem. Kadın neden geldiğimizi duyunca gülüyor: “Bu da benim televizyon dizim olacak demek.” Onu filme alacağımızı nasıl söylesem diye düşünüp durmuştum. Birdenbire kameradan korkmasın? Ama “O kadar aptalım ki her karşılaştığıma hikâyemi anlatıyorum,” diyor bana. “Bazısı ağlıyor, bazısı da lanet ediyor. Eğer isterseniz, size de anlatayım...” Anlatıyor...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Aşka dair</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Evlenme hazırlığım yoktu, ama hayal ediyordum elbette. On sekiz yaşındaydım. Peki ya o! O nasıl biri olacaktı? Bir gün bir rüya gördüm: Çayırdan nehre doğru yürüyorum; köyümüzün arka tarafında bir nehir vardır bizim; derken karşıma birdenbire uzun boylu, yakışıklı bir delikanlı çıkıyor. Elimden tutup şöyle diyor: “Benim karım sensin. Tanrı karşısında benim karımsın.” Uyandım ve onu unutmamam lazım diye düşündüm... Onun yüzünü unutmamam lazım... Programlanmışım gibi hafızamda kaldı. Bir yıl geçti... iki yıl... Bu adamla hiç karşılaşmadım. Peşimde uzun süredir Leşa dolanıyordu, çizmeciydi. Evlenmek istedi. Ona onu sevmediğimi, rüyamda gördüğüm birine âşık olup onu beklediğimi dürüstçe söyledim. Bir gün onunla karşılaşacağımı, onunla bir gün karşılaşmamamın imkânsız olduğunu. Leşa güldü... Annemle babam da güldü... Beni evlenmem gerektiğine, aşkın sonradan geleceğine inandırdılar.</span></p>

    <p class="G-vde-Metni para-style-override-7"><span class="char-style-override-7">Niye gülümsüyorsunuz? Herkes gülmeli bana illa, biliyorum... Eğer kalbini dinleyerek yaşarsan, normal olmuyorsun. Gerçeği söylüyorsun, sana inanmıyorlar; yalan söyleyince de hepsine inanıyorlar! Bir gün bahçede uğraşırken tanıdık bir delikanlı çıkageldi: “Hey, Petya, yahu geçende seni gördüm rüyamda.” – “Ah hiç lüzumu yoktu bunun şimdi!” Kaçtı benden vebalıdan kaçar gibi. Ben herkes gibi değilim, uzak duruyorlar benden... Kimsenin beni beğenmesini istemiyorum, sağa sola ilgi göstermiyorum ve makyaj da yapmıyorum. Flört edemem. Sadece konuşabilirim. Bir ara manastıra girmek istedim, sonra manastıra gitmeden de rahibe olunabileceğini öğrendim. Evde bile olunuyormuş. Bu bir yaşam tarzıymış.</span></p>

    <p class="G-vde-Metni para-style-override-7"><span class="char-style-override-7">Evlendim. Tanrım, Alyoşa nasıl iyiydi, ne kadar güçlü, demiri alıp büküyor hemen. Nasıl da âşık oldum! Ona bir oğul doğurdum. Doğumdan sonra bir şey oldu bana, belki doğum sonrası şokudur, erkeklerden soğudum. Bir çocuğum var işte, bana ne erkekten? Kocamla konuşabiliyorum, yıkanmasına yardım ediyorum, ona yemek yapıyorum, yatağını hazırlıyorum, ama onunla olamıyorum... Bir erkekle beraber olacaksın illa... Çığlık attım! Histeri krizi geçirdim! İki yıl böyle acı çektik, oğlumu alıp evden çıkıp gittim. Gidecek yerim de yoktu. Annemle babam ölmüştü. Kız kardeşim Kamçatka’daydı... Yura adlı bir arkadaşım vardı, okuldan beri âşıktı bana, ama hiç aşkını itiraf etmemişti. Ben iriyarıydım, uzundum, o ufak tefekti, kısaydı epey benden. Çobanlık yapıyor ve kitap okuyordu. Türlü türlü hikâyeler bilirdi, ayrıca hemen çözerdi bulmacaları. Ona gittim: “Yura, seninle arkadaşız. Yanında yaşayabilir miyim? Senin evinde otururum, ama bana dokunmazsın. Lütfen, dokunma.” O da “Peki,” dedi.</span></p>

    <p class="G-vde-Metni para-style-override-7"><span class="char-style-override-7">Böyle yaşayıp gidiyorduk... Ben de kendi kendime düşünüyordum: Bu bana âşık, çok iyi davranıyor, hiçbir şey istemiyor benden, niye acı çektiriyorum adama? Onunla gidip nikâh kıydık resmi dairede. Kilisede evlenelim istiyordu o, işte ben de o zaman itiraf ettim kiliseye gidemeyeceğimi... Ve ona rüyamı anlattım, aşkımı beklediğimi anlattım... Yura da benimle alay etti: “Çocuk gibisin. Mucizelere inanıyorsun. Ama kimse seni benim gibi sevemez.” Ona iki erkek çocuğu doğurdum. On beş yıl onunla yaşadık ve on beş yıl el ele tutuştuk. İnsanlar şaşırıyordu... Birçokları aşksız yaşar, aşkı sadece televizyonda görür. Aşksız insan nedir ki? Susuz kalmış çiçek...</span></p>

    <p class="G-vde-Metni para-style-override-7"><span class="char-style-override-7">Bizde bir âdet vardır... Bekâr ve genç kadınlar hapishaneye mektup yazar. Benim bütün arkadaşlarım yapıyordu bunu, ben de yapıyordum... Okuldan beri yazardık... Böyle yüzlerce mektup yazdık ve yüzlerce yanıt aldık. O seferki de... her zamanki gibiydi. Postacı bağırdı: “Lenka, sana hapisten mektup var.” Koştum... Mektubu aldım: Hapishane damgası, kapalı posta adresi. Birden kalbim küt küt atmaya başladı. Daha imzayı görür görmez, bana yakın biri olduğunu anladım, heyecandan okuyamıyordum. Ben bir hayalperestim, ama gerçekliği kavrayışım da iyidir. Aldığım ilk mektup değildi bu... Sade bir metindi: “Kardeşim, güzel sözlerin için teşekkür ederim... Elbette sen kardeşim değilsin, ama kardeş gibisin benim için...” Hemen aynı akşam yazdım: “Bana bir fotoğrafını gönder, yüzünü görmek istiyorum.”</span></p>

    <p class="G-vde-Metni para-style-override-7"><span class="char-style-override-7">Yanıtla fotoğraf geldi. Bir baktım: Bu o delikanlı... rüyamda gördüğüm... Aşkım. Yirmi yıldır beklediğim. Kimseye açıklayamadım bunu, masal sayarlar. Kocama hemen itiraf ettim: “Aşkımı buldum.” Ağladı. Yalvardı. İkna etmeye çalıştı: “Üç çocuğumuz var. Onları büyütmemiz lazım.” Ben de ağladım: “Yura, iyi bir insan olduğunu biliyorum, senin yanında çocukların başına bir iş gelmez.” Komşular... arkadaşlar... kız kardeşim... Hepsi beni kınadı. Artık yalnızım.</span></p>

    <p class="G-vde-Metni para-style-override-7"><span class="char-style-override-7">Gardan bilet aldım... Yanımda bir kadın vardı, sohbet ediyorduk. Bana “Nereye gidiyorsun?” diye sordu. “Kocama.” (Daha kocam değildi, ama olacaktı, biliyordum.) “Nerede kocan?” – “Hapiste.” – “Ne yaptı?” – “Adam öldürdü.” – “Aaa. Çok verdiler mi?” – “Müebbet.” – “Aaa... yazık sana...” – “Üzülmeyin bana. Seviyorum onu.”</span></p>

    <p class="G-vde-Metni para-style-override-7"><span class="char-style-override-7">Herkesin biri tarafından sevilmesi gerekir. Tek bir kişi tarafından olsa bile. Aşk... Size anlatayım aşkın ne olduğunu... Veremliydi o, hapiste hep verem oluyorlar. Kötü yemekten, kederden. Köpek yağı vereme iyi gelir demişlerdi bana. Köyde aradım, sordum. Buldum. Sonra porsuk yağının daha iyi olduğunu öğrendim. Eczaneden aldım. Pahalı bir şey! Ona sigara, konserve et de lazım... Ekmek fabrikasında işe girdim, orada çiftliktekinden daha çok para veriyorlardı. Ağır bir işti. Eski sobalar yakıyorlar, üzerimizden her şeyi çıkarıp don sutyen giriyoruz içeri. Elli kiloluk un dolu çuvalları taşıyoruz, yüz kiloluk ekmek dolu tepsileri kaldırıyoruz. Ona her gün mektup yazıyorum. – İşte böyle... </span><span class="italik">diye devam ediyor İra Vasilyeva</span><span class="char-style-override-7">. Ani kararlar veren bir insan... İçi kaynıyor, her şeyi bir anda istiyor. Her şeyi aşırı, sınırlardan taşıyor illa. Komşuları anlattı bana... Tacik kaçaklar geçmiş köyden, çok çocukları varmış, açmışlar, çıplakmışlar, onlara evde ne var ne yok, yatak, yastık, kaşık… hepsini vermiş... “Bizde çok var bunlardan, onlardaysa yok,” demiş. Ama kendi kulübesinde bir masa, bir de sandalyeler var... Dilenci bile denebilir. Bahçeden besleniyorlar; patates, kabak. Süt içiyorlar. “Dert etmeyin,” diye teselli etmiş kocasıyla çocuklarını, “sonbaharda yazlıkçılar gider, bize bir şeyler bırakırlar.” Yazın orada Moskovalılar yaşıyor, sevilen bir yer, bir sürü sanatçı, ressam var, hepsi de şık evler almış. Yazlıkçıların ardından her şeyi topluyor köylüler, plastik poşetlere kadar hem de. Köy yoksul bir köy, yaşlılarla, alkoliklerle dolu... Bir olay daha olmuş... Arkadaşının çocuğu doğmuş, ama buzdolabı yokmuş. Lena kendininkini vermiş ona: “Benim çocuklar büyüdü, seninkiler küçük.” Bu kadar! Al götür! Kendisinin hiçbir şeyi yok, ama ne verebilirse veriyor. Rus tipidir bu... Dostoyevski’nin anlattığı, Rus toprağı kadar cömert dediği tip. Sosyalizm onu değiştirmedi, kapitalizm de değiştirmiyor. Ne zenginlik, ne yoksulluk. Erkekler bakkalın yanında oturmuş, üç kişi. Ellerine bir şişe votka geçmiş. Neye içiyorlar peki? “Sivastopol Rus şehridir! Sivastopol bizim olacak!” Bir Rusun bir litre votka içip yine de küfelik olmamasıyla övünüyorlar. Stalin’i hatırlatıyor biri, onun zamanında muzaffer olduklarını...</span></p>

    <p class="G-vde-Metni para-style-override-7"><span class="char-style-override-7">Bütün bunları filme çekmek istedim... Ama hiç istemediğim bir yere gider diye korkarak kendi kendime engel oldum... Oradaki her hayat bir Hollywood hikâyesi! Film için hazır bir konu. Mesela, onun arkadaşı İra... Matematik öğretmeniymiş eskiden, dilenci parası veriyorlar diye çıkmış okuldan. Üç çocuğu var. “Anneciğim,” derlermiş, “ekmek fabrikasına gidelim. Ekmek kokusu alalım.” Kimse görmesin diye gece giderlermiş. Şimdi İra ekmek fabrikasında çalışıyor Lena gibi, o da mutlu, çocuklar en azından ekmek yiyor. Hırsızlık yapıyorlar... Orada herkes hırsızlık yapıyor zaten, bu sayede yaşıyorlar. Korkunç bir hayat, insani değil, ruhları yaşıyor ama. Kadınların nelerden bahsettiğini bir duysaydınız... İnanamazdınız! Aşktan bahsediyorlar. Ekmeksiz yaşanabilir, ama aşksız yaşanamazmış, asla yaşanamazmış... Nokta! İra, Lena’ya mahkûmdan gelen mektupları okumuş ve o da alevlenmiş. Yakınlardaki bir hapishaneden bir yankesici bulmuş. Adam da çabucak çıkmış içerden... Sonra hikâye trajedi türünün yasalarına uygun olarak gelişmiş... Mezara kadar aşk yeminleri. Düğün. Sonra bu Tolya... ya da belki Tolyan’dı... içmeye başlamış. İra’nın da üç çocuğu var, iki de bu adamdan doğurmuş. Adam içip içip onu köyün içinde kovalıyor, sabahleyin de kendine gelince dövünüp af diliyor. Pişman oluyor. İra… O da bir afet! Zeki! Ama yine de erkeğimiz böyle bizim, hayvanların çarı...</span></p>

    <p class="G-vde-Metni para-style-override-7"><span class="char-style-override-7">Şimdi Yura’yı da anlatmak lazım size... Lena’nın kocasını... Köyde ona “okuyan çoban” diyorlar, ineklere çobanlık yapıp kitap okuyor. Yanında bir sürü Rus filozofunun kitabını gördüm. Onunla Gorbaçov ve Nikolay Fedorova’yı, Perestroyka ve insanın ölümsüzlüğünü konuşmak mümkün... Diğer erkekler içiyor, o da okuyor. Yura hayalperest... doğuştan düşünür... Lena gurur duyuyor onun bulmacaları şimşek gibi çözmesinden. Ama Yura ufak tefek... Çocukken çok hızlı büyüyormuş... Altıncı sınıftayken annesi onu Moskova’ya götürmüş. Orada omurgasına talihsiz bir müdahalede bulunmuşlar iğneyle. Ve büyümesi tümden kesilmiş, boyu bir metre elli santim. Doğrusu yakışıklı bir adam. Ama karısının yanında cüce kalıyor. Filmde seyircilerin bunu fark etmemesi için çabaladık, kameramandan rica ettim: “Tanrı aşkına, bir şeyler bul!” Seyirciye sıradan bir çözüm vermenin âlemi yok, kadın cüceyi bırakıp yakışıklı Süpermen’e gitmiş diye. Sıradan bir kadın gibi! Yura’ysa... O bilge bir adam, mutluluğun birçok renginin olduğunu biliyor. Lena’nın her koşulda yanında olacağını biliyor, karısı olmasa bile arkadaşı olacak. Lena hapishaneden gelen mektuplarla kimin evine koşuyor? Onun... Mektupları beraber okuyorlar... Yura’nın kalbi sıkışıyor, ama dinliyor... Aşk uzun süre sabreder... aşk kıskanmaz... sinirlenmez ve kötülük düşünmez... Elbette her şey şimdi anlattığım kadar iyi değil... Yaşamları güllük gülistanlık değil... Yura kendini öldürmek de istemiş... alıp başını gitmek de... Kanlı canlı gerçek sahneler de yaşanmış. Ama Yura seviyor onu... </span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Tefekküre dair</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Hep sevdim Lena’yı... Okuldan beri. Sonra evlendi ve şehre taşındı. Ama sevmeye devam ettim onu.</span></p>

    <p class="G-vde-Metni para-style-override-7"><span class="char-style-override-7">Sabahtı... Annemle masaya geçmiş, çay içiyorduk. Pencereden bir baktım: Lena kucağında bebeğiyle geliyor. Anneme “Anne, bak Lena’m geldi. Bence sonsuza dek kalmaya geliyor,” dedim. O günden beri mutlu ve neşeliyim. Hatta... yakışıklı oldum... Evlenince göğün yedinci katına çıktım mutluluktan. Hemen ertesi gün kaybettiğim nikâh yüzüğümüzü öpüp durdum. Çok güzel duruyordu parmağımda, ama çalışırken elimi silkeleyip eldivenlerimi çıkarmam gerekti, sonra geri takayım dediğimde yüzüğün kaybolduğunu gördüm. Aradım taradım ama bulamadım. Ama Lena takıyordu yüzüğünü, parmağına epey bol gelmesine rağmen, çıkarıncaya kadar hiç kaybetmedi onu...</span></p>

    <p class="G-vde-Metni para-style-override-7"><span class="char-style-override-7">Her yere beraber gidiyorduk... Böyle yaşıyorduk! Pınara beraber yürümeye bayılıyorduk, kovaları ben taşırdım, o da yanımdan yürürdü: “Gel biraz mırlayayım sana.” Bunu dedikten sonra da bir şeyler anlatmaya başlardı... Paramız çok değildi, ama para paradır, mutluluk da mutluluk. Bahar gelince evimiz çiçekle dolar taşardı, önce ben getirirdim, sonra çocuklar büyüdü, beraber toplamaya başladık. Annelerini severdi hepsi. Anneleri mutluydu. Piyano çalardı (müzik okulunda okumuştu). Şarkı söylerdi. Masallar anlatırdı. Bir ara televizyonumuz vardı, hediye etmişlerdi. Çocuklar yapışırdı ekrana, onları televizyonun başından ayırmak imkânsızdı, biraz saldırganlaşır, yabancılaşırlardı. O da kalktı televizyonun üzerine su döktü. Televizyon yandı. “Çocuklar, siz çiçeklere, ağaçlara bakın daha iyi,” dedi. “Annenizle babanızla konuşun.” Çocuklar da gücenmediler buna, çünkü anneleri söylüyordu.</span></p>

    <p class="G-vde-Metni para-style-override-7"><span class="char-style-override-7">Boşanmamız... Hâkim sordu: “Neden ayrılıyorsunuz?” – “Hayata farklı bakıyoruz” – “Kocan içiyor mu? Dövüyor mu?” – “Ne içer ne döver. Hatta benim kocam harika bir insandır.” – “Peki neden boşanıyorsunuz?” – “Aşk yok.” – “Önemli bir neden değil bu.” Düşünmemiz için bir yıl zaman verdi bize...</span></p>

    <p class="G-vde-Metni para-style-override-7"><span class="char-style-override-7">Köylüler güldüler bana. Evden kov onu, akıl hastanesine at, dediler... Nesi eksikmiş? Her insanın başına gelir işte. Hüzün, veba gibi çöker üzerimize. Trende gidersin, pencereden bakarsın, hüzün çöker üzerine. Etraf güzellikle doludur, gözünü alamazsın, ama gözyaşların akar ve ne yapacağını bilemezsin. Evet, Rus hüznü... Hatta insanın elinde her şey vardır, ama yine de bir şey yetmez. Bu şekilde yaşamaya devam eder. Her şeye katlanır. Ama o gelip “Yura,” diyor, “sen çok iyisin, en iyi dostumsun. O hayatının yarısını hapiste geçirmiş olsa da bana lazım. Onu seviyorum. Gitmeme izin vermezsen ölürüm. Dıştan her şeyi yapmam gerektiği gibi yaparım, ama içim ölü gibi olur.” Kader, böyle bir hain işte...</span></p>

    <p class="G-vde-Metni para-style-override-7"><span class="char-style-override-7">Bizi bırakıp gitti. Çocuklar çok özledi, çok ağladılar, özellikle de ufaklık. Bizim Matveyka... Annelerini bekleyip duruyorlar hâlâ. Ben de bekliyorum. Bize “Sadece piyanoyu satmayın,” diye yazdı. Evdeki tek değerli şey o, anne ve babasından kalmış. Sevgili piyanosu... Bütün aile akşam başına oturur, o da çalardı... Onu para uğruna satabilir miyim ki? Beni hayatından çıkaramaz, çıkarsa da benden boşalan yeri dolduramaz, bu imkânsız. On beş yıl beraber yaşadık, çocuklarımız var. O iyi ama farklı biri. Dünyalı değil gibi... Uçarı o... uçarı... Bense dünyevi bir insanım. Buralardanım... yeryüzüne aidim... </span></p>

    <p class="G-vde-Metni para-style-override-7"><span class="char-style-override-7">Yerel gazetede bizden bahsettiler. Sonra televizyon çekimi için Moskova’ya çağırdılar. Orada oturuyorsun bir sahnedeymiş gibi ve kendini anlatıyorsun, salonda da seyirciler var. Sonra değerlendiriyorlar. Lena’ya herkes, özellikle de kadınlar “Manyak! Seksomanyak!” diye hakaret ettiler. Onu taşa tutmaya hazırlardı. “Patolojik bu, doğru değil.” Bana sorulan sorularsa... Peş peşe nakavtlar... “Sizi çocuklarınızla bir başına bırakıp gitmiş bu sürtük, merhametinize değmez. Azizsiniz siz. Bütün Rus kadınları ayaklarınıza kapanır...” Yanıt vermek istedim... Söze başladım... Ama bana “Süremiz doldu,” dediler. Ağladım. Herkes gücendiğim için, öfkeden ağlıyorum sandı. Ama böyle zeki, eğitimli, başkentte yaşayan insanların hiçbir şeyden anlamamasına ağlıyordum.</span></p>

    <p class="G-vde-Metni para-style-override-7"><span class="char-style-override-7">Onu ne kadar gerekirse bekleyeceğim. Ne kadar isterse... Başka bir kadın hayal edemiyorum yanımda. Ama bazen... birdenbire bir arzu belirdiği oluyor...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Köydeki konuşmalardan</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Lena melektir... </span></p>

    <p class="G-vde-Metni para-style-override-7"><span class="char-style-override-7">– Eskiden böylelerini ya gergiye sokarlardı ya da kaburgalarını kırarlardı...</span></p>

    <p class="G-vde-Metni para-style-override-7"><span class="char-style-override-7">– Zengin birine gitse anlaşılabilirdi. Zenginlerin hayatı daha ilginç olur. Ama haydutla ne işi var onun? Üstelik adam “müebbetlik”. Yılda iki kez görüşme, hepsi bu. Bütün aşkları bundan ibaret.</span></p>

    <p class="G-vde-Metni para-style-override-7"><span class="char-style-override-7">– Romantik bir yapısı var. Bırakın bir denesin.</span></p>

    <p class="G-vde-Metni para-style-override-7"><span class="char-style-override-7">– Bizim kanımızda var, böyle talihsiz insanlara acırız. Katillere ve idamlıklara. İnsan öldürmüş, ama çocuk gibi gözleri var. Acıyor insan.</span></p>

    <p class="G-vde-Metni para-style-override-7"><span class="char-style-override-7">– Genel olarak erkeklere hiç inanmıyorum, bu mahkûmlara hele hiç. Hapiste sıkılıyorlar sadece. Eğlenecek bir şey arıyorlar. Aynı mektuptan çoğaltıyorlar; </span><span class="italik">beyaz boyunlu kuğum benim, seni hayal ediyorum, penceremdeki ışık</span><span class="char-style-override-7">... Aptalın teki inanıp koşuyor onu kurtarmaya; boyundan büyük işlere giriyor, para gönderiyor. Bekliyor. Adam serbest kalınca kadının yanına yerleşiyor; yiyor, içiyor, paraları bitiriyor sonra da güzel bir havada ortalıktan kayboluyor. Bay! Bay!</span></p>

    <p class="G-vde-Metni para-style-override-7"><span class="char-style-override-7">– Kızlar amma büyük bir aşk bu ama! Tam filmlik!</span></p>

    <p class="G-vde-Metni para-style-override-7"><span class="char-style-override-7">– Katille evlenmiş, iyi kocayı da bırakmış. Üstelik çocukları da var… üç oğlan... Bileti alması bile güç, dünyanın öbür ucuna gitmesi gerek onu görmesi için, nereden bulacak bu paraları? Sürekli çocuklarının boğazından kesecek. Bakkala gidecek, hep bir ikilemde kalacak: Onlara ekmek alsın mı almasın mı?</span></p>

    <p class="G-vde-Metni para-style-override-7"><span class="char-style-override-7">– Kadın dediğin kocasından korkar... Beraber çıkacaklar çünkü İsa’nın karşısına. Yoksa… ne anlamı var ki evlenmenin? Ortak bir amacın yoksa neden uğraşacaksın ki?</span></p>

    <p class="G-vde-Metni para-style-override-7"><span class="char-style-override-7">– “Ben olmadan,” der Tanrı, “yaratamazsınız.” Bu kadınsa aklından bir şeyler uydurmaya çalışıyor. Kibir bu. Alçak gönüllülüğün olmadığı yerde, başka güçler olur. Bir cin var işin içinde.</span></p>

    <p class="G-vde-Metni para-style-override-7"><span class="char-style-override-7">– Onun manastıra gitmesi lazım, kendine kurtuluş yolu araması lazım. İnsanı ıstırap kurtarır. Istırabı araması lazım...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">İra Vasilyeva’yla sohbetimiz devam ediyor</span><span class="char-style-override-7">:</span></p>

    <p class="G-vde-Metni para-style-override-7"><span class="char-style-override-7">– Onun yanında da sordum: “Lena, onunla yılda sadece iki görüşmen olacağını anlıyor musun?” – “Ne yapalım? Bana yeter. Hep düşüncelerimde olacak zaten. Hislerimde.” </span></p>

    <p class="G-vde-Metni para-style-override-7"><span class="char-style-override-7">Kuzeye, onun yanına gitmesi için çok uzun bir yol kat etmesi gerek. Ognenniy Adası. On dördüncü yüzyılda Sergey Radonejski’nin öğrencileri bu bölgeye gitmiş ve kuzey ormanlarını keşfe çıkmışlar. Koruluktan geçerken bir göl görmüşler, gölün ortasında da dil gibi alevler. Bu ruh onlara öyle görünmüş. Kayıklarla gölün ortasına toprak taşımışlar... Oraya bir ada yapmışlar ve üzerine de manastır inşa etmişler. Duvarların kalınlığı bir buçuk metre. O eski manastırda şimdi katiller hapishanesi var. “Müebbetlikler” hapishanesi. Her hücrenin kapısında suçlunun işleri suçların bir dökümü var: Anya’yı bıçakla kestiği için, altı yıl... Nastya’yı öldürdüğü için, on iki yıl... Okuyunca insanın nevri dönüyor ama içeri girince sıradan görünümlü bir adam seninle selamlaşıyor. Sigara istiyor, veriyorsun. “Dışarıda neler oluyor? Hava nasıl, burada onu bile bilmiyoruz.” Hücrede yaşıyorlar. Etraf orman ve bataklık. Bir kişi bile kaçamamış şimdiye kadar...</span></p>

    <p class="G-vde-Metni para-style-override-7"><span class="char-style-override-7">Lena oraya ilk gittiğinde görüşme için izin alamayacağını hiç düşünmemiş. Bir pencereyi tıklatmış, kimliğini uzatmış, ama kimse dinlememiş bile onu: “Hapishane müdürü geliyor. Onunla konuşun.” Müdürün yanına koşmuş: “Görüşme izni verir misiniz?” – “Kiminle?” – “Voloda Podbutski’nin yanına geldim.” – “Burada sadece özel, tehlikeli suçluların bulunduğunu bilmiyor musunuz? Katı bir düzenimiz var: kürek mahkûmları için yılda üç günlük iki ziyaret, üç de iki saatlik kısa ziyaret. Sadece en yakın akrabalara izin veriyoruz: anne, eş, kız kardeş. Siz kimi oluyorsunuz?” – “Ben onu seviyorum.” Besbelli klinik vaka. Müdür gitmek istiyor, ama kadın yakasına yapışıyor: “Anlamıyor musunuz? Onu seviyorum.” – “Siz kesinlikle yabancı birisiniz onun için.” – “O zaman izin verin bir bakayım ona.” – “Ama nasıl, onu görmediniz mi?” Artık iyice gülünçleşiyor bu iş, nöbetçiler nasıl bu aptalı almış? Ha-ha... Bir de kalkmış on sekiz yaşında gördüğü rüyayı anlatıyor, kocasından, üç çocuğundan bahsediyor, bu adamı hayatı boyunca sevdiğinden bahsediyor. Lena’nın samimiyeti ve saflığı her duvarı yıkar. İnsan onun yanındayken kendi hayatında bir şeylerin yanlış gittiği hissine kapılır; kendini kaba biri gibi hisseder, sandığı kadar nazik biri olmadığını düşünür. Hapishane müdürü toy bir adam değil. İşinden dolayı her şeyi görmüş geçirmiş... Kendini Lena’nın yerine koyuyor: “Madem bu kadar uzaktan geldin, size altı saat görüşme izni vereceğim, ama yanınızda bir gardiyan da olacak” – “İsterse iki olsun! Onun dışında kimseyi görmem zaten...”</span></p>

    <p class="G-vde-Metni para-style-override-7"><span class="char-style-override-7">Bütün bu aşırı, abartılı halini boca ediyor Volodya’nın üzerine: “Ne kadar mutlu olduğumu anlıyor musun... Hayatım boyunca bekledim ve sonunda beraberiz.” Elbette, buna hazır değil adam. Epeydir Baptist bir kadınla görüşüyor, onunla bir ilişkisi var. Tamam, bu ilişkide her şey ortada, kötü bir kadere sahip olan sıradan bir genç kadın söz konusu. Koca lazım kadına, kimliğine de kocası var diye damga. Buradaysa öyle bir heyecan, öyle bir heves var ki! Ama birisi seni böyle delicesine istediğinde elinde olmadan ürkersin tabii. Adamın kafası karışmış... “Sana yalvarıyorum,” demiş Lena, “izin ver seninle evleneyim. Yanına gelmeme izin vermeleri için, seni görebilmek için. Başka bir şey istemiyorum.” – “Ama sen evli değil misin?” – “Boşanacağım. Bir tek seni seviyorum.” Yanında adamın mektuplarıyla dolu bir çanta var, çiçeklerle, resimlerle süslenmiş. Bir an bile ayrılamıyor onlardan. Bu mektuplar onun için mutluluğun zirvesi, çünkü hayatı boyunca mutlak olanı istemiş, mutlak da ancak mektup halinde, sadece kâğıtta tam olarak gerçekleşebilir. Yeryüzünde, yatakta bu yok. Mutlak orada bulunamaz. Başkalarıyla bağlantılı her şey: aile, çocuklar, hepsi bir tavizdir...</span></p>

    <p class="G-vde-Metni para-style-override-7"><span class="char-style-override-7">Sanki birisi yol gösteriyor ona... Nedir bu güç? Bu rüya nasıl bir rüya?</span></p>

    <p class="G-vde-Metni para-style-override-7"><span class="char-style-override-7">...Biz de gittik Ognenniy Adası’na. Bunun için bir sürü evrak ve yuvarlak mühürlü izin belgesi istediler. Telefon görüşmeleri. Sonunda vardık oraya... Volodya bizi şüpheyle karşıladı: “Bu tiyatro da ne?” Yıllarca yalnız, insanlardan uzak yaşamış. Kuşkucu olmuş, kimseye güvenmiyor. Yanımızda Lena’nın olması iyi oldu, uzanıp onun elini tuttu: “Volodya’cığım.” Adam da pamuk gibi oldu. Hep beraber onu bize katılmaya ikna ettik, ama belki de kendisi çözmüştür, sonuçta zeki bir adam: Yirmi beş yılın ardından, mahkûmlar özel koşullar altında affedilebiliyor, işte eğer film çekilirse de adam bölgesel bir şöhret olacak ve bu da ona sonradan pekâlâ yardımcı olabilir... Orada herkes yaşamak istiyor... ölüm hakkında konuşmayı sevmiyorlar... Biz de bununla başladık...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1 para-style-override-11">Tanrı’ya dair</p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Tek başıma oturmuş, infazı bekliyordum. Çok şey düşündüm... Dört duvar arasında kim yardım edebilir insana? Zaman diye bir şey yok, zaman bir soyutlama. Öyle derin bir boşluk hissine kapıldım ki... Derken bir gün buldum: “Eğer sen varsan, Tanrım, yardım et! Bırakma beni! Mucize istemiyorum senden, başıma gelen her şeyi anlamama yardım et.” Diz çöktüm. Dua ettim. Tanrı uzun süre bekletmez O’na seslenen kimseyi...</span></p>

    <p class="G-vde-Metni para-style-override-7"><span class="char-style-override-7">Benim davamı okuyun, bir insan öldürdüm ben. On sekiz yaşındaydım. Okulu bitirmiştim, şiir yazıyordum. Moskova’ya okumaya gitmek istiyordum. Şiir eğitimi alacaktım. Annemle yaşıyorduk. Evde para yoktu, okumak için çalışmam lazımdı. Araba tamirhanesine girdim. Geceleri köyde danslar vardı... Güzel bir kıza âşık olmuştum. Delice âşık olmuştum. Danstan dönüyorduk... Kıştı... kar vardı... Evlerin pencerelerinde çam ağaçları belirmişti, yakında Noel olacaktı. Sarhoş değildim. Yürüyor, konuşuyorduk. Ha-ha... hi-hi... Bana sordu: “Gerçekten seviyor musun beni?” – “Hayattan çok seviyorum.” – “Benim için ne yapabilirsin?” – “Senin için kendimi öldürebilirim.” – “Kendini öldürürsün tabii. Peki benim için karşımıza çıkan ilk kişiyi öldürebilir misin?” Şaka mı yapıyordu... Sürtüklük mü yapıyordu... Hatırlamıyorum, yüzünü bile unuttum, bir kere bile yazmadı bana. “Öldürebilir misin?” Bunu söyledi ve güldü. Ben de kahramanım ya! Aşkımı göstermem lazım. Çitten bir sopa söktüm... Gece. Karanlık. Durdum bekliyorum. O da bekliyor. Uzun süre kimse gelmedi, sonra karşıdan bir adam gelmeye başladı. Ben de kafasına indirdim sopayı. Pat! Bir kez vurdum, sonra bir daha... Düştü yere. Yerdeyken de vurdum. O sopayla... Meğerse öğretmenimizmiş...</span></p>

    <p class="G-vde-Metni para-style-override-7"><span class="char-style-override-7">Önce idam verdiler bana... Altı ay sonra tüm idam hükümlerini müebbede çevirdiler. Annem beni reddetti. Kız kardeşim bir kez yazdı, sonra bıraktı. Uzun zamandır tek başınayım... İşte şu hücrede kilit altında on yedi yıl oturdum. On yedi yıl! Mesela ağaç ya da herhangi bir hayvan, onlar zaman hakkında hiçbir şey bilmez. Onlar adına Tanrı düşünür. Ben de öyleyim işte... Uyudum, yedim, volta atmaya çıktım... Göğü parmaklıklar arkasından görüyorsun. Hücrede yatak, tabure, leğen, kaşık var... Diğerleri hatıralarla yaşıyor... Ben neyi hatırlayacağım ki? Hiçbir şeyim yok benim, yaşamayı beceremedim ki. Geriye bakınca orada sürekli karanlık görüyorum, ama bazen bir lamba yanar gibi oluyor. En çok annemi görüyorum... O da ya ocağın başında ya da mutfaktaki pencerenin yanında oluyor... Bunun ötesinde her yer karanlık...</span></p>

    <p class="G-vde-Metni para-style-override-7"><span class="char-style-override-7">İncil’i okumaya başladım... ve elimden bırakamadım... Beni çok sarstı. O’nunla konuştum: “Beni neden cezalandırdın?” İnsan Tanrı’ya mutluluğu için minnettar kalıyor, başına bir bela geldiğindeyse haykırıyor: “Neden, neden?” diye. Kendisine gönderilen eziyetin anlamını anlamaya çalışmıyor. Hayatını O’na teslim etmiyor...</span></p>

    <p class="G-vde-Metni para-style-override-7"><span class="char-style-override-7">Derken birdenbire Lena geldi... Geldi ve “Seni seviyorum,” dedi. Önümde koca bir dünya açıldı... Kendim için her şeyi hayal edebildim... Aile, çocuklar... Mutlak bir karanlıktan çıkıp parlak ışığın içine düştüm... Işıkla çevrelendim... Doğru, anormal bir durum bu: Kocası var, üç çocuğu var, ama yabancı bir erkeğe aşkını itiraf ediyor, mektuplar yazıyor. Eğer kocasının yerinde olsaydım... Ben olsaydım! “Nesin sen, azize mi?” – “Aşk fedakârlık yapmadan olmaz. Öylesi nasıl bir aşk olur ki zaten?” Bilmiyordum... Nereden bilebilirdim böyle kadınların var olduğunu? Hapiste nereden öğrenebilirim ki? Kadınlar arasında ya düzgün insanlar var ya da orospular var, hepsi bu, böyle düşünüyordum. Derken bir anda öyle bir kadın geliyor ki geceleyin gözünü kırpamıyorsun... Bu kadın geliyor ve ağlıyor, gülüyor. Ve her zaman güzel.</span></p>

    <p class="G-vde-Metni para-style-override-7"><span class="char-style-override-7">Bir süre sonra resmi nikâh yaptık. Sonra da gerçek kilise nikâhı yapmaya karar verdik... Hapishanede bir ibadet odası var. Kim bilir, belki bir kurtarıcı melek yüzünü bize doğru çeviriverir bir gün?</span></p>

    <p class="G-vde-Metni para-style-override-7"><span class="char-style-override-7">Lena’yla karşılaşmadan önce bütün kadınlardan nefret ederdim, aşkın hormonlardan ibaret olduğunu düşünürdüm. Bedenin arzusu olduğunu... Ama o bu sözcükten korkmuyor, sık sık kullanıyor: “Âşığım! Âşığım!” O zaman hiç kıpırdamadan oturuyorum. Bütün bunlar... nasıl söylesem... Ben mutluluğa alışkın değilim. Bazen ona inanıyorum. Bunun doğru olduğuna inanmak istiyorum; beni sevebilirler, benimle diğer insanlar arasındaki fark sadece onların kendilerinin iyi insanlar olduklarını düşünmesi. Ama insanlar kendilerini tanımıyorlar, gerçekte nasıl olduklarını bilseler dehşete kapılırlar oysa. Sizce ben hiç… hiç böyle bir şey yapabileceğimi… içimden bir hayvan çıkabileceğini düşünmüş müyümdür? Asla! İyi bir insan olduğumu düşünüyordum. Annem benim şiir defterlerimi yakmadıysa bir yerlerde saklamıştır, gidip bakın isterseniz. Ama başka zamanlarda... Korkuyorum... Çok uzun zaman yalnız kaldım, bu hale alıştım. Normal yaşam benden çok uzak. Kötü ve vahşi bir insan oldum... Neyden mi korkuyorum? Bizim hikâyemizin sadece bu filmde kalmasından korkuyorum, bana film lazım değil. Belki daha yeni yeni yaşamaya başladım işte... Çocuk istedik... Gebe kaldı. Ama sonra düşük yaptı. Tanrı bana günahlarımı hatırlattı...</span></p>

    <p class="G-vde-Metni para-style-override-7"><span class="char-style-override-7">Korkuyorum... Öyle korkuyorum ki kendimi öldürmek istiyorum... “Senden korkuyorum,” diyor bana. Ama gitmiyor... İşte size film! İşte... </span></p>

    <p class="Paragraph-Style-1"><span class="char-style-override-12">Hapishane konuşmalarından</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Rezalet! Rezalet! Hanımefendiyi psikoloğa göndermek lazım...</span></p>

    <p class="G-vde-Metni para-style-override-7"><span class="char-style-override-7">– Ben bu tür kadınları eskiden sadece kitaplarda okumuştum, Dekabristlerin kadınları olarak... Edebiyat! Ama gerçek hayatta... Lena benim gördüğüm tek kişi böyle. Gerçekten de başlangıçta inanmadım: “Belki de anormaldir?” dedim. Sonra içimde bir şeyler değişti... İsa’yı da deli sanmışlardı. Ama Lena herkesten daha normal!</span></p>

    <p class="G-vde-Metni para-style-override-7"><span class="char-style-override-7">– Bir keresinde bütün gece onun yüzünden uyuyamadım. Beni de böyle güçlü şekilde seven bir kadınımın var olduğunu hatırladım bir zamanlar...</span></p>

    <p class="G-vde-Metni para-style-override-7"><span class="char-style-override-7">– Bu onun çarmıhı. Onu almış taşıyor. Gerçek bir Rus kadını!</span></p>

    <p class="G-vde-Metni para-style-override-7"><span class="char-style-override-7">– Volodka’yı tanıyorum... Damadı yani! Benim gibi pisliğin teki. Lena için korkuyorum. Nikâhlanıp da tamam diyecek, sen nasıl istersen yaşa diyecek biri değil, onun karısı olmanın acısını çekecek. Zaten bu adam ona ne verebilir ki? Bizim birine bir şey vermemize imkân yok. Gözleri kanlı çocuklarız biz. Bizim yapabileceğimiz tek bir şey var, o da insanlardan bir şey almamak, böyle bir fedakârlığı kabul etmemek. Hayatın bütün anlamı bizim için artık almamaktan ibaret. Eğer alacaksan da, yine birini soyuyor olacaksın...</span></p>

    <p class="G-vde-Metni para-style-override-7"><span class="char-style-override-7">– Lena mutlu bir insan. Mutlu olmaktan da korkmuyor.</span></p>

    <p class="G-vde-Metni para-style-override-7"><span class="char-style-override-7">– İncil’deki gibi işte... Tanrı ne iyi ne adildir... O sevgidir...</span></p>

    <p class="G-vde-Metni para-style-override-7"><span class="char-style-override-7">– Peder bile... O bile gelip bana parmaklıkların arasından elini uzatıyor ve olabildiğince kısa tutuyor, pek dikkat etmiyor o, ama ben görüyorum. Her şey ortada, ellerimde kan var benim... Ama o katil karısı oldu, ona güvendi, onunla paylaşmak istiyor her şeyi. Artık her birimiz şöyle düşünüyoruz: “Demek ki her şey bitmiş değil.” Eğer onu tanımamış olsaydım, benim için buraya katlanmak daha zor olurdu.</span></p>

    <p class="G-vde-Metni para-style-override-7"><span class="char-style-override-7">– Gelecekleri ne olacak? Ben hiç umut görmüyorum bu konuda...</span></p>

    <p class="G-vde-Metni para-style-override-7"><span class="char-style-override-7">– Dangalak herifler! Mucize nasıl olacak? Hayat beyaz yelkenli bir gemi değil. Çikolataya bulanmış bir bok yığını.</span></p>

    <p class="G-vde-Metni para-style-override-7"><span class="char-style-override-7">– Onun aradığı şeyi, onun ihtiyaç duyduğu şeyi, ona yeryüzünde kimse veremez, sadece Tanrı verir.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Hapiste evlendiler. Her şey Lena’nın hayal ettiği gibi oldu: mum ışıkları, altın yüzükler... Kilise korosu şarkı söyledi</span><span class="char-style-override-7">: “</span><span class="italik">Ey İşaya, sevin…”</span></p>

    <p class="G-vde-Metni para-style-override-7"><span class="italik">Peder</span><span class="char-style-override-7">: “Vladimir, özgür ve samimi arzun, kesin kararın, kendine eş olarak şu anda karşında duran Elena’yı almak mıdır?”</span><span class="italik"></span></p>

    <p class="G-vde-Metni para-style-override-7"><span class="italik">Damat</span><span class="char-style-override-7">: “Evet, sayın peder.”</span><span class="italik"></span></p>

    <p class="G-vde-Metni para-style-override-7"><span class="italik">Peder</span><span class="char-style-override-7">: “Başka bir geline söz verdin mi?”</span></p>

    <p class="G-vde-Metni para-style-override-7"><span class="italik">Damat:</span><span class="char-style-override-7"> “Vermedim, sayın peder.”</span><span class="italik"></span></p>

    <p class="G-vde-Metni para-style-override-7"><span class="italik">Peder:</span><span class="char-style-override-7"> “Elena, senin özgür ve samimi arzun, kesin kararın, kendine koca olarak şu anda karşında duran Vladimir’i almak mıdır?”</span><span class="italik"></span></p>

    <p class="G-vde-Metni para-style-override-7"><span class="italik">Gelin</span><span class="char-style-override-7">: “Evet, sayın peder.”</span><span class="italik"></span></p>

    <p class="G-vde-Metni para-style-override-7"><span class="italik">Peder</span><span class="char-style-override-7">: “Başka bir erkeğe söz verdin mi?”</span><span class="italik"></span></p>

    <p class="G-vde-Metni para-style-override-7"><span class="italik">Gelin</span><span class="char-style-override-7">: “Vermedim, sayın peder.”</span></p>

    <p class="G-vde-Metni para-style-override-7"><span class="char-style-override-7">“Tanrım, onlara merhamet et...”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="italik">Bir yıl sonra İra Vasilyeva’yla yine buluştuk.</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Onun hikâyesi</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Filmimizi televizyonda gösterdiler... Seyircilerden mektuplar geldi. Sevindim, ama... Yaşadığımız dünyada yanlış giden bir şeyler var. Fıkradaki gibi: İnsanoğlu çok iyi, ama insanlar kötü. Ezberledim şunları: “Ben hem ölüm cezasını savunuyorum, hem de insan dışkısından geri dönüşümle yararlanılmasını.” “Sizin kahramanınız gibi canavarlar, o Süpermen-katiller, Kızıl Meydan’da halkın önünde kurban edilmeli, aralarda da reklamlar gösterilmeli.” “O adamlar organları için öldürülmeli… yeni ilaçlar ve kimyasallar için yapılan deneylerde hepsi kobay olarak kullanılmalı...” Ünlü sözlükçü Dal’ın sözlüğüne bakarsak, “dobrota” sözcüğü “dobrovat” sözcüğünden geliyor, yani berekette, </span><span class="italik">dobro</span><span class="char-style-override-7">’da yaşamaktan...</span><span class="char-style-override-10">*</span><span class="char-style-override-7"> Hayatın ancak o zaman saygın ve istikrarlı olabiliyor... Ama bizde bunlardan kalmadı artık. Kötülük Tanrı’dan gelmez. Aziz Antoniy Velikiy’in sözleriyle: “Tanrı kötülüğün suçlusu değildir. O insana akıl verdi, iyiyle kötüyü ayırma yeteneği verdi...” Doğru, ama başkaları da vardı... Şöyle enfes bir mektup da hatırlıyorum: “Filminizden sonra aşka inandım. Herhalde, Tanrı her şeye rağmen var...”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Sırasıyla “iyilik”, “iyilik yapmak” ve “iyi”.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Belgesel denen şey bir entrikadır... Tuzaktır... Benim için belgesel türünün, deyim yerindeyse, içkin bir kusuru var: Film çekiliyor, bitiyor, ama hayat devam ediyor. Kahramanlarım uydurma değil, canlı, gerçek insanlar ve bana bağlı değiller; benim irademe, benim temsillerime ya da profesyonelliğime bağlı değiller, onların hayatlarındaki varlığım tesadüfi ve geçici. Onlar kadar özgür değilim. Keşke olabilseydim... O zaman hayatım boyunca tek bir kişiyi çekerdim. Ya da tek bir aileyi. Gün gün. İşte bir çocuğu elinden tutmuş götürüyorlar... yazlığa gidiyorlar... çay içip sohbet ediyorlar, bugün bir konu, yarın başka bir konu... tartışıyorlar... gazete alıyorlar... araba bozuluyor... yaz sona eriyor... biri ağlıyor... Bunun ortasındayız, ama birçok şey bizsiz oluyor. Bize rağmen oluyor. O anı yakalamak ya da zamanın belli bir parçasını gözlemlemek bana yetmiyor. Yetmiyor! Yapamıyorum... Kendimi koparamıyorum... Kahramanlarımla arkadaş oluyorum, onlara yazıyorum, telefon ediyorum. Buluşuyoruz. Uzun süre, “filme almaya” devam ediyorum belgesel malzememi, gözlerimin önünde yeni sahnelerin belirişini izliyorum. Bu türden “filme alınmış” onlarca görüntü var zihnimde.</span></p>

    <p class="G-vde-Metni para-style-override-7"><span class="char-style-override-7">Bunlardan biri de Lena Razdueva hakkında. Notlarla dolu bir defterim var. Bir tür film senaryosu, çekilmemiş bir filmin:</span></p>

    <p class="G-vde-Metni para-style-override-7"><span class="char-style-override-7">...Bunu yaptığı için acı çekiyor, ama yapmadan duramıyor.</span></p>

    <p class="G-vde-Metni para-style-override-7"><span class="char-style-override-7">...Gidip o adamın dava dosyasını okumaya birkaç yılda kara verebilmiş. Ama ürkmemiş: “Bu bir şeyi değiştirmeyecek, yine de seveceğim onu. Artık karısıyım onun Tanrı katında. Bir insan öldürmüş; öldürmüş çünkü o zaman ben yoktum yanında. Benim elinden tutup onu oradan çıkarmam lazım...”</span></p>

    <p class="G-vde-Metni para-style-override-7"><span class="char-style-override-7">...Ognenniy Adası’nda eski bir bölge savcısı yatıyor, biri muhasebeci, diğeri kasiyer olan iki kadını baltayla parçalamış ağabeyiyle birlikte. Kendisi hakkında bir kitap yazıyor. Hatta gezmeye bile çıkmıyor, gezerek harcanan vakte acıyor. Çok az bir para çalmışlar. Neden yapmışlar bu işi? Bilmiyor... Ya da karısıyla iki çocuğunu öldüren çilingir... Önceden elinde İngiliz anahtarından başka bir şey tutmamış, şimdi bütün hapishane onun yaptığı tablolarla kaplı. Her biri kendi iblisleriyle uğraşıyor, hepsi duygularını boşaltmak istiyor. Cinayet, kurbanlar için olduğu kadar katiller için de bir muamma aslında...</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">...Orada duyduğum bir konuşma... “Tanrı’nın var olduğunu düşünüyor musun?” – “Varsa, ölüm son olmamalı. Onun var olmasını istemiyorum.”</span></p>

    <p class="G-vde-Metni para-style-override-7"><span class="char-style-override-7">...Onlarınki aşk mı peki? Volodya uzun boylu ve yakışıklı, Yura ise cüce... Hatta Lena bana Yuri’nin bir erkek olarak onu daha iyi tatmin ettiğini söyledi. O yüzden bence tek yapması gereken… Hani sonuçta kocası nasılsa öyle artık, kaderin sillesini yemiş. Lena onun elini tutmak zorunda...</span></p>

    <p class="G-vde-Metni para-style-override-7"><span class="char-style-override-7">...İlk zamanlarda köyde çocuklarıyla yaşıyordu. Yılda iki kez görüşmeye gidiyordu. Ama sonra Volodya ondan her şeyi bırakıp yanına gelmesini talep etmeye başladı: “Sen bana karşı değişiyorsun, hissediyorum bana karşı değiştiğini” – “Volodenka, çocukları nasıl bırakırım? Matveyka küçücük, fiziksel olarak hâlâ ihtiyacı var bana.” – “Sen Hıristiyansın... Senin uysal olup kocanı dinlemen lazım.” Karı başörtüsü bağlayıp hapishanenin yanında yaşıyor. İş yok, ama bölge kilisesindeki pedere sığınmış. Oranın temizliğini yapıyor. “Volodya da yanımda hem... Duyuyorum... yanımda olduğunu hissediyorum.. ‘Sen korkma,’ diye yazıyorum ona, ‘ben yanındayım...’” Yedi yıldır her gün yazıyor ona...</span></p>

    <p class="G-vde-Metni para-style-override-7"><span class="char-style-override-7">...Evlenir evlenmez Volodya ondan sürekli yetkililere mektup yazmasını talep etmeye başlamış: “Çok çocuklu bir baba o, onun çocuklarıyla ilgilenmesi için dışarı çıkması gerekir.” Bu Volodya’nın özgür kalması için bir şans. Ama Lena da saf biri... Oturuyor yazmak için o mektupları, ama yazamıyor: “O bir adam öldürmüş. Bundan daha büyük bir günah yok.” O zaman Volodya çıngar çıkarıyor işte. Başka bir kadın istediğini söylüyor. Daha zengin ve bağlantıları olan bir kadın. Bu azize onu bıktırmış artık...</span></p>

    <p class="G-vde-Metni para-style-override-7"><span class="char-style-override-7">...On sekiz yaşında girmiş hapse... O zamanlar Sovyetler Birliği ve Sovyet hayatı vardı. Sovyet insanları vardı. Sosyalizm vardı. Ülkenin ne halde olduğunu bilmiyor şu an. Eğer çıkarsa, bu yeni hayatta yapamaz! Çok ağır gelir; mesleği yok, akrabalar reddetmiş. O da öfkeli bir adam. Bir gün hapiste arkadaşıyla tartışmış ve az kalsın adamın gırtlağını deşecekmiş. Lena onu alıp insanlardan uzak bir yere götürmesi gerekeceğini anlıyor. Bir çiftlikte çalışacaklarını hayal ediyor. Ormanda. Onun deyişiyle, ağaçların ve dilsiz hayvanların arasında...</span></p>

    <p class="G-vde-Metni para-style-override-7"><span class="char-style-override-7">...Birkaç kez bana şöyle dedi: “Onun gözleri öyle soğuk, öyle boş ki. Bir gün beni öldürecek. Biliyorum, beni hangi gözlerle öldüreceğini.” Ama oraya sürükleniyor, o uçuruma doğru sürükleniyor işte. Neden? Ben de kendi içimde benzer şeyler hissetmedim mi hiç? Karanlığa sürükleniveriyor insan...</span></p>

    <p class="G-vde-Metni para-style-override-7"><span class="char-style-override-7">...Son buluşmamızda, Lena’dan şunu duydum: “Yaşamak istemiyorum! Katlanamıyorum artık!” Komada gibiydi, ne canlı ne ölü...</span></p>

    <p class="G-vde-Metni para-style-override-7"><span class="italik"></span></p>

    <p class="G-vde-Metni para-style-override-7"><span class="italik">Beraberce gidip Lena’yı görmeye karar vermiştik. Ama birdenbire ortadan kayboldu. Yanıt vermedi bir türlü. Artık uzak bir manastırda yaşadığı söylentileri geliyor. Uyuşturucu bağımlılarıyla, AIDS’lilerle birlikte… Orada birçokları sessizlik yemini ediyor.</span><span class="char-style-override-7"></span></p>

    <p class="Paragraph-Style-1 para-style-override-1"><span class="char-style-override-12"></span></p>
  </div>
</body>
</html>