<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ikincielzaman-29</title>
  <link href="../Styles/ikinciel_idstyles.css" rel="stylesheet" type="text/css"/>

</head>

<body id="ikincielzaman" xml:lang="tr-TR">
  <div>
     <p class="baslik" id="toc_marker-21">ÖLÜLERDEN TİKSİNMEMEYE VE TOZUN <br/>

 SESSİZLİĞİNE DAİR</p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-2"><span class="char-style-override-7"></span></p>

    <p class="Paragraph-Style-2"><span class="char-style-override-7">Olesya Nikolayevna</span></p>

    <p class="Paragraph-Style-2"><span class="char-style-override-7">Polis</span></p>

    <p class="Paragraph-Style-2"><span class="char-style-override-7"> 28 yaşında</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="Paragraph-Style-1"><span class="char-style-override-12">Annenin anlatımından</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">– Yakında kendi hikâyelerimden öleceğim... Neden anlatıyorum ki? Hiçbir şekilde yardım edemezsiniz bana. Yazacaksın... yayımlayacaksın... İyi insanlar okuyup ağlar, ama kötüler... önemli insanlar... onlar okumaz. Onlara ne ki? </span></p>

    <p class="G-vde-Metni para-style-override-7"><span class="char-style-override-7">Defalarca anlattım bu hikâyeyi zaten...</span></p>

    <p class="G-vde-Metni para-style-override-7"><span class="char-style-override-7">23 Kasım 2006...</span></p>

    <p class="G-vde-Metni para-style-override-7"><span class="char-style-override-7">Televizyonda verdiler... Bütün komşular öğrendi. Şehir karıştı...</span></p>

    <p class="G-vde-Metni para-style-override-7"><span class="char-style-override-7">Torunum Nastenka’yla evdeydik. Televizyonumuz çalışmıyordu, epey eskidiği için uzun zamandır bozuktu. “Oleska gelecek, yenisini alırız” diye bekliyorduk. Temizlikle, çamaşırla oyalanıyorduk işte. Nedense pek neşeliydik o gün, gülüp duruyorduk. Annem geldi... Oleska’nın ninesi yani... Bostandan gelmişti: “Ay kızlar, siz nasıl neşelenmişsiniz böyle. Dikkat edin de sonra ağlamayın.” İçim sıkıldı... Oleska nasıl acaba oralarda? Daha önceki gece telefonda konuşmuştuk, bayramdı – Polis Bayramı. “MVD’ye</span><span class="char-style-override-10">*</span><span class="char-style-override-7"> seçkin hizmetlerinden ötürü” madalya vermişlerdi ona. Tebrik ettik. “Ay, sizi nasıl da seviyorum,” dedi. “Yakında görmek istiyorum vatan toprağımı.” Emekli maaşımın yarısı telefona gidiyor, sesini duyarsam iki-üç gün daha rahat yaşıyorum. Bir sonraki telefona kadar... “Anne, ağlama,” diye teselli ederdi beni. “Silah taşıyorum, ama ateş etmiyorum. Bir tarafta savaş var, diğer tarafta durum sakin. Sabahleyin mollanın şarkısını dinledim, onların duası böyleymiş. Burada dağlar canlı, ölü değil, doruklarına kadar ot ve ağaç var.” Başka bir seferinde: “Anne, Çeçen toprakları hep petrol kaplı. Hangi bahçeyi kazsan petrol çıkıyor.”</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>İçişleri Bakanlığı.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Neden oraya gönderdiler? Onlar orada Vatan için savaşmadılar, petrol kuyuları için savaştılar. Bir damla petrol artık bir damla kan ediyor...</span></p>

    <p class="G-vde-Metni para-style-override-7"><span class="char-style-override-7">Bir komşum koşup geldi... Bir saat sonra başkası... “Ne oluyor, niye geliyorlar?” diye düşündüm. Benimle işleri de yok. Gelip gidiyorlar. Televizyonda birkaç kez yayınlamışlar...</span></p>

    <p class="G-vde-Metni para-style-override-7"><span class="char-style-override-7">Sabaha kadar hiçbir şey öğrenemedik. Sabah oğlum telefon etti: “Anne, evde mi olacaksın?” – “Ne istiyorsun? Alışverişe çıkacaktım.” – “Beni bekle. Sen Nastya’yı okula gönderince geleceğim.” – “Evde oturacaktı bugün. Öksürüyor.” – “Ateşi yoksa gitsin.” İçim sıkıldı, çarpıntı tuttu birden. Buz gibi oldum. Nastenka çıkıp okula gitti, ben de balkona çıktım. Bir de baktım: Oğlum tek başına gelmiyor, gelini de almış. Artık bekleyemedim, iki dakika daha geçse delirecektim! Merdiven boşluğuna koşup bağırdım aşağı: “Oleska’ya bir şey mi oldu?” Nasıl da bağırmışım... öyle perişan bir sesle... Bana “Anne! Anne!” diye bağırdılar aşağıdan. Asansörden çıkıp dikildiler karşıma. Tek kelime etmeden. “O hastanede mi?” – “Hayır.” Gözlerimin önünde her şey dönüyordu. Başım dönüyordu. Epey kötüleştim... Sonrasını çok az hatırlıyorum... Bir yerlerden bir sürü insan geldi... Bütün komşular kapıları açtı, beni yerden kaldırdılar, konuşup sakinleştirmeye çalıştılar. Bense yerlerde yuvarlanıp ayaklarına yapışıyorum onların, çizmelerini öpüyorum: “İyi insanlar... canlarım... Nastenka’sını bırakmış olamaz o... Güneşini bırakmış olamaz... Hayatının ışığını... Ah canlarım benim canlarıııım...” Alnımı yere vuruyorum. İlk dakikalarda inanmıyorsun, sarılabileceğin her umuda sarılıyorsun. Ölmedi, sakat dönecek. Ayaksız... kör... Önemli değil, Nastenka’yla onun elinden tutacağız. En önemlisi hayatta olması! Birine yalvarmak istedim, diz çöküp kızımın geri dönmesi için yalvarmak.</span></p>

    <p class="G-vde-Metni para-style-override-7"><span class="char-style-override-7">Bir sürü, bir sürü insan... Ev yabancılarla dolu... İlaçlar içiriyorlar, yatıyorum, kalkıyorum, yine ambulansı arıyorlar. Savaş evime kadar gelmiş... Ama herkesin kendi hayatı var. Kimse başkasının acısını anlamıyor, Allah izin verirse sen kendi acını anlarsın ancak. Aah... Herkes uyuduğumu sanıyor, ama yatmış onları dinliyorum ben. Acılıyım, çok acılıyım...</span></p>

    <p class="G-vde-Metni para-style-override-7"><span class="char-style-override-7">“...Benim de iki oğlum var. Daha okuldalar. Rüşvetle onları askerlikten kurtarabilmek için para biriktiriyorum...”</span></p>

    <p class="G-vde-Metni para-style-override-7"><span class="char-style-override-7">“...Bizim halk sabırlıdır, bu kesin. İnsan ettir nihayetinde... savaş da bir iş...”</span></p>

    <p class="G-vde-Metni para-style-override-7"><span class="char-style-override-7">“...Bizim evin tamiratı çok ucuza geldi. İtalyan seramiklerini eski fiyatla önceden almamız iyi oldu. PVC pencere taktırdık. Çelik kapılar...”</span></p>

    <p class="G-vde-Metni para-style-override-7"><span class="char-style-override-7">“...Çocuklar durmadan büyüyor... Daha küçükken keyiflerini sürmek lazım...”</span></p>

    <p class="G-vde-Metni para-style-override-7"><span class="char-style-override-7">“Orada savaş, burada savaş... Her gün ateş ediyorlar. Patlatıyorlar. Otobüste gidiyorsun korkuyorsun, metroya binmeye korkuyorsun...”</span></p>

    <p class="G-vde-Metni para-style-override-7"><span class="char-style-override-7">“...Komşunun oğlu işsizdi. İçiyordu. Sözleşmeli almışlar. Bir yıl sonra Çeçenistan’dan bir çanta parayla döndü: Bir araba aldı, karısına kürk ve altın yüzük aldı. Ailesiyle Mısır’a gitti. Artık parasızsan sıfırsın. Ama nereden kazanacaksın onu?”</span></p>

    <p class="G-vde-Metni para-style-override-7"><span class="char-style-override-7">“...Çalıyorlar... Rusya’yı parça parça koparıyorlar... Büyük pastayı bölüşüyorlar!”</span></p>

    <p class="G-vde-Metni para-style-override-7"><span class="char-style-override-7">Şu pis savaş! Uzakta, uzaklarda bir yerdeydi... Ama sonra benim evime kadar geldi. Oleska’ya haçlı bir kolye vermiştim... Korumadı ama. (</span><span class="italik">Ağlıyor</span><span class="char-style-override-7">.)</span></p>

    <p class="G-vde-Metni para-style-override-7"><span class="char-style-override-7">Bir gün sonra bizi çağırdılar... Sızıntı var... tabut ıslak... çarşafla sildik. Askeri yetkililer, “Hemen, hadi… hemen gömmek lazım,” diyorlar. “Açmayın. Orada bir et peltesi var.” Ama biz açtık. Hep bir hata olmuştur diye umut ediyorsun. Televizyonda verdiler; Olesya Nikolayeva... Yirmi bir yaşında...” Yaşı doğru değil. Bu başka bir Olesya mı acaba? Bizimki değildir belki. “Orada pelte var sadece...” Bize ölüm evrakı verdiler: “... beylik tabancasıyla kafasının sağ kısmından kendini kasten yaralama...” Bana ne evraktan falan! Ben kendim bakmak istiyorum, dokunmak istiyorum kızıma. Kendi ellerimle bakmak istiyorum. Açtıklarında yüzü canlıydı, güzeldi... ve sol yanındaki küçük delik... öyle küçük ki... hiç yok gibi... bir kurşunkalem girer anca. Yine yanlış yazmışlar ama, tıpkı yaşında olduğu gibi, delik sol tarafında, ama sağ tarafında diye yazmışlar. Ryazan’dan gelen polis birliğiyle gitmişti Çeçenistan’a, gömmemize de onun görev yaptığı polis birliğinden yardım ettiler. Arkadaşları. Hepsi de aynı şeyi söylüyordu: Nereden çıktı bu intihar? Bu intihar değil, kurşun iki-üç metre öteden gelmiş... Ona ateş mi edilmiş yani?! Ama yetkililerin acelesi vardı. Yardım ediyorlardı ama acele de ettirdiler. Onu gece geç vakit getirmişlerdi. Ama ertesi günün sabahında, saat on ikide, kızımı gömmüştük bile. Mezarlıkta... Aah ah... Ne çok gücüm vardı... İnsanda böyle bir güç olamaz... Tabutun kapağını çiviliyorlar, ama açıyorum, dişlerimle çivileri çıkarıyorum. Mezarlıkta yetkililer yoktu. Hepsi bize sırtını dönmüştü... Önce devlet dönmüştü... Sonra da kilise… Kilisede tören yapmak istemediler, kızım günahkârmış çünkü... Tanrı bu hatayı işlemiş bir ruhu yanına kabul etmezmiş... Nasıl olur... Nasıl almaz? Şimdi kiliseye gidiyorum... Mum dikiyorum... Bir kez pederin yanına gittim: “Tanrı sadece güzel ruhları mı seviyor? Bu doğruysa, O’na neden ihtiyacımız var ki?” Her şeyi anlattım ona... Bu hikâyeyi defalarca anlattım zaten... (</span><span class="italik">Susuyor</span><span class="char-style-override-7">.) Pederimiz genç biri... Ağladı: “Siz nasıl hayatta kaldınız, nasıl akıl hastanesine düşmediniz? Tanrım, ona göksel krallığını ver!” Benim kızım için dua etti... Ama insanlar ağızlarına geleni söylediler: Yok bir erkek yüzünden intihar etmiş, yok sarhoşluktan. Herkes oradan görev yapanların durmadan içtiğini bilir. Erkeklerin de kadınların da. Acım… Acım, içinde boğulmaya yetecek kadar çok.</span></p>

    <p class="G-vde-Metni para-style-override-7"><span class="char-style-override-7">Gideceği zaman bavulunu toplarken... Ben… ben her şeyi yere atmak, parçalamak istemiştim. Kendimi tutmak zorunda kaldım ama. Uyuyamıyordum. Bütün kemiklerim kırılmıştı sanki, sürekli ürperiyordu bedenin. Uyur uyumaz... birtakım rüyalar görüyorum... Sonsuz buz, sonsuz kış. Her şey gümüşi mavi renkte... Sanki Nastenka’yla suyun üstünde gidiyorlar ve kıyıya hiç ulaşamıyorlar. Bir tek su var etraflarında... Nastenka’yı hep görüyorum, ama Oleska hemen gözden kayboluyor... Uçup gidiyor, yok... Rüyamda bile ürküyorum: “Oleska! Oleska!” diye sesleniyorum. Ortaya çıkıyor. Ama canlı olarak değil, portre olarak... bir fotoğraf olarak... Sol yanında morluk var. Tam da kurşunun girdiği yerde... (</span><span class="italik">Susuyor</span><span class="char-style-override-7">.) Ama çoktan çantasını toplamış işte... “Anne, ben gidiyorum. Raporumu yazdım bile.” – “Sen tek başına çocuk bakıyorsun. Seni oraya göndermeye kimsenin hakkı yok.” – “Eğer gitmezsem beni atarlar. Biliyorsun, bizde gönüllülük mecburidir. Ama ağlama sen... Orada artık çatışma yok, inşaat var. Ben de oraları koruyacağım. Mısır’a götüreceğim seni sonra, piramitleri göreceğiz.” Bu onun hayaliydi. Annesini mutlu etmek istiyordu. Yoksul yaşıyorduk... kuruş kuruş... Şehre gidiyorsun, her taraf reklam: Araba al... kredi al... satın al! Sadece al! Her dükkânın ortasında bir masa, etrafında da bir-iki kredi görevlisi. Masanın önünde hep bir kuyruk. İnsanlar dilencilikten yoruldu, herkes yaşamak istiyor. Bir seferinde ailemin karnını nasıl doyuracağımı bilemiyordum, patates de bitmişti. Makarnalar da. Troleybüs biletine de yetmiyordu para. Teknik okuldan sonra pedagoji enstitüsünde psikoloji okumaya başlamıştı kızım, bir yıl okudu, ama okul ücretini ödeyecek para bulamadık. Kaydını sildiler. Annemin emekli maaşı vardı yüz dolar, benimki de yüz dolar. Tepedekiler... Onlar petrol ve gazı pompalıyor... ama bize akmıyor dolarlar, onların cebine akıyor. Sıradan insanlar, bizim gibiler, dükkânlarda gezip sadece bakıyor, tıpkı müze gezer gibi. Radyoda da zararlı propaganda var sanki, halkı zorluyorlar illa zenginleri sevmeye! Zenginler kurtaracakmış bizi! İş veriyorlarmış... Nasıl tatil yaptıklarını, nasıl gezdiklerini gösteriyorlar... İş vereceklermiş!.. Onların nasıl dinlendiğini, neler yediğini gösteriyorlar... Havuzlu evlerde... Kendi bahçıvanları, kendi aşçılarıyla... Tıpkı eski soylular gibi... Çarlık zamanındaki eski soylular gibi... Akşam televizyon seyrediyorsun; bir sürü rezalet, sonra da dayanamayıp yatıyorsun. Eskiden bir sürü insan Yavlinski ve Nemtsov’a oy verirdi... Ben de aktivisttim, bütün seçimlere koşardım. Yurtseverdim! Nemtsov’u severdim, genç ve yakışıklıydı. Sonra herkes demokratların da iyi yaşamak istediğini gördü. Bizi unutmuşlardı. İnsan tozdan, külden başka bir şey değil... Toz zerreri... Şimdi halk yüzünü yine komünistlere döndü... Onlar varken kimsenin milyarı yoktu, herkeste biraz biraz olsa da para vardı, herkese yeterdi bu. Herkes kendini insan sayardı. Ben herkes gibiydim.</span></p>

    <p class="G-vde-Metni para-style-override-7"><span class="char-style-override-7">Sovyet insanıyım ben, annem de Sovyet insanı. Sosyalizmi ve komünizmi inşa ettik biz. Çocuklara şöyle öğretilirdi: Ticaret ayıptır ve mutluluk parada değildir. Onurlu olmak, hayatımızı Vatan uğruna feda etmek, bunlar en değerli şeylerimizdi. Hayatım boyunca Sovyet insanı olmaktan gurur duydum, ama şimdi utanıyorum, artık değersiz bir şey gibiyiz. Komünizmin idealleri vardı, şimdi kapitalizmin idealleri var: “Kimseye acıma, çünkü kimse sana acımaz.” “Anne,” derdi Oleska, “sen artık var olmayan bir ülkede yaşıyorsun. Hiçbir şekilde yardım edemezsin bana.” Ne yaptılar bize böyle? Ne... (</span><span class="italik">Duruyor</span><span class="char-style-override-7">.) O kadar çok şey söylemek istiyorum ki! O kadar çok! Ama en önemlisi ne? Oleska öldükten sonra... Onun okul defterinde “Hayat nedir?” diye bir kompozisyon buldum. “Kendime ideal bir insan çiziyorum...” diye yazmıştı. “Hayatın amacı kendini yukarılara çıkartmaktır...” Ben öğretmedim bunu ona. (</span><span class="italik">Hıçkırıyor</span><span class="char-style-override-7">.) Savaşa gitti... oysa fare bile öldüremezdi... Hiçbir şey olması gerektiği gibi değil, ama tam olarak neler olduğunu bilemiyorum. Benden saklıyorlar... (</span><span class="italik">Bağırıyor</span><span class="char-style-override-7">.) Boş yere harcadılar kızımı. Böyle olmaz! Benim annem Büyük Anayurt Savaşı’nda on iki yaşındaymış, onları Sibirya’ya göndermişler. Çocuk olsalar bile... orada günde on altı saat fabrikada çalışmışlar... yetişkinler gibi tıpkı. Kuponla yemekhaneye gider, bir avuç makarna ve bir parça ekmek yerlermiş. Bir parça ekmek! Cephe için mühimmat üretiyorlarmış. Küçük olduklarından tezgâhların başında ölüyorlarmış. İnsanların o zaman birbirlerini neden öldürdüğünü anlıyormuş, ama şimdi neden öldürdüklerini anlamıyor. Kimse anlamıyor. Bu alçak bir savaş! Argun... Gudermes... Hankale...</span><span class="char-style-override-10">*</span><span class="char-style-override-7"> İsimlerini duyar duymaz kapatıyorum televizyonu... </span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>Çeçenistan şehirleri.</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Elimde bir evrak: “...beylik tabancasıyla… kendini kasten yaralama...” Nastenka kaldı işte geriye... Daha dokuz yaşında Nastenka... Şimdi hem anneanneyim, hem anne. Hastayım, cerrahlar kesip biçti her yerimi. Üç ameliyat geçirdim. Sağlığım yok, hiç sağlığım yok, nereden olacak? Habarovsk bölgesinde büyüdüm ben. Tayga, tayga. Kulübelerde yaşardık. Portakalla muzu tablolarda görmüştük sadece. Makarna yerdik... Süt tozu ve makarna... bazen de konserve et... Annem savaştan sonra çağrılmıştı Uzak Doğu’ya, gençlere Kuzey’i sahiplenme çağrısı yapıldığı zaman. Cepheye çağırır gibi çağırmışlardı. Büyük inşaatlara sadece bizim gibi yoksullar giderdi. Parası arazisi olmayanlar. “Tayganın dumanı ve kokusu için”</span><span class="char-style-override-10">**</span><span class="char-style-override-7"> – böyle diyordu şarkılar... kitaplar... ama biz açlıktan gitmiştik. Açlık bizi zaferlere sürüklüyordu. Çabucak büyüdüm ve ben de inşaata gittim... Annemle BAM’ı inşa ettik. Baykal-Amur Magistral madalyam var benim de. (</span><span class="italik">Susuyor</span><span class="char-style-override-7">.) Kışın ayazında eksi elli derecede, toprak metrelerce donardı. Beyaz tepeler. Öyle ki, karlar altındayken, güzel havalarda bile seçemezdin onları. Göremezdin. Tepelere bayılırdım. İnsanın bir büyük Vatan’ı, bir de küçük vatanı vardır. İşte oradaydı benim küçük vatanım. Kulübelerin duvarları inceydi, tuvalet dışarıdaydı... Ama gençlik işte! Geleceğe inanırdık, hep inandık... Hayat, sahiden de, her yıl iyiye gidiyordu; ama kimsede televizyon yoktu, kimsede! Sonra birdenbire ortaya çıktı televizyonlar. Kulübelerde yaşardık... Sonra birdenbire özel evler vermeye başladılar insanlar. Vaat ettiler: “Bu Sovyet kuşağı komünizm dönemini yaşayacak.” Bu bendim... ben komünizm döneminde mi yaşayacaktım yani?! (</span><span class="italik">Gülüyor</span><span class="char-style-override-7">.) Dışarıdan enstitüye girdim, ekonomi eğitimi aldım. Ders için para ödemek gerekmiyordu o zaman. Şimdi bana kim bedavaya bir şey öğretir? Bunun için Sovyet iktidarına minnettarım. Bölge idare komitesinin muhasebe bölümünde çalıştım. Kendime koyun kürkü aldım... güzel, kalın da bir şal... Kışın örtünüyorsun iyice, bir tek dışarıda kalan burnun donuyor. Denetlemeye kolhozlara giderdim, kolhozlarda samur, tilki, mink yetiştirirlerdi. Fena yaşamıyorduk. Anneme de bir kürk almıştım... Sonra bizde kapitalizmi ilan ettiler... Komünistlerin gideceğini ve her şeyin iyi olacağını vaat ettiler. Halkımız güvensizdir. Acılarla büyümüşüz. İnsanlar hemen kibrit ve tuz stoklamaya koştu. “Perestroyka” sözü insanın kulağına “savaş” gibi geliyordu. Gözümüzün önünde soymaya başladılar kolhozları... fabrikaları... Sonra da üç kuruşa aldılar. Hayatımızı vermiştik onları inşa etmek için, hepsi üç kuruşa gitti. Halka özelleştirme çeki verdiler... kandırdılar... Şimdi benim çekmecede duruyor hepsi. Oleska’nın ölüm evrakı... ve o kâğıtlar... Kapitalizm mi bu yani? Rus kapitalistlerine bakıyorum, hepsi Rus da değil, Ermeniler var, Ukraynalılar var. Devletten büyük krediler aldılar ve parayı geri vermediler. Bu insanların gözleri parlıyordu. Mahkûmlarınki gibi. Karakteristiktir bu parıltı, çok iyi tanırım onu. Bizim oralarda her yer kamp ve tel örgüydü. Kuzeyi kim sahiplenmişti ki? Mahkûmlar ve biz, yoksullar. Proletarya. Ama o zamanlar kendimizi öyle görmüyorduk...</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">**<span>Söz ve bestesi Y. Kukin’e ait olan şarkı 1964’te yayınlanmış, özellikle Sibirya’da çalışanlar tarafından benimsenmiştir.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Annem karar verdi... Tek çıkış yolu vardı – Ryazan’a dönmek. Doğduğumuz yere. Sokakta ateş ediyorlardı. SSCB paylaşılmıştı. Koparıyorlar... alıyorlar… Haydutlar patron olmuştu, akıllılarsa aptal. Biz inşa ettik her şeyi ve bu haydutlara verdik... Nasıl oldu bu? Kendi evlerimizden elimiz boş çıktık. Onlara da fabrikaları bıraktık... madenleri... Trenle iki hafta yol gittik, yanımızda buzdolabı, kitaplar, mobilyalar, et makinesi, kap kacak getirdik... böyle şeyler... İki hafta pencereden seyrettim: Rus topraklarının ucu bucağı yok. Rus Anamız bir düzene sokulamayacak kadar “büyük ve bereketli.” 1994’te oluyor bunlar... Yeltsin zamanında... Evde bizi ne bekliyordu peki? Öğretmenler Evi’nde Azerbaycanlılar para kazanıyordu; meyve satıyorlardı, köfte satıyorlardı. Moskova’da gardan Kremlin’e kadar pazardı her yer. Dilenciler peydahlanmıştı birden. Ama biz hepimiz Sovyet yurttaşıydık! Sovyet! Uzun süre utandık her şeyden. Rahatsız olduk. </span></p>

    <p class="G-vde-Metni para-style-override-7"><span class="char-style-override-7">...Bir keresinde şehir pazarında bir Çeçenle konuşuyordum... On beş yıldır savaş vardı ülkelerinde ve onlar da buraya kaçmıştı. Tüm Rusya’ya yayılıyorlar... farklı köşelere dağılıyorlar... Sözüm ona onlarla savaştayken bile... Rusya onlarla savaşırken... “özel operasyon” yürütürken... Bu nasıl savaş böyle? Sözünü ettiğim Çeçen genç biriydi: “Anacığım ben savaşmıyorum. Benim karım Rus.” Bir hikâye duymuştum... size de anlatabilirim... Bir Çeçen kızı bir Rus pilota âşık olmuş. Pilot yakışıklı bir delikanlıymış. Birbirlerini beğenmişler, anlaşmışlar, adam onu ailesinden kaçırmış. Rusya’ya getirmiş. Evlenmişler. Her şey yoluna girmiş. Bir erkek çocukları olmuş. Ama kız ağlayıp duruyormuş, anne babası için üzülüyormuş. Onlara bir mektup yazmışlar: “Affedin bizi,” demişler... “Birbirimizi seviyoruz.” Rus kayınvalideden selam göndermişler. Meğer onca yıldır ağabeyleri bu Çeçen kızı arıyormuş; aileyi küçük düşürdüğü için, bir Rus ile evlendiği için, hem de onları bombalayan bir Rus ile evlendiği için öldürmek istiyorlarmış onu. Öldürmüşler de. Zarftaki adresi kolayca bulmuşlar... Bir ağabeyi onu bıçaklamış, sonra ikincisi de kızın cesedini eve götürmek için ortaya çıkmış. (</span><span class="italik">Susuyor</span><span class="char-style-override-7">.) Bu rezil savaş... bu felaket... benim evime kadar geldi. Şimdi her şeyi topluyorum... ne bulursam okuyorum Çeçenistan hakkında. İnsanlara soruyorum... Oraya gitmek isterdim. Beni orada öldürmelerini isterdim. (</span><span class="italik">Ağlıyor</span><span class="char-style-override-7">.) Çok mutlu olurdum. Bu olurdu benim anne mutluluğum... Bir kadın tanıyorum... Oğlunun botunu bile bulamadılar, bomba tam üzerine düşmüş. “Vatan’ının toprağında yatsaydı çok mutlu olurdum,” dedi bana. “Bir parçası olsun...” Bu bile mutluluk olurmuş ona... “Anneciğim, senin oğlun var mı?” diye sordu o Çeçen bana. “Oğlum var, ama kızımı kaybettim Çeçenistan’da.” – “Ruslar, size sormak istiyorum, bu savaş ne için? Bizi öldürüyorsunuz, sakatlıyorsunuz, sonra hastanelerinizde iyileştiriyorsunuz. Evlerimizi bombalıyor, onlara el koyuyorsunuz, sonra onları yeniden inşa ediyorsunuz. Rusya’nın bizim evimiz olduğunu söylüyorsunuz, ama ben her gün Çeçen suratım yüzünden polise rüşvet vermek zorundayım, beni ölesiye dövmesin diye. Soymasın diye. Buraya adam öldürmeye gelmediğimi ve evlerine saldırmayacağımı anlatıyorum onlara. Beni Grozni’de öldürebilirlerdi... ama burada da öldürebilirler...”</span></p>

    <p class="G-vde-Metni para-style-override-7"><span class="char-style-override-7">Kalbim çarptıkça... (</span><span class="italik">Umutsuzca</span><span class="char-style-override-7">.) Arayacağım. Kızımı kimin öldürdüğünü bulmak istiyorum. Kimseye inanmıyorum.</span><span class="italik"></span></p>

    <p class="G-vde-Metni para-style-override-7"><span class="italik">Kristal kadehlerle birlikte evrak ve fotoğrafların durduğu dolabın kapısını açıyor. Alıp masaya yayıyor onları.</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Kızım güzeldi... Okulda başarılıydı. Paten kaymayı severdi. Notları gayet iyiydi... Onuncu sınıfta Romka’ya âşık oldu... Tabii, Romka ondan yedi yaş büyük diye karşı çıktım. “Anne ya bu aşksa?” Delice seviyordu onu, adam onu hiç aramıyordu, hep o arıyordu... “Neden telefon ediyorsun?” – “Anne, ya bu aşksa?” Gözü Romka’dan başka bir şey görmüyordu. Annesini unutmuştu. Bugün mezuniyet balosu oldu, ertesi gün evlendiler. Çocukları olmuştu zaten. Romka içiyordu, küfrediyordu, o da yalnızca ağlıyordu. Nefret ediyordum adamdan. Kızımın üzerinde güzel bir şey görse parçalardı, kıskanırdı onu. Saçlarını tutup eline dolar, başını duvara vururdu. Kızım sabretti, sabretti... Annesini dinlememişti. Sonra... bir şekilde... bilmiyorum nasıl... bir şekilde kaçtı ondan. Nereye? Annesine... “Anne, kurtar beni!” Adam da kalkıp geldi bizimle yaşamaya. Geceleyin uyandım... hıçkırıklar duydum... Banyonun kapısını açtım, herif bıçakla tepesine dikilmiş... Tuttum bıçağı, ellerim parçalandı. Başka seferinde bir tabanca bulmuş, havalı tabancaydı herhalde, gerçek değildi. Oleska’yı uzaklaştırdım ondan, tabancayı bana doğrulttu: “Sussana artık sen!” Onlar ayrılıncaya kadar ağlayıp durdum. Kovdum adamı... (</span><span class="italik">Susuyor</span><span class="char-style-override-7">.) Neyse işte... yarım yıl geçti geçmedi... Oleska işten dönünce, “Romka evlenmiş,” dedi. “Nereden biliyorsun?” – “Beni arabayla eve bıraktı da.” “E yani?” – “Hiç.” Adam hemen evlenmiş. Ama bizimkinin çocukluk aşkı işte. Unutulmaz. (</span><span class="italik">Evraklar arasından bir kâğıt alıyor</span><span class="char-style-override-7">.) Adli tıp uzmanı, “Başının sağ tarafına ateş etmiş,” diye yazmış, ama delik sol tarafta. Küçücük bir delik... Belki de bu adam onu ölü halde görmedi bile? Ona böyle yazmasını emretmişlerdir. İyi para ödemişlerdir.</span></p>

    <p class="G-vde-Metni para-style-override-7"><span class="char-style-override-7">Umut ettim... Onun birliğinin dönmesini bekledim. Soracağım onlara, dedim... Davayı yeniden açtıracağım... Delik sol tarafta, ama sağ tarafta yazmışlar. Bilmem lazım... Kış olmuştu artık. Kar var. Eskiden severdim karı. Oleska’m da severdi, erkenden patenlerini hazırlar, yağlardı. Eskiden... çok eskidendi bu. İçim acıyor, acıyor... Pencereden bakıyorum: İnsanlar Noel’e hazırlanıyor, hediyelerle, oyuncaklarla sağa sola koşuyorlar. Çam ağaçları taşıyorlar. Benimse mutfağımda sürekli radyo açık. Radyo dinliyorum. Yerel haberleri. Bekliyorum. Derken sonunda geldi o haber: “Ryazan polisleri Çeçenistan’daki görevlerinden döndüler…” “Hemşerilerimiz askerlik vazifelerini onurla yerine getirdiler…” “Bizi utandırmadılar...” Orkestra, çiçekler. Ödüller ve pahalı hediyeler verildi. Kimisine televizyon, kimisine kol saati... Kahramanlar... Kahramanlar döndü! Oleska’yı hiç anmadılar, kimse hatırlamadı... Bekliyorum... radyoyu kulağıma yapıştırdım... Hatırlamaları lazım! Reklamlar başladı... çamaşır makinesi reklamı... (</span><span class="italik">Ağlıyor</span><span class="char-style-override-7">.) Kızım iz bırakmadan kaybolup gitti. Olmaz böyle! Oleska... ilkti... şehirdeki ilk “Çeçenistan” tabutu... Bir ay sonra iki tabut daha getirdiler; bir kıdemli, bir de çok genç polis. Halk onlarla tiyatroda vedalaştı... Yesenin Şehir Tiyatrosu’nda. Polis konvoyu. Belediyeden, başkandan bir çelenk... Nutuklar. Kahramanlar meydanına gömdüler onları, Afganistan’dan gelen çocukların yattığı yere... şimdi de Çeçenistan’dan gelenleri gömüyorlar işte... Mezarlıkta iki yol var: Kahramanlar Yolu ve bir de herkesin Haydut Yolu dediği yer. Haydutlar aralarında çatışıyor, ateş ediyorlar. Perestroyka dediğin silahlı çatışmadan başka bir şey değil. Haydutlar mezarlıktaki en iyi yeri parsellemiş. Kırmızı ağaçtan, altın kaplamalı, elektronik klimalı tabutları var. Mezar taşı yerine de kurgan gibi şeyler dikiyorlar. Kahramanların anıtlarından devlet sorumlu, ama dürüst olmak gerekirse bu askerlerin mezar taşları oldukça mütevazı sayılır. Üstelik herkesin de olmuyor. Sözleşmeli askerlere bir şey yapmıyorlar. Bir anne askeri komutanlığa gitmiş, ona “Senin oğlun para için savaştı,” demişler. Oleska’m... hepsinden ayrı bir yerde yatıyor, ne de olsa intihar etmiş bir kadın işte… Oof-of. (</span><span class="italik">Konuşamıyor</span><span class="char-style-override-7">.) Bizim Nastenka... Annesinden ona bin beş yüz ruble maaş bağladılar, yani ayda elli dolar. Hak nerede? Adalet mi bu? Küçük bir maaş verdiler, niye? Çünkü annesi kahraman değil! Ama eğer annesi birini öldürseydi, el bombasıyla birilerini havaya uçursaydı, durum bambaşka olurdu... Fakat annesi kendi kendini öldürdü sadece, başka da kimseyi öldürmedi... O yüzden de kahraman değil! Bu bir çocuğa nasıl açıklanır? Ona ne söyleyeyim? Bir gazetede Oleska’nın sözleriymiş gibi yazmışlar: “Kızım benim yüzümden utanmayacak...” Cenazeden sonraki günlerde... Nastenka uzakta öylece oturdu, sanki yokmuş gibi ya da nerede olduğunu bilmiyormuş gibi. Kimse ne yapacağını bilemedi... Ben söyledim ona: “Oleska... anneciğin yok artık...” Öylece durdu, sanki duymamış gibi; ben ağladım ama o ağlamadı. Ve sonra... ne zaman Oleska hakkında bir şeyler söylesem... beni duymuyor sanki. Uzun süre böyle devam etti, hatta öfkelenmeye başladım buna. Psikoloğa götürdüm onu. “Bu çocuk normal,” dediler, “ama çok sarsılmış.” Babasını görmeye gittik. Ona “Çocuğu alacak mısın?” diye sordum. “Nereye götüreceğim ki onu?” dedi. Onun orada başka bir ailesi, çocuğu var. “O zaman reddet.” – “Nasıl olur? Benim de yaşlılığımda biri lazım. Biraz para...” Bizde babalar böyle... Ondan bize bir hayır yok. Bazen Olenka’nın arkadaşları ziyarete geliyor... Nastenka’nın doğum gününde aralarında para toplayıp bize veriyorlar. Bilgisayar da aldılar. Arkadaşları hatırlıyor.</span></p>

    <p class="G-vde-Metni para-style-override-7"><span class="char-style-override-7">Uzun süre telefon bekledim. Birlik geri dönmüştü; komutan da, oraya beraber gittiği çocuklar da dönmüştü. Telefon edecekler... Kesinlikle! Ama telefon susuyor... Ben de kendim aramaya başladım isimleri, telefon numaralarını. Birlik komutanı Klimkin... Gazetede onun adını okudum. Hepsinin adını! Bütün gazeteler onları yazıyordu: Rus bahadırları! Ryazan şövalyeleri. Hatta bir gazetede Klimkin’in makalesi vardı, görevlerini başarıyla ifa ettikleri için teşekkür ediyordu birliğine. “Vazifelerini onurla yerine getirdiler... Hatta şerefle...” Onun çalıştığı polis dairesine telefon ettim: “Lütfen, Binbaşı Klimkin’i çağırın.” – “Kim arıyor?” – “Lyudmila Vasilyevna Nikolayevna... Olesa Nikolayevna’nın annesi...” – “Yerinde değil.” “Meşgul.” “İzinde.” Sen komutansın... Sen gidip anneye olanı biteni anlatacaksın. Teselli edeceksin. Teşekkür edeceksin. Böyle biliyorum ben... (</span><span class="italik">Ağlıyor</span><span class="char-style-override-7">.) Ağlıyorum, ama gözyaşlarım acı... Oleska’ya izin vermedim, gitmesini istemedim, ama annem “Madem gerekli, bırak gitsin,” dedi. “Gerekli!” Şimdi nefret ediyorum bu sözcükten! Artık ben eski ben değilim... Ne için seveyim ki Vatan’ımı? Bize demokrasinin herkese mutluluk getireceğini söylediler. Her yere adalet getireceğini. Her şeyin dürüst olacağını. Yalan bütün bunlar... İnsan tozdan, külden başka şey değil... kül zerresi... Dükkânlarda artık her şey var, bir tek bu değişti. Al! Her şeyi al! Sosyalizm zamanında bu yoktu. Elbette sıradan bir Sovyet kadınıyım ben... Kimse beni dinlemiyor, çünkü param yok. Param olsaydı başka türlü konuşurlardı. Benden korkarlardı... Yetkililer korkardı... Şimdi para iktidarda...</span></p>

    <p class="G-vde-Metni para-style-override-7"><span class="char-style-override-7">Oleska… giderken sevinçliydi: “Kormçaya’yla birlikte gidiyoruz.” Beraber gittiler, birlikteki iki kadın. Olga Kormçaya... Vedalaşma sırasında onu garda görmüştüm. “Bu benim annem,” demişti Oleska. Veda anıydı... Belki şimdi çok fazla bir önem veriyorum buna. Her şey olup bittikten sonra. Otobüsler yavaş yavaş yola çıkıyor. Ulusal marş çalınıyor, herkes ağlıyor. Bir kenarda duruyordum ben de, ama nedense karşı tarafa koştum; Oleska bana camın arkasından bir şeyler bağırmıştı, ben de dönüp yine oradan geçecekler diye anlamıştım. Diğer tarafa koşmuştum işte bir daha görmek için onu. El sallamak için. Ama dümdüz gittiler, onu göremedim. Kalbim sıkıştı. Çantasının sapı kopmuştu son anda... Belki de bunu şimdi ben uyduruyorum... Canımın içiydi o benim... (</span><span class="italik">Ağlıyor</span><span class="char-style-override-7">.) Arayıp telefonunu buldum Kormçaya’nın... Telefon ettim: “Olesa’nın annesiyim ben... Sizinle görüşmek istiyorum.” Uzun süre sustu, sonra biraz gücenmiş, biraz öfkeli bir sesle konuştu: “O kadar çok şey yaşadım ki... Ne zaman rahat bırakacaksınız beni!” Telefonu kapattı. Bir daha aradım: “Lütfen! Öğrenmem lazım... Yalvarıyorum!” – “Yeter bana acı çektirdiğini!” Bir daha aradım, belki bir ay sonra... Telefona annesi çıktı: “Kızım yok evde. Çeçenistan’a gitti.” Yine mi! Çeçenistan’a mı!? Anlıyor musunuz, savaşta da insan kendini iyi hissedebilir. Herkes kendine göre... İnsan ölümü düşünmez, bugün ölmek korkunçtur, ama başka bir zaman önemli değildir. Hepsi de orada bulundukları altı ay için altmış bin ruble aldılar. İkinci el araba parası. Maaşları da ödendi. Oleska da gitmeden önce krediyle çamaşır makinesi almıştı... cep telefonu almıştı... “Gelince öderim,” demişti. Şimdi biz ödüyoruz. Hangi parayla? Faturalar geliyor... katlayıp kenara koyuyoruz... Nastenka’nın eski spor ayakkabıları var, küçük geliyor artık, okuldan dönünce ağlıyor, parmakları ağrıyor çünkü. Annemle emekli maaşlarımızı üst üste koyuyoruz, koyuruz, paraları sayıyoruz, sayıyoruz, ama ay sonuna bir şey kalmıyor. Ölüyü geri çağıramıyorsun ki!.. </span></p>

    <p class="G-vde-Metni para-style-override-7"><span class="char-style-override-7">Son anında iki kişi varmış yanında... İki tanık. Kontrol noktası... KN... İkiye iki buçuk metrelik bir kulübe. Gece nöbeti. Üç kişiymişler. Birincisi... “İşte geldi,” diye anlattı telefonda, “iki-üç dakika konuştuk...” Ve sonra o gitmiş mi ne olmuş, ya bir şey lazımmış ya da biri çağırmış onu. Kapının ardından bir ses duymuş, hatta önce silah sesi gibi gelmemiş bu. Dönünce bir de bakmış kızım yatıyor yerde. Ruh hali mi? Ruh hali nasıl mıymış? İyiymiş gayet... morali normalmiş... “Merhaba.” “Merhaba.” Gülüşmüşler falan. Hi-hi... ha-ha... İkinci tanık... Ona da işyerinden telefon ettim... Özel görüşmeye gelmedi, beni de yanına bırakmadılar... Oleska tetiği çektiği sırada yanındaymış, ama anlatılan hikâyeye göre tam da o anda başka taraf dönmüş. Tam o saniyede... Kulübe hepsi hepsi ikiye iki buçuk metre bir yer, ama hiçbir şey görmemiş. İnanır mısınız buna? Zorladım onları: Söyleyin... bilmem lazım... Gidip de kimseye şikâyet etmeyeceğim. Söz veriyorum! Benden derilerini yüzecekmişim gibi kaçtılar. Onlara susmaları emredilmiş. Üniformalarını savunmaları. Ağızlarını dolarlarla doldurmuşlar... (</span><span class="italik">Hıçkırıyor</span><span class="char-style-override-7">.) En başından beri, polis olduğu zamandan beri hiç hoşuma gitmedi bu iş: Oleska’m polis mi oluyor? Hiç hoşlanmadım! Hiç hoşlanmadım... Ama onun eğitimi… teknik liseden ve bir yıl da enstitüden ibaretti. Uzun süre iş bulamadı. Polis müdürlüğü ise onu hemen aldı. Ben korktum... Polis demek biznes demek... mafya demek... Polislerden korkar insanlar, her ailede polisten zarar görmüş biri vardır. Bizim polisimiz işkence de yapar, sakat da bırakır. Onlardan çetecilerden korkar gibi korkarlar. Tanrı göstermesin! Gazetelerde okuyoruz: Tahkikat sırasında kayboldu... şurada zorbalık yaptılar... burada öldürdüler... Böyle şeyler... Sovyet zamanında asla olmazdı... Ne diyorsunuz? Olsaydı bile... Çok konuşulmazdı... yazılmazdı... Kendimizi güvende hissederdik. (</span><span class="italik">Düşünüyor</span><span class="char-style-override-7">.) Polislerin yarısı savaş gördü. Ya Afganistan’da ya Çeçenistan’da. Öldürdüler. Psikolojileri bozuldu. Orada barışçı halkla da savaştılar. Şimdi savaşlar böyle; askerler sadece kendi aralarında savaşmıyor, sivillerle de savaşıyor. Sıradan insanlarla. Onlar için herkes düşman: erkekler, kadınlar, çocuklar. Dönünce de burada, kendi yurtlarında da, insanları dövüyorlar ve buna bir açıklama getirmeleri gerektiğinde şaşırıyorlar. Çeçenistan’da bir açıklama yapmaya gerek yoktu... “Anne,” diye karşı çıkıyordu bana Olenka, “sen haksızsın. Her şey insana bağlı. Kadın polis güzel bir şey. Mavi gömlek, apoletler.”</span></p>

    <p class="G-vde-Metni para-style-override-7"><span class="char-style-override-7">Gitmeden son akşam arkadaşları onunla vedalaşmaya gelmişti... Şimdi hatırlıyorum... her şeyi şimdi hatırlıyorum... Bütün gece konuşmuşlardı...</span></p>

    <p class="G-vde-Metni para-style-override-7"><span class="char-style-override-7">“...Rusya büyük bir ülke, ama musluğu olan bir gaz borusu değil...”</span></p>

    <p class="G-vde-Metni para-style-override-7"><span class="char-style-override-7">“...Kırım yok artık... verdiler... Çeçenistan savaşıyor... Tataristan kıpırdanıyor... Büyük bir ülkede yaşamak istiyorum ben. Bizim MİG uçakları Riga’ya gidecek...” </span></p>

    <p class="G-vde-Metni para-style-override-7"><span class="char-style-override-7">“...Rusya’nın burnunu sürtüyorlar! Çeçen çeteleriyse kahraman oldu… İnsan hakları mı?! Bir Rus evine otomatik silahlarla girmişler; ya öldürürüz ya da defolun gidin demişler. İyi bir Çeçen önce ‘Defol!’ deyip sonra öldürüyor, kötü olan hemen öldürüyor. Bavul, tren, Rusya. Çitlerde yazılar: ‘Ev alma Maşa’dan, zaten bize kalacak ondan.’ ‘Ruslar sakın gitmeyin; bize köle lazım.’”</span></p>

    <p class="G-vde-Metni para-style-override-7"><span class="char-style-override-7">“...İki Rus askeriyle bir subay Çeçenlere esir düşmüş. Askerlerin kafasını kesmişler, subayı bırakmışlar: ‘Git de kafayı ye,’ demişler. Ben videokasetlerde gördüm... Kulak kesiyorlar, parmak koparıyorlar... Bodrumlarda köle Rus esirler var. Hayvan bunlar!”</span></p>

    <p class="G-vde-Metni para-style-override-7"><span class="char-style-override-7">“...Gideceğim! Düğün için para lazım bana. Evlenmek istiyorum. Kız güzel... çok beklemez...”</span></p>

    <p class="G-vde-Metni para-style-override-7"><span class="char-style-override-7">“...Bir arkadaşım var... Onunla orduda beraber görev yaptık. Grozni’de oturuyordu. Komşusu Çeçendi. Güzel bir gün, adam dönüp ona şöyle demiş: ‘Rica ediyorum senden, kaç!’ – ‘Neden?’ – ‘Çünkü biz sizi yakında keseceğiz.’ Oradaki üç katlı evlerini bırakmışlar, şimdi Saratov’da yurtta kalıyorlar. Hiçbir şey alıp getirememişler: ‘Nasılsa Rusya,’ diye bağırmış Çeçenler, ‘Rusya size yenisini alır. Bunlar bizim!’”</span></p>

    <p class="G-vde-Metni para-style-override-7"><span class="char-style-override-7">“...Dizlerinin üstüne çöktü Rusya, ama daha yenilmedi. Biz Rus yurtseverleriyiz! Vatan’a borcumuzu ödeyeceğiz! Bir fıkra vardır: Asker ve subay yoldaşlar, eğer kendinizi Çeçenistan’da ispat ederseniz, Vatan sizi Yugoslavya’ya ‘tatile’ gönderecek. Avrupa’ya yani... Has....!”</span></p>

    <p class="G-vde-Metni para-style-override-7"><span class="char-style-override-7">Oğlum sabretti, sabretti sonunda dayanamadı. Bana kızmaya başladı: “Sonunda felç geçirmekten başka bir şey geçmeyecek eline!” Sanatoryuma yolladı beni. Zorla, hani nasıl denir, kavga dövüş. Orada bir kadınla arkadaş oldum, kızı yakın bir zamanda kürtaj sırasında ölmüş, beraber ağladık. Arkadaş olduk. Geçenlerde telefon ettim ona, ölmüş. Uyumuş ve ölmüş. Kederden öldüğünü biliyorum... Neden ben de ölmüyorum? Öldüğüme memnun olurum, ama ölmüyorum. (</span><span class="italik">Ağlıyor</span><span class="char-style-override-7">.) Sanatoryumdan döndüm... “Kızım, bunlar seni hapse atacak,” oldu annemin ilk sözü. “Gerçeği aramanı affetmiyorlar.” Öyleydi... Ben şehirden ayrıldıktan sonra polisten aramışlar onu: “Yirmi dört saat içinde şu ofise gelin... Gelmezseniz cezası... on beş gün hapis.” Annem ürkek bir insan, bizde herkes ürkektir zaten. Bana ürkek olmayan bir yaşlı bulsanıza. Üstelik sadece bu da değil… Gelip komşuma sormuşlar: Biz </span><span class="char-style-override-7">nasıl insanlarmışız… Neler yapıyormuşuz... Oleska’yı soruşturmuşlar: Onu bir sarhoşla görmüşler mi, görmemişler mi? Ya narkotik... Polikliniklerden bizim tıbbi raporlarımızı istemişler. Kontrol etmişler: Psikiyatri kliniğine yatan biri olmuş mu? Benim ruhum incindi bunlardan! Öfkelendim! Aldım ahizeyi... Telefon ettim polise: “Annemi kim tehdit etti? Doksan küsur yaşında bu kadın... Hangi sorguya çağırıyorsunuz?” Bir gün sonra bana bir tebligat gönderdiler sonunda: “Şu şu makama... şu şu savcıya gelin...” Annemin iki gözü iki çeşme: “Seni hapse atacaklar.” Ben artık hiçbir şeyden korkmuyorum. Canları cehenneme! İsterse Stalin kalksın mezarından! Yalvarıyorum mezarından kalkması için zaten! Dua ediyorum... Bir sürü yöneticimizi hapsedip kurşuna dizdirtsin. Bir sürü! Onlara acımıyorum. Onların ağlamasını istiyorum! (</span><span class="italik">Ağlıyor.</span><span class="char-style-override-7">) O söylenen makama gittim... Savcının adı Fedin... Daha kapının eşiğinden bağırdım: “Benden ne istiyorsunuz? Kızımı daha yeni gömdüm... Yetmedi mi size?” – “Cahil bir kadınsınız. Nerede bulunduğunuzu anlamadınız galiba. Soruları burada biz sorarız...” Önce tek kişiydi. Sonra Oleskina’nın komutanını çağırdı... Klimkin’i... Sonunda görecektim onu! Geldi... “Kim öldürdü kızımı?” diye bağırdım ona. “Bana gerçeği söyleyin...” – “Sizin kızınız aptal... Deli!” Ay, dayanamam! Dayanamam. Adam kıpkırmızı kesildi, bağırdı bana, ayaklarını yere vurdu. Ay! Beni kışkırtmaya çalışıyorlardı... Benim kedi gibi tırmalayıp bağırmam için uğraştılar. Ben deliymişim de, kızım da öyle deliymiş gibilerinden. Amaçları ağzımı kapatmak... Ahhh…</span></p>

    <p class="G-vde-Metni para-style-override-7"><span class="char-style-override-7">Kalbim çarptığı sürece... gerçeği arayacağım... Korkmuyorum kimseden! Artık paçavra değilim, böcek değilim. Beni tekrar kutuya tıkamazlar. Bana tabutta getirdiler kızımı...</span></p>

    <p class="G-vde-Metni para-style-override-7"><span class="char-style-override-7">...Banliyö treninde gidiyordum... Karşıma bir adam oturdu: “Ne o anacığım, nereye? Gel tanışalım...” Kendini tanıttı: “Eski subay, eski girişimci, eski Yablokoculardan.</span><span class="char-style-override-10">*</span><span class="char-style-override-7"> Şimdi işsizim.” Bana biri ne derse desin ben kendi derdimi anlatırım: “Benim de kızım öldü Çeçenistan’da... Polisti...” – “Anlatın bana lütfen…” diye rica etti. Defalarca anlatmıştım... (</span><span class="italik">Susuyor</span><span class="char-style-override-7">.) Dinledi ve sonra kendi hikâyesini anlattı:</span></p>

    <p class="G-vde-Metni para-style-override-7"><span class="char-style-override-7"></span></p>

    <p class="dip" xml:lang="en-GB">*<span>1993 yılında kurulan Rusya Birleşik Demokrasi Partisi. Kurucuları olan Yavlinski-Boldırev-Lukin’in isimlerinin baş harflerinden dolayı Yabloko (Elma) olarak tanınmış, daha sonra bu isim kullanılmaya başlanmıştır.</span><span class="char-style-override-11"></span></p>

    <p class="G-vde-Metni para-style-override-7"><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">“...Ben de orada bulundum. Sonra döndüm ve burada hayata tutunamadım. Kendimi bu sınırlara sığdıramadım. İşe almak istemiyorlar: ‘Aa, Çeçenistan’dan mı geldiniz?’ Başkalarından korkuyorum... Başka insanlar bezdiriyor beni... Çeçenistan’da savaşmış birini görürsem, kardeşim sayıyorum...</span></p>

    <p class="G-vde-Metni para-style-override-7"><span class="char-style-override-7">“...Orada yaşlı bir Çeçen oturmuş bize bakıyor: Bizim bütün araba terhis edilmiş erlerle dolu. Adam bakıyor ve düşünüyor: Gayet normal Rus gençleri, ama daha kısa süre önce makineli tüfekleri, havan topları vardı ellerinde... keskin nişancıydılar... Ceketlerimiz yeni, kotlarımız da. Nasıl aldık peki, hangi parayla? Burada, Çeçenistan’da kazandığımız parayla. Buradaki işimiz neydi peki? Savaş... Ateş etmek... Çocuklar ve güzel kadınlar da vuruluyor tabii. Ama askerin elinden silahını al, üstünü değiştir... sıradan bir traktörcüdür, otobüs şoförüdür, öğrencidir karşındaki...</span></p>

    <p class="G-vde-Metni para-style-override-7"><span class="char-style-override-7">“...Tel örgülerin arkasında yaşıyorduk... Etrafta kuleler ve mayınlı arazi. İyice kapalı bir dünya. Ceza kolonisi gibi. Çıkmak imkânsız, çıkarsan öldürürler hemen. İşgalcilere ölüm! Herkes içerdi, dilsiz hayvanlara dönene kadar içerlerdi. Gece gündüz yıkık evler görüyorsun, yağmalar oluyor, insanları öldürüyorlar. Senden de birdenbire böyle bir şey çıkıveriyor işte! Genişliyor her şey... Yapabileceğin her şeyin sınırı genişliyor... Birçok şeye izin verebilir hale geliyorsun... Sen sarhoş bir hayvansın ve elinde silah var. Kafanda da yalnızca erkekliğin vahşeti.</span></p>

    <p class="G-vde-Metni para-style-override-7"><span class="char-style-override-7">“...Cellatlık bu bizim yaptığımız, infazcılık... Bize söz verdiği parayı bile ödemeyen bir mafya için ölüyorduk. Bizi kandırmış bir mafya için. Ama ben ne burada ne de sokakta insan öldürdüm, savaşta öldürdüm. Bu çakalların tecavüz ettiği bir Rus kızı gördüm. Göğsünde sigara söndürmüşlerdi daha güçlü haykırsın diye...</span></p>

    <p class="G-vde-Metni para-style-override-7"><span class="char-style-override-7">“...Parayla geri döndüm oradan... Arkadaşlarla votka içtim, elden düşme bir Mercedes aldım...”</span><span class="italik"></span></p>

    <p class="G-vde-Metni para-style-override-7"><span class="char-style-override-7">(</span><span class="italik">Artık silmiyor gözyaşlarını.</span><span class="char-style-override-7">) Oleska’m da... Oleska’m da böyle bir yere düşmüştü işte! O iğrenç savaş... uzaklarda bir yerdeydi, ama artık evimde. İki yıldır... Kapıları çalıyorum, değişik yerlere gidiyorum. Savcıya yazıyorum... bölge, vilayet... Genel savcıya... (</span><span class="italik">Mektup yığınına bakıyor</span><span class="char-style-override-7">.) Karşılık olarak da yanıt alıyorum işte... Dağ oldular artık! “Kızınızın ölümüyle ilgili olarak...” Ve hepsi yalan söylüyor: 13 Kasım gecesi öldü, diyorlar, aslında 11’in öldü; kan grubuna A diyorlar, oysa onun kan grubu B’ydi; bazılarında üniformalı olduğunu söylüyorlar, bazılarında sivil kıyafetli. Delik aslında sol şakağında, ama onlar sağ diye yazıyor... Devlet Duması’ndaki vekilimize bir dilekçe yazdım; ben seçmiştim onu, ona oy vermiştim. İktidarımıza inanıyordum. Ona ulaşmayı başardım. Duma’nın giriş katında duruyorum… Gözlerim fal taşı gibi açılıyor! Mücevher dükkânı karşımda: elmas taşlı altın yüzükler, altın ve gümüş Paskalya yumurtaları... bir de kolye uçları... Hayatım boyunca oradaki en küçük elmas yüzüğü alacak kadar para kazanmadım ben. Bir tek yüzük... Bizim vekillerimiz... halkın vekilleri... nereden bulmuşlar bu paraları? Benim çalışmalarım karşılığında aldığım bir yığın takdir belgem var... annemin de öyle... Onlarda ise Gazprom hisse senetleri var... Bizimkiler kâğıt, onlarınki para. (</span><span class="italik">Sinirle susuyor</span><span class="char-style-override-7">.) Boşuna gitmişim oraya... boşuna ağlamışım... Stalin geri gelsin... Halk Stalin’i bekliyor! Benden kızımı alıp bir tabut verdiler. Islak bir tabut... Kimse de annesiyle konuşmak istemiyor... (</span><span class="italik">Ağlıyor</span><span class="char-style-override-7">.) Şimdi kendim poliste çalışmak istiyorum... Olayı soruşturmak, suç raporu hazırlamak. Eğer bu bir intiharsa o zaman tabancada kan olur... elde barut olur... Artık hepsini biliyorum... Televizyon haberlerini sevmiyorum... Hep yalan! Ama suçla ilgili programlar... cinayetleri konu olan programlar falan... hiçbirini... hiçbirini kaçırmıyorum. Sabahları bazen kalkamıyorum yataktan, elim ayağım tutmuyor... Sonra Oleska’yı hatırlıyorum... Hemen kalkıyorum ayağa...</span></p>

    <p class="G-vde-Metni para-style-override-7"><span class="char-style-override-7">Parçaları bir araya topladım... sözcük sözcük... Birisi sarhoşken gevezelik edecek sonuçta. Eh orada yetmiş kişi vardı, birisi tanıdıklarına fısıldayacak mutlaka. Bizim şehir küçüktür... Moskova gibi değildir... Artık sahneyi hayal edebiliyorum... orada neler olduğunu... Polis Bayramı için büyük bir içkili kutlama yapmışlar. Kendilerinden geçinceye kadar içmişler ve ortalığı velveleye vermişler. Keşke Oleska kendi arkadaşlarıyla gitseydi... kendi birliğinden olanlarla, başkalarıyla değil... Bunun yerine toplama birliğin arasına düşmüş. Trafik polislerinin arasına. Trafikçiler kraldır, parayla doludur cepleri. Silahla yol kesip ceza keserler. Herkes para öder onlara. Harika iş! Eğlenmeye bayılırlar... Öldürmek, içmek ve sevişmek; savaştaki üç mutluluk. Körkütük sarhoş olmuşlar... Vahşileşmişler... Dediklerine göre oradaki bütün kızlara tecavüz etmişler. Kendi birimlerinden kızlara. Oleska ya teslim olmamış ya da sonradan “Hepinize gününü göstereceğim,” diye tehdit etmiş. Onlar da gitmesine izin vermemişler.</span></p>

    <p class="G-vde-Metni para-style-override-7"><span class="char-style-override-7">Başka şeyler de söylüyorlar... Kontrol noktasında durup arabaların geçişini sağlıyorlarmış. Orada para kazanmak için her yolu denerler. Neyse işte, birisi kaçakçılarla anlaşıyor, mal nedir ya da nereden gelir, nereye gider bilmiyorum. Ya uyuşturucu ya da öyle bir şey... Anlaşma çoktan yapılmış. Para alınmış falan. Niva marka bir araba geliyor... Hepsi Niva olduğunu biliyor... Ama Oleska direnmiş... nedense bu arabanın geçmesine izin vermemiş... Onlar da bu yüzden vurmuşlar kızımı. Büyük paralara engel oldu, birisinin engel oldu diye. Belli ki bu işe yüksek rütbeli biri de dahilmiş...</span></p>

    <p class="G-vde-Metni para-style-override-7"><span class="char-style-override-7">Annem de rüyasında Niva’yı görmüş... Geçen bir medyuma gittim... masaya şu fotoğrafı koydum... (</span><span class="italik">Gösteriyor</span><span class="char-style-override-7">.) “Bir şey görüyorum,” dedi kadın, “Niva gibi bir şey...”</span></p>

    <p class="G-vde-Metni para-style-override-7"><span class="char-style-override-7">...Bir kadınla konuştuk... Hemşireydi. Bilmiyorum nasıldı Çeçenistan’a gittiği zaman, belki neşeli biriydi. Ama şimdi sinirli, benim gibi öfkeli. Artık çok insan var gücenmiş, susuyorlar, ama gücenmişler. Hepsi yeni bir hayat elde etmeyi hayal ediyordu, ama çok azı kazandı bunu, çok azına vurdu piyango... Kimse çukura düşmeye hazır değildi. Artık bu hınçla yaşıyor insanlar, çoğu gücenmiş. (</span><span class="italik">Susuyor</span><span class="char-style-override-7">.) Belki Oleska dönse o da başka biri olarak dönecekti... Bir yabancı olarak... Off... (</span><span class="italik">Susuyor</span><span class="char-style-override-7">.) Bu kadın benimle açıkça konuştu:</span></p>

    <p class="G-vde-Metni para-style-override-7"><span class="char-style-override-7">“...Romantik bulduğum için gittim ben! Uzun süre herkes güldü bana. Dürüst olmak gerekirse, mutsuz bir aşk yüzünden evi terk ettim. Hiç fark etmiyordu bana; Çeçenler mi beni öldürmüş, yoksa kederden mi ölmüşüm.</span></p>

    <p class="G-vde-Metni para-style-override-7"><span class="char-style-override-7">“...Hiç ceset görmeyen biri, onların sustuğunu sanır. Sessiz olduklarını. Ama sürekli ses duyarsın. Bir yerlerinden hava çıkar, kemikleri kıtırdar. Hışırtılar olur. Aklını kaçırabilirsin...</span></p>

    <p class="G-vde-Metni para-style-override-7"><span class="char-style-override-7">“...Orada içmeyen erkek de yoktu, adam vurmayan da. İçip ateş ediyorlar nereye canları çekerse. Neden peki? Kimsenin verecek bir cevabı yok.</span></p>

    <p class="G-vde-Metni para-style-override-7"><span class="char-style-override-7">“...Adam cerrahtı... Ben âşığız sanıyordum. Eve gitmeden önce beni uyardı: ‘Ne telefon edeceksin ne de mektup yazacaksın. Eğer karımı aldatacaksam, güzel bir kadınla olur bu, yanımdayken karımla karşılaştığımda utanmayacağım biriyle.’ Ben güzel değilim. Ama onunla üst üste üç günümüzü ameliyathanede geçirirdik. Şey gibi geliyordu bana... hani aramızda aşktan daha güçlü bir şey varmış gibi...”</span></p>

    <p class="G-vde-Metni para-style-override-7"><span class="char-style-override-7">“...Artık korkuyorum erkeklerden... Savaşa gidenlerle hiçbir şey yapamıyorum... Öküz hepsi! Öküz! Eve dönüş için toplanıyordum... şunu şunu yanımda götüreyim diyorum... teybi, halıyı... Hastane müdürü, ‘Ben olsam her şeyi bırakırdım,’ dedi. ‘Savaşı yanımda eve götürmek istemem.’ Ama biz savaşı eşyalarla değil, ruhumuzla vermiştik...”</span></p>

    <p class="G-vde-Metni para-style-override-7"><span class="char-style-override-7">Bize Oleska’nın eşyalarını verdiler: ceketi, eteği... Altın küpelerini, zincirini verdiler. Ceketin cebinde fındık fıstık ve iki de küçük çikolata vardı. Herhalde Noel için, eve göndermek üzere saklamış. İçim yandı, içim yandı...</span></p>

    <p class="G-vde-Metni para-style-override-7"><span class="char-style-override-7">Neyse, siz gerçeği yazın... Bu durumdan kim korkar ki? İktidar… Ama onlara erişemiyoruz bile... Bir tek şey kaldı bize: silah ve grev. Raylara yatmak. Ama lider yok... olsa insanlar çoktan ayaklanırdı... Bir Pugaçov yok! Eğer bana silah verirlerse, biliyorum kimi vuracağımı... (</span><span class="italik">Gazeteyi gösteriyor.</span><span class="char-style-override-7">) Okudunuz mu? Çeçenistan’a turistik tur var. Askeri helikopterlerle gezdiriyor ve harap olmuş Grozni’yi, yanmış köyleri gösteriyorlar. Orada hem savaş hem inşaat var. Hem ateş ediyorlar hem inşa ediyorlar. Bir de gösteriyorlar. Biz hâlâ ağlıyoruz, birileriyse gözyaşlarımızı alıp satıyor. Korkumuzu alıp satıyor. Petrol gibi satıyorlar hem de.</span><span class="italik"></span></p>

    <p class="G-vde-Metni para-style-override-7"><span class="italik">Birkaç gün sonra yine buluşuyoruz.</span><span class="char-style-override-7"></span></p>

    <p class="G-vde-Metni para-style-override-7"><span class="char-style-override-7">Eskiden anlardım hayatımızı... nasıl yaşadığımızı... Ama şimdi anlamıyorum... hayır... anlamıyorum.</span></p>

    <p class="G-vde-Metni para-style-override-12"><span class="bold"></span></p>
  </div>
</body>
</html>