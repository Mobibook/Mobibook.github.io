<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Locus Solus - Raymond Roussel</title>
  <link href="../Styles/still.css" rel="stylesheet" type="text/css" />
</head>

<body>
  <p class="n4bosluk"></p>

  <h2 style="text-align: center;">IV</h2>

  <p class="n1bosluk"></p>

  <p>Canterel’in arkasından, düz alanı dolaşıp bitirdikten sonra, zengin çimenler arasında, sarı kumla kaplı, hafif eğimli, dümdüz bir yoldan indik, yol, çok geçmeden yataylaşarak birdenbire genişliyor, bir ırmağın bir adayı sarışı gibi, on beş çarpı kırk metrelik bir dikdörtgeni kaplayabilecek, dev bir camdan yapılmış yüksek bir kafesi çevreliyordu.</p>

  <p>Doğru çizginin tek başına egemen olduğu saydam yapı, yalnızca sağlam ve ince bir demir kafesin taşıdığı uçsuz bucaksız camlardan oluşmuştu, dört duvarıyla tavanının geometrik yalınlığıyla, başlıca eksenini yolun eksenine denk düşürecek biçimde, tersine konulmuş, kapaksız bir dev kutuya benziyordu.</p>

  <p>Canterel, bu yapının kenarlarının ıraksamayla yana saparak oluşturduğu bir tür geniş ırmak ağzına ulaşınca, bakışıyla bizleri de çağırarak sağa doğru yöneldi ve kırılgan yapının köşesini döndükten sonra durdu.</p>

  <p>Şimdi yanında bulunduğumuz cam duvar boyunca, ayakta, insanlar sıralanmaktaydı, tüm topluluğumuz bu duvardan yana döndü.</p>

  <p>Gözlerimizin önünde, camın en az bir metre gerisinde, bir tür kare oda vardı, iyice ve açıkça görülebilmesi için, tavanı ve dört duvarının bize dış yanını göstererek geçmemizi önleyecek olanı eksikti. Tutuklama yeri olarak kullanılan, yıkık bir şapel görünüşündeydi. Sağımızda yükselen duvarın yarı uzunluğunda, sivri uçlarla biten bir dizi çubuğu tutan, birbirine çok uzak iki eğri yatay kirişi bulunan bir pencere açılıyor, sağımızdaysa, ufalanmış döşeme taşları üzerinde, biri büyük, biri küçük iki yatak, basık bir masa ve basık bir iskemle duruyordu. Dipte, duvarın önünde, bir mihrabın kalıntıları yükseliyordu, buradan büyük bir taş Meryem heykeli düşüp kırılmış, kaza, hiç yaralamadan, Çocuk İsa’yı kollarından koparıp almıştı.</p>

  <p>Uzaktan dev kafesin içinde gezindiğini gördüğümüz ve Canterel’in bize kısaca yardımcılarından biri olarak tanıttığı kürk paltolu ve kürk başlıklı bir adam, biz yaklaşırken, açık yandan şapele girmişti, şimdiyse çıkmış, sağa doğru gidiyordu.</p>

  <p>En büyük yatağa kır saçlı bir adam uzanmıştı, düşünür gibiydi.</p>

  <p>Çok geçmeden, bir karara varmışçasına, ağrılı olduğu açıkça görülen sol bacağını dikkatle basarak, kalkıp şapele doğru yürüdü.</p>

  <p>O zaman, yanımızda, bir erkek çocuğun koluna yaslanmış, krep peçeli bir kadın hıçkırmaya başladı, elini umutsuzca şapele doğru uzatarak, “Gerard... Gerard...” diye haykırdı.</p>

  <p>Böyle adlandırdığı adam, mihrabın yanına gelince, Çocuk İsa’yı yerden aldı, basık iskemleye oturup dizlerine yatırdı.</p>

  <p>Parmaklarının ucuyla cebinden çıkardığı, yuvarlak bir maden kutunun menteşeli kapağı kaldırılınca, içinde bir tür pembe merhem göründü, adam heykelin çocuk yüzüne bu merhemden incecik bir katman yaymaya girişti.</p>

  <p>Aynı anda, kara peçeli izleyici, erkek çocuğa, garip makyajı anıştırıyormuş gibi:</p>

  <p>“Senin içindi... seni kurtarmak için...” dedi.</p>

  <p>Çocuksa, ağlayarak başını sallıyor, söyleneni doğruluyordu.</p>

  <p>Gerard, sürekli olarak kulağı kirişte, bir şaşırtı korkusuyla bunalmış durumda, işini hızla yapmaktaydı, çok geçmeden, boyun ve kulak da işin içinde olmak üzere, tüm taş yüzü merhemle pespembe etti.</p>

  <p>Heykeli sol duvar boyunca uzanan küçük yatağa yatırarak bir an inceledi, merhem kutusunu kapatıp cebine koyarak pencereye doğru yöneldi.</p>

  <p>Parmaklıkların biraz dışarıya doğru çıkık olmalarından yararlanarak, dışarıya, aşağıya baktı.</p>

  <p>Merakla sağa doğru birkaç adım yürüyünce, duvarın karşı yüzünü gördük. Pencere, biraz içerlek, iki duvar köşesi arasındaydı, bunların uzakta olanı bir karışık döküntü yığınına yer ve desteklik etmekteydi, yığının içindeyse özellikle sayısız armut kabartmaları vardı, Gerard, iki parmaklık arasından kollarını uzatıp bunların içinden, kabukları bırakıp çekirdek ve saplarla bir bütün oluşturan tüm iç ipliciklerini topladı.</p>

  <p>Toplama bitince, geri döndü, biz de, sola, eski gözlem yerimize geldik.</p>

  <p>Parmakları çabuk çabuk sapları, sonra çekirdek bölümlerini toplanan ipliciklerden ayırdı, böylece kaba, ak kordonlar elde etti, bunları sabırla bir sürü incecik ipliğe ayırdı.</p>

  <p>Gerard, apaçık bir mesleksel yetenek yokluğunu gidermeye yönelik, ısrarlı bir coşku içinde, kısalık kusurlarını gidermek için birkaçını birden uç uca bağladığı bu teller yardımıyla, ilginç bir örme ve yapma işine girişti.</p>

  <p>Sonunda, yapılan nesnede bir tür genel şişkinlik oluşturmayı amaçlayan ince dolaştırmalarla, çamaşır izlenimi verebilen, iyi kötü bir bebek başlığı çıkardı. Başlığı pembe renkli heykelin başına geçirdi, boynunda çarşaflar, duvardan yana dönük heykel, şimdi taş saçları örtülünce, gerçek bir bebek görünüşüne büründü.</p>

  <p>Çalışmasının tüm kalıntılarını özenle yerden toplayıp hemen pencereden sola doğru attı.</p>

  <p>Bundan sonra, kısa bir an süresince, duruşu biraz dalgınlık ve uzaklık belirtir gibi oldu.</p>

  <p>Açık görüşlülüğünü yeniden bulunca, dirseği yukarıda, parmakları birbirine yapışmış biçimde uzanmış olarak, sol elini birdenbire aşağıya indirdi, ucundan eski bir para sarkan bir küçük zincirden oluşan bir altın bileziği bileğinden sağ elinin içine dek kaydırdı.</p>

  <p>Gerard, eskil parayı uzun süre pencere demirlerinden birinin alt ucuna sürterek, yeterli ölçüde altın tozu elde edip sürekli olarak boş duran sol elinin içinde topladı.</p>

  <p>Masanın üstünde, dört çağdaş sekizlik formayla çelişki durumunda, cildinin sırtında, geniş harflerle, açık ve okunaklı <i>Erebi Glossarium a Ludovico Toljano</i> başlığı okunan çok kocaman bir eski kitap, su dolu bir testi ve bir çiçek sapıyla yan yana duruyordu.</p>

  <p>Gerard, bileziği cebine sokarak, basık iskemleyi bizim oldukça yakınımızda, penceresi açık duran duvara dayanmış masaya yaklaştırdı, <i>Erebe Sözlüğü</i>’nün önüne oturdu, onu gereğince yerleştirdi, sonra, yalnızca, hemen boş sayfaya gelecek biçimde, her türlü kabarmadan uzak cilt kartonunu yatak ekseninin çevresinde sola doğru döndürerek en başından açtı.</p>

  <p>Dümdüz açılınca, ilk sayfa ya da <i>faussegarde’in</i> tümüyle arka yüzü göründü.</p>

  <p>Gerard, çiçeksiz sapı bir mürekkep kalemi gibi üç parmağının arasına alarak hâlâ uzun bir dikeni bulunan ucunu testinin nerdeyse taşacak gibi duran suyuna hafiften batırdı.</p>

  <p>Sonra, hep bir tür kaygılı ivedi içinde olduğunu belli ederek, sözlüğün boş sayfasına dikenle yazı yazmaya başladı.</p>

  <p>Birkaç satır yazdıktan sonra, sapı bırakarak, hep uzanmış durumda olan sol elinden, bir tutam altın tozu aldı, başparmağıyla işaret parmağını oynatarak yavaş yavaş yeni ve görünmez yazısının üzerine yaydı, yazı hemen renkleniverdi.</p>

  <p>Büyük başlık harfleriyle yazılmış “ODE”<b>*</b> sözcüğünün altında on ikişer hecelik altı dizeden oluşmuş bir kıta vardı.</p>

  <div class="dipnot" style="text-align: right;">
    * Bir şiir türü. (Ç.N.)
  </div>

  <p>Gerard, kısa işini gerçekleştirdikten sonra, toz tutamından kalanı sol elindekinin üzerine bırakarak, sapın uygun ucunu gene testiye batırdı ve dikenle yazmayı sürdürdü.</p>

  <p>Çok geçmeden sayfaya yeni bir kıta döktürülüp üzerine altın tozu serpildi.</p>

  <p>Aynı çiziktirme ve tozlama işi böylece birbiri ardından sürdü, sayfanın ta aşağısına dek kıtalar sıralandı.</p>

  <p>Gerard, kuruma için gerekli zamanı bıraktıktan sonra, yaprağı bir an yarı yarıya bükerek kaldırdı, böylece suya kapılmamış tüm toz taneciklerini yaprağın sol kıyısına getirdi, tozlar buradan kendilerini almaya hazır edilgen elin hâlâ kabarık altın tozu yığınına kaydı, o zaman, Gerard, yukarısından tutarak, sözlüğü nerdeyse dikey olarak kaldırdı.</p>

  <p>Gözü şaşırtan sakıncalı yönlerden kurtulduktan sonra, o zamana değin bulanık olan altın metin tüm arılığıyla belirdi.</p>

  <p>Gerard, sözlüğü tutarak usulca masanın üstüne yatırdı ve, tek eliyle, eğimli duracak yerde, bunların üstünde yatay olarak dursun diye dört kitabı üst üste cildin ilk kanadının altına koydu.</p>

  <p>Çevrilince, boş yaprağın ak arka sayfası göründü, Gerard, yöntem değiştirmeden, onu da çabucak kuruyan altın harflerle yazılmış kıtalarla donattı.</p>

  <p>Burada yaprağın önlemle bükülmesi serbest kalmış altın tozları sağ kenara getirdi, bunlar da ağır kitabın bir an kaldırılmasıyla incemi ince bir çağlayancık biçiminde birikime döndü.</p>

  <p>Gerard’ın tek elli bir insan gibi yaptığı işlemin sonunda, üst üste konulmuş sekizlik kitaplar, sağında, cildin öteki kanadını tuttu, bunun üzerinde bir <i>garde<b>*</b></i> ve bir <i>fausse garde</i> vardı, bu da sözlüğün -şimdi tam yatay olarak yatmış yapraklarıyla bitirilmekte olan bir kitap gibi açılmıştı- son sayfası yanında, el değmemiş ön yüzünü gösteriyordu, o da, yavaş yavaş, tek tek diken ve suyla yazılıp yaldızlanmış yeni kıtalarla doldu.</p>

  <p>Kuruluk saptamasından ve alışılmış altın tozu toplama işleminden sonra, Gerard fausse garde’ı çevirdi, garip yazman yapıntılarına sonuna dek bağlı kalarak, arka sayfasında tüm kıtaları aynı örneği sunan od’unu bitirip imzaladı.</p>

  <p>Sol elinde birkaç değerli toz kalmıştı yalnızca, bunları silkeleyip düşürdü.</p>

  <p>Sayfanın alt yanında bulunan imza da tümüyle kuruyunca, Gerard bu kez kalın kitabı hemen dikine getirerek metne yabancı tüm maden talaşını gelişi güzel masanın üstüne döktü - sonra kitabı kapatıp bıraktı.</p>

  <p>Gerard, uzun bir an yoğun düşüncelere dalar gibi göründükten sonra, sekizlik destesinin ayrımına vararak üstteki cildi aldı. Yalnızca karton ciltli olan bu kitabın kapağında şu başlık vardı: “L’Eocene”<b>**</b>.</p>

  <div class="dipnot" style="text-align: right;">
    * Kitapların başındaki ve sonundaki boş sayfa. (Ç.N.)
  </div>

  <div class="dipnot" style="text-align: right;">
    ** Üçüncü çağın başlangıç dönemi. (Ç.N.)
  </div>

  <p>Sözlüğü ittikten sonra bu kitabı önüne koyarak son sayfalarını karıştırdı, çok geçmeden iki sütunlu bir dizinin ilk sayfasında durdu. Burada sözcükler bir ad dizini biçiminde alt alta sıralanıyor, her birini bir dizi rakam izliyordu, bu sözcükleri saymak için birbiri ardından hepsine hızla parmağını dokundurdu.</p>

  <p>Sonra, dizinin sürdüğü öteki sayfalar üzerinde, Gerard, hiçbir şeyi atlamadan, aynı hızlı sayısal dokunmalara girişti, birinin son sözcüğünde kalkıp bu işe son verdi.</p>

  <p>Pencereye doğru yürüyüp bizden uzaklaşırken, bir an cebinden altın bileziği çıkardı ve, parayı daha önce de kullanılan demirin ucuna yeniden sürterek, sol elinde, bu kez çok az parlak toz topladı, hemen gelip yeni baştan <i>Eocene</i>'in önüne yerleşti.</p>

  <p>Saymasının son bulmuş olduğu sayfanın üzerinde, alışılmış yöntemiyle, ama bu kez yalnızca büyük basımevi harfleriyle, en yukarıda ortaya “Hücre günleri’’ - sol sütunun yukarısına “Etken”, sağ sütunun aşağısına “Edilgen” yazdı. Bu son ad, benimsenen harflerin geometrik basitliği nedeniyle hiçbir güçlüğe uğranmadan, doğrudan doğruya tersinden yazıldı.</p>

  <p>Sonra Gerard ilk sütunun kendisiyle başladığı gerçekten basılı sözcüğü karaladı.</p>

  <p>Kalan toz harflerin ve karalamanın suyunu yaldızlamaya ancak yetmişti. Kâğıdın nemliliği iyice geçince, Gerard kitabı bir an masaya dikey duruma getirdi, zayıf yapışmadan kurtulmuş olan toz tanecikleri hafiflikle masaya döküldü.</p>

  <p>Parmağını karalanmış sözcükten hemen sonra gelen rakamın altına koyduktan sonra, belirli bir sayfa arar gibi, yapıtın baş sayfalarını karıştırdı.</p>

  <p>Canterel bu sırada bizi uçsuz bucaksız saydam kafes boyunca biraz sağa doğru yürüttü ve cam duvarın arkasında, kutsal kâse dolabının önünde ayin kaftanını giymiş bir papazla, tam karşıdan görünen, güzelce süslenmiş bir katolik mihrabının önünde durdurdu. Bir işi bitirdikten sonra buradan uzaklaşmakta olan sıcak donanımlı yardımcı, Gerard’ın köşesine doğru yöneldi, bir an buraya girdi.</p>

  <p>Kutsal masanın üstünde, sağda, çok eski gibi görünen, görkemli bir maden sandığın ön yüzünde, kilidin altında, Süleyman taşlarından oluşmuş harflerle şu sözcükler vardı: “Ellinci evlilik yılının aykırı kıskacı”.</p>

  <p>Papaz bu sandığa doğru yürüdü, kapağını kaldırarak, içinden kulplu bir somunla çalışan, çok basit türden, oldukça büyük bir kıskaç çıkardı.</p>

  <p>Mihrabın basamaklarından inerek, kendisi yaklaşırken, bizim arkalıklarını tersinden gördüğümüz, yan yana konulmuş iki şatafatlı koltuğu boş bırakarak ayağa kalkmış olan çok yaşlı bir çiftin önünde durdu. Adam şapkasızdı, yalnızca bir frak giymişti, kadınsa, solunda, başı kara bir şala sarılı, tam yas kılığında, ağır bir manto içinde titriyordu, bununla birlikte, adam gibi onun da elleri çıplaktı.</p>

  <p>Rahip, yaşlıları karşı karşıya getirerek sağ ellerini birleştirdi, kıskacın açılmış tutakları arasına iyice yerleştirip tutturdu, sonra, açıkça bize dönük olarak, kulplu somunu usul usul çevirmeye başladı.</p>

  <p>Ama adam, gülümseyerek, sol eliyle işe karıştı, papazı maden uçları kendisine bırakmaya zorladı, sonra, kadın duygulanıp ağlarken, o, şen bir biçimde, şeytanca bir güçle birkaç kez kendi çevresinde döndürdü.</p>

  <p>Tutaklar demir görüntüsünde yumuşak bir nesneden yapılmış olmalıydı, çünkü aralarına sıkıştırılmış iki parmağa hiç acı vermeden gevşiyorlardı.</p>

  <p>Papaz, yeniden serbest kalan somunu uzun uzun çevirdi, çok geçmeden, kıskacı alıp mihrabın merdivenlerinden çıkarak sandığa yöneldi, uzun ve törensi el sıkışmaları sona ermiş olan çift de bu arada yerine oturdu.</p>

  <p>O zaman, Canterel bizi dev kafesin yanından birkaç metre öteye, görkemli bir konutun önüne götürdü, az önce, belli etmeden, mihrabın arkasından dolaşarak oraya gelmiş olan kürklü yardımcının buradan kaçıp hızla yaşlı çifte doğru gittiğini gördük.</p>

  <p>Ayırıcı cam duvara çok kısa bir uzaklıkta, karşıda, dekoruyla görkemli bir ortaçağ şatosu salonunu canlandıran, fazla yüksek olmayan bir tiyatro sahnesi vardı. Hiç sahne ışığı bulunmaması yardımcının önden kolaylıkla girip çıkmasını sağlamıştı.</p>

  <p>Dibe doğru, biraz solda, yanlamasına konulmuş bir masaya oturmuş, arka yanından görülen, boynu açık bir beyzade, geniş bir pencerenin açıldığı bir duvar parçasına karşı, bir yapıta notlar düşmekteydi.</p>

  <p>Ensesinde, koyu gri renkte, şu üç harften oluşmuş gotik bir kısaltma görünüyordu: <i>B, T, G.</i></p>

  <p>Ortada, ta dipte, kapalı bir kapının önünde, elinde bir parşömenle karşıdan gördüğümüz bir adam, beyzadenin tam sağında ayakta duruyor, kendisini ondan ancak birkaç adım ayırıyordu.</p>

  <p>Her iki oyuncunun da kılığı, çağ olarak, dekora iyi uyuyordu.</p>

  <p>Beyzade, notlarına ara vermeden, oturuşunu da değiştirmeden, açıkça alaylı bir sesle:</p>

  <p>“Gerçekten... bir borç senedi mi?... İmzası ne ki?...” dedi.</p>

  <p>Ses bize cam duvarda, yerden iki metre yukarıda açılmış, bir tabak büyüklüğünde, yuvarlak bir açıklıktan ulaşmaktaydı, açıklık yalnızca ipek kâğıtla kaplıydı, kıyıları, açıklığı aşarak, dışarıdan onun kıyılarına yapışmıştı.</p>

  <p>İyi işitmek için tam bu pencerenin altına yerleşmiş, karalar giymiş bir genç kız, camın gerisinden az önce konuşmuş olan adama yercesine bakıp duruyordu.</p>

  <p>Sorulan soruya parşömenli adam şu kısa yanıtı verdi:</p>

  <p>“Birkob”.<b>*</b></p>

  <p>Tam son sözcüğün çınladığı anda, beyzade, parmaklarını açarak, başını şaşırtıcı bir sertlikle sağa çevirdi, aynı anda da hemen gelip geçen bir acı duymuş gibi iki elini ensesine götürdü.</p>

  <p>Sonra, ayağa kalkarak, sendeleye sendeleye adama dek yürüdü, o da parşömenini gözlerinin önüne doğru kaldırdı, parşömenin üzerinde, “Senet” sözcüğü birkaç satıra başlıktık ediyor, bu satırları, altına kaba bir biçimde kısa ve kalın boyunlu bir at resmi çizilmiş bir ad izliyordu.</p>

  <p>Beyzade, parmağı at resmine doğru uzanmış, son sınırına ulaşmış bir sıkıntı havasıyla yineleyip duruyordu:</p>

  <p>“Kob!... Kob!...”</p>

  <p>Ama Canterel, daha şimdiden, bizi alışılmış yönde yeni bir aşamadan geçirtiyor ve doğrudan toprak üstünde bir iskemleye yerleşmiş, çok kapalı yas kılığında bir genç kadının kucağına, başı ve bacakları çıplak, basit bir mavi ev kılığıyla oturmuş, yaklaşık yedi yaşında bir çocuğun önünde duruyordu.</p>

  <div class="dipnot">
    * İngilizce, binek ya da koşum hayvanı olarak kullanılan ufak ama güçlü bir tür kırma at anlamında. (Ç.N.)
  </div>

  <p>Yardımcı, sahnenin arkasından dolaşarak, bir an çocuğa yaklaşmıştı, şimdi geniş adımlarla boynu açık oyuncuya doğru yöneliyordu.</p>

  <p>Her bakımdan birincisine benzeyen, ikinci bir yuvarlak pencere, saydam duvarın ardında bizden çok da uzakta olmayan oğlanın “<i>Virelai</i>* <i>cousu de Ronsard”</i> başlığını söyleyişini, sonra, bakışları genç kadının bakışlarıyla birleşip devinileri tam bir uyumla metin içindeki her amacı vurgularken, bütün bir şiiri tam bir doğrulukla okuduğunu açık açık işitmemizi sağladı.</p>

  <p>Çocuk sesi kesilince, Canterel’le birlikte, gene alışılmış yönde, kısacık bir yeri geçtik, hemen sonra da, yüzü bu duvara dönük biçimde, içeriden cam duvara yapışmış bir masaya oturmuş, bej iş gömlekli bir adamın önünde, genç bir gözlemcinin yanında durduk. Yardımcı, şiirin okunuşu sırasında arkasından alçak gönüllükle, oldukça belirgin bir eğri çizerek geçtiği oğlana gitmek üzere ondan uzaklaşmaktaydı.</p>

  <p>İş gömlekli adamın uzun, kır saçlı, soylu bir sanatçı yüzü vardı, iyice kurumuş mürekkeple tümüyle kararmış bir kâğıdın üzerine eğilmişti, ince bir kazağıyla kâğıtta aklıklar oluşturuyor, bu arada, zaman zaman, serçe parmağının yan ucuyla, oluşan hafif talaşı ayıklamaktan da geri durmuyordu.</p>

  <p>Yavaş yavaş, büyük bir beceriyle kullandığı bıçağın altında, kara üstüne ak olarak, bir palyaçonun - hatta Watteau’dan alınma kimi ayrıntılar göz önüne alınınca, bir Gilles’in karşıdan yapılmış portresi çıktı.</p>

  <p>Genç gözlemci, ortamızda, alnını nerdeyse cama dayayarak, büyük bir dikkatle sanatçının çok özenli çalışmasını izliyordu; sanatçı, bazı bazı, elinde olmadan gülerek, <i>“Une grosse dito”**</i> tümcesini söylüyor, ötekilerin tıpkısı olan bir üçüncü yuvarlak pencere de bu tümceyi dışarıya götürüyordu.</p>

  <div class="dipnot" style="text-align: right;">
    * Geleneksel bir şiir biçimi. (Ç.N.)
  </div>

  <div class="dipnot" style="text-align: right;">
    ** Bir yineleme anlamında. (Ç.N.)
  </div>

  <p>Çalışma hızla ilerledi ve, tümüyle elemeye dayalı yöntemin tuhaflığına karşın, gerçekleştirim olarak çok ileri götürülen Gilles, sonunda, elleri kalçalarında, yüzü kahkahayla ışımış, taşkın bir yaşamla dolu olarak ortaya çıktı.</p>

  <p>Çeliğin ustalıkla bıraktığı ince mürekkep çizgileri gerçek bir güzellik ve çekicilik başyapıtı oluşturuyor, portreyi bulunduğumuz yerden baş aşağı görmek zorunda olmakla birlikte, biz de değerini anlıyorduk.</p>

  <p>Her şey tamamlanınca, kazağı, kendisini tutan elin ustalığını bir kez daha kanıtlayarak, daha aşağıya, önceden karartılmış kâğıdın üstüne gene ak olarak, aynı Gilles’in arkadan görünüşünü oturttu; her iki sonucun tam duruş, gidiş ve oran eşitliği sanatçının tasarımının tekliğini tartışılmaz kılıyordu.</p>

  <p>Burada da, çok usta silici bıçağın istemli unutmaları hayranlık verici bir bütün oluşturuyor, tersinden gözlemlendiği zaman bile yetkinliğinin güzelliğiyle çekiyordu bizi.</p>

  <p>Son düzeltme de bittikten sonra, sanatçı, kazağısını bıraktı, kâğıdı alıp kalktı, bizden azıcık ötede, bir heykelci sehpasının döner yüzeyi üzerine yaydı - burada, bir yığın çamur kalemiyle karşıdan üzerinde mürekkeple ve büyük harflerle yazılmış “Gece mumu” sözcükleri okunan, kapaksız ve ak bir karton kutunun yanında, insan yapısında, telden yapılmış bir zırh durmaktaydı.</p>

  <p>Sanatçı, bir rondelayla genişleyen aşağı yanı bir vidayla döner yüzeyin üzerine konulmuş bir tahta levhaya bağlanmış, dikey durumda, sağlam bir maden çubuğa arkasından tutturulmuş zırhı oynatarak, telin esnekliğinin yardımıyla, ona tam az önce kazağısının yarattığı Gilles’in duruşunu verdi.</p>

  <p>Sonra eli kutunun içine daldı, yıldızlı geceyi düşündürüp kartonun üstündeki sözü doğrulayan, minicik, ak taneciklerle leke leke, kara ve kalın bir mum çıkardı.</p>

  <p>Bu <i>gece mumu</i>'yla zırhın başını, gövdesini, kollarını, bacaklarını birbiri ardından sardı, sonra mumun bütün kalan bölümünü kutuya geri koydu.</p>

  <p>Böylece hazırlanan yapıta, yalnızca elleriyle, oldukça belirgin bir biçim vermeye başladı ve çalışmasını başka bir yığın kalem arasından seçilmiş, akımtırak rengine, özel dokusuna, kuru ve sert görünüşüne bakılırsa, kesinlikle yoğrulup bayatlamış ekmek ufağından yapılmış olan bir çamur kalemiyle sürdürdü.</p>

  <p>Yapıt ilerledikçe, küçük yontuda az önceki Gilles’i her an daha iyi tanıyorduk; sanatçının kara üstüne ak resme sürekli olarak sorar gibi bakmasının da tanıklık ettiği gibi, onun harfi harfine heykele dönüştürülmüş bir kopyasıydı.</p>

  <p>Ayrımsız olarak hepsi de sertleşmiş ekmek içinden oluşmuş değişik ve çok özel biçimlerde çamur kalemleri birbiri ardından kullanılmaktaydı.</p>

  <p>Sanatçının yontusunu işlerken çıkardığı mum parçaları sol elinin parmakları arasında küçücük toplar biçiminde birikiyordu, bazı bazı değişik eklemelerde bunlardan yararlanıyordu.</p>

  <p>Etkin yaratıcı, yontucu işine koşut olarak, bir başka iş daha yapıyor, bu da, yüzde yüz gereksiz olmakla birlikte, ona, çok güçlü bir alışkanlığın etkisiyle, vazgeçilmez bir destek sağlar gibi görünüyordu; yontunun yüzünde, gece mumunun belirli ak tanelerini her çamur kalemiyle toplayıp art arda sıralayarak tamamı tamamına kendisini yönlendiren örnekçenin mürekkebinin çizgilerini yansıtan çizgiler oluşturuyordu; sıra güleç yüze geldiği zaman bile, başka her yerdekinden daha ince olan bu benzersiz işin de üstesinden geldi.</p>

  <p>Bazı bazı, yapıtın başka bir yanına el atmak üzere, yontucu sehpasının düz yüzeyini biraz döndürüyor, o zaman, birbiri ardından yararlandığı iki resmin hep gözünün önünde kalması için yönlendirici kâğıdın yerini değiştiriyor, - kendisini rahatsız etmesi durumunda da kutuyu itiyordu.</p>

  <p>Gilles hızla ilerliyor, benzersiz bir kesinlik kazanıyordu. Sanatçı, şurada leke oluşturan artık ak taneleri mumun altına gizliyor, buradaysa, tersine, yüzey yeterince ak tane sağlamadığından, yenilerini bulmak için hafifçe oyuyordu.</p>

  <p>Sonunda, gözlerimizin önünde, çok güzel bir kara yontucuk bulduk, kâğıdın onun ölçülü belirginleştirmesi sonucu pozitifini sunduğu şakacı Gilles’in kusursuz negatifiydi.</p>

  <p>Canterel’in bir işareti üzerine aynı yönde yeni bir ilerlemeden sonra, topluluğumuz, bizi kendisinden ayıran saydam duvarın azıcık gerisinde, yaklaşık bir adım çapında, mavi bir ışığa batmış, dar bir kafes oluşturan, nerdeyse iki metre yüksekliğinde, yuvarlak bir demir parmaklığın önünde durdu.</p>

  <p>Biri yukarıda, biri aşağıda, yatay iki çember tümü için bağ görevi yapıyor, cam duvara koşut iki kenarı bulunan düşsel bir karenin dört köşesine yerleştirilmiş, özel bir kalınlıkta dördü, ötekilerin ulaşamadığı, oldukça geniş bir döşemenin içine giren tüm demir çubuklar içinden geçiyormuş gibi görünüyordu.</p>

  <p>Yerleşmiş alışkanlığa göre, dolambaçlı bir yoldan bizim önümüzden gitmiş olan yardımcı, bir sedyenin üstünde bornoz ve sandalla yatan, başlık olarak garip bir tür miğfer giymiş, bir deri bir kemik bir hastanın yanından uzaklaşarak, cebinden kocaman bir anahtar çıkardı, gidip bizden uzağı soldaki olan dört kalın demirin yarı yüksekliğinde yerleştirilmiş bir kilide soktu.</p>

  <p>Anahtarı işlettikten sonra, sağına doğru çekerek eğri bir kapıyı iyice açtı, yalnızca dört yuvarlak parmaklıktan oluşan ve her biri yatay çemberlerden birine yerleştirilmiş iki menteşe yardımıyla bu kapı, o anda, dışarıdan okunmak üzere, arka yüzü oldukça yukarıda üç komşu demire tutturulmuş, bükük demir bir plakaya kazılmış şu belirtici sözcükleri gözlerimizin önüne serdi: <i>“Odaksal zindan”.</i></p>

  <p>Hasta, solda, sedyenin önüne dikilmiş, bornozunu atarak mayoyla kalmıştı. Miğferi dikkatimizi çekiyordu. Başın tepesine konulmuş ve alt çenenin altından geçen meşin bir çene kayışıyla sağlamca bağlanmış, küçücük bir maden kalotun üstüne, kısacık bir destek yerleştirilmişti, bunun orta yerinde, Canterel’e göre güçlü bir mıknatıs yüklenmiş, yaklaşık beş desimetre olması gereken, devingen ve yuvarlak bir yatay iğne takılıydı. Hastanın sağ omzunun yukarısında, yukarı kenarının en uç bölümüne dikey olarak vidalanıp iğnenin kendisine dik olarak sunduğu iki deliğe geçirilmiş, birbirine uzak iki çengele asılı, eski, kare bir çerçeve bulunuyordu. Koruyucu camdan yoksun olan çerçevenin içinde, eski Paris’in sol üst köşede üç satır üzerine yerleştirilmiş <i>“Lutece’in planı”</i> sözcükleriyle belirtilen ayrıntılı bir çizimini gösteren, çok eski, ipek üstüne bir gravür görülüyordu; kesinlikle düz, kara ve geniş bir çizgi, en kuzey-batıdaki semtin ortasından geçiyor ve, gerçek bir “kesen” olarak, orada surun oluşturduğu çok düzgün eğriyi her bir ucundan geçiyordu. Tıpkı eskisi gibi, iğnenin öbür bölümüne, öznenin sol omzunun yukarısına asılmış, gene camsız, ama yeni bir kare çerçeve, bakışlara, <i>“Ene,e rolünde Nourrit”</i> yazısıyla vurgulanmış olarak, sınırsız bir uzamın ortasında, yapayalnız bir yer küresinin üstünde ayakta, yüzü merkeze dönük, boynu bir ses çabasıyla kızarmış, Troya prensi kılığında bir şarkıcıyı yandan gösteren, kâğıt üzerine bir karikatür gravürü sunuyordu; ayaklarını ekseninin üzerinde çok eğilmiş kürenin tepesine konulmuş İtalya’nın üzerine basıyor, kocaman açılmış ağzından, noktalardan oluşmuş dikey bir çizgi çıkıyor, belirsiz coğrafyasal gösterimler arasında hep görünür kalarak dünyanın çapını geçtikten sonra, hiç yolundan sapmadan uzun uzun iniyor, sonunda, <i>“Nadir”</i> sözcüğünün okunduğu bir yıldız topluluğunun ortasında, üç f eşliğinde bir ince do gösteren sol anahtarlı bir porteyle bitiyordu.</p>

  <p>Hasta, birkaç adım attıktan sonra, iyice belli olan bir korkuyla, önünde açılan silindir biçimi zindana girdi.</p>

  <p>Kapı anahtar iki kez çevrilerek kapandı ve, bir an için, uzunluğu yönünde, bir demir halkadan öbürüne, bir bölümü içerde kalmış olan kilit çubuğu tümüyle yerine girdi.</p>

  <p>Yardımcı, anahtarı alarak, koşar adım, hâlâ yontusuyla uğraşan sanatçıya doğru gitti.</p>

  <p>Zindana kapatılmış hastanın bulunduğu yerden, cam duvara koşut biçimde, bakışlarla sağ yönde dosdoğru yaklaşık üç metrelik bir uzam geçilince, geçilen yola dik bir düzleme dikey olarak yükselen kocaman bir yuvarlak mercek bulunuyor, tam yuvarlak parmaklığın yüksekliğinde olan bu merceğin tüm kıyısı aşağıda güçlü vidalarla döşemeye sağlamca tutturulmuş, aynı madenden bir diskin merkez noktasına lehimlenmiş bakır bir halkanın içindeydi.</p>

  <p>Arkamızdaki bir ışık kaynağı ilgimizi çekti, iki adım geriledik ve hemen, hiçbir engelle karşılaşmadan, çok ağır gibi görünen, kara bir silindiri gözden geçirebildik, dik olarak döşemeye oturtulmuş, yukarısına küre biçiminde, kocaman bir cam ampul yerleştirilmişti, buradan, gün ortasında bulunmamıza karşın, mavi bir ışık yayılıyordu.</p>

  <p>Ampul rastlantıyla saniyenin küçük bir bölümü süresince sönünce, camının herhangi bir rengi bulunmadığını ve ışığın kendinden mavi olduğunu gördük.</p>

  <p>Ampulün, merceğin ve zindanın karşılıklı üç odağı yatay olarak aynı çizgi üzerindeydi.</p>

  <p>Herkesçe bilinen çizgileri kendiliğinden tanınan ünlü doktor Sirhugues, sırtında ağır bir kürk palto, başında yumuşacık bir başlık, kara silindirin üzerinde, kendisinin de karşı karşıya bulunduğu mercek nedeniyle, ampulün arkasına yerleştirilmiş birtakım tıkırdayan düğmelere basmaktaydı. Sürekli olarak, biraz ilerisinde, sağında, döşemeye oturtulmuş dik bir maden çubuğun tepesine yerleştirilmiş, özel ve değişmez yönlü bir yuvarlak aynaya bakmaktaydı.</p>

  <p>İki adımlık bir ilerlemeyle cam duvara dek gelince, hastanın son sınırına ulaşmış bir aşırı kışkırmışlık belirtileri verdiğini gördük, kışkırmaya hiç kuşkusuz mavi ışık neden olmaktaydı, - bu ışık onun bulunduğu yerde başka her yerdekinden daha keskindi, çünkü merceğin odağı, açıktan açığa, adı çok uygun verilmiş odaksal zindanın tam merkezine düşüyordu.</p>

  <p>Zindanın arkasında, karşısında bulunan bize göre, üşür gibi kalın bir kaputa sarınıp düğmelerini iliklemiş, kapüşonunu başına geçirmiş, yün eldivenli bir adam, yukarı kalkmış sağ elinde yatay olarak kısa bir demir çubuk tutmaktaydı, Canterel’in bir sözü üzerine, bu demir çubuğun bir mıknatıs olduğunu öğrendik. Adam hastanın miğferini gözetleyerek iki gravürün sürekli biçimde ışık kaynağının karşısında bulunması için gerekeni yapıyor, kutuplar gerekli biçimde düzenlendiğinden, bunun için mıknatısını hep dönen iğnenin istenen ucuna uzatması yetiyor, böylece iğne her an cam duvarımıza dikey doğrultuda kalıyordu.</p>

  <p>Canterel, kahramanı Nourrit olan gravüre iyi bakmamızı söyleyerek, biraz sağa dayandırttı bizi. Daha hastanın hapishaneye konulmasından beri soluklaşan gravür gözle görünür biçimde siliniyordu. Ustadan öğrendiğimize göre, doktor Sirhugues, yalnızca, merceğin kendisini ayırdığı zindanı kusursuz bir biçimde aynada görüyor, silindirinin görünüşe göre mavi ışığın yoğunluğunda göze görünmemekle birlikte önemli dalgalanmalar yaratan düğmeleri üzerindeki işlemlerine girişmek için onun derece derece silinişinin hızına dayanıyordu. Düğmelerin şıkırtısı, bir süre daha işitildikten sonra, yeni çerçevede artık yalnızca ak bir kâğıt göründüğü anda kesilerek ışık ayarlamasının kesin olarak gerçekleştirilmiş olduğunu kanıtladı. Lutece planına gelince, ilk belirginliğini korumaktaydı.</p>

  <p>Hasta yavaş yavaş bunalımın doruğuna ulaşmış, iyice kendini yitirmişti. Duyduğu acıdan hemen kurtulmak, ayakları ve elleriyle hücrenin değişik parmaklıklarını sarsmak istiyor; sonra, zıplıyor, kendi çevresinde dönüyor, diz çöküyor, yeniden doğruluyordu, dayanılmaz acılar içinde olduğu açıktı. Bu tepinme ve dönmelere karşın, iki çerçeve, uzaktan, kapüşonlu adamın yardımıyla, merceğin karşısında durmaya hiç ara vermiyordu; kapüşonlu adam, usta elini sağa, sola götürerek, kaldırıp indirerek güçlü mıknatısı bir an bile gerekli yere getirmekten geri kalmıyor, döner ibre, hiçbir zaman onu zindana sokmadığı gibi parmaklıklara yapışmasına da izin vermemekle birlikte, onun tutsağıydı.</p>

  <p>Bir süre hastanın deli gibi çırpınışını izledik. Canterel, deneyiminin sonunu beklemeden, yeniden yürüttü bizi. Kara silindirin yakınından geçerken, doktor Sirhugues’ü gördük, duruşunu hiç değiştirmemişti, elleri düğmeler üstünde, hep aynasına bakmaktaydı; usta, gravürün ortadan yokoluşundan beri, Lutece planını gözetim altında tuttuğunu, büyük bir direnci bulunan bu plan, soluklaşmaya başlaması durumunda, ona ışık verici aygıtının, birden ayarı bozulunca, hemen duruma el koymasını gerektiren, şaşırtıcı bir güçle işlediğini kanıtlayabilecekti.</p>

  <p>Yürümeyi sürdürürken, doktor Sirhugues’ün arkasında, bir tür dekorun arka yüzünü gördük, durmadan onu geçtik, o zaman ön yüzü, boyanmış ve silmelerle süslenmiş bir alçı önduvar parçası biçiminde göründü bize - biraz solumuzda kendisine değen cam duvara dikeydi.</p>

  <p>Hemen yanımızda, bu önduvarda, bir giriş kapısının gerçek çift kanadı içeriye, yukarısında “Hôtel d’Europe” yazısı, çerçeve üzerine yerleşmiş renkli tuvallerin duvarları camlandırdığı bir tür taş döşeli hole açılıyordu.</p>

  <p>Girişin yukarısında, söve pervazının yatay bölümünün ortasının hemen üstünde, dışarıya doğru, ön duvara dikey olarak, kısa bir demir çubuk çıkıyor, ucundan kocaman bir fener sarkıyor, fenerin dört camının dosdoğru eşiğe yürüyen herkesin karşısına düşeni üzerine yapılmış, tümüyle kırmızı bir Avrupa haritası görünüyordu.</p>

  <p>Büyük ve gerçek bir camlı sundurma, girişin yukarısında, -sözde yapının göz aldatmak için yalnızca resim olarak yapılmış pencereleriyle oldukça çelişir biçimde- bir çıkıntı oluştururken, bir ışık çizgisini geçiriyor, bu ışık çizgisi, ta yukarıda, kocaman kafesin saydam tavanının demir kirişlerinden birine takılmış, yansıtmaçlı bir elektrik lambasından gelip eğik olarak dikkat çekici haritanın üzerine düşüyordu. Sanki güneş, o sırada kendisini gizleyen bir buluta karşın, buraya bir ışınını yollamaktaydı.</p>

  <p>Tepeden tırnağa karalar giyip buz gibi havada dışarı çıkacakmış gibi örtünmüş bir adam, eşiğin birkaç adım önünde, tam tersine, yazlık kılığını giymiş çok genç bir uşağın yanında dikiliyordu.</p>

  <p>Az önce, hastanın önünde durduğumuz sırada, oldukça uzaktan, sağa doğru gittiğini gördüğümüz yardımcı, birden taş döşeli holden çıktı, sonra, sırtı bize dönük, dolayısıyla bizden dosdoğru uzaklaşır durumda, hızla ilerleyerek ta ucuna dek önduvar boyunca yürüyüp solda gözden silindi. Başımızı geriye çevirince, onun koşarak odaksal zindana ulaştığını görebildik.</p>

  <p>Sonra holden büyüleyici tırnakları parmaklarını her oynatışında aynalar gibi ışıldayan, hoş ve hafif bir plaj kılığında, güzel bir genç kadın çıktı, arkasından otel garsonu kılığında bir yaşlı adam gelmekteydi, eşiği geçer geçmez, bir zarf vermek için onu durdurdu.</p>

  <p>Genç kadın mektubu burada sapının ortasından tuttuğu bir rosethe’ye<b>*</b> karşın, şemsiyeyle eldivenleri bir araya getiren öteki eli ölçüsünde dolu olmayan sağ eliyle aldı, yakınlığımız nedeniyle, bu mektubun üzerinde tüm ötekiler arasında tek olarak kırmızı mürekkeple yazılmış “pairesse”<b>**</b> sözcüğünü gördük.</p>

  <div class="dipnot">
    *Uçuk, sarı-pembe bir gül. (Ç.N.)
  </div>

  <div class="dipnot">
    ** Fransa’da XIX. yy’a dek bazı soyluların ve yüksek meclis üyelerinin eşlerine verilen ünvan. (Ç.N.)
  </div>

  <p>Alımlı kadın, göründüğü kadarıyla zarfın üzerindeki yazının herhangi bir ayrıntısı nedeniyle heyecanlandığından olacak, birden köklerinden kopar gibi oldu, gülün sapında kalmış olan ve o sırada zarfla başparmağı arasında yer alan bir dikenin eline batmasına neden olan bir titreme geçirdi.</p>

  <p>Birdenbire sapı ve zarfı lekeleyen kanı görmek, kendisini, gizli bir nedenle, gerekenden fazla etkilemiş gibi, dehşet içinde, kırmızıya boyanmış iki nesneyi elinden bıraktı, -sonra, kımıltısız, büyülenmiş gibi, gözlerini şimdi yarı yarıya dikleşmiş başparmağına dikip kaldı.</p>

  <p>Dudaklarından dökülen şu <i>“Akçılyayın içinde... tüm Avrupa... kırmızı... tümüyle...”</i> sözcükleri, ötekilerden hiçbir ayrımı bulunmayan ve burada da saydam duvara yerleştirilmiş olan yuvarlak pencere nedeniyle bize dek ulaştı; bu sözcükler, arkasında yalancı güneş ışını altında havada ışıldayan cam üstündeki haritanın gözlerine tırnağının öylesine başdöndürücü biçimde yansıtıcı olan akçılyayından ulaşmasıydı.</p>

  <p>Yaşlı adam, düşüşlerinden hemen sonra, mektubu ve kanlı çiçeği yerden almaya çalışmıştı. Ama, en azından sekseninde gösteriyordu, esneklik yokluğundan, onlara ulaşabilecek ölçüde eğilemedi. O zaman gözlerini uşağa dikip parmağıyla kaldırımı gösterek şu romantik çağırma sözcüğüyle seslendi: “Tigre”.<b>*</b></p>

  <div class="dipnot" style="text-align: right;">
    * Fransızca, “kaplan”. XIX. yüzyılda, kimi uşaklara bu ad verilirdi. (Ç.N.)
  </div>

  <p>Delikanlı uysalca gelip iki ufak nesneyi aldı, ilgili hanıma vermek istedi.</p>

  <p>Ama hanım, yaşlı adamın kullandığı, söz konusu anlamda çoktan eskimiş terimi işitince titredikten sonra, şimdi, bir sanrının etkisi altında, birbiri ardından dehşet devinileri yapıyor, <i>baba, kaplan</i> ve <i>kan</i> sözcüklerinin ikide bir yinelendiği kesik kesik tümceler söylüyordu.</p>

  <p>Sonra tümden çıldırdı, bu arada, olanları başından beri heyecanla izlemiş olan kara giysili adam hemen yardımına koşarak kendisini kısa adımlarla konağın içine doğru sürüklemekteydi.</p>

  <p>Canterel topluluğumuzu bir kez daha alışılmış yönde aksattı, birkaç saniyelik bir ilerlemeden sonra, halktan bir kadınla bir adamın yanında, tümden eksik olan iki duvarının yeri kendisini içinden tümüyle gözlemleyebildiğimiz cam duvarla doldurulmuş, dikdörtgen biçimi, tavansız bir odanın önünde durduk. Yardımcı da buradaydı, önceki duruşumuzun sonunda, uzaktan ona yönelerek geçtiğini görmüştük. Sağımızda yükselen duvara giderek, bir kapıyı açtı, çıktı, gene kapattı. Nerdeyse aynı zamanda, hafiften geriye eğilerek, onu solda, odanın çevresini dolaşıp biraz yana doğru koştuktan sonra, daha yeni gözden silinmiş olan deli genç kadının arkasından atılarak yapının taş döşeli holüne daldığı anda görebilirdik.</p>

  <p>Gözlerimizin önüne serilen oda bir çalışma odasına benzemekteydi.</p>

  <p>Dipteki duvarda, sağda içi dolu bir büyük kitaplık, solda her rafında bir sıra ölü kafası bulunan kocaman, kara bir kapaksız dolap vardı. Bu iki eşya arasında yer alan ateşsiz bir şömenin üstünde bir cam küre, tepesine eski bir gazeteden kesilmiş bir avukat başlığı geçirilmiş, başka bir kafayı saklamaktaydı.</p>

  <p>Solumuzda bulunan duvarda, geniş bir pencere, yardımcının geçmiş olduğu kapının tam karşısına düşüyordu. İki kısa kenarından biri tümüyle duvara yapışmış, büyük bir dikdörtgen masada, sırtını çok yakınındaki cam duvara dönmüş bir adam, birtakım kâğıtları düzene sokmaktaydı.</p>

  <p>Çok geçmeden, bu işten bıkmış gibi, bir an cebinden çıkardığı meşin bir tabakadan aldığı sigarayı ağzına götürerek ayağa kalktı.</p>

  <p>Birkaç adımda, şömineye ulaştı, burada bir bölümü tümüyle zımpara kâğıdıyla kaplı bir kutu, tümden açık, içeriğini o anki isteğine sunmaktaydı. Bir an sonra, haz dolu bir biçimde dumanıyla çevrili durumda, bir kibriti sallayarak söndürdü, sonra parmaklarının arasından ocağa attı.</p>

  <p>Ama, bu son yaptıkları sırasında, duruşunun da gösterdiği gibi, garip başlıklı kafanın bir özelliği gözüne çarpmıştı, şimdi bakışlarını ondan ayıramıyordu.</p>

  <p>Birdenbire doğmuş bir ilginin etkisi altında, cam küreyi kaldırıp sağ yana koydu, ürkünç nesneyi alarak başlığına hiç dokunmadan masaya döndü - bu arada, ilk kez bizden yana dönerek, yaklaşık yirmi beş yaşlarında olduğunu da belli etti.</p>

  <p>Bizim topluluğumuza katılmış halktan kadın ve adam -annesiyle bir delikanlı, benzerlik ve yaşlarından böyle olduğu seziliyordu- cam duvardan yercesine izliyorlardı onu.</p>

  <p>Sigara içen adam, gene masasına yerleşmiş, bize gene arkasını dönüyor, önüne koymuş olduğu kafatasına uzun uzun bakıyordu. Kurukafanın alnının tüm görünen bölümünde, doğrudan kemiğin üzerine sivri uçlu bir madenle hafifçe çizilmiş incecik çizgilerden oluşan bir çapraz çizgi toplamı, sanki çocuksu bir acemilikle, bir saç filesi parçasının gözlerine öykünmekteydi.</p>

  <p>Canterel dikkatimizi söylediğine göre <i>Times</i> parçalarından yapılmış avukat başlığının kâğıttan bir dik kenarı üzerinde eski Germen yazısıyla bir elyazmasının tıpkıbasımına çekti. Sonra bize bunlarla ağ biçimi alın izleri arasında bir benzerlik bulunduğunu gösterdi, bu izlerin hepsi de, dikkatle incelenince anlaşılıyordu ki, yalnızca en aşağıda, sağda bulunanlar dışında, çok değişik biçimlerde eğilip birbirleriyle birleşen, garip biçimli eski Germen harfleri oluşturmaktaydı; böylece yalancı gözeneklerle oluşturulmuş aralıksız metnin iki sözcüğü geri yanıyla aynı biçimde çizilmiş tırnaklar arasına alınmıştı.</p>

  <p>Söylemek bile fazla, gözetlediğimiz genç adamın az önce birdenbire ayrımına varmış olduğu şey, alın göstergeleriyle başlığın kıyısındaki göstergeleri birbirine bağlayan gizemli bağıntıdan başka bir şey değildi.</p>

  <p>Şimdi masanın üstünde ak filizli bir kalemle küçük bir taş-tahtayı görüyor, sol işaret parmağıyla sürekli biçimde dokunup birbiri ardından her parçasını belirlediği alın yazısını bizim abecemizin harflerine çevirmek üzere bunları kullanıyordu.</p>

  <p>Bitirdiği zaman, bulunduğumuz yerden, taştahtada “BIS”<b>*</b> ve “RECTO”<b>**</b> sözcüklerinden başka pek bir şey seçemedik, bunlar, yalnızca büyük harflerden oluştuklarından, daha kolay okunmaktaydı, bütün içindeki yerlerine bakılırsa, özgün yazıda tırnaklarla belirlenmiş iki terimin karşılığı olmalıydı.</p>

  <div class="dipnot" style="text-align: right;">
    *“Bir daha”. (Ç.N.)
  </div>

  <div class="dipnot" style="text-align: right;">
    **Ön yüz. (Ç.N.)
  </div>

  <p>Genç adam, bir an önce yazdığı satırlarda yer alan bir isteğe uyarak, odanın ortasından geçip kitaplıktan kocaman bir cilt aldı, kitabın sırtında, çok uzun bir başlığın ardından, şu alt başlık görünüyordu: “Cilt XXIV - Esnaf sınıfı”.</p>

  <p>Gelip gene masaya, kurukafanın karşısına oturduktan sonra, yer açmak için kurukafayı geriye itti, kitabı önüne koydu, gri renkte, kalın bir kâğıda basılmış ve birbirinden iyice ayrılmış birkaç bentten oluşan ilk sayfadan açtı. Sonra, içlerinden birinin harflerini ak kalemin ucuyla birbiri ardından hepsine hafifçe dokunarak saymaya başladı. Bazı bazı, belirli bir sayıya gelince, son dokunduğu harfi taştahtanın altına yazıyor, -sonra, bir an süresince, kendisine belirtilen gerekli bilgiyi çıkarmak istercesine, yeni kullanılmış ak kalemin ucuyla alındaki metnin kopyasının belli bir noktasına dokunup işlemi sürdürüyordu.</p>

  <p>Kitapta seçtiği yerde, söz konusu bendin geri yanından kolayca ayrılmalarını sağlayan, çok kalın ve koyu harflerle yazılmış olarak, bir yanda “... <i>bir engerek yılanını canlandıran çengel...",</i> öbür yanda “... <i>içgömlek giymiş piskopos..."</i> yazısı görülüyordu.</p>

  <p>Genç adam yeni işini bitirdiği zaman, birer birer oluşturulduktan sonra, hepsi de çok belirgin biçimde görünen bir dizi ak harf, taştahtanın alt yanında, aralarında istenen boşluk olmadan, “Yakut nöbetçi” sözcüklerini vermekteydi.</p>

  <p>Masanın üstünde, açık bir mücevher kutusunun içinde, yüksekliği genişliğinden biraz daha fazla, ilginç bir sanat nesnesi vardı, bu da en büyük boy kartvizitlerin boyutunda bir tiyatro afişinin kopyasından başka bir şey değildi. Üzerine tüm yüzeyini kaplayan sayısız değerli taşlar işlenmiş altın bir levhaydı. Fon açık renk zümrütlerden, metinse koyu renk zümrütlerden oluşmuştu. Safir harflerle yazılmış, değişik büyüklüklerde on iki ad, boyutları boyutlarına uygun, elmas dikdörtgen bir fon üzerinde beliriyordu. Üst yanlarında sayısız yakutlardan oluşmuş bir ad parıldıyor, kendisi için yeterince geniş bir elmas kuşağın üzerinde belirginleşerek, üstün boyuyla hepsini eziyordu. Başlığa ulaşılmadan önce, bir yüzüncü gösteri söz konusu olduğu okunuyordu.</p>

  <p>Genç adam, çok geçmeden, sol elinde sanat yapıtı, masadan aldığı bir büyüteçle, <i>yakut nöbetçi'yi</i> özenle inceliyordu.</p>

  <p>Oldukça uzun bir süre sonunda, bir şey gözlemlemiş gibi göründü, tehlikeli bir biçimde tırnağım bastırarak, sayısız yakutlardan birini gömdü, yakut bırakılır bırakılmaz eski yerine geldi.</p>

  <p>Sanat yapıtı elinde değildi artık. Tırnağını yeniden yaylı yakutun üzerine bastırarak, değişik işlemlere girişti, -bunlardan biri, mücevher kaplı yüzeyin birden sağa kaymasıyla sonuçlandı, bu incecik yivli kapağın arasından, iyice oyulmuş levhanın içinde, dörde katlanmış bir deste oluşturan, nerdeyse ele gelmez birtakım kâğıtlar göründü.</p>

  <p>İnce bir elyazması metinle kaplı olan bu kâğıtları alıp açtı, bitirdiği sigarayı bulunduğu yerden şöminenin içine attıktan sonra, okumaya başladı.</p>

  <p>Hemen sonra ortaya koyduğu davranışlardan, her satırın kendisini usa bile getirilmeyen çirkin bir gizin biraz daha derinlerine götürdüğü sezildi.</p>

  <p>Gittikçe daha bir içercesine okuduğu sayfaları güçlükle, titreyerek çevirmekteydi.</p>

  <p>Yazının sonuna gelince, bilinçdışı bir donmuşluğun pençesinde, öyle kımıldamadan kaldı.</p>

  <p>Sonra bir tepki oluştu, ellerini sıktı, bir korkunç düşünceler dalgasının altında kalmış gibi göründü.</p>

  <p>En sonunda, dinginliğini yeniden kazanarak, dirsekleri masanın kenarına, alnı avuçlarına dayalı, uzun uzun düşünmeye başladı.</p>

  <p>Değişmeyecek bir biçimde kararlaştırılmış bir tasarısı bulunmanın verdiği soğuk güvenle düşünümünden sıyrıldı.</p>

  <p>Son elyazması yaprağın arka yüzünün ortasında, metnin son satırının altında kocaman bir imza vardı: “François-Jules Cortier” imzadan sonra hiçbir ek gelmiyordu.</p>

  <p>Genç adam, bir kalemi mürekkebe daldırarak, bu arka yüzün kendisine bıraktığı yarım sayfaya sıkışık bir biçimde birşeyler yazmaya başladı. Sayfayı nerdeyse tümüyle doldurduktan sonra, yazısını değiştirerek şu adla imzaladı: “François-Charles Cortier”. Sonra, daha çengeli konulmamış olan ilk c’nin altına, uzun bir alışkanlığın verdiği rahatlıkla, çabucak, istenen konumda, kıvrılmış bir yılan çizdi, yılan çengel görevi gördü.</p>

  <p>Birden bire doğmuş bir kuşkuyla, gözler öteki imzaya çevrilince, o imzayı atanın da çengel yerine, mürekkep kalemiyle küçücük bir yılan çizmiş olduğu anlaşıldı.</p>

  <p>Mürekkep kuruyunca, genç adam kâğıtları yeniden desteleyip hepsini dörde katladı, sonra gizli altın yataklarına yerleştirdi, hep yivler içindeki taşlarla süslü kapağını güven verici son ses duyuluncaya dek başparmağıyla özenle iterek kapattı, burada hiç mi hiç yuvarlak pencere bulunmamasına karşın, bu sesi biraz duyduk.</p>

  <p>Çok geçmeden, özenle yerine konulan, değerli, minik afiş başlangıçta olduğu gibi açık kutusunun içinde parladı.</p>

  <p>Genç adam, yararlandığı kitabı gidip kitaplığa yerleştirdikten sonra, masaya geri döndü, hiçbir iz kalmasın diye taştahtanın tüm yüzeyini işaret parmağının ucuyla sildi, - sonra ölü kafasını geri götürdü, kafa, onun çabasıyla, başlığı başında, cam küresinin altında, şöminenin başlıca süsünü oluşturdu gene.</p>

  <p>Bir an sonra, sağ eli, ceplerinden birini karıştırıp avcunda bir tabancayla çıkıyor, öteki eliyse, büyük bir hızla yeleğinin tüm düğmelerini çözüyordu.</p>

  <p>Namluyu gömleğinin üstüne, yüreğinin bulunduğu yere dayayarak tetiğe bastı, hepimiz, çınlayan silah sesinin etkisine kapılmış durumda, sırtüstü, kaskatı düştüğünü gördük.</p>

  <p>Bu sırada, yardımcı birden kapıyı açıp odaya girerken, Canterel bizi götürdü.</p>

  <p>Olanların en ufak ayrıntısını kaçırmamış olan halktan kadınla oğlu şimdi heyecanla birbirlerine sarılmışlardı.</p>

  <p>Saydam duvar boyunca, alışılmış yönde ilerlememizi sürdürdük, duvarın arkasında artık yalnızca boş bir alan uzanıyor, yeni kişileri bekler gibi görünüyordu.</p>

  <p>Uçsuz bucaksız kafesin ucuna gelince, Canterel önce sola, sonra, ana duvarlardan her biriyle bir dik açı oluşturan, yaklaşık on metre uzunluğundaki duvarı bir baştan bir başa izledikten sonra, gene sola döndü; şimdi, ustanın yanında, ağır ağır, bizim için yeni olan iki cam duvarın karşısına düşen düz alana doğru yürüyorduk.</p>

  <p>Canterel az sonra durdu, parmağını kafesin içine doğru uzatarak, bize, kendisine ulaşmamızı engelleyen camın üç adım ötesine dikilmiş, yaklaşık beş ayak yüksekliğinde ve iki ayak çapında, koyu renk madenden yapılmış, değişik anahtarlarla donatılmış koca bir silindir kitlesini gösterdi. Üstat, bize bunun kendi türünde bir elektrik aygıtı, görevinin de, işlemeye başlar başlamaz, çok güçlü bir soğuk yaymak olduğunu anlattı. Tıpkı bu sonuncaya benzeyen başka altı aygıt, onunla birlikte, içeriden ulaşılan tüm alan boyunca ve kusursuz bir bakışım uyarınca, ortasında şimdi kapalı olan ve kafesin geri yanına tümüyle uygun bir yapı gösteren, çift kanatlı, geniş bir camlı kapı bulunan, kırılgan duvara koşut bir sıra oluşturmaktaydı.</p>

  <p>Canterel, bize silindir biçimindeki yedi büyük aygıtın katkısının tüm kafesin içinde sürekli bir düşük ısı sağlamaya yettiğini açıkladıktan sonra, bir an geldiği yoldan geriye döndü, - arkasından, son olarak dönülen saydam duvar köşesini geride bırakarak, topluluğumuzla birlikte, sarı kumla kaplı ağaçlık yolu izlemeye başladı. Oldukça uzakta bulunan geniş bir dirseğe dek dosdoğru uzanan bu yol, bulunduğumuz yerde doğal genişliğine kavuşmak için, iki kıyısını düzgün bir biçimde birbirine doğru bükmekteydi.</p>

  <p>Attığımız her adım bizi dev cam kafesten ve düz alandan biraz daha uzaklaştırırken, üstat gözlerimizin ve kulaklarımızın algıladığı her şey konusunda bizi aydınlatıyordu.</p>

  <p>Canterel, Danton’un yüzyılı aşkın bir zamandan beri ölümde kımıltısızlaşmış yüz sinirlerinden hangi eşsiz tepileri elde ettiğini görünce, en küçük bozulmaya karşı keskin bir soğukla güvence altına alınmış yeni cesetler üzerinde çalışarak tam bir yaşam yanılsaması yaratma umudunu tasarlamıştı.</p>

  <p>Ama düşük bir ısı zorunluluğu aqua-micans’ın büyük elektriklendirme gücünü engellemekteydi, çabucak donarak her ölüyü kıskacına alacak, o da kımıldayamaz olacaktı.</p>

  <p>Usta, zamanında istenen soğuğa konulmuş cesetler üzerinde uzun uzun kendini deneyerek, nice denemelerden sonra, bir yandan <i>vitalium’</i>u, öbür yandan <i>resurrectine</i><b>'*</b>, belirli bir ölmüş öznenin kafatasının içine sıvı olarak şırınga edilince, her yandan sarılmış beynin çevresinde kendiliğinden katılaşan eritrit temelli kırmızı maddeyi bulmuştu. O zaman, böylece yaratılan iç kılıfın bir noktasını kısa bir çubuk biçiminde şırınga deliğinden kolayca sokulabilecek kahverengi bir maden olan vitalium’la bağıntıya geçirmek yetiyordu; böylece, birbirinden ayrıyken hiçbir etkisi bulunmayan iki yeni cisim, aynı anda güçlü bir elektrik veriyor, bu da, beyne geçerek, ceset katılığını yeniyor, özneye çarpıcı bir yapay canlılık kazandırıyordu. Bu özne, ilginç bir bellek uyanması sonucu, hemen o anda, şaşmaz bir doğrulukla, yaşamının kimi önemli dakikalarında gerçekleştirdiği en küçük devinimleri yeniden ortaya koyuyordu; sonra, hiç ara vermeden, bir daha değişmemesiye seçilmiş olan aynı değişmez olay ve devini dizisini sürekli yineliyordu. Yaşam yanılsaması tamdı: bakışın devingenliği, akciğerlerin sürekli soluması, konuşma, değişik edimler, yürüme, hiçbir şey eksik değildi.</p>

  <div class="dipnot" style="text-align: right;">
    * Yazarın uydurduğu iki ilaç söz konusu. (Ç.N.)
  </div>

  <p>Buluş duyulduktan sonra, Canterel aralarından umutsuzca ölüme yargılı birinin kaçınılmaz andan sonra gözleri önünde yaşadığını görmeyi gönülden isteyen ailelerden sayısız mektuplar almıştı. Elverişli bir yer sağlamak amacıyla düz bir yolun bir bölümünü genişleterek yalnızca camdan bir tavanla camdan duvarları taşıyan maden bir çatmadan oluşan bir tür kocaman, dikdörtgen salon yaptırtmıştı. Bu salonu bedenleri her türlü çürümeden korumaya yeterli, ama dokularını katılaştırma tehlikesi de göstermeyen, sürekli bir soğuk yaratmaya yönelik, soğutucu elektrik aygıtlarıyla donatmıştı. Güzelce giyinince, Canterel’le yardımcıları burada kolaylıkla uzun dakikalar geçirebiliyorlardı.</p>

  <p>Ustanın onayladığı her ölmüş özne, bu geniş buzluğa taşınınca, kafatasına resurrectine şırınga edilmekteydi. Madde sağ kulağın yukarısında açılan küçücük bir delikten veriliyor, hemen arkasından da incecik bir vitalium tabakasıyla kapatılıyordu.</p>

  <p>Resurrectine ile vitalium bir kez bağıntıya geçti mi özne etkinliğe başlıyor, yanında da yaşamının bir tanığı, güzelce sarınıp sarmalanmış olarak, devini ve sözlerden, birbirinden ayrı birkaç oluntu demetinden de oluşabilecek olan sahneyi tanımaya çalışıyordu.</p>

  <p>Canterel ile yardımcıları, bu araştırma evresi süresince, canlı cesedi yakından çevreliyor, bazı bazı zorunlu yardımı sağlamak üzere tüm devirlilerini yakından izliyorlardı. Gerçekten de, yaşam sırasında -şimdi orada bulunmayan- ağır bir nesneyi kaldırmak için harcanmış bir kas çabasının tam olarak yeniden gerçekleştirilmesi, hemen araya girilmeyince düşmeye yol açabilecek bir denge bozulmasına neden olmaktaydı. Ayrıca, önünde yalnızca düz bir yer olan bacakların düşsel bir merdivenden çıkmaya ya da inmeye başlamaları durumunda, bedenin öne ya da arkaya düşmesini engellemek gerekiyordu. Çabuk bir elin bazı bazı kendisini tutan kollar olmayınca boşluğa oturmaya hazır olan öznenin omzunu dayayacağı var olmayan bir duvarın yerini almaya hazır beklemesi gerekiyordu.</p>

  <p>Canterel, olayı belirledikten sonra, özenle belge topluyor, cam salonun bir köşesinde, çoğu kez özgün nesnelerin kendilerini kullanarak, istenen çerçeveyi sadık bir biçimde yeniden kuruyordu. işitilecek sözler bulunması durumunda, usta, cam duvarın uygun bir yerinde, yalnızca bir ipek kâğıt tabakası yapıştırılarak kapatılan küçücük bir yuvarlak pencere açtırtıyordu.</p>

  <p>Kendi kendine bırakılmış ve rolünün ruhuna uygun biçimde giydirilmiş ceset, eşyaları, dayanak noktalarını, değişik engelleri, kaldırılacak nesneleri yerli yerinde bulunca, düşmeden, yanlış bir devinide bulunmadan yapıyordu her şeyi. İşlem çevriminin tamamlanmasından sonra çıkış noktasına geri getiriliyor, çevrim hiçbir değişiklik olmadan hep yeniden başlıyordu. Vitalium çubuğu iyi bir iletken olmayan küçücük bir halkayla tutulup çekilince, ölümün kımıltısızlığını yeniden buluyor, çubuk saçların gizleyici gölgesi altında kafaya yeniden sokulunca, rolüne başlangıç noktasından yeniden başlıyordu.</p>

  <p>Usta, sahneler gerektirdiği zaman, belli görevleri yerine getirmek üzere parayla figüranlar tutuyordu. Onlar da, bedenleri kişiliklerinin gerektirdiği kılığın altında kalın örgülere bürünmüş, başları kalın bir perukayla güvenceye alınmış olarak, bu buz gibi yerde kalabiliyorlardı.</p>

  <p><i>Locus Solus</i>’a getirilmiş sekiz ölü daha, birbiri ardından yeni işlemden geçirilip ve değişik olgu bağlantılarını özetleyen sahneleri yeniden yaşadılar.</p>

  <p class="n1bosluk"></p>

  <p>1. Ozan Gerard Lauwery, çılgın acısı içinde yalnızca Canterel’in vadettiği yapay dirilişin ayakta tuttuğu dul eşinin getirdiği.</p>

  <p>Son on beş yıl süresince, Gerard Paris’te bir dizi dikkat çekici şiir yayımlayarak başarıya ulaşmıştı; bu şiirlerde en değişik ülkelerin yerel rengini yansıtmakta çok ustaydı.</p>

  <p>Yeteneğinin özelliği kendisini durmamacasına yolculuk etmeye zorladığından, o sonu gelmez iç parçalayıcı ayrılıklardan kaçınmak için, ozan genç karısı Clotilde’i -o da kendisi gibi belli başlı Avrupa dillerinin her birini oldukça iyi konuşmaktaydı- ve gezgin yaşamının hiç mi hiç yormadığı güçlü oğlu Florent’ı da yanında götürüyordu.</p>

  <p>Bir gün, Aspromonte’nin yabanıl Calabria boğazlarından arabayla geçerken, nice yolculara gözüpekçe saldırıp çok yüksek haraçlar alması dilden dile dolaşan ünlü çetebaşı Grocco’nun yönetiminde bir haydut topluluğunun saldırısına uğradı.</p>

  <p>Gerard, daha ilk direnme denemesinde sol bacağına bir hançer yarası aldı, o sırada iki yaşında bulunan Florent’la birlikte tutsak alındı.</p>

  <p>Flemen sonra, Grocco, serbest bırakılan Clotilde’e, iki tutsağı ölümden ancak idamları için belirlediği tarihten önce elli bin frank bir para getirerek kurtarabileceğini bildirdi. Sonra kemerinden pullu kâğıtlarla bir yazı takımı çıkardı, kararı tek sözcüğünü bile kaçırmadan dinlemiş olan ozanı Clotilde yararına her türlü varlık aktarımını kolaylaştırmayı sağlayacak bir vekâletname hazırlamaya zorladı.</p>

  <p>Gerard ile Florent, yükleriyle birlikte dik bir dağın tepesine götürülüp Grocco’nun iyi kötü barındığı terkedilmiş eski kalenin bir parçasını oluşturan eski bir kiliseye kapatıldı.</p>

  <p>Ozan, düşündü taşındı, hiçbir kurtuluş şansı göremedi. Grocco, haksız yere, kendisini keyfi için yolculuk eden zengin bir başıboş sanarak fidye parasını çok yüksek tutmuştu, Clotilde bu paranın ancak beşte birini bulabilirdi. Ünlü haydutsa, para gelmedi mi idam saatini bir an bile geciktirmiyordu.</p>

  <p>Gene de, uzun uzun düşündükten sonra, Gerard hiç değilse Florent’ın yaşamını kurtarmanın tehlikeli bir yolunu buldu. Clotilde’in kolaylıkla bir araya getirebileceği -bunu biliyordu- birkaç bin frank sözüyle, zindancısını, Piancastelli adında birini elde etti, çetenin en kurnazı olarak bilinen bu adam da yalnızca yaşamını paylaşan Marta’nın yardımıyla gözüpekçe bir işe girişmeye karar verdi.</p>

  <p>Birkaç haydudun kampta böyle her türlü düzene yabancı, canı istediği zaman yakın kentlere gidip değişik alışverişler yapan sevgilileri vardı. Marta da arkadaşları gibi özgürdü, Florent’ı gizlice kaçırıp kararlaştırılan para karşılığında Clotilde’e verecek, sonra da parayı Piancastelli’ye getirecekti. Bundan sonra, iki suç ortağı, cezadan kaçınmak için, Grocco’nun ininden çabucak ayrılacaklardı.</p>

  <p>Ozan oğlunun kaçışını sağlamak için kendi kaçışından vazgeçiyordu. Grocco yer düzeyinde bulunan küçük kilisenin önünden sık sık geçiyor, pencereden, Gerard’ı görüyordu, kaçışı anında sıkı bir kovalamaya yol açabilirdi. Buna karşılık, yerinde kalmakla, baba çocuğun kaçışını, bölgenin doğasının uzun ve zor kılacağa benzeyen kaçışı bayağı kolaylaştırmış olacaktı.</p>

  <p>Grocco, tutsak aldığı kişilerin elinden kurtulmak amacıyla dışarıyla iletişim kurmalarından korktuğundan, mürekkep kalemi ya da kurşun kalem bulundurmalarını kesinlikle yasaklamaktaydı.</p>

  <p>Piancastelli bu kararı birkaç dakikalığına çiğneyip tutuklunun Clotilde’e Florent’ı kendisine getirecek kadına belirli parayı vermesini mektupla bildirmesini sağladı.</p>

  <p>Ertesi gün, şafaktan önce, Marta mektubu alıp mantosunun altında sakladığı çocukla birlikte yola çıktı.</p>

  <p>Ama, o gün, Grocco, birdenbire yakalanmasında yarar bulunan bir zengin yolcu topluluğunun çok yakında oralardan geçeceğini öğrenince, böyle önemli durumlarda, yardım ve öğütlerine çok değer verdiği Piancastelli’yi de sefere götürdü.</p>

  <p>Gerard’a Luzzato adında yeni bir zindancı verildi, Florent’ın kaçışının görülüp anlaşılmasından ödü koptu - çünkü Marta henüz kolaylıkla yakalanabilirdi.</p>

  <p>Bereket versin, ilk yemeği getirdiğinde, Luzzato Florent’a aldırmamıştı, karanlık bir köşede küçük bir şiltenin üstünde uyuduğunu sanıyor olmalıydı. Ama baba bu yedek zindancının bir dahaki gelişinde kesinlikle çocuğun yokluğunun ayrımına varacağını ve, ne yazık ki! Marta’nın kovalayıcıların erişemeyeceği duruma gelmesinden önce her şeyin öğrenileceğini düşünüyordu.</p>

  <p>Gerard tehlikeyi önleyecek bir aldatmaca aradı.</p>

  <p>Alıkonulduğu küçük kilisenin duvarlarından birinin dibinde, bir mihrabın kalıntıları arasında, doğal büyüklükte bir Meryem heykelinin birkaç parçası vardı, onun yanında, bir zamanlar kendisini tutan ana kollarından ayrılmış durumda, Çocuk İsa olduğu gibi kalmıştı. Ozan, Luzzato’yu aldatmak için bu taş çocuktan yararlanmaya karar verdi.</p>

  <p>Araba saldırısından sağ bacağında kalan yarayı hafifletmek için, Grocco’dan rengi rahatlıkla ten rengiyle karışan bir merhem almıştı.</p>

  <p>Kutsal çocuğu aldı, yüzünü, kulaklarını ve boynunu bu merhem katmanıyla kaplayıp Florent’ın şiltesine yatırdı. Sağlanan yanılsamayı beğendi, taş saçları tümüyle gizlemekten başka bir şey düşünmedi artık. Ancak küçük bir ak başlık doğal görünebilirdi. Ama böyle bir nesneyi nasıl yapmalıydı? Tüm yolculuklarında uyduğu bir alışkanlığa göre, üzerinde yalnızca renkli çamaşırlar vardı, bunlardan da, oldukça belirgin olduklarından, ancak kuşkulu bir başlık yapılabilirdi.</p>

  <p>Küçük kiliseyi yalnız bir pencere aydınlatıyordu. Gece baskıncılarına karşı sağlam bir parmaklığı vardı, ön duvarın bir girintisinin yarattığı dar bir yataklığın dibini belirliyordu. Bu girintinin köşelerinden birine sayısız döküntüler yığılmıştı - kırpıntılar, ekmek kabukları, eşelekler ya da sebze soyuntuları.</p>

  <p>Tutuklu, tasarını gerçekleştirmek amacıyla, dışarıya doğru hafif bir göbek oluşturan parmaklığın ardından, bu birikinti içinde elverişli bir öge aradı.</p>

  <p>Yığının tepesinde bir sürü armut soyuntusu görünce, bir gün önce, haydutlardan birinin bir köylü arabasından koca bir sepet dolusu armut çaldığını, tüm kampın da bu armutları doya doya yediğini anımsadı. Olayı gece yemeğinde kendisine de bu meyvalardan birini getirmiş olan Piancastelli’den öğrenmişti.</p>

  <p>Gerard’ın usuna birdenbire bir düşünce geldi, kolunu iki parmaklık demiri arasından geçirerek, sapların uzantısının oluşturduğu tüm iplicikleri alıp saplardan ayırdı. Çekirdeklerle çevrelerini atarak kalın kordonlar elde etti, çok geçmeden bunlar özenle birçok ince ipe ayrıldı, acemi parmakları, durmamacasına örüp bağlayarak, diretme sonucu, oldukça düzgün bir başlık oluşturdu. Heykel bu başlıkla süslenip boynuna dek örtülmüş, yüzü duvara dönmüş olarak, gerçek bir çocuk yanılsaması yarattı. Merhem tene güzel uyuyor, başlık da kumaş gibi görünüyordu.</p>

  <p>Ozan, çalışması sırasında ellerinden düşmüş olan tüm kuşku uyandırıcı kalıntıyı özenle gene yığına koydu.</p>

  <p>Luzzato öğle yemeğiyle dönünce, Gerard, korkunç bir heyecanı bastırarak, sabahtan beri rahatsız olan Florent’ın uykusunu bulandırmamak için sessiz olmasını rica etti. Zindancı, yatağın karanlık köşesine doğru bir göz attı, oyunu yuttu. Aynı sahne gece yemeğinin getirilişinde de başarıyla yinelendi.</p>

  <p>Gecenin ilk bölümünde, Gerard kilit sesleriyle uyandı. Grocco’nun yeni seferi başarıyla sonuçlanmış olmalıydı, çünkü komşu odalara tutuklular kapatılmaktaydı.</p>

  <p>Ertesi gün, Piancastelli, zindancı görevine yeniden başlayınca, ozanın çözümüne hayran kaldı, öyküsü önceki sabahtan beri sürekli yakasına yapışan kaygıları yatıştırdı. Önlem olarak, durum gerektirince, beklenmedik konukları aldatmak için, heykel olduğu gibi yerinde tutuldu.</p>

  <p>Marta beş günlük bir yokluktan sonra döndü. Kolaylıkla bulduğu Clotilde, Florent’a karşılık olarak, kararlaştırılmış parayı - bir de Gerard’a götürülmek üzere, binlerce gözüpek kurtuluş tasarısından sözeden, sevgi dolu bir mektup vermişti.</p>

  <p>Bir sabah, Grocco kendisini çok zengin bir kadın yolcunun yakında Aspromonte’den geçmesi konusunda bilgi toplamakla görevlendirince, bu görevi iki gün sürecek olan Piancastelli, bunu Marta ve parayla birlikte kampı bir daha dönmemesiye bırakmak için bir fırsat olarak gördü.</p>

  <p>Gerard tasarısını beğendi ve onunla minnetle vedalaştı.</p>

  <p>Piancastelli’ye engelsiz bir kaçış sağlamak isteyen ozanın becerisi sonucu, yeniden zindancı olan Luzzato şiltedeki heykeli bir gün daha Florent sandı; ama ertesi gün kuşkuya kapıldı, yatağa yaklaşınca da her şeyi anladı. Grocco, olayı öğrenince, bir soruşturma yaptı, Piancastelli ile Marta’nın oynadığı rolü sezdi, onlarsa şimdi dönmemek üzere yetişilmez bir uzaklığa ulaşmış, verilecek cezadan kurtulmuşlardı.</p>

  <p>Gerard, yakın ve kesin bir ölümü beklemekten kurtulmak amacıyla, Grocco’nun yasağına karşın, yazı yazmanın bir yolunu aradı.</p>

  <p>Olay günü, araba, köyün çıkışında, yeni toplanmış çiçeklerle dolu ellerini birbirleriyle yarışırcasına kendilerine doğru uzatan yoksul çocuklar eşliğinde bir yamaca tırmanırken, Gerard Clotilde için bir demet satın almış, o da hemen demetin içinden bir gül alıp armağanı verenin yakasına takmıştı. Ozan, tutsak düştükten sonra, bir daha görebileceğini ummadığı kadının bu tatlı anısını dindarca saklamıştı.</p>

  <p>Gerard, şimdi bu gülün dikenlerinden birini kalem olarak kullanmayı düşününce, en uzununu bırakıp geri kalanların tümünü kopardı, onun yukarısında da tırnağıyla sapı kesip ayırdı, böylece elverişli bir araç elde etti.</p>

  <p>İsteği üzerine, çantasında bulunan birkaç kitaptan yararlanmasına izin verildi; bunlar arasında, ciltçinin eklediği birer boş sayfayla başlayıp biten - böylece önemli bir çalışmayı bağrına basmaya hazır, bomboş dört koca sayfa sunan, çok eski bir büyük sözlük vardı.</p>

  <p>Gerard, diken batırılarak çıkarılınca, kanının mürekkep işi görebileceğini biliyordu; ama elinde olmadan çamaşırını ya da giysisini lekeleyerek kurnazlığının anlaşılmasına yol açmaktan korkuyordu.</p>

  <p>Örneğin bir maden gibi uzun ömürlü bir maddenin toz durumuna getirilince, suyla, elinde bulunan tek sıvıyla, yazılmış harfleri renklendirerek, doğal kurumadan sonra, okunaklı ve kalıcı bir metin verebileceğini düşündü.</p>

  <p>Ama hangi madeni toza dönüştürmeliydi?</p>

  <p>Pencerenin demirleri hep çeliktendi, bana mısın demezdi, kapısı yalnızca dışarıdaki sürgülerle kapatılan küçük kilise de kesinlikle çıplaktı. Bereket versin, zindana atmadan önce, mücevherlerini ve paralarını aldıkları zaman, eline içlendirici bir biçimde geçmiş olan eski bir altın para gözden kaçmıştı.</p>

  <p>Clotilde, bir zamanlar, çocukluğunda, Auvergne’de geçen bir yaz süresince, sık sık, derebeylik zamanlarından kalma bir yıkıntının yakınlarında, alışılmış bir gezi yeri oluşturan koyu gölgeliklerde oynardı. Bir gün, kendi emeğiyle oluşturduğu kumdan bir kaleyi çukurlarla çevirmek için, toprağı belle kazınca, bir altın para sıçratmış, bu paranın, yapılan incelemede, XIV. yüzyılın bir <i>ecu d la chaise’i</i> olduğu anlaşılmıştı. Bulgusundan gurur duyan Clotilde, lirayı bir küçük zincire takıp bilezik olarak kullanmak istemişti. Genç kızlığında da zincirini uzatarak taşımıştı bu hoş mücevheri. Nişan yüzüğünü alınca, çocukluğundan beri kolundan çıkarmadığı bu nesneyi kendi bileğine taksın diye Gerard’a armağan etmişti. Ozan bu heyecan verici kutsal kalıntıyı gece gündüz kolundan çıkarmamış, haydutlar, üzerini ararken, manşetin altında kaldığından görememişlerdi.</p>

  <p>Pencerenin duvara gömülmüş iki eğri atma kirişle tutturulmuş demirleri, sivri uçlarla sona ermekteydi, bu sivri çelikler, parayı aşındırarak bir altın toz sağlayabilirdi.</p>

  <p>Çift için duygusal açıdan o denli değerli olan bu lira, böylece bozulacaktı. Ama ileride, dul Clotilde’in gözünde, hiç kuşkusuz mücevherlerini ve eşyalarını Grocco’dan satın alacağı ozanının kuğu türküsüne içten bir biçimde bağlı olan izler özel değerini ancak artıracaktı.</p>

  <p>Gerard, geleceğin en küçük bir sürtünmenin silmeye yetmesi gereken harflerinin önceden kestirilebilecek kırılganlığı nedeniyle, cildin sağlam korumasından yararlanmak için, iki boş yaprağı kitaptan koparmamaya karar verdi. Üstelik, böylece yapıtı Clotilde’e daha kesin olarak ulaşacaktı: anı alımı sonuçlandıktan sonra, Clotilde hiç kuşkusuz her şeyin, hepsinden çok da eski kitabın eksiksiz olup olmadığını denetleyecekti.</p>

  <p>Tutuklu, yüksek bir değeri bulunduğundan, yalnızca birkaç boş sayfasının kullanılması daha yerinde olan kitabın değerini düşürmekten kaçınmak için, dizelerini sıkı bir biçimde yazarın düzyazısıyla birleştirmeye karar verdi. Yazılacak şiir, yapıta yabancı kalması durumunda, bütünü bozardı, konusunun ondan kaynaklanması durumundaysa, tersine, onu zenginleştirecekti. Bu elle tutulur içli dışlılık, iki yaprak için koparıp atma tehlikesine bir güvence oluşturuyor, geçici yazıya cildin sonsuz korumasını sağlayarak, elle yazılmış kıtalara sonsuz sürme şansı getiriyordu. Üstelik, ozan böylece yapıtını güzelleştirmiş olacaktı, <i>Erebi Glossarium a Ludov'ıco Toljano</i> adlı yapıt bir ölüm mahkûmunun son yakınmasını beslemeye ve yönlendirmeye öylesine uygundu.</p>

  <p>XVI. yüzyılın ünlü bilgini Louis Toljano, tümüyle derin ve özgül söylenbilim incelenmesine adanmış bir yaşamdan sonra, otuz yıllık sabırlı araştırma süresince toplanmış sayısız gereçleri biri <i>Olympi Glossarium,</i> öbürü <i>Erebi Glossarium</i> diye adlandıran iki değerli sözlükte açıklıkla bir araya getirmişti.</p>

  <p>Burada, abece sırasıyla sınıflandırılmış olarak, iki doğaüstü yerle ilgili tanrıların, hayvanların, yerleşim yeri ve nesnelerin adlarına belge, öykü, alıntı ve ayrıntıların bilinçle üst üste yığıldığı, zengin bir metin eşlik eder.</p>

  <p>Bir yandan Olimpos’a, öbür yandan Erebos’a<b>*</b> yabancı her sözcük dizinin dışında bırakılmıştır.</p>

  <div class="dipnot" style="text-align: right;">
    * Yani cehenneme, öbür dünyaya. (Ç.N.)
  </div>

  <p>Latince basılmış olan ve bugün bile değerli bir anıt sayılan bu çok ender bulunur iki yapıt, artık yalnızca birtakım ünlü genel kitaplıklarda kalmıştı. Ama İkincisinin hiç bozulmamış bir nüshası - Gerard’ın her gün hayranlıkla karıştırdığı bir nüsha-uzun zamandır babadan oğula yazar olan Lauwerys’lerdeydi, kuşaktan kuşağa iletilmekteydi. En geniş anlamıyla ele alınınca, “Erebos” sözcüğü tüm öbür dünyaya bağlanır.</p>

  <p>Mezarın eşiğinde son bir çığlık koparmak için de öğelerini yalnızca ölüler ülkesinin sağladığı bu kaynaktan iyisi bulunur muydu?</p>

  <p>Gerard bir “od” taslağı çizdi: buna göre, ruhu, şiirsel bir biçimde çoktanrılı dinlerin öteyaşamalarıyla donatılmış olarak, Erebos’a gelecek, burada birçok şeyler görecek, ama bunların hepsini, istenen kaynaşma doğrultusunda, kitabın belirli sayfaları esinleyecekti.</p>

  <p>Yöntemli biçimde düzenli çalışmaların her türlüsüne başkaldıran ozan, bir yapıt üretmek için, işini bitirinceye dek dinlenmeye, uyumaya, beslenmeye boşverir, hep yoğun ve kısa süreli çabalar harcardı; bundan sonra, korkunç bir bitkinlik kendisini uzun süre en ufak yaratıcı düşünceden bile uzak durmak zorunda bırakırdı. Şaşmaz bir belleği bulunduğundan, her şeyi daha kalemi eline almadan, kafadan bitirmiş olurdu.</p>

  <p>Her bir saniyesi kullanılan, aralıksız altmış saat boyunca, benimsenen kurallara göre “od”unu yazıp bir şafağın başlangıcında bitirdi.</p>

  <p>O zaman, pencerede, özenle, çelik parmaklıklardan birinin alt ucuna uzun uzun sürülen liradan bir altın tozu dozu elde etti.</p>

  <p>Sonra, testisinin suyuna batırılan dikenle, “od”unu kararlaştırılmış aklığa yazıp her kıtadan sonra hâlâ taze tüm harfler üzerine altın tozu döktü.</p>

  <p>Sözlüğün ilk gerçek sayfası yavaş yavaş aşağıya dek kaplandı, çok geçmeden kurudu, Gerard, tutumlulukla, suyun kapmadığı tanecikleri ustaca yönlendirilen iki kaydırmayla yeniden topladığı zaman, altın renginde açık bir metin çıktı ortaya.</p>

  <p>Ozan, ilk sayfanın arka yüzünü, arkasından da son sayfanın iki yüzünü doldurarak “od”unu bitirip imzaladı.</p>

  <p>Bu dev çabadan sonra, uzun süre hiçbir üretici işe girişemeyecek duruma düşen Gerard, kendisini kuşatmaya hazır olduklarını sezdiği acımasız düşünceleri tüm varlığıyla bağlanacağı bir çalışmaya dalarak unutmak tutkusuyla, birtakım donuk bellek alıştırmalarına girişmeye karar verdi.</p>

  <p>Erebos sözlüğü, belleğe yerleştirilmeye değer, ama Gerard’ın her zorlu çalışma nöbetinden sonra imgelem izi taşıyan kitaplarla her türlü ilişkiden kaçan, aşırı yorgun beyni için tehlikeli bir yığın öykü içermekteydi.</p>

  <p>Daha çok soğukça bilimsel metinlere düşkün olduğundan, elindeki yapıt birikimi içinde, Eocene’i, yalnızca başlığın belirttiği yerbilimsel döneme ilişkin, bilimsel incelemeyi seçti. Ozan olarak, sarhoş edici bir başdönmesine kapılmış düşünceyi gezegenlerin geçmişinin uçurumlarına götüren bir dizi dikkate değer renkli çizim nedeniyle bu yapıtı ikide bir karıştırmaktan hoşlanırdı. Burada, resimleri kapatarak, pırıltısız paragrafları ezberlemenin saplantılarına karşı tehlikesiz bir oyalanma sağlayacağını düşündü.</p>

  <p>Ama Gerard iyice sezinliyordu ki, böylesine çetin bir işin üstesinden gelmek için, son güne değin kendisini bırakılması olanaksız bir gündelik çalışmaya zorlayabilecek, değişmez ve sert bir kural gerekliydi.</p>

  <p>Kitabın sonunda, her yanda iki sütun üzerinden, ele alınan tüm konuların -hayvanlar, bitkiler, madenler- ince bir abecesel dizini uzadıkça uzuyor, her konunun sonunda incelendiği sayfalar belirtiliyordu.</p>

  <p>içinde bulunduğu gün de hesaba katılmak üzere, kendisini ölümünün değişmez tarihinden elli gün ayırdığından, Gerard, dizide tam aynı sayıda anılan sözcük sunan bir sayfa bulunup bulunmadığını araştırdı. İsteğini karşılayan on beşinci sayfanın yukarısına, ustaca yöntemiyle, birincisi zindana konulmasının kesinliğiyle doğrulanan “Hücre günleri” sözcüklerini yazdı.</p>

  <p>Biri öne, birinci sütunun yukarısına, öbürü arkaya, İkincisinin altına, başlık görevi yapmak üzere iki yeni sözcük daha yazıldı: “Girdi” ve “Çıktı”. Gerard, her gün, sayfanın başından başlayarak, her zaman diken, su ve altın tozuyla, bundan böyle son elli tutukluluk gününü belirtecek elli addan birini silerek, hem tamamlanan günlerden oluşan girdisinin arttığını, hem de çıktısının, ya da daha yaşanacak olan günlerin azaldığını görecekti.</p>

  <p>Her çizmede, kalkışla yatış arasında, dizinin belirttiği sayfalarda çizilmiş ada ilişkin her şeyi öğrenmeye zorlayacaktı kendini.</p>

  <p>Tutuklu, böylece, çarpıcı bir biçimde, kendi istemiyle, şaşmaz zorunluğa egemenliğine girince, hemen işe başladı, hiç duralamadan, kurala uydu, tam dilediği gibi, verimsiz bellek alıştırmalarında unutuşu buldu.</p>

  <p>Kaçınılmaz haftadan üç hafta önce, sevinçten çıldırmış bir biçimde, kampa kurtarıcı parayı getiren Clotilde’i kollarına alınca, düş gördüğünü sandı. Bir zamanlar manastırda kendisiyle çok dost olan Eveline Breger adında, alçak gönüllü bir aileden gelen biri, büyük güzelliğinin yardımıyla, görkemli bir evlilik yapmıştı. Clotilde onu gözden yitirmiş, servet durumundaki değişikliği de hiç duymamıştı. Eveline bir gazeteyi karıştırırken, yol kesme olayının Gerard -ve ailesi de anılan karısı- üzerine yaşamöyküsel bilgilerle tamamlanan ayrıntılarını okumuştu. Eski arkadaşının çektiği sıkıntılar yüreğini sızlatmış, ona, cömertçe, istenen fidyenin karşılığını yollamıştı.</p>

  <p>Ozan, hemen özgür bırakılınca, Grocco’dan -o da yüce gönüllü davranmıştı- tutsaklığının iç sızlatan anıları olarak, garip başlıklı taş çocuğu, altın yazıyla süslü iki kitabı ve tek dikenli sapı götürme iznini almıştı. Hâlâ bilinmeyen altına gelince, eskisi gibi bileğinden sarkmaktaydı.</p>

  <p>İşte, Gerard Lauvvery, öldükten sonra, resurrectium ve vitalium’un<b>*</b> etkisi altında, yaşamında öylesine belirleyici olan bu tutukluğunun başlıca oluntularını yaşamaktaydı.</p>

  <div class="dipnot" style="text-align: right;">
    * Diriliş ve yaşam, canlılık. (Ç.N.)
  </div>

  <p>Buzlukta istenen dekor kurulmuş ve ozanın bir böbrek hastalığının neden olduğu ölümüne dek dindarca sakladığı anı-donatılarla tamamlanmıştı. Yıkık bir mihrapla kolları tam istenildiği biçimde duran, yerde yatan ve kırık bir yatık Meryem heykeli yerleştirmeyi bile unutmamışlardı.</p>

  <p>Ölüye serbest bir alan bırakmak için, kendisini ne zamandır süsleyen merhem ve başlığın çocuk İsa’nın üzerinden çıkarılması, sonra iki kitaptan dayanıksız altın harflerin silinmesi gerekmişti.</p>

  <p>Bundan sonra, ceset zaman zaman gözü yaşlı Clotilde’in önünde etkinlik göstermişti. Şimdiden bir delikanlı olan Florent da annesinin yanında heyecan verici dirilişi izliyor, bu diriliş iki üzgün insana birkaç tatlı yanılsama anı yaşatıyordu.</p>

  <p>Her gerçekleştirimden sonra, taştan başın merhemi ve başlığı, iki kitabın da altın yazıları çıkarılmaktaydı.</p>

  <p class="n1bosluk"></p>

  <p>2. Seksen yaşında ölmüş Meriadec Le Mao.</p>

  <p>Gerçekleştirdiğinde dul eşi Rozik Le Mao’nun hemen tanıdığı sahne çok dokunaklı bir nitelikteydi.</p>

  <p>Karı koca tüm yaşamını Bretagne’da, doğdukları kent Plomeur’de geçirmişlerdi; hâlâ yerel renkle dolu ve eski geleneklere çok bağlı olan bu kent, ellinci evlilik yılının kutlanmasına ilişkin ilginç bir töreyi de yürürlükte tutmaktadır.</p>

  <p>Burada, evlilik zincirinin elli yılını tamamlayan her çift, uzaklarda kalmış birleşmenin yıl dönümünde, törenle kentin en eski kilisesi Sainte-Ursule’e bir ayin dinlemeye gider.</p>

  <p>Papaz, ayinin ortasında, kısa bir konuşmadan sonra, değerli bir maden sandıktan en basit biçimde demir rengi keçeden yapılmış büyük ve eski bir mengene çıkararak karı kocaya doğru iner, onlar da ayağa kalkarlar. Sonra, onları karşı karşıya getirerek sağ ellerini birleştirir, hemen arkasından da oluşturdukları birleşik bütünü yalancı aracın açık tutakları arasına yerleştirir.</p>

  <p>Hepsi de gerçek demirden olan somun, vida ve yay -çok zayıftır-, bütünün işlemesini sağlar.</p>

  <p>Papaz döndürünce, somun, vidayı çekerek, çeneleri yaklaştırır, onlar da aşağıda, makara çengelli bir eklemin etkisiyle değişken bir açı oluşturur, yumuşak olmaları dolayısıyla hiçbir acı vermeden, aralarına aldıkları iki kişi üzerinde elli yıllık sağlam birliği simgeleyen bir baskı yaratırlar. Eşler bir an sonra bırakılıp yerlerine otururlar, ayin de biter.</p>

  <p>Çok eski zamanlardan beri her ellinci evlilik yıldönümünde kullanılan bu nesne yaşlı kişilerin yaşamına öylesine geç girişinin tutarsız aşksal niteliği nedeniyle “Aykırı Mengene” adını taşır. Adı açık olarak nar çiçeği rengi harflerle, içinde durduğu sandığın yüzlerinden biri üzerinde parlar.</p>

  <p>Genç evlenmiş olan Le Mao’lar, evliliklerinin altın yılını Plomeur’de alışılmış törenle gerektiği gibi kutlamışlar, Meriadec de, şaka olsun diye, yalancı mengenenin somununu sol elini kullanarak, alışılmamış bir güç ve ısrarla kendisi sıkmayı göze almıştı, böylelikle evlilik bağlarını daha da sıkmak ister gibi görünüyordu.</p>

  <p>Kısa bir süre sonra, Meriadec dış yürek yangısına yakalanmış, doktorlara görünmek için Paris’e gelmiş, Rozik’in kolları arasında ölmüştü.</p>

  <p><i>Locus Solus</i>'ta yeniden yaşadığı anlarsa, mengenenin işlevini gerçekleştirdiği anlardı.</p>

  <p>Ayrıntılı istek üzerine, Plomeur’ün eski kilisesi mengene ve sandığını geçici olarak vermeye razı olmuştu. Rozik, her yapay uyanışta, ölünün belleğinde bunca sahneler arasında hangi sahnenin ağır bastığını görünce duygulanmış, sevilen elin kendi elini sıktığını yeniden duymak için, yaşına karşın buzluğun soğuğuna meydan okumak ve kendi rolünü kendisi oynamak istemişti. Papazı da tepesi tıraş edilmiş peruka giymiş bir figüran oynadı.</p>

  <p class="n1bosluk"></p>

  <p>3. Elli yaşında akciğer kanamasından ölen -ve henüz nerdeyse bir çocuk olan kızı Antonine tarafından getirilen oyuncu Lauze.</p>

  <p>Antonine, babasının yeteneğine beslediği ateşli tapkıyla, haklı olarak, sahneden esinlenme olasılığının çok yüksek olduğunu düşündüğü, anlık bir dirilişi istemeye yönelmiş, çok geçmeden de cesedin, isteklerini karşılayarak, bir an için, <i>Roland de Mendebourg</i> adında - beş perdeyi doldurmak için çok iyi seçilmiş yaşamıyla haklı olarak ün yapmış bir tarihsel kişinin adı- büyük yankılar uyandırmış bir dramın baş rolünü yeniden oynadığını görmüştü.</p>

  <p>Roland de Mendebourg 1148 yılında Bourbonnais’nin soylu bir ailesi içinde doğmuştu. O dönemde, bu ilde, her seçkin aile çocuğu doğuşunda bir yıldız falcısının ellerine bırakılır, o da, dünyaya gelişine hangi yıldızın yön verdiğini araştırırken, adının baş harflerini ensesine yazmak için özel bir yöntem kullanırdı. Bilim adamı önlemli bir tatlılığı uygun araçları birlikte kullanarak, arka boyunun derisine, ona dikey olarak, birbiri ardından, ancak yarım santim uzunluğunda ve uçları mıknatıslı, şaşılacak ölçüde ince iğneler sokar - sonuçta deri altından görülen sık kitlelerinin bir daha hiç çıkmamak üzere istenen biçimi oluşturmasına özen gösterirdi. İşlemin amacı, özneyi tüm yaşamı boyunca, sürekli biçimde, belirtilen yıldızla ilişkiye geçirmekti, böylece yıldız, mıknatıslı uçların çektiği manyetik yayıntılar aracılığıyla, onu koruyacak ve yönlendirecekti.</p>

  <p>Çoğu durumlarda, gökten düşen yayıntıların, iğnelere ulaşmadan önce beyinden geçmeleri -böylece düşüncenin otağına değerli ışıklar boşaltmaları için, yer olarak ense seçilmekteydi.</p>

  <p>Roland de Mendebourg, daha ilk viyaklamalarında, falcı Oberthur’e götürüldü, o da, Beteljöz’ün etkisi altında doğduğunu bildirerek, ensesine, gotik abeceden yararlanarak, kısaltma ad olarak <i>B, T, G</i> harflerini bir araya getiren bir gösterge işledi.</p>

  <p>Bu olay nedeniyle Mendebourg’lada Oberthur’ler arasında ilişkiler kurulunca, Oberthur daha sonra Roland’ı yetiştirmekle görevlendirildi, Roland da onun yanında bilime karşı belirgin bir eğilim kazandı.</p>

  <p>Yirmi beş yaşında, Roland servetini kendi eline almış, gönlünün istediğiyle evlenmiş ve iki erkek çocuk babası olmuştu, atalarının şatosunda dingin bir mutluluğun tadını çıkarmaktaydı, ama birden kötü bir olay yıkımına yol açtı.</p>

  <p>Yurtluğunun yönetimini, hiç denetlemeden, yaklaşık yarım yüzyıldan beri ailesine tam bir dürüstlükle hizmet etmekte olan yaşlı kâhyası Dourtois’ya bırakmaktaydı. Ödenecek tüm paralar ya da benimsenecek tüm tutumlar için, Dourtois Roland’dan serbestçe doldurulmak üzere mühürlü boş kâğıtlar almaktaydı.</p>

  <p>Her zaman, yatma saatinde, her çıkışın kapatılıp kapatılmadığını anlamak üzere, Dourtois şatoda bir denetim dolaşımına çıkardı. Bir akşam, bu görevi yerine getirdikten sonra, odasına dönerken, sınırlı bir yangının izlerini gördü, nedenini açık buldu. Mendeboıırg’ların bir yükselti üzerinde bulunan etkileyici konutunda zaman zaman zorlu yeller eserdi; pencerenin önünde meşe bir masa üstüne konulmuş yanık bir mum, camlı pencere kanatlarının aralarından girecek ölçüde sert bir esintinin kabartıp üzerine getirdiği perdeleri tutuşturmuş olmalıydı: ateş perdelerden masaya atlayıp onu da çabucak yakmış, sonra, taş duvarlardan ve taş döşeli yerden başka bir şey bulamayınca, kendiliğinden sönmüştü.</p>

  <p>Roland o gün Dourtois’ya mühürlü bir boş kâğıt vermiş, o da hemen bu kâğıdı meşe masanın bir çekmecesine koyup kilitlemişti.</p>

  <p>Kâhya, değerli kâğıdın yabancı ellere düşmeden yandığına inandığından, olaydan pek kaygı duymadı, ertesi gün Roland’a her şeyi anlattı, o da kendisine yeni bir mühürlü boş kâğıt verdi.</p>

  <p>Gerçekte, yangın, Quentin adında, özel olarak Dourtois’nın hizmetine girmesi istenmiş olan tembel ve alçak bir uşağın işiydi. Quentin, bir gün kâhyanın efendinin mühürlü bir kâğıdını doldurduğunu görünce, böyle bir belgenin, el değmemiş olarak aşırılınca, kendisini servete götürebileceğini düşünmüştü. O gün bugün sürekli olarak pusuda beklemekteydi, bir gün önce, Dourtois’nın böyle bir kâğıdı çekmeceye sakladığını görmüştü. Kâhya uzaklaşır uzaklaşmaz, çekmeceyi zorlayarak boş kâğıdı almış, daha sonra da, hırsızlığı gizleyerek kendi rahatlığını güvenceye almak için, mantıklı olarak yele yüklenebilecek yangını tutuşturmayı unutmamıştı.</p>

  <p>Tüm imza olarak kâğıtta Roland tarafından çizilmiş bir <i>kob<b>*</b></i><b> </b>resmi vardı.</p>

  <div class="dipnot" style="text-align: right;">
    * Bir tür antilop. (Ç.N.)
  </div>

  <p>IX. yüzyılda, birçok senyör, okuma yazma bilmediğinden, iyi kötü bir kaba resim çiziktirmeyi öğrenir, bu resmi önemli belgeleri imzalamakta kullanırdı. Gerçekten de, gözlerinin alışkın olduğu bir biçimi kalemle yaratmasını adlarını oluşturan soğuk harf topluluğundan daha kolay başarıyorlardı. Ne denli yoksul olursa olsun, çizim kendisini gerçekleştiren eli bir yazı parçasından çok daha iyi belli ediyordu. Kendi beğenilerinin yönlendirdiği bu armalı “ümmi”lerce seçilen imza konuları sonsuza dek çeşitleniyordu: savaş ya da sürek avıyla ilgili kişiler, hayvanlar ya da nesneler, sanatlar, bilimler ya da doğa. Belli bir konu, bir kez benimsenip kütüğe geçirildikten sonra, söz konusu senyörün tüm ailesi için, sonraki kuşaklarda, her zaman ayırıcı bir imza oluşturuyor, kızlar bunu evlendikten sonra da kullanıyorlardı- her üye, okuma yazma bilse bile, tüm önemli sözleşmelerin altına kendi eliyle çizme resimle seçiliyor, söz konusu sözleşmelere adını yazıp gereğince imzalaması onlara bir değer kazandırmıyordu.</p>

  <p>Daha sonra, yazı yavaş yavaş yaygınlaşınca, söz konusu aileler, değişik dönemlerde, kendi özel resim-imzalarını kaldırtma yoluna gittiler; kimi çok ender ailelerinse -özellikle söz konusu durumla ilgili Mendebourg ailesinin- XII. yüzyılda hâlâ resim-imzaları vardı.</p>

  <p>İmza resmi ilk seçmiş olan en eski ve ümmi Mendebourg, hepsinin içinde, eyer üstünde ince ustalıklar gerçekleştiren, çizgi dışı bir binici olarak parlıyordu -ve, çok kısa olduğu için, daha kendi zamanında da kob diye adlandırılan kimi İngiliz kanı orta boy atlara biniyordu yalnızca. İmza seçme konusunda da kendiliğinden gözde atlarının türünü yeğlemişti. Roland da, daha nice</p>

  <p>Mendebourg’tan son ra, bir senedi ancak metnin altına bir kob çizerek geçerli kılabiliyordu.</p>

  <p>Roland’ın tüm mallarını kendi eliyle yazılmış bir bağış senediyle ele geçirmek isteyen Quentin de biliyordu bu ayrıntıyı, yabancı bir yazının yargıç önünde imzalı boş kâğıdın kötüye kullanılmasına dayanan tehlikeli savunmalara yol açacağını da bilmez değildi.</p>

  <p>Uşak, gelecekteki kazançlarının yarısı karşılığında, bir süredir memleketi yağmalamakta olan bir hırsız topluğunun başı olan Ruscassier adında birinin yardımını sağladı. Her gün, bir bilim kitabı okuyarak, tek başına ormanda bir gezi yapan Roland’ı tutsak almak, sonra da, bir aldatmacayla, istenen metni gerekli yere yazdırtmak söz konusuydu. Bir ön hırsızlık yapmadan da, işkence ve ölüm tehdidi altında, istenen senedi yazıp kobuyla imzalamaya zorlanmak üzere ele geçirilmesi denenebilirdi; ama, Quentin, Roland’ın tüm mallarını bırakarak çocuklarını batırmaktansa, işkencelere ve ölüme katlanacağını bildiğinden, bu kurnazlığa başvurmakta ısrar etmişti. Kob boş kâğıdın orta yerinin tam altında bulunuyordu, Quentin, daha sonra, arka yüzün alt ve üst yarısını saydam bir yapıştırıcıyla birbirine yapıştırmak üzere, kâğıdı ortasından sımsıkı ikiye katladı.</p>

  <p>Böylece imzalı boş kâğıt kalın ve kısa bir basit kâğıt görünüşü sunmaktaydı, Roland, yaşamını kurtarmak için, bunun sunulan boş yüzüne, geçersiz olduğunu sanarak, uysalca bir senet yazıp adıyla imzalayacaktı. Sonra, birbirine yapıştırılmış ve kolaylıkla yıkanabilecek iki bölüm bir bıçakla birbirinden ayrılıp kâğıt düzeltilerek, tam gerekli yerde bulunan kob nedeniyle kurala uygun bir belge elde edilecekti - ince eleyip sık dokuyan dürüstlüğü dillere destan olan Roland, bu belgenin değerini yadsımayı bir an bile düşünmeyecekti, Quentin hiç kuşku duymuyordu bundan.</p>

  <p>Roland ağaçlar altında çalışkan gezilerinden biri sırasında yakalanarak hırsızların konak yerine götürüldü. Quentin hiç görünmedi, çünkü tutsak, yakınındakilerden birinin kob’un özelliğini bilmesine olanak bulunmadığını düşüneceğinden, onu görünce gerçek tuzağı sezebilirdi.</p>

  <p>Ruscassier, Roland’a adıyla seslenerek, masa işi gören bir balya üzerinde bir yazı takımıyla hazırlanmış ünlü kâğıdı gösterip ölümle batma arasında bir seçim yapmasını söyledi.</p>

  <p>Tutuklu, beklendiği gibi, canını kurtarmak için, gerçek bir erimleri bulunmadığını düşündüğü isteklere kolaylıkla boyun eğdi ve, balyanın önünde diz çökerek, yazmaya hazır olduğunu söyledi.</p>

  <p>Quentin’in esinlediği kesin bir buyruk üzerine, çocukları bulunduğundan, zenginliklerini bırakmasına yasal açıdan olanak bulunmayan Roland, bir senet yazıp Ruscassier’ye sekiz yüz bin lira borçlu olduğunu belirtti. Bu para, inanılır söylentilere göre, mallarının tümünün karşılığıydı. Önceden, uygun biçimde hazırlanmış bir yazıyla, Ruscassier, alacağın yarısının Quentin’in olduğunu bildirmişti.</p>

  <p>Roland senedin altını adıyla imzaladı. Yukarısına da yasanın kesin buyruğuna uymak için, Ruscassier’nin gözetimi altında “Senet” başlığını yazmıştı.</p>

  <p>Zor altında, komployu düzenleyenlere en ufak bir karşılıkta bulunmaktan geri duracağına yemin ettikten sonra, Roland yeniden özgürlüğüne kavuştu.</p>

  <p>Ertesi gün, masasının başında oturup sevdiği bilim adamlarından birinin kitabından notlar alırken, Ruscassier’nin kendisiyle görüşmek istediği bildirildi. Buyruğu üzerine içeriye alınınca, Ruscassier elinde bulunan senetten sözederek alacağını istedi.</p>

  <p>Roland, günahsız bir öç alma düşüncesiyle, düş kırıklığına uğrayacağını umduğu dünkü zorbaya, oldukça alaylı bir biçimde, geleneksel kob konusunda açıklamalarda bulunmak istedi.</p>

  <p>Kapatılmış kapının önünde, tam sağında ayakta duran Ruscassier’ye başını çevirmeden, notlarını almayı sürdürerek, alaylı alaylı:</p>

  <p>“Gerçekten... bir senet mi?... İmzası neymiş?..” dedi.</p>

  <p>“Bir kob”, diye yanıtladı Ruscassier.</p>

  <p>Roland, hem kendisinin, hem yakınlarının tümden batması demek olan bu son sözcük üzerine, korkunç bir sertlikle başını adamdan yana çevirdi ve, hızlı ve içgüdüsel bir yardım isteme devinisi eşliğinde, ensesinde, tam üç mıknatıslı harfin bulunduğu yerde, geçici bir sızı duydu. Bunu önemsemeden, mosmor durumda, kalkıp Ruscassier’ye dek yürüdü, korkunç kâğıdın üstünde kendi gerçek kobunu gördü, kıvrım ve yapıştırıcı izi olmadan, iyice düzeltilince, açıkça Dourtois’ya verdiği imzalı boş kâğıtlardan biri gibi geldi gördüğü.</p>

  <p>Ne olursa olsun, bu imza, kendi elinden çıkmış bir metnin altına konulunca -üç yüz yıl öncesine giden başlangıcından beri ailesinden hiç kimse yadsımamıştı bu imzayı-, onun açısından kesin bir bağ oluşturmaktaydı, Quentin’in de kestirdiği gibi, zorbalıkla elde edildiğini bile söz konusu etmeden, körü körüne uymak düşüncesindeydi ona.</p>

  <p>Borcunu kısa sürede ödeyeceğine söz vererek Ruscassier’yi yollayıp Dourtois’yı çağırttı.</p>

  <p>Kâhya, bir kez olayları öğrendikten sonra, önce rastlantıya bağlanan yangını yeniden düşündü, Quentin’den kuşkulandı, o da, sorguya çekilince, her şeyi arsızca açıkladı, utanmadan, verdiği sözün Roland’ı suçlulara karşı yansız kalmaya zorladığını anımsattı, hemen kovulmakla kaldı.</p>

  <p>Roland, yıkılmış durumda, tüm mallarını paraya çevirdi ve sekiz yüz bin lirayı Ruscassier’ye ödedi. O da bunu Quentin’le paylaşmak zorundaydı.</p>

  <p>Roland yoksul düştü, ailesiyle birlikte Souvigny kentine çekildi, her zamankinden de ateşli bir biçimde bilim incelemelerine girişti ve, yaşamak için, fizik ya da kimya dersleri verdi.</p>

  <p>Eski şatolu, sık sık, kob sözcüğünün Ruscassier’nin dudaklarından döküldüğü korkunç anda ensesinde yaşamında ilk kez duyduğu şu sızıyı merakla düşünüyor, nedenini aramaktan da kendini alamıyordu. O zaman yaptığı baş devinimini aynı masalsı sertlikle yineleyince, söz konusu gizemli acıyı yaratmayı bazı bazı başardığı oluyordu. Ama çok sert bir biçimde yapılmasına karşın ağrısız kaldığı durumlar da çoktu. Roland, sonunda, ağrının gelip gelmemesinin karşısında bulunduğu uzam noktasına bağlı olduğunu anladı. Bundan sonra deneyleri artırdı, sonunda, mantığının inatla karşı çıkmasına karşın, şu inanılmaz sonucu benimsemek zorunda kaldı: kapalı ya da açık, nasıl bir yerde olursa olsun, kuzeyi karşısına alıp da başını birdenbire doğuya ya da batıya çevirince, duyum beliriyordu - buna karşılık, başlangıçta yüzü tüm öteki anayönlere dönük oluşu başının en hızlı dönüşlerini bile tümüyle etkisiz bırakmaktaydı.</p>

  <p>Roland, Ruscassier’nin o korkunç konukluğu sırasında, sağında ayakta dururken, tam önünde gerçekten de kuzeye açılan bir pencere bulunduğunu anımsadı.</p>

  <p>Sızı, yerleri kesinlikle belli iğnelenmelerden oluşuyor, hiç kuşkusuz ensedeki kısaltılmış adın sunduğu birçok mıknatıslı uçlardan kaynaklanıyordu. Roland, eskiden Auberthur’ün kullandığı batırma biçimini düşünerek, dik durduğu zaman, minik iğnelerin derisinin içine iki omzuna dokunabilecek dik bir düzleme dikey olarak yerleştirildiğini biliyordu. Bu olgunun bilinmesi, sayısız gözlemleriyle birleşince, onu, araştırıcı düşünümler zoruyla, benimsenmesi olanaksız aykırılığına karşın, her şeyle uzlaşan tek varsayım olarak kendini utkuyla benimseten şu varsayıma götürdü: <i>iğnelerin mıknatıslı ucu kuzeye doğru gizemli bir çekime uğramaktaydı.</i> Roland gözlerini kuzeye dikecek bir biçimde durduğu zaman, doğrudan öne çekilen uçlar, sert bir boyun devinimi kendilerini başka yana sürükler sürüklemez, belirli bir direnç gösteriyor, acı iğnelenme de bundan doğuyordu - mantıksal olarak başka hiçbir durumda iğnelenme olmuyordu.</p>

  <p>Roland değişken ağrısının nedenini iyi belirlemişti. Bununla birlikte, XII. yüzyıl insanı bilgileri, başdöndürücü bir buluş önsezisiyle kendinden geçmiş düşüncesinde gittikçe kesinleşerek içini gizli bir sevinçle dolduran bu denli işitilmedik bir gerçeğin fazla gözüpek yeniliğine karşı çırpınmaya zorluyordu onu.</p>

  <p>Kuramının doğruluğunu denemek için, bir kabı suyla doldurdu - ve yüzeyinde duran birbirine koşut iki saman çöpü üzerine enlemesine uzun bir mıknatıslı iğne koydu, iğne hemen tam bir devinim serbestliği kazandı.</p>

  <p>Roland, denizcilikteki büyük sonuçlarını şimdiden sezinlediği buluşunun büyüklüğü karşısında gözleri kamaşmış durumda, yüreği çarpa çarpa, iğnenin, hangi yöne giderse gitsin, ucunu her zaman kuzey doğrultusuna getirip değişmez biçimde bu yönde tuttuğunu saptayabildi.</p>

  <p>Gemicilikte nice devrimler yapabilecek, nice insan yaşamlarını dalgalardan kurtarabilecek, henüz bilinmeyen nice toprakların tanınmasına götürebilecek olan bu dev buluşunu kral VII. Louis’ye götürdü. Hükümdar buluşu çok beğendi, ödül olarak, bir servet verdi ona.</p>

  <p>Bundan sonra, her gemide, yarı yarıya doldurulmuş bir şişenin suyu üzerinde iki saman çöpünün tuttuğu, kuzeyi gösteren bir mıknatıslı iğne bulunduruldu. <i>Marinette</i> adı verilen bu ilkel araç, ancak üç yüzyıl sonra, bir rüzgâr gülüyle donanmış olarak ortaya çıkan gerçek gemi pusulasının ataşıydı.</p>

  <p>Şatosunu geri satın aldıktan sonra, yeniden zengin olan Roland, yıkımının olağanüstü koşullarını kutsamaya başladı, bunlar olmasa, ölümsüz buluşunu hiçbir zaman gerçekleştiremeyecekti. Gerçekten de, ense sızısına ancak masalsı sertlikte bir baş devinisi yol açabilirdi. Böyle bir sertliği beklenmedik bir biçimde yaratmak için de dingin bir ruha birdenbire tam ve çaresiz bir yıkılışı haber vermekten daha elverişli bir şey olamazdı. Olayların garip bir zincirlenişiyle, tek heceli kob sözcüğünün algılanması, güvenli ve alaycı Roland’ı en karanlık uçurumun dibine daldırmıştı. Belki de daha uzun bir sözcük ruhsal olguya, bunun sonucu olarak da ünlü baş döndürmeye daha az kendiliğindenlik getirecek, böylece devinim açınlayıcı acıyı doğuramayacaktı.</p>

  <p>İki suç ortağına, Ruscassier ile Quentin’e gelince, kumar ve eğlencelerle sıfırı tüketmişler, yeni suçlar nedeniyle hapse girmişlerdi.</p>

  <p>Bu konu üzerine oyun yazarı Eustache Miecase canlı bir oyun kurmuştu. Bir önbölümde, bilgin Oberthur, babasının kollarındaki yeni doğmuş Roland’ın yıldız falına bakıyor - sonra, gizlerini ve amacını da açıklayarak, ancak perde inince başlayan art-kafa altı işlemine başlıyordu. Daha sonra, çeyrek yüzyıl ilerisine yerleştirilmiş beş perde, en küçük ayrıntılarına dek, acıklı imzalı kâğıt serüvenini ve önce çok kötü, sonra çok parlak sonuçlarını canlandırıyordu.</p>

  <p>Lauze, üzerinde basık yakalı bir giysi, ensesinde -gerçekte hafif bir dış makyajdan kaynaklanan- koyu gri renkte bir yıldız adı, Roland rolünü pek çok kez büyük bir başarıyla oynamıştı - birbiri ardından, eşinin ve oğullarının yanında durgun mutluluğa doymuş, talihsizliklerinin yumruğu altında çökmüş, mutsuzlukta gözüpek, soylu buluşunu geliştirme saplantısı içinde, en sonunda haklı şanıyla sarhoş olmuş, karmaşık bir kişilik söz konusuydu.</p>

  <p>Öldükten sonra, dramın en belirgin oluntusunu, elinde senet, Ruscassier’nin söylediği kob sözcüğünün boyunun arkasında dünya düzleminde sonuçlarla yüklü bir ağrının dolaylı nedeni olduğu oluntuyu yapay olarak oynuyordu.</p>

  <p>Ruscassier rolünü ünlü baş deviniminin bundan kaynaklanır gibi görünmesi için, yanıtını oluşturan heceyi tam zamanında söylemeye özen gösteren bir figüran yüklendi, ve oyuncunun bağnazca hayranlık ve saygı dolu kızı üzerinde babasını sahnede gördüğü yanılsamasını eksiksiz olarak uyandırmak için her şey -aksesuarlar ve dekor, uygun giysiler, cesedin ensesinin özel makyajı— yapıldı.</p>

  <p class="n1bosluk"></p>

  <p>4. Tifodan ölen yedi yaşında bir çocuk, Hubert Scellos. Annesi, bundan böyle dünyada tek başına kalan ve intihar düşünceleriyle kuşatılmış olan genç dul, iç parçalayıcı tasarılarını gerçekleştirmeyi ancak yalancı bir varoluşun oğlunun bedenini bir an için yumuşattığını görmenin acı sevinci uğruna ertelemekteydi.</p>

  <p>Çocuğun kendisine son yaş gününde iyi dileklerini sunmak için dizlerine oturup gözlerini sevgiyle üzerine dikerek Ronsard’ın <i>Virelai<b>*</b> cousu</i>'sünü okuduğu anı yeniden yaşadığını anlayınca, zavallı kadın yürek parçalayıcı bir heyecana kapıldı.</p>

  <div class="dipnot" style="text-align: right;">
    * Eski bir şiir türü. (Ç.N.)
  </div>

  <p>Ozan, saltık kusursuzluğa ulaşan bu yapıtta -bir küçük kuşun, her dakika üzerine yağdırılan iyilikleri göklere çıkararak, annesine yönelttiği düşünülen oğul sevgisi şiiri- sözcüklerin düzenlenişindeki özlü kesinlikten kaynaklanan, yoğun düşünce anlatımları elde eder. XVI. yüzyılda, <i>cousu</i> terimi de, <i>decousu</i> terimi de biçem için kullanılır, biri sıkı, öteki gevşek biçemi belirtirdi, oysa bugün eğretili anlamını yalnız İkincisi korumakta. Kitlelerin, tutarlı özlülük başyapıtı olan ünlü <i>virelai’ye</i> daha ortaya çıkar çıkmaz kendiliklerinden verdikleri hayranlık belirten takma ad bundan kaynaklanır.</p>

  <p>Bunca arayış ve yoğunluk dizelerin bellekte tutulmasını çok zorlaştırdığından, Hubert Scellos, her şeyi kafasına yerleştirmek için, <i>post vıtam</i> anımsamayı açıklayan, kaygı verici, büyük çabalar harcamıştı.</p>

  <p>Sevimli ölünün doğru tonlamayı gösterilmiş ve iyi anlaşılmış devinilerle birleştirerek kusursuz bir biçimde gerçekleştirdiği bu okuma, sahneleme olarak, basit bir iskemleden başka bir şey gerektirmemişti - zavallı anne, yerini başka birine bırakma düşüncesini benimsemeden, kucağının sığınağını sunmak ve böylece düşsel mutlulukların en tamını tatmak üzere, sıkıca örtünmüş olarak gelip bu iskemlenin üstüne oturuyordu.</p>

  <p class="n1bosluk"></p>

  <p>5. Birdenbire, kimsesiz durumda ölüp de bir genç adam, sadık öğrencisi ve ateşli hayranı Jacques Polge tarafından getirilen yontucu Jerjeck.</p>

  <p>Polge, Jerjeck’in, çok eski zamanlarda, çalışmaya, tek ve saplantısal tutkusuna adadığı günde on koca saati düşünmekte, haklı olarak, bu saatlerin, büyük olasılıkla, cesede tüm ötekiler yerine, üretken dakikaların yeniden yaşatılacağını göreceğini ummaktaydı. Merak içinde, olayın kendisini haklı çıkarması durumunda, tüm yeteneği özenli ayrıntı inceliklerine dayanan ustasının canlıyken gerçekleştirdiği mucizeleri öldükten sonra da gerçekleştirip gerçekleştirmeyeceğini bilmek istiyordu.</p>

  <p>Canterel de bunu yeniden kurulan yaşam dilimlerinin örnekçelerine ne saltık bir biçimde benzediğini özellikle ezici bir biçimde göstermenin ilginç bir yolu olarak görmüştü.</p>

  <p>Her şeyin öngörmeye yönelttiği gibi, ceset çalışma anlarını yaşadı, Polge bunları dikkatle inceledi, böylece Canterel’e değişik olgular üzerinde bilgi verebildi.</p>

  <p>Altı ay önce, Barioulet adında biri, Paris’e Jerjeck’i görmeye gelmişti, Toulouse’un bu elli yaşlarına dek bekâr kalmış zengin tüccarı, henüz belirsiz bir süre sonunda, oturduğu kentten, büyük servetinin çekimine kapılmış bir genç kızla evlenecekti.</p>

  <p>Tüccar, gencecik bir kız karşısında başı dönmüş her ellilik gibi iyice abayı yakmıştı, evliliği dolayısıyla, dostlarının her birine ileriye <i>kalabilecek</i>, böylece tüm yaşamını aydınlatacak bir yüce tarihin anısını sonsuza dek sürdürecek, değerli bir armağan vermek istiyordu.</p>

  <p>Bir mücevher yitmese de modası geçerdi, bozulurdu - insan görmekten bıkarak elden çıkarırdı. Barioulet’ye göre, küçük, dolayısıyla almaya güç yetebilir de olsa, bir ailede nice kuşak boyunca kalabilme şansına ancak ünlü bir adın imzasını taşıyan bir sanat yapıtı erişebilirdi.</p>

  <p>Yalnızca birkaç santimetre boyunda mermer Gilles üretiminde uzmanlaşmış olan ünlü mü ünlü Jerjeck’e sipariş vermeyi uygun görmüştü.</p>

  <p>Sanatçının, örnek olarak, üç değişik mermer Gilles yapması kararlaştırıldı, Barioulet beğenecek olursa, bir sıcak mutluluk gününün anımsatıcıları olarak fazlasıyla şen ve güleç olacak bu örnekleri, aynı türden daha birçokları izleyecek - bu arada, önemli tarih, saptanır saptanmaz, her ayaklığa açıklıkla işlenecekti.</p>

  <p>Toulouse’lu gittikten sonra, Jerjeck işe girişti, çocukluğunda alışkanlığa dönüştürmüş olduğu tuhaf yöntemler kullandı.</p>

  <p>Jerjeck yoksul bir öksüzdü, bir Paris lisesinde yatılı ücretini kendi aile yüklerini de yüklenmiş akrabalar büyük özverilerle, ortak olarak ödemişlerdi, böylece her türlü yuvadan uzak yaşamıştı.</p>

  <p>Çocukluk yaşamının en büyük sevinçleri, yağmurlu pazar günleri, toplu olarak saatler boyunca müze gezmeleriydi. Bu kutlu günlerin sonrasında, şu tabloyu defterine çizerek ya da bu heykeli ekmeğinden çaldığı ekmek içi parçasını yoğurarak ezbere kopya etmeyi deniyordu.</p>

  <p>Bir gün, Louvre’da, gözleri Watteau’nun <i>Gilles’me</i> takılıp kaldı, sonra onu kafadan kopya etmeye çabalayıp durdu. Ama taslakların hiçbirini beğenmiyordu. Düş kırıklığını haklı olarak una batmış kişinin tam aklığının gereği, önemli bir zorluk çıkaran can sıkıcı çizgi yokluğuna bağladığından, hiç değilse kendisinde daha zengin bir çalışma yanılsaması yaratacak bir aldatmaca tasarladı.</p>

  <p>Tüm bir sayfayı mürekkeple karaladı - sonra, iyice kuruyunca, bir kazağı yardımıyla, bir köşede, Gilles’ini eleme yoluyla ortaya çıkardı.</p>

  <p>Bu yöntem hemen başarıya götürdü onu, koyu bir fon üzerinde kahramanını oluşturan büyüleyici aklıkların yavaş yavaş gelişi öylesine esinliyordu kendisini.</p>

  <p>O zaman, örnekçeden uzaklaşarak, kara sayfa üzerine, duruş ve anlatımı aklına estiği gibi değiştirerek, birçok <i>kazıma</i> <i>Gilles</i>’ler serpiştirdi.</p>

  <p>İçgüdüsü ayaklarının altında verimli bir yol açıldığını söylüyordu, daha sonra, elde kazağı, çok düzenli bir biçimde, boyanmış kâğıdın üstüne, aynı kişinin değişik yönlerinden görülmüş bir yığın taslağını yaptı. Bıçağının yüzde bıraktığı ender mürekkep kalıntılarıyla şaşırtıcı deviniler elde etmekteydi.</p>

  <p>Ekmek içinden Gilles’ler biçimlendirmeye çalıştıktan sonra, birdenbire yaşamının üstüne bir ışık yayıldığını görür gibi oldu.</p>

  <p>Her zaman resime yeğ tutmuş olduğu yontu sanatı, gözde konusunun verdiği gizemli kolaylıkları daha da iyi çıkarıyordu ortaya. Gilles heykelleri yapmak, bu iş, iyice seziyordu, kendisine ün ve servet sağlayacaktı.</p>

  <p>Ama daha iyisini almak için tek kuruşu olmayınca, kil yerine yalnız ekmek içi, araç yerine de parmaklarıyla nasıl ilerleyecekti?</p>

  <p>Her hafta profesör Brothelande’ın bir bitkibilim dersine girmekteydi, banliyöde oturan ve aşırı bilim tutkunu, tutumlu bir bekâr olan profesör, aylığından ve derslerinden artan her şeyi serada ilginç bitkiler yetiştirmeye harcıyordu.</p>

  <p>Brothelande, çoğu kez, en iyi levhaları bile kanıtlamaları için yeterince açık bulmadığından, işin zorluğuna kulak asmadan, derste ele alacağı şu ya da bu örneği kendi eliyle evinden liseye taşımaktaydı.</p>

  <p>Bir gün, Jerjeck ve arkadaşlarının önünde, üzerinde uzun uzun konuşmak üzere, bir <i>pridiana vidua’yı</i> (dünkü dul’u), biçimiyle laleyi andıran, yası çağrıştıran, hüzünlü adını ak örgeniyle kara taçyapraklarından alan kocaman Annam çiçeğini paketinden çıkardı.</p>

  <p><i>Pridiana vidua</i> özellikle taçının dibiyle dikkat çekicidir, pek çok ak kabarcık içeren kara bir mum çıkarır - buna da yıldızlı göğü andırması nedeniyle <i>gece mumu</i> adı verilir.</p>

  <p>Brothelande, çiçeği kürsünün yukarısından öne doğru eğerek bu mumu tüm sınıfa gösterdikten sonra, her eksiltmeden sonra yavaş yavaş yeniden oluştuğunu bildirerek, kâğıt kesicinin ucuyla azıcık bir parça kopardı, bu parça, elden ele geçerek, öğrencilerin çekici yumuşak maddeyi elleriyle dokunarak, yakından incelemelerini sağladı. Ender rastlanır bir yassılganlıktaydı. Jerjeck, sıra kendisine gelince, bu yassılganlık karşısında birden çarpıldı.</p>

  <p>Brothelande, <i>pridıana vidua’nın</i> genç dinleyicilerini fazlasıyla ilgilendirdiğini görmenin mutluluğu içinde, uzun süre saksısında bakılması kolay olan uzaksıl çiçeği en yakın yazılının birincisine vereceğine söz verdi.</p>

  <p>Jerjeck, bir gece mumu kitlesinin sanatında atmasını sağlayacağı dev adımları düşününce, tek bir amaca bağlandı artık: çiçeği kazanmak. Bir yığın cezayı göze alarak öbür ödev ya da dersleri bir yana bırakıp durmamacasına bitkibilim çalıştı, sonunda, belirtilen sınavı kazandı - ve <i>pridiana vidua'yi</i> Brothelande’ın elinden aldı.</p>

  <p>Jerjeck, tam ölçüsüyle sulayıp bakarak, çiçeğin ölümüne dek, belirli aralıklarla, kurum rengi mumu hep yeniden doğduğu taçtan topladı, sonunda, küçümsenmeyecek bir kitle elde etti, bu kitle de uysal esnekliğiyle dileklerini hemen gerçekleştirdi.</p>

  <p>Kalemliğindeki kimi derme çatma araçların veremeyeceği en ileri yapım inceliğini amaçlıyordu, çamur olarak yetersiz kalan ekmek içinin, hiç değilse, çamur kalemlerine elleriyle sonsuz ve şaşmaz biçimler vermekte çok iyi iş göreceğini, bunları sertleştirip kullanabileceğini düşündü.</p>

  <p>Uygulamaya konulunca, düşünce başarıya ulaştı. Elinde kendi tasarlayıp iyice kuruttuğu araçlar, garip yöntemiyle gerçekleştirdiği son çizime göre, mumuyla akıllı ve canlı bir Gilles yaptı. İşi iyice kıvamına getirdiğini sezdi, tüm boş zamanlarını - kazağıyla mürekkepli fon üzerinde yapılıp kendisine verimli buluşlar esinleyen ak görüntü yardımıyla- herbirinin duruşundan, yüz çizgilerinden ve anlatımından başlayarak, kahramanının binlerce biçim altında heykelini yapmakla geçirdi.</p>

  <p>Bir yapıtı bitirir bitirmez, mumu, elleri arasında yuvarlayıp yeniden iş görmeye hazır, tek bir topa dönüştürmekteydi.</p>

  <p>Çok geçmeden, en parlak tasarımlarını gerçekten bundan çıkardığını görerek, Jerjeck kâğıt üzerindeki garip ön çalışmasına gittikçe artan bir önem verdi. Her Gilles’in, önden ve arkadan, çok geliştirilmiş iki taslağını yaptı, heykeli yaparken adım adım bunlar yönlendiriyordu onu - hatta, bunda yontucu çalışması için içgüdüyle benzersiz bir destek buluyor, nerdeyse istemeden, gece mumunun ak taneciklerini incecikten sıralayarak eşsiz kazağısının kâğıdın üstünde öylesine büyük bir ustalıkla bıraktığı esinleyici mürekkep çizgilerini yumuşak kara heykelciğin yüzeyinde canlandırma alışkanlığını edindi. Böylece, tamamlandıktan sonra, yapıt bir bakıma Gilles’in tam negatifini oluşturuyor, pozitifiniyse çifte resim sağlıyordu. Yüzeyde tanecik kalmayınca, Jerjeck altta, mumun içinde bulunanları çıkarıyor, tersine, fazla gelmeleri durumundaysa, içine gömüp el değmemiş bir kara birlik oluşturmayı önleyecek olanların üzerini kapatıyordu.</p>

  <p>Bu yoğrumsal-çizgisel yaklaşım Jerjeck için çok büyük sonuçlar verdi - sonunda eşsiz başyapıtlar üretmesini sağladı, sanatçı öyle seziyordu ki, bu yaklaşım olmasa, başyapıtlar aynı kusursuzluğa ulaşamayacaktı.</p>

  <p>Jerjeck böylece, usta yüzü görmeden, daha delikanlılığında, gözler kamaştırıcı bir yeteneğe kavuştu, öğrenimi biter bitmez, çabucak başarıya ulaştı.</p>

  <p>Ancak, değişik girişimlere karşın, ilk çalışma biçimlerini hiçbir zaman değiştiremedi. Gilles’lerinin her birinin oluşumunu ancak kazağıyla yapılmış bir çifte resim iyi aydınlatıyor, satıcıların sunduğu değişmez çamur kalemi dizisine de ekmek içinden yapılmış araçlarını yeğ tutuyordu. Bunlar, hiç değilse, belirli gereksinimlere göre, çabucak yeterli sertliğe ulaşmaktan da geri kalmadan, en ince isteklerini karşılayabilecek binlerce yeni biçime girebilmekteydi; bir bahçivanın sipariş üzerine sağlamakta olduğu gece mumuna gelince, kara kitlesi içinde ak tohumların varlığıyla, örnekçeden kopyalanan çizgilerin kesin ve etkileyici belirleyimine başka her maddeden daha kolay uymaktaydı.</p>

  <p>Bir kez Gilles bittikten sonra, piyasa için, mermer kopyalarını yaptırtıyor, çizim çalışması bu kopyada hiç mi hiç görünmüyordu, yapım için yardımcı bir öğeydi yalnızca. Ama bu yardımcı çok güçlü bir yardımcıydı ve Jerjeck, o olmasa, böylesine tam bir ustalığa hiçbir zaman ulaşamamış olacağını söylüyordu. Böylece sanatçı, kara bir fon üzerinde ender bulunur karsı benekleri kendisini, karşı konulmaz bir biçimde, çalışmasına yön veren çok ak resmin tam arabının heykelini çizgilerle yapmaya kışkırtmış olan bu gece mumunun bir zamanlar eline gelmesine yardımcı olan rastlantıya şükrediyordu; adı, bir gün bitkibilim dersinde gösterilen <i>pridiana vidua'yz.</i> ek bir parıltı borçluydu.</p>

  <p>Jerjeck, çok geçmeden Barioulet’ye alışılmış yöntemi uyarınca evre evre yapılmış, hepsi birbirinden sevinçli üç mermer Gilles yolladı. Yanıt, servetin inceltemediği eski tüccarın kaba ve gerçekçi kafasını sergileyen biçemiyle çok eğlendirdi onu. Barioulet ona safça şöyle yazıyordu: “Uç Gilles’inizi beğendim ve her biri başka bir pozda <i>unegrosse dito</i> ısmarlıyorum”.</p>

  <p>İnce kusursuzlukları nedeniyle anılan sanat yapıtlarına yönelik olan bu “une grosse dito” sözcükleri, Jerjeck’in kahkahalarla gülmesine neden oldu. Sanatçı, mektubu bitirir bitirmez, istenen ilk yüz kırk dört Gilles’i yapmak üzere işe girişti. O sırada, mektubu kendisine de vermiş olan ustasının birkaç adım ötesinde heykel yapmakta olan Polge, onun, arada bir, birden bastıran bir kahkahayla sarsılarak, “Une grosse dito!” dediğini işitiyordu.</p>

  <p>Cesedin şen şakrak söylediği bu kısa tümce, özellikle Polge’un yinelenen sahneyi tanımasını sağlamıştı; gerçekten de, bu sahne Barioulet’nin mektubunun yol açtığı sahneden başkası değildi.</p>

  <p>Jerjeck, öldükten sonra, tam son zamanların gereçleriyle, önce kazımayla, sonra gece mumundan, yaşarken söz konusu dakikalarda elinde belirmiş olana özdeş bir Gilles yaptı. Deney, yinelenince, böylece yaratılan yapıtın olağanüstü inceliği konusunda her seferinde inandırıcı oldu.</p>

  <p class="n1bosluk"></p>

  <p>6. Ölümünden kısa bir süre önce, çaresiz bir mide hastalığına yakalanan, durumu bildiği için de ölümün yaklaşmasıyla dehşet içinde bulunan, duygulu yazar Claude Le Calvez, korkulan büyük andan sonra da bir edimde bulunma düşüncesinde hiçlik karşısındaki bunalımlarında bir yumuşama bulduğundan, son soluğunu verir vermez <i>Locus Solus</i>'un buzluğuna konulmasını kendisi istemişti.</p>

  <p>Saati gelince, ölünün davranışlarının yakın geçmişte izlediği bir tedaviye bağlandığı anlaşıldı.</p>

  <p>Bir önceki yıl, ünlü hekim Sirhugues, parıltısı çok zayıf olmakla birlikte, eşsiz bir iyileştirme gücü bulunan ve, kocaman bir mercekle yoğunlaştırılınca, gündüz olsun, gece olsun, soyunup gizemli ışınları altında duran her hastalıklı kişiye çabucak gücünü geri veren bir mavi ışık çıkarmanın yolunu bulmuştu.</p>

  <p>Merceğin odağına konulunca, kişi, çılgınca bir kışkırmaya kapılıp dayanılmaz bir genel yanma duyarak kaçmaya çabalıyordu. Bu nedenle, sıkı sıkıya, tam belirtilen yere yerleştirilmiş <i>odaksal zindan</i> adı verilmiş, silindir biçimli ve sağlam parmaklıklı bir tür kafese kapatılmaktaydı.</p>

  <p>Göze zor etkiyen ve her türlü fotometriye karşı koyan bu garip ışığın henüz oturmamış kullanımı kendisini son derece tehlikeli kılmaktaydı, kendisini yaratan aygıtın rastlantıyla, beklenmedik bir cömertliği tutması durumunda, taşkın tutukluyu öldürebilirdi; merceğin odağının yakınına konulmuş bir yüzey üzerine çizilen her türlü iz onun korkunç dokunuşuyla hemen siliniverdiğinden, Sirhugues, olağandışı direncini kanıtlamış olan oldukça eski bir gravürün, istenen anlarda zindanda gösterdiği durumla, uyarıcı görevi yapabileceğini düşündü.</p>

  <p>Etkin araştırmalar sonunda, bir antikacıda, isteklerine uygun düşen, ipek üzerine basılmış bir Lutece planı bulmuştu. Bu plan ta kral III. Charles dönemine uzanıyordu ve dokunaklı bir olayın ürünüydü.</p>

  <p>Bir gün, surun kuzey-batı bölümünün yakınında, Lutece’in en yoksul mahallelerinden birini gezerken, III. Charles, karanlık ve pis kokulu dar sokakların içinden çıkılmaz labirentleri karşısında tiksintiden ürpermişti.</p>

  <p>Sarayına dönünce, kentin bir planını istemiş, sonra, söz konusu mahallenin üzerinden kalın ve dosdoğru bir çizgi çekmişti. Çizgi, dikkati çekmek için, burada düzenli bir biçimde eğri olan suru iki yanından da geçiyor, bir “kesen” görünüşü sunuyordu.</p>

  <p>Havasızlık ve ışıksızlık nedeniyle sayısız hastalıkların ortalığı kırıp geçirdiği bu hüzünlü köşeyi temizlemek için, tam çizginin duvar içi parçasının belirttiği biçimde, geniş bir cadde açılması buyruğu verildi.</p>

  <p>Ertesi gün, III. Charles, kentliler şimdiden sevinsin diye, umut verici izi taşıyan planı ilgili mahallenin merkezinde sergilettirtti.</p>

  <p>Yıkımlardan zarar görenlerin zararı karşılandı, yapıt gerçekleştirildi.</p>

  <p>Çalışmaların ilk üçte birlik bölümünün sonuna doğru, en karanlık ve en pis sokakta oturan, Yvikel adında yoksul bir gravür işçisi, ön duvarı bir şans sonucu yeni caddenin üzerine düşen evine birdenbire dalga dalga meltem ve güneş girdiğini görmüştü.</p>

  <p>Yvikel karısını yitirmişti, dünyada biricik kızı Blandine’den başka hiç kimsesi yoktu, Blandine de zayıf yaratılışlı bir genç kızdı; bir yıldan beri, sararıp soluyor, öksürüklerle sarsılıyor, zayıflıktan yatağa çivilenmiş durumda, günden güne kötüleşiyordu.</p>

  <p>Yvikel bakım ve ilaçların parasını ödemek için çalışmaktan bitkin düşüyordu, kendisini yaşama bağlayan tek varlık olan kızının ölümünden sonra kendini öldürmeye karar vermişti - evinin başdöndürücü değişimi bir iyileşme umudu tasarlamasını sağladı.</p>

  <p>Bahar geliyordu. Blandine, yatağından açık pencereye sürüklendi, oksijen ve ışınlarla iyice sarhoş oldu. Babası, mutluluktan ağlayarak, öksürük nöbetleri azalırken, gücüne ve rengine yeniden kavuştuğunu gördü. Caddenin bittiği anda utku tamdı. Yvikel, sevinç sabuklaması içinde, yaptığı övgüye değer iş ateşli mutluluğunun nedeni olan krala minnetini tanrısal bir armağanla göstermek istedi.</p>

  <p>O zamanlar, belirli bir yere yakarmalarla eşsiz bir iyileşme sağlandığı zaman, parşömeni yalnızca dinsel metinlere ayırıp ipek üzerine, tansığın yaratıcısının, alnının çevresinde aylası, güçlü elini ölümden kurtarılmış sevgili varlığın yattığı yatağın başucuna doğru uzattığı “ilkel” bir konu bastırtmak töredendi. Yapıt çerçevelenip adaklık eder, her yanda yığın yığın İsa, Meryem, ermiş sunaklarını süsleyen benzerlerinin sayısını artırırlardı.</p>

  <p>Sanatında çok usta olan Yvikel de birkaç kez, sipariş üzerine, bu tür adaklar yapmıştı, bir adak da krala sunmayı tasarlıyordu.</p>

  <p>İpek baskılar üzerinde, alınlarında ayla, kollarını acının yatağına doğru uzatanlar gibi, III. Charles da iyileştirici edimini sert bir çizgiyle ünlü yolu yaratmakla göstermişti, töreye uymak için bunu da canlandırmak gerekirdi.</p>

  <p>Yvikel, zamanını da, özenini de esirgemeden, en iyi mürekkebiyle, her zaman mahallenin orta yerinde duran özgün örnekçesinden esinlenerek, istenen yerinden geniş bir “kesen” geçen bir Lutece planı bastı - sonra yapıtını çerçevelettirtip nedenini de uzun uzun göstererek kızının iyileşmesini anlatan, coşkulu bir mektupla birlikte krala yolladı.</p>

  <p>III. Charles duygulandı, Yvikel’e aylık bağladı, mektubu da camın dışından bir bölümü okunabilecek biçimde adağın arkasına koydurttu.</p>

  <p>Bunca yüzyıldan sonra, plan ve kesen<b>*</b>, mürekkebin özel seçimi ve bir baskıyı hiç bozulma olmadan başka her maddeden daha iyi koruyan ipeğin varlığı gibi baskının yapımında gösterilen binlerce özenin yardımıyla, şaşırtıcı bir sağlamlıktaydı.</p>

  <div class="dipnot" style="text-align: right;">
    * Matematik terimi: secante. (Ç.N.)
  </div>

  <p>Sirhugues, mektubu nesneden çıkarıp tümünü okuyarak öyküyü öğrenmiş, sonra bilgilerini araştırmalarla tamamlamıştı.</p>

  <p>Planı kaç kez odaksal zindana koymuş - mavi ışığın saldırıları karşısında utkuyla direndiğini görmüştü.</p>

  <p>Bununla birlikte, her seferinde, böylece güçlü yayıntıların ne de olsa üzerlerinde belirli bir etkisi bulunduğunu kanıtlayarak, çizgilerde çıplak gözle görülmeyen, hafif bir zayıflama oluştuğundan, ışık kaynağının birden coşması durumunda, yapıtın çabucak solacağı, böylece tehlikeyi haber vereceği kuşku götürmezdi.</p>

  <p>Sirhugues, YvikePin serüveninden büyük yarar sağlıyordu, bu serüvende, o gün bugün unutulmuş yöntemleri iyi bilen dürüst gravürcüyü krala yazdığı mektupta sözünü ettiği görülmedik özenlerle, şimdi odaksal zindanın kullanımı için öylesine yararlı olan bu olağanüstü ölçüde kalıcı baskıyı ipek üzerine geçirmeye yöneltmek için her şey el birliği etmişti.</p>

  <p>Sirhugues’a her işlem için daha az dayanıklı bir baskı daha gerekiyordu ayrıca, onun zindanda derece derece silinmesi akımını ayarlamasını sağlayacaktı.</p>

  <p>Ancak aynı gün ve aynı biçimde tek bir desteden çekilecek sıradan örnekler arasında en azından koca bir yarım yüzyıldan sonra sağlam kalmış olanlar şaşmaz bilgiler sağlayabilirdi kendisine.</p>

  <p>Geçmişte dağılıp bozulmamış bir baskı bulmakta çok güçlük çeken Sirhugues, isteğini değişik özel yayınlarda ilan ettirtti - kısa bir süre sonra da büyük gravür yayımcısı Louis-Jean Soum, Nourrit’nin 1834 tarihli bir karikatürünün bin nüshasını da yanına alıp kendisini görmeye geldi.</p>

  <p>O yılın başında, seçkin şarkıcı, Opera’da güzelim <i>Enee</i> yaratımında çok yüksek tınılı sesini cömertçe kullanarak büyük bir şan kazanmıştı.</p>

  <p>Üçüncü perdede, Enee, kayalar arasında, kendisini tinler dünyasına götürecek bir tür kuyunun üzerine eğilerek gittikçe daha yüksek ve daha güçlü “höö”larla Caron’a seslenmekteydi. Çok yükseklere çıkan sonuncusu, bestecinin ustaca bir dikkatiyle, Nourrit’ye, güçlü yükselişiyle tüm Avrupa’da anılan ünlü ince do’sunu çıkarma olanağını veriyordu. Hemen arkasından bir coşku patlaması gelen bu nota, her gösterinin en can alıcı noktasını oluşturuyor ve kendinden çok söz ettirtiyordu.</p>

  <p>Dönemin önde gelen karikatüristlerinden Josolyne, bu aşkın sesin saygınlığından yararlanmaya karar verdi.</p>

  <p>Üzerinde ünlü do’nun tinler dünyasına doğru eğilmiş Nourrit’nin ağzından çıkıp tüm dünyaya yayıldıktan sonra Ayakucu’na ulaştığını gösteren bir resim yaptı.</p>

  <p>Josolyne bununla ünlü notanın, hiçbir engel tanımadan, yıldızlar arasında bile çınladığını belirtmek istiyordu.</p>

  <p>O zamanlar Louis-Jean’ın büyükbabasının babasının yönettiği Soum yayınevi, satışı <i>Enee'nin</i> her gösteriminde programın satışına eşlik etmek üzere, yapıttan bin nüsha basmıştı.</p>

  <p>Josolyne, özgün örneği Noıırrit’ye armağan etmiş, sesinin böylesine yüceltilmesi karşısında koltuklarının kabardığını göreceğinden kuşku duymadan, tasarılarını açıklamıştı.</p>

  <p>Ama, dengesiz ve kavgacı yaratılışıyla da ünlü olan tenor, yapıtın yalnızca güldürücü yanını görmüş, böylece gülünç edilişi karşısında başkaldırarak öfkeyle yırtınıştı. Ayrıca, bin nüshanın satışa sunulmasına da kesinlikle karşı çıkmıştı.</p>

  <p>Josolyne, hoşgörülü bir yaratılıştaydı, konuyu filozofça karşılamış, talihsiz baskıyı bir gün dolaşıma sokulabileceği durum için saklamasını rica ederek basımcının parasını ödemişti.</p>

  <p>Kısa bir süre sonra, Josolyne bir akşam birdenbire ortadan yokolmuş, hiçbir araştırma da sonuç vermemişti.</p>

  <p>Otuz beş yılın sonunda, yasal olarak ölü sayılmış ve vasiyetindeki istekler yerine getirilmişti.</p>

  <p>Louis-Jean Soum’un büyükbabasının o sırada seksen yaşında bulunan babası satılmamış uğursuz baskının koşulsuz olarak kendisine bırakıldığını resmen öğrenmişti -ama, inceliği sonucu, kendisinin de, kalıtçılarının da, ünlü karikatüristin ölümünün kesin kanıtı olmadığı sürece, yalnızca bir emanet niteliğini sürdürecek olan şeye dokunmaktan geri duracaklarını açıklıkla bildirmişti.</p>

  <p>Louis-Jean’ın dedesinin, sonra babasının döneminde, hiçbir olay çıkmamıştı.</p>

  <p>Ancak, geçenlerde, Paris’in düşkün semtlerinden birinde, eski bir evi yıkarken, mahzenin bir köşesinde duvarla gizlenmiş olarak, giysileri çıkarılmamış, terzinin giyimin her parçasına yazdığı ad nedeniyle de tanınması kolay bir ceset bulunmuştu.</p>

  <p>Josolyne’in cesediydi bu, sinir hastası ve bohemdi, kirli eğlencelere tutkundu, mücevherle donanmış ve cebinde cüzdanıyla giderdi bu eğlencelere, ortadan yok olduğu gece, yosmanın biri kendisini ölümün ve soygunun beklediği bu yere sürüklemiş olmalıydı.</p>

  <p>Cinayet zamanaşımına uğradığından, soruşturma açılmamıştı.</p>

  <p>Bundan böyle, Louis-Jean Soum, öylesine uzun zaman kullanılmamış baskıyı art-düşüncesiz olarak istediği gibi kullanabilirdi.</p>

  <p>Daha bunlardan nasıl yararlanacağını düşünürken, Sirhugues’ün ilanı gözüne çarpmış ve girişimini yönlendirmişti.</p>

  <p>Sirhugues’ün hem Nourrit’nin alıngan kişiliğine, hem Josolyne’in ortadan yokoluşu üzerinde öylesine uzun sürmüş gizleme, hem de Soum’ların aşırı titiz dürüstlüğüne borçlu olduğu fırsat karşısında gözleri kamaşmış, resimleri pazarlık etmeden satın almıştı.</p>

  <p>Yeri doldurulmaz zamanın, zorunlu bir görevi gerçekleştirmeyi üstlenerek, bunları bozup başlangıçta görülemeyen zayıflıklarını ortaya çıkardıklarının elenmesinden sonra, aynı tonda sekiz yüz on altı örnek kalmıştı elinde.</p>

  <p>Her işlemin başlangıcında, Nourrit’nin bir karikatürünün odaksal zindana konulup akımın zor ayarına kurban edilmesine karar verilmişti. Sirhugues, yapıtın silinmesinde gözlemlediği hızlanma ya da yavaşlama belirtilerine göre akımı düşürecek ya da yükseltecekti.</p>

  <p>Bundan sonra, Sirhugues, silindir biçimi parmaklığa hastanın her kapatılışı sırasında, Lutece’in planı ile gökbilimsel yüklemenin, gerektiği gibi, sürekli olarak mavi ışığın tam karşısına düşmeleri, buna karşılık, geçici biçimde bile olsa, görevleri zararına, üzerlerine öznenin gölgesi vurmaması ve, en dingin kişileri bile saran taşkın devingenliğe karşın, tedavi zararına, kendi gölgelerini de onun üzerine düşürmemeleri için başvurulacak en iyi kaçamağın hangisi olduğunu araştırmıştı.</p>

  <p>Uzun uzun düşündükten sonra, hasta için, tepesinde döner bir mıknatıslı iğne bulunan, garip bir miğfer yaptırtmıştı, iki gravür bunun arkasına asılacak, her ikisi de, bir koruyucu cam engeline bile başvurulmadan, açık olarak ışığa tutulacaktı. Kesin bir sipariş uyarınca yapıldığından, iğnenin kusursuz bir dengesi için zorunlu ağırlığı sunan, içinde her seferinde, istenen gerilimi korumak üzere, karikatür baskılarının rastlantıyla seçilmiş örneğinin yer alacağı yeni bir kadranla Lutece planının kadranına birer askı kancası takıldı. Zindanın yanında dikkatli bir adam tarafından akıllıca kullanılan bir mıknatıs, ona dokunmasına bile gerek kalmadan, iğneyi, ne olursa olsun, uygun yönde kalmaya zorlayacaktı. Bu yapay işlem toplamının yardımıyla, hasta da, onlar da birbirlerine gölge etme tehlikesine düşmeden, iki gravür her zaman mavi ışığın karşısında kalacaktı.</p>

  <p>Uygun biçimde yerleştirilip çevrilmiş bir ayna, ışık veren aygıtın kullanıcısının merceğin engeline karşın her iki gravürü de gözetlemesini sağlayacaktı.</p>

  <p>İşte o zaman, etkin bir dış güçlendiricinin onun durumunda nerdeyse olanaksız duruma gelmiş beslenmenin yerini bir süre tutar umuduyla, talihsiz Claude Le Calvez’i Sirhugues’e getirmişlerdi.</p>

  <p>Gerçekten de, her gün odaksal zindanda kalmak zavallı ölümlüye güç kazandırdı, ölümünü birkaç hafta geciktirdi.</p>

  <p>Le Calvez, zindana ilk konuluşu sırasında, korkunç taşkınlık belirtileri göstermiş, bunlar sonraki deneylerde yavaş yavaş azalmıştı. Kendisinde yarattıkları derin sarsıntı nedeniyle, ölümünden sonra yapay olarak gün ışığına çıkan da -bir sedye üstünde, kuşku içinde, odaksal zindanın önüne getirildiği andan başlamak üzere- bu ilk işlemin bunalımlı dakikalarıydı.</p>

  <p>Sirhugues olayı öğrenmiş, bu olay ona bir düşünce esinlemişti. Canterel’in yapay bir yaşama kavuşturduğu hasta beden üzerinde mavi ışığının canlandırıcı bir etkisi olup olamayacağını görmek istiyordu. Bu nedenle, ölmüş hastası için, sıradan bir kişiymiş gibi belirtilen yere gelmiş, cesedin her türlü ışınsal bozulma olasılığını ortadan kaldırmak için Lutece planıyla ilgili önlemi bile sürdürmüştü. Kendi özel bakış açısından, sonuç olumsuzdu, ama, gelecekte bir sonuç almak umuduyla, denemeleri çoğaltmak istemişti.</p>

  <p class="n1bosluk"></p>

  <p>7. Genç bir Manş-ötesi güzeli. Kocası İngiltere Lordlar Kamarası üyesi zengin lord Alban Exley, ölmüş kadının yanında bir an yeniden doğduğunu görmek için sabırsızlanmaktaydı, düşü gerçekleştiği zaman, yeniden yaşanan anın kimi iç parçalayıcı yanları karşısında yüreği daralmıştı.</p>

  <p>Ethelfleda Exley, yoksul bir kızken aşk nedeniyle evlenip “lady” ve Lordlar Kamarası üyesi eşi olmuştu, para ve Unvanlarla sarhoş olmuş, düşüncesiz bir kadındı, evleneli beri, süsünden ve çok övülen bedensel görünüşünün kusursuzluğundan başka bir şey düşündüğü yoktu.</p>

  <p>Özellikle, Londra’nın en ince kadınlarını izleyerek, tırnakların kalaylanmasıyla ilgili yeni bir modayı benimsemişti, tüm cilalama düzenlerinden üstün olan bu işlem, her parmağın ucunda, ışıklar saçan bir küçük ayna oluşturmaktaydı. Yöntemin yaratıcısı, becerikli bir cerrah olarak, yerel bir duyarsızlaştırmadan sonra, özel bir ilaçla tırnağı etten ayırıyor, iç yüzünü kalaylıyor, sonra kendine özgü ikinci bir ürünle sağlamca yapıştırıyordu. Kullanılan kalay, bir yarı-saydamlık verilmiş olarak, biraz azalmayla da olsa, dibinde aklığını, makasa ayrılmış bölümü dışında tüm geri yanındaysa, ölçülü pembemsi ayrımını göstermekteydi.</p>

  <p>Tırnak uzadıkça, buluşu yapanın zaman zaman yeniden söküp dibindeki incecik yeni kuşağı kalaylaması gerekiyordu.</p>

  <p>Ethelfleda yaratılıştan boş ve zayıf beyinliydi, ayrıca, çocukluğunda, babasının, genç bir albayken, bir gezi sırasında, önlenmesine zaman kalmadan birden saldıran bir kaplanın dişleri arasında gırtlağı parçalanarak gözleri önünde öldüğü Hindistan’ın uzak bir köşesinde, duyduğu zorlu heyecandan beri kafası pek işlemezdi. Açılan şahdamardan boşalan sonu gelmez kızıl dalgalar, Ethelfleda’da, bir daha geçmemek üzere, kana, bir noktaya kadar da kırmızı nesnelere karşı sinirsel bir dehşet yaratmıştı. Kırmızı duvar kaplamalı bir odada kalamaz, kırmızı bir giysi giyemezdi, o gün bugün, hep bir tuhaflığı vardı.</p>

  <p>Lord Alban Exley, ince bir eş olduğu kadar da sevecen bir oğuldu, kararsız sağlığından kaygı duyduğu yaşlı annesinden hiç ayrılmazdı. Önceki ağustos ayını da Fransa’da, Normandiya kıyılarının parlak plajlarından birinin yukarısındaki geniş bir <i>Hötelde l'Europe’ü</i> o ve Ethelfleda’yla birlikte geçirmişti.</p>

  <p>Tam bir sportmen, ateşli bir binicilik tutkunu olan Alban, atlarının bir bölümünü de arkasından getirtmişti.</p>

  <p>Bir öğle sonu, karısı daha hazırlığını bitirirken, dizginler elinde, <i>spider'me</i> -ya da hafif kır faytonuna- yerleşmişti. Genç groom’u Ambrose, atların başında, yola çıkışta, arkadaki dar yere çıkacağı dakikayı beklemekteydi.</p>

  <p>Çok geçmeden, gecikmesinden dolayı utanmış, aceleci, eldivenleri daha katlanmış durumda elinde, daha o sabah kocasının sunduğu, kırmızıya yaklaşan her türlü renkten uzak bir demetten, sevecen eş özeniyle alınmış bir gülle, Ethelfleda göründü.</p>

  <p>Casimir adında biri, otelin özel kılığını taşıyan, seksenlik bir yaşlı adam, atılımını keserek, bir mektup sunmak üzere arkasından yetişti.</p>

  <p>Altmış yıldan beri kurumda çalışmakta olan Casimir şimdi kolay bir işle ödüllendirilmişti, artık yalnızca mektupların ayrılıp dağıtılmasıyla uğraşıyordu.</p>

  <p>Sunulan zarfın kara adres yazısında, <i>Lady Alban Exley</i> adının üstünde, kırmızı mürekkeple yazılmış <i>pairesse</i> sözcüğü görünüyordu.</p>

  <p>Alban’ın babası -onun adı da Alban’dı- bekâr bir büyük kardeşten bir yıl önce ölmüş, meclis üyeliğiyle ilgisi bulunmayan <i>bir saray lordu</i> olmaktan öteye geçememişti. Böylece iki lady Alban Exley’i birbirinden ayırmak için <i>dul</i> ve <i>pairesse</i> terimlerine başvurulmuştu.</p>

  <p>Söz konusu mektupsa, üzülerek bir para yardımı istediğinden, çocukluk arkadaşı Ethelfleda’ya gizini sıkı sıkı saklaması için yalvaran bir genç kadından gelmekteydi. Kaynana ile gelin arasında bir karıştırma korkusu, belirgin bir vurgulama biçimi arayan göndericiyi sınırlı bir kırmızı mürekkep kullanımına yöneltmişti.</p>

  <p>Sol elinde şemsiyesi ve eldivenleri, Ethelfleda, mektubu almak için, gülün bulunduğu sağ elini uzattı, gülün sapı, başparmağının altında, zarfın üstüne dayandı.</p>

  <p>Bu korkunç kırmızı renkte, tam da tüm sözcükler içinde kesin biçimde kendisini belirtmeye yarayan sözcüğün belirdiğini görünce, olduğu yerde donup kaldı ve, bir sinir kasılmasını önleyemeyince, çiçekçinin unuttuğu bir dikeni başparmağına batırdı.</p>

  <p>Çiçeğin sapını ve kâğıdı lekeleyen kan, ürkütücü görüntüsüyle, bunalımını artırdı ve, tiksintiye kapılarak, iki kızıl nesneyi bakış alanının dışına düşürmek üzere, içgüdüyle parmaklarını açtı.</p>

  <p>Ama, yaptığı devinim yönünü değiştireli beri, başparmağının tırnağı, aklığı özellikle elverişli olan geniş ve açık dip yanıyla, bölgede ünlü olan eski bir fenerden gelen çiğ ışıklı bir kırmızı yansımayı gözbebeğinin içine yöneltiyordu.</p>

  <p>Torunlarının günümüzde de işletmekte oldukları söz konusu kurumu XVIII. yüzyılda, <i>Hötelde l’Europe</i> adıyla, bir Normandiyalı, Guillaume Cassigneul kurmuştu.</p>

  <p>Girişin üzerine, gündüz ve gece belirtgesi olarak, geniş ve yüksek bir fener astırtmıştı, ön yüzünde, her ülkenin özel bir ayrım sunduğu, cam üzerine yapılmış bir Avrupa haritası vardı çekici renk kırmızıysa, yurda ayrılmıştı.</p>

  <p>imparatorluk seferleri başlayınca, gönlü coşku dolu ve aklı hep fenerinde olan Cassigneul, tarihi tarihine, boyunduruk altına alınan her ülkeyi, Fransa’nınkine eş bir kırmızıya boyatmış, kıtanın ablukaya alınması nedeniyle nasıl olsa boyun eğeceğini düşündüğü İngiltere’yi de bunun dışında bırakmamıştı.</p>

  <p>Moskova’ya girildiği haberi gelir gelmez, Rusya da birleştirici işlemden geçirilmiş, o zaman tüm Avrupa egemen devletin kırmızısına katılmıştı.</p>

  <p>Cassigneul, sınırsız dünyanın bu bölümünün tek renkliliğinin esiniyle, gurur içinde, kurumunu tek bir sözcük daha ekleyerek <i>Hötel de l’Europe française</i> diye adlandırmıştı.</p>

  <p>Yenilgi döneminde, gene ilk ada dönmek zorunda kalmıştı, ama tek renkli haritayı Napoleon’un en şanlı döneminin değerli ve konuşan bir anısı olarak, olduğu gibi bırakmıştı.</p>

  <p>Otel yakın bir geçmişte yeniden yapılınca, hep ağızdan ağıza dolaşan öyküsü etkili bir reklam oluşturan söylencesel fener özenle eski yerine konulmuştu.</p>

  <p>Bu kışkırtıcı kırmızılığı geldiğinde farketmiş olan Ethelfleda, o gün bugün, oradan her geçişinde, gözlerini başka yana çevirmekle yetinmişti.</p>

  <p>Ama şimdi Avrupa güneşin eşiği koruyan geniş bir sundurma içinde parlamakta olan ateşli bir ışınıyla aydınlanmış olarak tırnağının dibindeki aklıkta yansımaktaydı.</p>

  <p>Şimdiden iyice allak bullak olan genç kadın, batı ile doğunun yer değiştirmiş olmasına karşın, özel biçimi kendisi için açıklıkla tanınabilir kalan bu parlak kırmızı leke karşısında donup kalmıştı.</p>

  <p>Kımıltısız, bunalım içinde, ortamın etkisi altında, içgüdüyle, ana dili gibi konuştuğu Fransızcayı seçerek, vurgusuz biçimde:</p>

  <p>“Tırnağın dibinde... tüm Avrupa... kırmızı... tümüyle...” demişti.</p>

  <p>Yaşı nedeniyle ağır işittiğinden, Casimir söylediğini duymadı. Olup bitenlerde hiçbir tuhaflık görmediğinden, mektubu ve gülü yerden almayı görev bilmişti. Ama yaşlı belinin sertliği parmaklarını yarı yolda durdurdu, ve, ivecenliğin buyurduğu güçlü ve kesin bir sesle, yerini doldursun diye, lord Exley’in groom’unu çağırdı.</p>

  <p>Çok uzaklarda kalmış delikanlılığında romantik dönemde Parisli bir seçkinin yanında <i>tıgre</i> olarak çalışmış olan Casimir, genç ayak uşaklarına, kendisinin de nice kez karşılık verdiği, çoktan kullanılmaz olmuş sözcükle seslenme alışkanlığını hiçbir zaman bırakmamıştı.</p>

  <p>Böylece, gözleri genç uşağa dikili, parmağı kaldırıma doğru uzanmış durumda, yüksek sesle, bu “<i>Tigre”</i> sözcüğüyle seslendi yalnızca.</p>

  <p>Uşak, kendisi için anlamdan yoksun olan bu addan çok, bakışa ve deviniye uyarak atların başını bırakıp geldi, çiçeği ve mektubu hemen alıp Ethelfleda’ya uzattı.</p>

  <p>Ama Ethelfleda, Casimir’in soğuk bir güçle söylediği sözcüğü, acılı uyutumu içinde, titreyerek, bir uyarı haykırışı diye algıladı ve, birden sanrıya kapılarak, şaşkın davranışlarının ve öncekiler gibi Fransızca söylediği sözlerin de ortaya koyduğu gibi, babasını bir zamanlar kendisini boğazlayan arslanla boğuşur gördü önünde.</p>

  <p>Aklının zayıflığının kaynağı olan kanlı sahnenin hastalık nedeniyle yeniden belirmesi, böylesine kısa bir sürede birbirini izlemiş olan o üç denge bozucu sarsıntıya eklenince, zavallıya son yumruğu da indirdi.</p>

  <p>Tam delilik belirtileri vermeye başladı, Alban’ı tanımadı. Ambrose atlarının başına dönerken, Alban, kaygıdan şaşkına dönmüş durumda, hemen koşup geldi, onu tatlılıkla dairelerine götürdü.</p>

  <p>Bu tarihten sonra, durumu gittikçe kötüye gitti. Sabuklama içinde, her şey gözüne kan kırmızısı görünüyordu.</p>

  <p>Paris’e götürüldü, büyük bir uzmanca muayene edildi. Uzman, Alban’dan iyice bilgi aldıktan sonra, hastalığın aldığı özel biçimin nedenini buldu. Şiddetli bir sarsıntı anında, kimi açılardan nice zamandır kötü bir alanla karşılaşınca, tırnağın bir yansımasında yer alan o güneş vurmuş ünlü kırmızı leke, çağrışımlar yaratan dış çizgileriyle, zayıf Ethelfleda’yı tümüyle kırmızı bir gerçek Avrupa’nın ölçüsüz görüntüsüne götürmüştü. Böylece tehlikeli bir eğime gelmiş, birkaç saniye sonra çılgınlığın derinliklerine gömülünce, bir dizi evreyi kendiliğinden geçmiş, sonunda da gözlerinde tüm evren kırmızıya boyanmıştı.</p>

  <p>Rengin kendisi için öylesine acılı bir biçimde kan düşüncesiyle birleşen bu saltık genelleşimi, kızıl korkusuyla birleşince, yaşamını sürekli cehenneme çevirdi.</p>

  <p>Tüm tedaviler boşa çıktı, zavallı genç kadın, çektiği işkence altında ezilerek eriyip öldü.</p>

  <p>Alban, kederden yıkıldı, büyüleyici yansımanın gücünün ve belirginliğinin ölümcül anda acı olaydaki büyük payını düşününce, tırnak kalaylayıcıdan nefret etti, gerçekte acısının başlıca nedeni onun buluşuydu.</p>

  <p>Ethelfleda, öldükten sonra, aklını yitirmesine neden olan korkunç ve çarpıcı çıkışı yeniden gerçekleştirmekteydi.</p>

  <p>Canterel, söz konusu olayları öğrendikten sonra, her şeyi olduğu gibi yeniden kurmuştu.</p>

  <p>Genç kadının tırnakları ölümünden sonra uzadığından, Londra’dan, altın pahasına, tırnak kalaylayıcıyı getirtmişti; adam, bu kez duyarsızlaştırmadan, önce öylesine göz önüne çıkması gereken sağ başparmağa, sonra, sarsıcı bir birlik yokluğunu önlemek için öteki dokuz parmağa, istenen ek kalaylamayı yapmıştı. Üstat, Alban’ın, büyük acısından beri, kendisinde bunca tiksinti uyandıran adamı görmeyeceği biçimde düzenlemişti her şeyi.</p>

  <p>Zavallı kocanın anı olarak aşkla sakladığı o Ethelfleda’nın kanıyla boyalı sapı yıkanmış gül kullanılamayacak ölçüde solmuştu. Canterel de, belli bir sayıda, herbirinin dikeni tam gerekli yerde bulunan, yapay kopyalarını hazırlattırtmıştı.</p>

  <p>Sonra, bir bir kullanılmak üzere, tıpkı kötü gündekine benzer, silinmez biçimde lekelenmiş zarflar sağlanmıştı, yazı da, eksiksiz bir biçimde, elle kopya edilmişti. Kullanılacağı sırada, herbirinin içine boş bir kâğıt konulacak, böylece gerekli kalınlık ve sertliğe ulaşacaktı.</p>

  <p>Bundan sonra, Alban, özellikle Ethelfleda’yı mektubun verilişinden önceki kısa anlar süresince aklı başında olarak görmenin mutluluğu içinde, yenilenebilen kısa gösterimden bir türlü bıkmamıştı. Rolünü de Casimir’le groom’un yerini alan biri yaşlı, biri genç iki figüran eşliğinde kendisi oynuyordu. Bir elektrik lambası fenerin üstüne yapay bir ışın yansıtıyor, hem saat, hem de göğün duruluğu elverip de güneş kırmızı haritayı yeterli ve kesintisiz bir biçimde aydınlatınca, lamba yakılmıyordu. Her gösteriden önce, Ethelfleda’nın sağ başparmağının ilk boğumunun en etli yerine, iki yüzünden birinin her noktasından, ten renginde, düz, yuvarlak, küçücük ve kırılgan bir yeni tulum yapıştırılıyordu. Belirtilen saatte, yapay güllerden birinin dikeni bunu kolaylıkla patlatınca, kan benzeri bir kırmızı sıvı akıyordu.</p>

  <p>Yapma bir çiçeğin sapı yıkanamadığından, her gül yalnız bir kez kullanılıyor, her zarf da ayrı biçimde kırmızıyla lekelendikten sonra atılıyordu.</p>

  <p class="n1bosluk"></p>

  <p>8. François-Charles Cortier, intiharından sonra çok özel koşullar içinde <i>Locus Solus’a</i> sokulmuş gizemli genç adam.</p>

  <p>Canterel’in cesetten elde ettiği edimler, çok değerli bir yazılı itirafın bulunmasını sağlamış, bu da o zamana değin karanlıklar içinde kalan çarpıcı bir dramın düşüncede açıklıkla yeniden kurulmasına yardımcı olmuştu.</p>

  <p>Şimdiden oldukça gerilerde kalmış bir tarihte, bir kalem adamı, kısa bir süre önce dul kalan ve iki gencin -Charles ile Lydie’nin- babası olan François-Jules Cortier, Meaux yakınında, soluk alacak zaman bile bırakmayan çalışması sakin bir ortam gerektiren, derin bir çalışma adamı olarak bütün yıl yaşamak üzere, geniş bir bahçenin ortasında tek başına yükselen bir villa satın almıştı.</p>

  <p>Kendisine gurur veren, dikkat çekecek ölçüde çıkık bir alnı bulunduğundan, François-Jules kendi ünü yararına frenoloji bilimini överdi. Çalışma odasında, geniş, kara bir raf güzelce dizilmiş kafataslarıyla doluydu, bunların ilginç yanları üzerine bilgince konuşabilirdi.</p>

  <p>Ocak ayında bir öğle sonu, yazar çalışmaya başlarken, o sırada dokuz yaşında bulunan Lydie yanına gelmiş, kendisini eve kapatan sık kar tanelerini camdan göstererek, sevgiyle, yanında oynamak için izin istemişti. Kucağında bir <i>avukat-bebek,</i> gündemdeki bir sözün elle tutulur biçimi olarak, savunma yerinde kadınların ilk kez göründüğü o yılda çok tutulan bir oyuncak tutuyordu.</p>

  <p>François-Jules kızını çok seviyor, kısa bir süre önce on bir yaşına gelen François-Charles’ı sağlam bir öğrenim görsün diye Paris’te bir liseye yatılı verip istemeye istemeye ondan yoksun kalalı beri de iki katına çıkmıştı sevgisi.</p>

  <p>Çocuğu öperek “evet” demiş, ama en sessiz usluluk sözü almayı da unutmamıştı.</p>

  <p>Lydie, bir oyalama nedeni olmamak kaygısıyla, babasının dirseğini dayadığı büyük ve yüklü masanın arkasına, yere oturmuştu, babası artık kendisini göremezdi.</p>

  <p>Bebeğiyle sessizce oynarken, karı düşününce, porselen bebeğin parmaklarında yarattığı soğukluk izlenimiyle acıma duymuş - ve sanki çok üşümüş bir insan söz konusuymuş gibi, onu içinde alev alev koca bir ateş yanan ocağın önüne yatırmıştı.</p>

  <p>Ama, çok geçmeden, sıcak yapıştırıcıyı eritince, iki cam göz, nerdeyse aynı zamanda, başın içine düşmüştü.</p>

  <p>Çocuk üzülmüş, bebeği almış, kazanın sonuçlarını yakından incelemek üzere gözlerinin önüne dikmişti.</p>

  <p>O zaman bayan avukat kara rafla süslü duvarın üstünde belirginleşiyordu, Lydie, elinde olmadan, göz yuvalarının ortak boşluğunun sergilenen ölü kafalarıyla pembe yapay yüz arasında anlatım yakınlığı karşısında birden şaşırmıştı.</p>

  <p>Kafa taslarından birini almış ve, yeni bir oyun bulduğu için mutlu mu mutlu, bir kez, usa gelebilecek tüm yollarla, gözlemlenen benzerliği bütünlemek gibi çekici bir işe girişmeye karar vermişti.</p>

  <p>Kılığın ağırbaşlılığının ve mesleğin ciddiliğinin gerektirdiği gibi, avukat hanımın tüm saçı özensiz biçimde arkada, ağır başlı bir filede toplanıyor, kıvırma ve topuzu gereksiz kılıyordu.</p>

  <p>İkincil nitelikte bir kullanım amacı bulunması nedeniyle, kesinliğe erişemeyecek ölçüde basit bir ekonomik yöntemle üretilmiş, oldukça da sert olan hafif file, önde başlığın altından geçip çıplak alına yapışıyordu.</p>

  <p>Lydie, ilk görevinin, girişilen benzetme işlemi açısından, incecik çizgilerin söz konusu benzerliğin temellerinin yer aldığı iki göz boşluğuna çok yakın olmasıyla büyük bir önem kazanan bu kesişimini kafa üzerine kopya etmek olduğu yargısına varmıştı.</p>

  <p>Dadısının yönetimi altında, ince iğne işleri yapmakta olan küçük kızın cebinde küçük bir nakış kutusu vardı. Buradan tığını çıkardı, ucuyla, bastıra bastıra, kafa tasının alın kemiğinin üzerine, değişik yönlerde, ince ve kısa eğik çizgiler çizdi. Böylece, sonunda, tüm istenen kesime, ilmiği ilmiğine, bir tür file kazıldı, garip zikzaklarının kusurluluğuyla, çocukluğun tatlı beceriksizliğini ortaya koymaktan da geri kalmadı.</p>

  <p>Şimdi kuru kafaya bayan avukatınki gibi bir başlık gerekiyordu.</p>

  <p>Çalışma masasının altında, bir kâğıt sepeti ağzına kadar eski İngiliz gazeteleriyle doluydu.</p>

  <p>François-Jules, tüm yazınları özgün metinlerinde derinlemesine incelemeye tutkun, meraklı ve coşkulu bir kişiydi, yaşayan ya da ölmüş birçok dilin incelemesini çok ilerilere götürmüştü.</p>

  <p>Önceki ay, nerdeyse hiç ara vermeden, kendisini tutkuyla ilgilendiren bir olayın en ağır başlı yorumlarıyla dolup taşan <i>Times’ı</i> her gün aldırtmıştı.</p>

  <p>Bir İngiliz gezgin, Dunstan Ashurst, uzun bir kutup gezisinden sonra Londra’ya dönmüştü, gezi, kuzeye doğru bir adım bile kazanılmamış olmasına karşın, birkaç yeni bölge bulunmasıyla dikkat çekiciydi.</p>

  <p>Özellikle, buzlara takılmış gemisinden uzakta, bir deniz buzulunda yaya olarak yapılan bir araştırma sırasında, Ashurst, tehlikeli yolunun üstünde, hiçbir haritanın göstermediği bir ada bulmuştu.</p>

  <p>Kıyıya yakın bir yerde, küçük bir tepenin üstünde, buraya varlığını göstermek için dikilmiş, kırmızı bir yelken direğinin dibinde, demir bir sandık durmaktaydı. Zorlanınca, içinden elle yazılmış garip harflerle kaplı eski ve kararmış bir koca parşömenden başka bir şey çıkmamıştı.</p>

  <p>Ashurst, İngiliz başkentine yeniden yerleşir yerleşmez, belgeyi bilgin dilcilere göstermiş, onlar da çevirmeye çalışmışlardı.</p>

  <p>Tümüyle eski <i>İskandinav abecesiyle,</i> eski iskandinavca yazılmış, imzası ve tarihi hâlâ belli olan eskil belge, 860’a doğru kutba gitmek üzere yola çıkıp bir daha dönmemiş olan Norveçli gemici Gundersen’den geliyordu. Böylesine eski bir zamanda kırmızı direkli adaya ayak basılması dikkat çekici olduğundan -öyle bir enlem üzerindeydi ki, yeniden ulaşılması birkaç yüzyıllık çabalar gerektirmişti-, birdenbire tüm dünya belgeye coşkulu bir ilgi duymuştu, nerdeyse silinmiş birçok satırı çelişkin yorumlara yol açtığından, coşku daha da artıyordu.</p>

  <p>Yeryüzünün, özellikle de Manş-ötesinin tüm gazeteleri, günün saçma sorunu üzerinde önemle durmayı sürdürdüler. <i>Times,</i> uzman kişilerce önerilen birçok değişkeden fazla olarak, her gün, yarım sayfa genişliğinde bir yazı başlığının altında, değişmez biçimde ünlü konuya ayrılmış üç sütunun yukarısında, -özgün metnin ölçülerinin gerektirdiği- fazlasıyla geniş birkaç satır biçiminde, tıpkıbasım parçalarını vermeyi bile başarmıştı. Eski İskandinav dili ve yazısı konusunda çok bilgili olan François-Jules, hemen soruna ateşli bir ilgi duymaya başlamıştı, tüm bu basımları kesip üzerinde taşıyor, tüm boş zamanlarını bunlar üzerinde çalışmakla geçiriyor, - her türlü karışıklığı önlemek için, herbirinin arkasına gözlemlerini yazıyor, buraya rastlayan basılı satırların üzerine mürekkeple kendi satırlarını ekliyordu.</p>

  <p>Anlaşılmaz metin sonunda tümüyle aydınlanmış ve, acılı sonucunu aydınlatmamakla birlikte, gerçekleştiği zamanın uzaklığı açısından bakılınca, mucize gibi görünen bir kutup yolculuğunu ayrıntılarıyla ortaya koymuştu.</p>

  <p>Olay kapanmış olduğundan, François-Jules, daha o sabah, bir yerleştirme sırasında, <i>Times’ın</i> kesik ve sayılarını karışık bir biçimde sepete atmıştı.</p>

  <p>Lydie, sepetten gelişigüzel bir biçimde ünlü gazetenin bir sayısını aldı, aynı zamanda, istemeden, yarı yarıya son kalın kıvrımın içine girmiş, İskandinav yazılı üç kesiği de birlikte çekti.</p>

  <p>Hiç bozulmamış bir yaprağı çıkararak, her yandan, ortasındaki düz ve yuvarlak bir kesime dikey olarak kırıştırdı, - sonra, böylece biçimlenen başlığa yalnızca gerekli boyu bırakmak üzere nakış kutusundaki makasa başvurdu.</p>

  <p>Nesnenin tamamlanması açısından zorunlu olan dar, dikey kenar için, Lydie, uzun biçimleriyle dikkatini çektikten sonra, kendini fazladan bir kesme işleminden kurtarmak istermiş gibi görünen, İskandinav yazılı üç kuşağı kullandı.</p>

  <p>Nakış kutusunun yardımıyla, bir yüksük ve uzun bir ak iplik geçirilmiş bir iğneyle, başlığın en alt ucunu iyice yan yana getirilmiş üç kâğıt şeridin içgüdüyle seçilmiş üst yanıyla dikip çevirmeyi başardı - her seferinde, iç görünüşü verip babasının notlarıyla karalanmış yanı gizlemeyi de unutmadı.</p>

  <p>Çalışma bitince, kırılgan başlığı kafatasının üstüne koydu ve, sağlanan benzerlikten hoşnut durumda, halının üstündeki dağınıklığı gidermeye girişti. Nakış kutusu, yavaş yavaş, her yana dağılmış parçalarına yeniden kavuştu, sonra cebe konuldu - parçaları kesilmiş gazete de çok geçmeden doğal olarak katlanıp sepetteki yerini aldı. Başlığın makas altında düşmüş çok yer tutan ve karışık bir biçimde kıvrılmış kalıntısına gelince, Lydie bu kalıntıyı yakmayı daha uygun buldu ve, kollarının kısalığı nedeniyle, atışı iyi ayarlamak için ocak siperinin arkasına geçmeye özen göstererek, yararsız kitleyi ocağın ortasına attı.</p>

  <p>Kısa bir beklemeden sonra, kitlenin istediği gibi tutuştuğunu görünce, sıcak köşeden ayrılmak üzere hafifçe döndü.</p>

  <p>Ama, bu anda, yanmadan kaynaklanan bir açılmayla, kâğıdın bütün bir tutuşmuş köşesi, yukarıya yöneldikten sonra, yatay alt yanının menteşeleri yardımıyla açılmakta olan bir vasistasın devinisiyle, kordan dışarıya doğru eğildi.</p>

  <p>Bu küçük parçanın ateşi, arkadan, Lydie’nin kısa eteklerine ulaştı, ancak Lydie kazayı birkaç dakika sonra, çevresini geniş alevler sarmaya başladıktan sonra ayrımsadı.</p>

  <p>Çığlıkları üzerine, François-Jules başını kaldırdı, sonra, mosmor, ayağa kalktı. En iyi kurtarma öğesini bulmak amacıyla bir an odayı gözden geçirdikten sonra, küçük kızın üzerine atıldı ve, kendi yanmalarına kulak bile asmadan, iki eliyle yakalayıverdi, hemen koşup pencerenin kalın perdelerinden birine sıkı sıkı sardı. Ama, gözleri yuvalarından fırlamış durumda, sarmalamayı her yandan sıkıştırmaya çalışan zavallı babanın çılgınca çabalarına karşın, zorunlu koşunun yelinde canlanan alevler uzun bir an homurdandı.</p>

  <p>Hemen çağrılan iki hekim, en sonunda söndürme sağlanıp yatağına götürülen Lydie’nin kurtarılamayacağını söyledi.</p>

  <p>Küçük kız, sabuklamaya tutulmuş, durmamacasına, yorumlarını da yaparak, babasının sevecen “evet”iyle ölümcül tutuşma arasında yaptığı en ufak şeyleri bile anlatıyordu.</p>

  <p>Daha o akşam can verdi.</p>

  <p>François-Jules, acıdan çılgına dönmüş durumda, dindarca bir özenle, bir daha da yerinden kaldırmamak üzere, başı kâğıt başlıklı, alnı belirtkeli kuru kafayı çalışma odasının şöminesinin üstüne koydu - bir cam fanusla kapatmayı da unutmadı. Çok sevgili kızının son güzel saatini simgelediğinden, bu iki nesne onun için paha biçilmez kutsal kalıtlar olmuştu.</p>

  <p>Bu korkunç dramdan kısa bir süre sonra, François-Jules, yeni gözyaşlarıyla, en iyi dostunun, lise sıralarından beri en kardeşçe sevgiyle bağlı bulunduğu ozan Raoul Aparicio’nun veremden -hastalığı kendisinden bir yıl önce ölen karısından almıştı- öldüğünü gördü.</p>

  <p>Hastalığın borç içinde bıraktığı Aparicio, geride bir kız bırakıyordu: zavallı Lydie’nin tam yaşıtı ve çok iyi arkadaşı olan Andree. Kendi başında da karısı, çocukları bulunan parasız bir amcadan başka hiç kimsesi kalmamıştı Andree’nin.</p>

  <p>Hâlâ acıdan çırpınan baba, François-Jules, düşe dalıp yitirdiği kızının dönüşüne inanabilmek için, tatlılığı ve güzelliğiyle içinde canlı bir sevgi uyandıran yoksul yetimi yanına aldı. Lydie’yi düşündükçe sık sık hıçkırıklarla sarsılan, sevecen yaratılışlı François-Charles da bu yeni kızkardeşin gelişini sevinçle öğrendi.</p>

  <p>Yıllar geçti, Andree Aparicio güzelleştikçe güzelleşti, on altı yaşında, kıvrak bedenli, altın rengi, gür saçları hayranlık verici, kocaman ve içten yeşil gözlerle süslü, pırıl pırıl bir ince yüzü aydınlatan, çok güzel bir genç kız oldu. O zaman, François-Jules, dehşet içinde, yetim kıza duyduğu baba sevgisinin yerini insanı yiyip bitiren, çılgın bir tutkuya bıraktığını gördü.</p>

  <p>Hiçbir akrabalık bağı bulunmamasına karşın, kendi büyüttüğü ve kendisine <i>baba</i> diyen bu çocuğu sevdiği için bilinci kendisini ayıplıyordu, yeni duygusunu gizli tuttu.</p>

  <p>İsteklerini dizginlerken, Andree’yle aynı çatı altında yaşamakta, onu her gün görüp sesini işitmekte, - ve, sabah akşam, alnından öperken hazdan sarsıldığını duymakta derin bir mutluluk buluyordu.</p>

  <p>On sekiz yaşında, gençliğinin tam çiçeklenişiyle, Andree François-Jules’ün içindeki kargaşayı doruğuna çıkardı. François-Jules, daha fazla tutamadı kendini, hemen evlenme girişiminde bulunmayı tasarladı.</p>

  <p>Gerçekte, düşlenen birleşmeye somut olarak ters düşen hiçbir şey yoktu. Her türlü aşkın yokluğunda, kendisine kucak açmış olan adama karşı minnet atılımı Andree’nin kabul etmesini sağlayacak, ayrıca yoksulluğuna son verecek bir durum da hiç kuşkusuz kendisini mutlu edecekti.</p>

  <p>François-Charles, yazarlık yeteneklerini kendisine de geçirmiş olan babasının izlediği meslek yolunu seçmiş, o sıralarda tüm gününü üniversiteden yazın diplomasını almak için çalışmakla geçiriyordu. Akşam yemeğinden sonra, François-Jules ile Andree’den ayrılarak, koca bir saati de odasında tek başına çalışmakla geçiriyor, - sonra, sabah erkenden kitaplıklara gitmek için son trenle Paris’e, yatmaya gidiyor, Meaux’ya ancak ortalık kararırken dönüyordu.</p>

  <p>Bir akşam, oğlunun çalıştığı sırada, ama yüreği korkunç çarparak, nerdeyse kekeleyerek, François-Jules şöyle dedi:</p>

  <p>“Andree... sevgili yavrum... işte evlenecek yaşa geldin... Sana... yaşamımın mutluluğunu kapsayan... bir tasarıdan sözetmek istiyorum... Ama, yazık ki... bilmem... kabul edecek misin...”</p>

  <p>Genç kız kızardı, sözlerini yanlış anlayarak sevinçten titredi.</p>

  <p>O ve François-Charles öteden beri karşılıklı olarak birbirlerine tapınışlardı. Çocukken, tatil günlerinde, arı öpüşlerle karışık oyunlarının sesiyle evi ya da bahçeyi şenlendirirlerdi. İlk gençliklerinde birbirlerine düşlerini anlatırlar, birlikte okudukları kitapları tartışırlardı. Son olarak da, tümüyle birbirlerinin olduklarını duyarak, yaşamlarını birleştirmeye and içmişler, François-Jules’e açılmak için uygun bir zamanı bekliyor, onun coşkulu onayından kuşku bile duymuyorlardı.</p>

  <p>Andree, işittiği tümcedeki anıştırmanın yalnızca François-Charles’la evlenmesini amaçlayabileceğim düşünerek, hemen yanıt verdi:</p>

  <p>“Baba, gönlünüz rahat olsun, çünkü istekleriniz çoktan gerçekleşti. François-Charles beni seviyor, ben de onu seviyorum, ben kendimi ona adadım, o da çoktan beni seçti.”</p>

  <p>O zamana değin böyle bir durumdan hiç kuşkulanmayan François-Jules’e göre, François-Charles ile Andree, birlikte büyüdüklerinden, birbirlerine ancak kardeşle kızkardeş arasında sürmeye alışmış arı sevgiyi duyuyorlardı.</p>

  <p>Yıldırımla vurulmuşa döndü, Andree’nin çabucak, sevinçle, durumu da açıklayarak seslenmesi üzerine oğlunun koşup geldiğini gördü, -sonra, soğukkanlılığını yitirmeden, mutlu çiftin teşekkürlerini dinledi.</p>

  <p>Çok geçmeden, delikanlı gara gitti, ve, odasının kapısına dek Andree tarafından kutsanan François-Jules, bir kez yalnız kalınca, korkunç bir bunalım geçirdi.</p>

  <p>Tam bir yüz ve davranış benzerliğiyle altı çizilince, kendi çöküşüyle oğlunun ezici gençliğinin karşıtlığı kıskançlık acılarını daha da azdırıyordu. Andree’yi kollarına alan François-Charles’ın imgesiyle çılgına dönmüş durumda:</p>

  <p>“Onu seviyor!...” diye inliyordu.</p>

  <p>Uzun saatler boyunca, ellerini ovuşturarak, alçak sesle inleyerek odasını arşınlayıp durdu.</p>

  <p>Birden, gözüpek bir tasarı umudunu geri verdi. Bundan böyle aralarına dikilen oğluna karşın, aşkını alçak gönüllülükle açıklayarak Andree’ye karısı olması için yalvaracak, ona çocukluğunun kurtarıcısının yaşamının ya da ölümünün kendi yanıtına bağlı olduğunu gösterecekti. Andree acıdığı için boyun eğecekti...</p>

  <p>Kararını verdikten sonra, girişimini hemen denemek için dizginlenmez bir istek duydu. Ah! bu dayanılmaz sıkıntılara son vermek... çabuk... çabuk... onun tek bir sözcüğünün cehennemini anlatılmaz bir mutluluğa dönüştürdüğünü duymak!</p>

  <p>Ve solgun mu solgun, kararsız, şaşkın, bir kat yukarıya çıktı, sonra Andree’nin odasına girdi.</p>

  <p>Hava aydınlanmıştı. Genç kız, melek gibi güzel, altın saçları çıplak boynunun çevresine yayılmış, uyuyordu.</p>

  <p>Yaklaşan François-Jules’ün ayak sesleriyle uyanınca, önce gülümsedi.</p>

  <p>Ama, birden saatin tuhaflığının ve gelişin aykırılığının ayrımına varınca, zorlu bir ürperti duydu, uykusuz adamın dehşet verici görünüşü ve altüst olmuş yüzü de bu ürpertiyi artırdı. “Baba, neyiniz var?...” dedi. “Neden böyle solgunsunuz?” “Neyim mi var?” diye kekeledi zavallı adam.</p>

  <p>Sonra, kesik kesik sözcüklerle, ona dizginlenmez aşkını anlattı. Ellerini kavuşturarak:</p>

  <p>“Karım olacaksın, Andree”, dedi, “yoksa... yoksa öleceğim ben... ben ... senin kurtarıcın.”</p>

  <p>Zavallı çocuk, yıkılmış durumda, bir karabasanın pençesine düştüğünü sanıyordu.</p>

  <p>“François-Charles’ı seviyorum”, diye mırıldandı; “yalnız onun olmak istiyorum...”</p>

  <p>Bu sözler dosdoğru François-Jules’ün duyarlığına çarptı, yaraya bastırılan kor ateşler gibiydi.</p>

  <p>“Yok! hayır... hayır... onun değil... benim... benim...” diye atıldı François-Jules.</p>

  <p>Andree daha kararlı bir sesle yineledi:</p>

  <p>“François Charles’ı seviyorum; yalnız onun olmak istiyorum.” Bu lanetli tümce yeniden kulaklarında çınlayınca, François-Jules’ün iyice aklı başından gitti, her zamankinden de belirgin bir biçimde, oğlunun Andree’ye sahiboluşunun görüntüsü, kendisi için öylesine tüyler ürpertici olan görüntü gözlerinin önüne geldi.</p>

  <p>Dudakları titreye titreye, “Hayır... onun değil... hayır... hayır... benim... benim...” dedi ve, çıplak boynu ve ince patiskanın altında belli olan güzel biçimleriyle çılgına dönerek genç kıza ulaşmaya çalıştı.</p>

  <p>Zavallı kız haykırmak istedi. Ama o, korkunç bir sesle, “Hayır... onun değil... benim... benim...” diye yineleyerek iki eliyle birden gırtlağına yapıştı.</p>

  <p>Parmakları, uzun zaman sıktıktan sonra, ancak genç kız öldükten sonra gevşedi.</p>

  <p>Sonra cesedin üstüne yumuldu.</p>

  <p class="n1bosluk"></p>

  <p style="text-align: center;">..........................................................................................................</p>

  <p class="n1bosluk"></p>

  <p>Bir saat sonra, odasına dönüp de yeniden kendi kendisi olunca, cinayetinin korkunçluğu karşısında dehşete düştü. Düşüncesinde, taptığı kadını öldürmüş olmanın dayanılmaz kederine verilecek cezanın ürpertisi ve utançların en kötüsünün adını kirletip oğlunun da üzerine sıçradığını görmenin bunaltısı karışıyordu.</p>

  <p>Sonra, her şey sessizlik içinde geçtiğinden, hiçbir tanık çıkamayacağını, aşkını hiç dışarıya sızdırmamış olduğu için de tümüyle kusursuz bir onurla geçmiş yaşamının ardında kuşkuya meydan okuyacağını düşünerek, talihsiz adam yatıştı. Saat sekizde, her gün Andree’yi uyandırma alışkanlığında olan hizmetçi durumu bildirdi ve François-Jules adaleti kendisi çağırttı.</p>

  <p>Çevrenin dikkatle incelenmesi gece eve hiç kimsenin girmediği konusunda tam bir kesinlik sağladı. Evde yalnız iki erkek yatmıştı, biri François-Jules, öteki daha yeni alınmış olan genç uşak Thierry Foucqueteau.</p>

  <p>François-Jules olayın dışında gibi göründüğünden, herkes Thierry’den kuşkulandı. Genç uşak, şiddetle karşı çıkmasına karşın, öldürme, sonra da ırza geçme suçlamasıyla tutuklandı.</p>

  <p>Babasının ivedi çağrısıyla Paris’ten koşup gelen François-Charles, yaşamını güneşlendirecek olanın alçaltılmış cesedi önünde, acıdan çılgınlar gibi uludu.</p>

  <p>Olay akışını izledi, ağır cezada, kasıt yokluğu benimsendi, tüm görünüşlerin kendisine karşı birleştiği Thierry, şiddetli yadsımalarına karşın, yaşam boyu kürek cezasına çarptırıldı.</p>

  <p>Annesi Pascaline Foucqueteau, Meaux dolaylarında namuslu bir çiftçi kadın, o gittiği zaman, bundan böyle biricik amacının oğlunun aklanması olacağına and içti.</p>

  <p>Gece gündüz kendi yerine binlerce işkenceye uğrayan zavallı kürek yargılısının görüntüsünün saplantısı içinde yaşayan François-Jules, pişmanlık içini kemirdiğinden, uykusunu ve sağlığını yitirdi; öteden beri en zayıf organı olan karaciğeri, bundan sonra ağır bir biçimde saldırıya geçti ve onu bir iki yılda ölümün eşiğine getirdi.</p>

  <p>Ölüme yargılı olduğunu görünce, ölümünden sonra, haketmediği korkunç acıları hiçbir zaman usundan çıkmamış olan Thierry’yi aklayacak bir “itiraf” yazmak istedi.</p>

  <p>Açıklamasının getireceği yargıya ve cezaya ilişkin sonuçların ve davasının iğrenç skandalının François-Charles’a getireceği büyük lekenin düşüncesiyle, yaşarken susmak zorundayken, ölümden sonraki bir içten meaculpa’yı benimsemekteydi.</p>

  <p>Ama bundan çıkacak utanca bir çare olarak, yazısını, şanını kendisi kutsayan, ancak durmamacasına kendisi için onur verici özelliklere parmakla dokundurtacak bir dizi işlemden sonra bulunabilecek güvenli bir gizli yere kapatmaya karar verdi.</p>

  <p>Bir zamanlar yazarlık yaşamının en büyük başarısını Paris’te tüm bir mevsim oynanan canlı bir güldürüyle kazanmıştı.</p>

  <p>Yüzüncü oyun yemeğinin başında, peçetesinin kıvrımları arasından bir mücevher kutusu çıkarıp açmıştı, burada, o günün afişinin yüksekliğinin üçte ikisine eşit bir genişlikte, baştan başa bir altın tabakaya oturtulmuş değerli taşlardan oluşan küçük bir tıpkıbasımı parlamaktaydı, tüm dostları ortaklaşa olarak sanatçı bir mücevherciye ısmarlamışlardı. İki ayrı perdede yoğun bir zümrüt bolluğunun yardımıyla, solgun yeşil bir yüzey üzerinde metin koyu yeşil olarak açıkça seçilmekteydi. Elmas tozuyla sağlanmış, değişik boylarda on üç ak ve dikdörtgen yerde, on üç oyuncu adı beliriyordu, bunlardan on ikisi, gökyakutların bir araya getirilmesiyle oldukça iri mavi harflerle yazılmıştı - en başta yer alan ve daha kocaman olan biriyse, yakut kitleleri içeren, belirgin kırmızı harflerle yazılmıştı. imrenilen <i>“yüzüncügösteri"</i> sözüyse yukarıda durmaktaydı.</p>

  <p>François-Jules, yaşamının en şanlı gününü anımsatan bu nesnenin, saklama yeri olarak seçilince, açılmasının çamurunu başka her şeyden çok şanla saracağını düşündü.</p>

  <p>Uzun ve kesin buyrukları üzerine, becerikli bir Parisli kuyumcu, tam bir oyma işlemiyle, seçkin altın levhayı gözle görülmez bir biçimde alabildiğine düz bir tür kutuya dönüştürdü - değerli taşlarla süslü üst bölümü, ancak yaylı bir yakutun üzerine tırnakla basılarak işletilebilen bir kapatma düzeniyle çalışabilen, sürmeli bir kapak oldu.</p>

  <p>Suçlu korkunç açıklamalarını burada gizlemeye karar verdi.</p>

  <p>Yavaş yavaş yazının bulunmasına götürmesi gereken etkinliklere gelince, François-Jules bunların bir ölçüde uzak bir tarihsel olayın kimi sonuçlarıyla ilgili olmalarına karar verdi.</p>

  <p>1347’de, ünlü Calais kuşatmasından kısa bir süre sonra, VI. Philippe de Valois, ayakları çıplak, boyunlarında urgan, ölüme yürüdüklerini sanarak gönüllü olarak III. Edouard’a doğru gitmiş ve, böylece düşman kralın koşullarını yerine getirerek kenti kesin bir yıkımdan kurtarmış, daha sonra da Philippe Hainaut’nun araya girmesiyle bağışlanmış olan altı kenterin kahramanlığını ödüllendirmek istemişti.</p>

  <p>VI. Philippe önce onlara soyluluk vermek eğilimindeydi, sonra, serüvenin, yaşamlarını vermeyi düşündüklerine göre, gözüpekliklerini çok yukarılara çıkarmakla birlikte, ne de olsa iyi sonuçlandığını, kendilerine hiçbir zarar vermediğini düşününce, bu ödülü abartmalı buldu.</p>

  <p>Üstelik kentin yaşam düzeyleri düzgün, önde gelen kişilerince de gerçekleştirilince, bu türden bir yiğitliğe, her türlü parasal ödül düşüncesi zorunlu olarak dışarıda bırakılacağından, ancak onursal bir ödül uygun düşerdi.</p>

  <p>Kral, bir orta yol seçerek, onları kendi esnaf sınıflarında tutmakla birlikte, altı kahramana birtakım soyluluk ayrıcalıkları vermeyi tasarladı.</p>

  <p>Birkaç büyük ailenin herbirinde, ana kolun tüm ilk erkekleri aynı önadı alıyor, bu önadlar, resmi parşömenlere harflerinden birinin payına düşen belirli çağrıştırıcı yanıyla geçiriliyordu; duruma göre, ya ucunun üstüne dikilmiş bir kılıcın biçimini canlandıran bir <i>t</i>, ya içindeki süslemelerle kalkana dönüştürülmüş bir <i>o</i>, -kimi zaman ince bir parçalanmanın şimşeğe dönüştürdüğü bir <i>z</i>, kimi zaman yanan bir mumu canlandıran bir <i>i,</i> -şurada orak olmuş bir <i>c,</i> burada bir akarsu yaratan bir <i>s</i> söz konusuydu. İlgili, imzasını atarken, gösterge-harfi gerçekleştirmesini alışkanlıkla biliyordu. Armanın değişik niteliklerinin bir tür tamamlayıcısı olan bu gösterge-harf, özellikle az rastlanır ve çok değer verilen türden bir seçkinlik oluşturuyor, buna bir de evlilik kutsamasını <i>altgömlek</i> -üstüne giyilen piskopos gömleğinden gözle görülür biçimde daha uzun olan ve kilisenin en büyük törenlerinde kullanılan kırmızı giysi- giymiş bir piskoposun elinden alabilmek gibi çok küçük bir ayrıcalık ekleniyordu.</p>

  <p>Kral, bu çifte kuruma başvurarak, usuna estiği biçimde, altı Calais’linin her birinin başlıca önadını bir oranda ünlendirdi, bunun, alışılmış altgömlekle evlenme sonucuyla birlikte, yeni biçimi altında ilk oğuldan ilk oğula geçeceğini de bildirdi.</p>

  <p>Bu ünlü toplulukta François Cortier adında biri vardı, François-Jules’ün dolaysız atası olan bu kişinin adındaki ç’nin kuyruğunu da VI. Philippe kıvrılmış bir engerek yılanına dönüştürmüştü. O zamandan beri, torunlarında, çoğunlukla ikinci bir ayırıcı önad eklenerek François diye adlandırılan tüm ilk erkek çocuklar, imzalarını biraz büyük atarken, ilk c’nin kuyruğuna söz konusu hayvanın görünüşünü vermişlerdi - artık silindiği yüzyıl olan büyük yüzyıla değin de herbirinin evliliği piskoposluk alt-gömleğiyle kutlanmıştı.</p>

  <p>VI. Philippe’in örneğini ardılları da izlemişler ve, tarih boyunca, birçok kez, kenterler, değişik üstün başarılardan sonra, bununla sınıf değiştirmemekle birlikte, soylu üstünlükleri kazanmışlardı.</p>

  <p>Bu nedenle, Saint-Marc de Laumon, XV. Louis döneminde, <i>Armoiries, prerogatives et distinctions des grandes families françaises</i> adlı dev yapıtını yazdığı zaman, ancak yirmi üç cildini soylu sınıfa ayırdı, sondan bir öncekinde ayrıcalıklı kenterlerin en önemli bölümünden, sonuncusunda da geri kalanından sözetti. Sonra yazar soylu sınıf ciltlerine kenter sınıfından esirgenen esmer renkte bir lüks kâğıt ayırarak basımda da bir farklılık oluşturmayı tasarladı; ama, iyice düşününce, sonuçta ancak sonuncusunu sıradan ak kâğıda mahkûm edip sondan bir öncekini zengin bir kâğıda yaraşır buldu. İlk yirmi üç ciltte, en iyi ailelere -en güzel basılmış armalar bunların armalarıydı-, göz için daha elverişli ve daha rahat olduğundan, kâğıtların ön yüzü ayrıldı, bunlar, bir yanları numaralandırıldığından, yüzlerinden birinin ya da ötekinin belirtilmesi için, sıra numaralarına <i>ön</i> ve <i>arka</i> sözcüklerinin de eklenmesini gerektiriyordu, böylelikle, yararlı bir biçimde iki ulama ayrılmış olan adlar için kesin bir biçimde bir öncelik ve astlık belirtkesi kurulmuş oluyordu. Saint-Marc de Laumon’un kısa bir duralamasından sonra, kenter sınıfı üzerine iki cilde de, yapıtın birliği bakımından, seçiminin ilk nedeniyle -arma resimlerinin daha güzel olup olmamasına dayalı olan bu tümüyle estetik nedenle- ilişkisi bulunmamakla birlikte, tümüyle bu alışılmamış yöntem uygulandı; bununla birlikte, yirmi dördüncü cilt son cilde göre üstünlüğünü tümden korudu, çünkü berikinin ön sayfalarında yer alanlar ötekinin arka sayfalarında yer alanlardan daha az değerliydi. Önemleri, özellikle de başlangıcın aşılmaz eskiliği nedeniyle, Cortier ailesinin iki ayrıcalığı, atanın belirleyici kahramanlık anlatımıyla birlikte, <i>cilt XXIV, sayfa 1, ön</i>'de yer aldı. Ailenin o zamanki başı, bundan koltukları kabararak, çok yer tutan yapıtın tüm ciltlerini edindi, tek başına tüm bir kitaplık rafını kaplayan bu yapıt, o gün bugün, özenle babadan oğula geçmiş, François-Jules’e dek gelmişti.</p>

  <p>Böylesine eski ve ünlü kökeninden büyük gurur duyan François-Jules, yüzkarasını düzeltme yolunda bunu kullanmak, böylece gizin açıklanmasının yüceltici parçanın iyice incelenmesiyle birleştirilmesini zorunlu kılmak istiyordu - parçayı önüne alıp ayrı kâğıdın üstüne, özellikle onurlandırıcı iki terimin altını çizmeyi de unutmadan, açık duru bir ipucu yazımına girişti: <i>“Saint-Marc de Laumoriun kenter iki cildi alınacak ve birinci sayfanın önünde, Cortier’ler paragrafında, 17- 30- 43- 51 - 74 - 102 - 120 - 173 - 219</i> - <i>250 - 303- 348- 360 - ve 412. harflere bakılacak</i>.” Anımsanacak şanlı metnin en belirgin sözcüklerinden bilerek alınmış olan bu harfler, yan yana getirilince, öylesine belirtici olan şu kısa sözü oluşturuyordu: “Yakut afiş”. Bu söz mücevher-afişin kırmızı adını inatla incelemeye yönelterek hiç kuşkusuz yayın bulunmasını sağlayacak, bunun hemen arkasından da gizli yerin bulunması gelecekti.</p>

  <p>François-Jules, bile bile, kuyumcuya, çalışması sırasında, ilk işlem noktasını koyu kırmızı yansımalı büyük ada getirmesini söylemişti, bu ad, hepsinin üstünde, renginde de tek olduğundan, karışıklığa olanak bırakmadan kısa yoldan belirtilmiş olacaktı.</p>

  <p>Ama, ipucuna gelince, François-Jules, buluş özellikle etkili bir nesnenin tanıtımını yaparak lekesini azaltsın istiyordu; bu nesneyse, alnındaki tuhaf izler ve hafif başlığı kendisine öylesine acıklı bir biçimde kızı Lydie’nin en son edimlerini anımsatan şu cam fanus altındaki kuru kafadan başka bir şey değildi.</p>

  <p>Bu anıyı dindarca saklamak gibi nerdeyse çocuksu bir edim, kendisini çok yükselten, dokunaklı bir baba sevgisini ortaya koymuyor muydu gerçekten?</p>

  <p>Heyecan verici anıyı inceleyerek, tasarının özü göz önüne alınınca, Lydie’nin yaratımı olmaları nedeniyle, her şeyden çok dikkati çekmesi gereken garip başlık ve alın örüsünü çözümün ortaya konulmasına katmak için bir yol aradı.</p>

  <p>Şebekeyle başlığı ortak bir işlerde birleştirme saplantısı, çok geçmeden, kemiğin üzerine beceriksizce kazılmış ilmeklerle doğaçtan yapılmış şapkanın dikey kenarlarını süsleyen İskandinav harfleri arasında bir tür benzerlik görmesini sağladı.</p>

  <p>François-Jules, bu gözlemin esiniyle, cam fanusun yerini değiştirerek ölü kafasını yaklaştırdı - sonra, bir bıçak alıp ucunu kazı kalemi, ağzını kazağı yerine kullanarak kaba ağ üzerinde uzun bir dönüştürme çalışmasına girişti, eski çizgileri de olabildiğince kullanmaktan geri durmadan, şuraya bir şey ekledi, buradan bir şey sildi. Böylece kurukafanın alnına, Fransızca bırakmakla birlikte, tüm çözümü dört bir yana eğilmiş, bozulup yapıştırılmış da olsa okunur durumda İskandinav harfleriyle yerleştirmeyi başardı. Daha sonra yaktığı örnekçede, altı çizilen her iki sözcükten biri, ustalıkla tırnak içine alındı ve, en ufak İskandinav rakamı bulunmaması nedeniyle, numaralar harflerle belirtildi. İş bittiğinde, birkaç ilmek daha kalmıştı, onlar da kullanılmadı.</p>

  <p>Kurukafa, başında başlığı, gene eski yerine konulup cam fanusla kapatıldı. Alındaki göstergeler, genellikle ince bir ağ görüntüsünü korumakla birlikte, hemen yanlarında kâğıt üzerinde yer alan eski İskandinav harfleriyle oldukça çarpıcı bir bağıntı sunuyor, böylece gelecekte dikkati çekmesine nerdeyse kesinlik kazandırıyor, dolayısıyla da suçlunun içini rahatlatıyordu. Bununla birlikte, korkunç gizin çevresinde sonsuza dek ortaya çıkmamanın dinginleştirici olanaklarını da dalgalandırmıyor değildi.</p>

  <p>O zaman François-Jules, birkaç sayfa kaplayan ince ve sık bir yazıyla <i>colombophile</i>, yani güvercinlerle yollanan bildirimler için kullanılan çok ince kâğıt üzerine “itiraf’ını yazdı. Her şeyi <i>ab avo,<b>*</b></i> doğrulukla anlattı, sonunda yazısının ele geçirilmesinden önce gelecek ilginç evrelerin nedenini de unutmadı; en sonunda katlayıp değerli taşlarla süslü, daracık altın yatağına kapattı.</p>

  <div class="dipnot" style="text-align: right;">
    * Latince deyim, başından, kaynağından başlayarak. (Ç.N.)
  </div>

  <p>Uzun zamandır ancak çok az bir şey yiyebildiğinden, François-Jules kendisini yatakta kalmak zorunda bırakan bir zayıflık derecesine ulaşmıştı. Anı-kafanın değiştirilmiş alnını gizinin ölümünden önce anlaşılmasına yol açabilecek her türlü zamansız gözlemden korumak için çalışma odasını kilitleyip anahtarını yanında sakladı, - iki hafta sonra da öldü.</p>

  <p>Her türlü ölümü izleyen düzenleme zamanı geldi, François-Charles, bir akşam, yemekten sonra, babasının çalışma odasına girip kâğıtlarla dolu masanın başına oturdu, bu kâğıtları bir bir gözden geçirmeye başladı.</p>

  <p>İki saatlik aralıksız bir ayırma işleminden sonra, biraz dinlenmek istedi, dudakları arasına bir sigara alıp kalkarak bir ateş bulmak üzere, şöminenin üstünde açık duran bir kibrit kutusuna doğru yürüdü. İlk soluğunu çekip de söndürüp küller arasına atmak üzere kibriti silkelerken, gözleri hiç düşünmeden tavanın ortasına asılmış bir elektrik avizesinin iyice aydınlattığı başlıklı kurukafaya takıldı.</p>

  <p>François-Charles, çocukluğundan beri, gözlerinin alıştığı bir nesnedeki en ufak bir aykırı görünüşü anlardı, birdenbir alın göstergelerinin dikkatini uyandırdığını sezinledi: bu göstergeler, eskiden gelişigüzelken, şimdi tuhaf bir gösterge dizisi oluşturuyor, bunlar, sonradan ayrımsadığı üzere, başlığın kayışındakilere benziyordu.</p>

  <p>Kafası karıştı, cam fanusu kaldırdı, kurukafayla başlığı alıp gelerek gene masanın başına oturdu. Burada bu alım istediği gibi, yakından, rahat rahat inceleyebilirdi; gerçekten de, çok ince değişiklikler sonucu, ağın eski İskandinav metninin birkaç satırını oluşturduğunu ayrımsadı.</p>

  <p>François-Charles, hiç kuşkusuz arkasından ağladığından kaynaklanan bir açınlama üzerinde olduğunu sezinleyerek sabırsız bir merak duydu. Ancak, babası onun için her zaman doğruluğu ve onuru cisimleştirmiş olduğundan, merakı her türlü kuşkudan uzaktı.</p>

  <p>Çok bilgili bir insandı, eski İskandinav harflerini bilmemesine olanak yoktu, gizemli sözceyi Fransız harflerine çevirip masayı süsleyen küçük bir taştahtaya ak kalemle geçirdi - tırnak içinde olmalarıyla dikkat etmesini gerektiren iki sözcüğü çekici büyük harflerle yazmayı da unutmadı. O zaman gidip şöminenin yanındaki büyük kitaplıktan belirtilen cildi aldı - sonra, bir kez yerine yerleşince, Cortier’lerin paragrafında istenen harfleri seçerek taştahtanın alt yanında kısa sözü elde etti: “Yakut afiş”.</p>

  <p>Açık bir mücevher kutusu içinde her zaman François-Jules’ün masasını süslemiş olan mücevher-afiş önünde parlamaktaydı.</p>

  <p>Bunu aldı - sonra, elinin altında, mürekkep kalemleri ve kurşun kalemler arasında duran bir büyüteç yardımıyla, belirleyici kırmızı adı iyiden iyiye inceledi.</p>

  <p>Sonunda, altın levhanın üzerinde, yakutlardan birini yakından çevreleyen, halka biçimi, farkedilmez bir kertik buldu, söz konusu yakut, hemen tırnağının ucuyla hafiften bastırınca, içeriye gömüldü, serbest kalınca da kalktı.</p>

  <p>Bundan sonra, büyüteci bıraktı, gizin geri yanını bulması için birkaç deneme yetti, usulca açılan altın tabaka, içindekini sunuverdi.</p>

  <p>François-Charles, babasının yazısını görünce iyice ilgisi arttı, bitmiş sigarasını uzaktan ocağa fırlatıp korkunç itirafı okumaya başladı.</p>

  <p>Yavaş yavaş yüzü alt üst oldu, eli ayağı titremeye başladı. Andree’yi, sevgili eşini, nişanlısını, babası sevmişti, babası öldürmüş, sonra da ırzına geçmişti!...</p>

  <p>Okumayı bitirdikten sonra bir tür sersemliğe gömüldü.</p>

  <p>Sonra korkunç sıkıntılar çöktü üzerine. Katil oğlu! Bu sözcüklerin alnını kızgın demirle damgaladığım duyar gibi oluyordu.</p>

  <p>Utancından sonra yaşayamazdı, hemen o gece ölmeye karar verdi.</p>

  <p>Ama itiraf konusunda ne yapmalıydı? Bulduğu bu belgeyi açıkta bırakırsa, kendi babasının muhbiri olacak, yok ederse, onun yerine bir suçsuzun işkencesinin sonsuza dek sürmesine neden olacaktı; nasıl olursa olsun, François-Charles iğrenç bir role yargılı görünüyordu.</p>

  <p>Yalnızca her şeyi yeniden ilk durumuna getirme yolu kalıyordu kendisine. Böyle edilgen davranınca, gizin ortaya çıkarılmasını babasının benimsediği tam rastlantı toplamının yönlendirmesine izin vermiş olacak, giz gene değişik onur surlarının içinde kalacaktı - düşüncesi bunalımlarının içinde şimdiden içlendiriyordu kendisini.</p>

  <p>François-Charles, bir bilinç kuşkusuyla, günün birinde tutumunun öğrenilip yargılanabilmesini isteyerek, itirafın altında boş kalan yarım sayfa üzerinde önce korkunç akşamının olaylarını, sonra, nedenlerini göstermekten de geri durmadan, açılmaların yeniden kefenlenmesine ve kendini öldürmesine ilişkin tasarılarını belirtti.</p>

  <p>Belge böylece tamamlanmış olarak yeniden afiş-mücevhere konuldu, o da kapatılıp yatay olarak içi kadife kaplı kutuya konuldu.</p>

  <p>Sonra, François-Charles, Saint-Marc Laumon’un kitabını gene yerine koyup taştahtayı sildi, kurukafayı hep zayıf başlığıyla donanmış olarak şöminenin ortasında, cam fanusunun altına yerleştirdi.</p>

  <p>Hemen arkasından, oturduğu yerin ıssızlığı nedeniyle önlemliliğin her zaman taşımasını gerektirdiği dolu tabancasını cebinden çıkararak yeleğini açtı ve, yüreğinde bir kurşun, cansız yere düştü. Silah sesini duyanlar koşup geldiler.</p>

  <p>Ertesi gün, haber çevrede büyük patırtı uyandırdı.</p>

  <p>Oğlunu haklarına kavuşturma düşüncesine sımsıkı sarılmış olan Pascaline Foucqueteau, Andree’nin öldürülmesiyle hiç kimsenin açıklayamadığı intihar arasında gizlendi bir bağıntı bulunmasından kuşkulandı.</p>

  <p>Basındaki yazılardan, Canterel’in ölülerden neler elde ettiğini bildiğinden, mantık uyarınca, François-Charles’ın, yapay olarak canlandırılınca, kendisi için tüm ötekilerden daha çarpıcı olduklarından, kimi olguların kendini yoketmeye yönelttiği ve hiç kuşkusuz Thierry’nin davası açısından değerli açınlamalarla dolu dakikaları yeniden yaşaması gerektiğini düşündü.</p>

  <p>Ateşli girişimlerle, her yanda düşüncesini yayarak, skandal tehdidiyle, Foucqueteau olayının yeniden ele alınmasının sıkıntı verici olasılığı karşısında ürperen yakın akrabaların direnmesine karşın, adalete, ek bir bilgi edinmek amacıyla, cesedin Meaux’daki evden -ev de mühürlenmişti- <i>Locus Solus</i>’a taşınmasını kabul ettirdi.</p>

  <p>François-Charles, Canterel’ce hazırlanınca, birden düşüşünün acılı bir son devinisinin de belirttiği gibi, yeniden doğmak için yaşamının son anlarını seçti, bu son anlarda, tutumunda her şey bunu göstermekteydi, hiç kuşkusuz sürekli yalnızdı, bu olgu da -daha sonra intihar eden herhangi bir kimseye bunun hiçbir öyküsünü anlatamayacakken- doğrudan bilgi sağlayacak hiçbir sözsel kaynak umudu bırakmadığından, tümüyle yeniden kurulmalarını çok güçleştiriyordu.</p>

  <p>Canterel, cesedi bulmuş olanlardan, ilginç olayın hiç değilse tam nerede geçtiğini kesinlikle öğrenince, öznesinin tüm adımlarını ve devinilerini matematiksel olarak not edip Meaux’daki eve gitti, burada mühürler onun için kaldırıldı.</p>

  <p>Çalışma odasına gelince, notlarıyla, biraz da mantığıyla, François-Charles’ın önce şömineye doğru yürümüş, burada ölü avukat başını almış olduğunu anladı.</p>

  <p>Dikkati bu nesneye yönelince, uçsuz bucaksız bilgisi eski İskandinav harflerini de kapsayan Canterel başlığın kenarını kaplayan göstergeleri hemen tanıdı, bunlar da şaşırtıcı bir biçimde alındakilere benziyormuş gibi bir izlenim edindi.</p>

  <p>O da cam fanusu kaldırdı, çizili kemik yüzeyin de gerçekten eski İskandinav harfleri sunduğunu yakından gördü - çok geçmeden, kendi eliyle cep defterinin üzerine Fransızca harflerle geçirilmiş olarak, yöneltici sözcükler gözlerinin önündeydi.</p>

  <p>François-Charles’la aynı yoldan giderek -cesedinin davranışları konusunda durmamacasına başvurduğu kesin notları işini kolaylaştırmaktaydı-, Canterel sonunda itirafa ulaştı, babanın uzun açıklamalarını ve oğulun acıklı ekini gözleri sevinçle parlayan Pascaline Foucqueteau’ya tümüyle okuduktan sonra adalete verdi.</p>

  <p>Thierry’nin davası biçimsel bakımdan kısaca yeniden ele alındı, kürekten döndü, özgürlüğüne ve onuruna anıyla şanıyla yeniden kavuştu.</p>

  <p>Pascaline, François-Charles’ın yapay dirilişinden dolayı Canterel’e teşekkür etmek için söz bulamıyordu; bu iş olmasa, çözülmeleri kurban-oğul için kurtuluşun tek yolu olan ünlü kafatası yazıları belki her zaman için olmasa da daha uzun zaman göze çarpmayacaktı.</p>

  <p>Kalıtçı akrabalar, kendi kanlarından birinin elinden çıkmış olan başkaldırtıcı cinayetle ilgili her şeyden tiksindiklerinden, Canterel’den katilin oğlunun horgörülen cesedini istemekten geri durdular, Meaux’daki köşkün içindekileri açık artırmayla sattılar, köşkü de -hem eski, hem de üzülmeye değmezdi- utanç içinde tümden yıkılmaya bıraktılar.</p>

  <p>Canterel, gerçekten de yaşamının kesinlikle en belirgini olduğundan François-Charles’ın seçimine konu olmuş sahneyi kurmak isteyerek satışta François-Jules’ün odasının içindeki her şeyi satın aldı nerdeyse, böylece buzlukta ortamı yeniden oluşturabildi.</p>

  <p>Eksiksiz olarak tıpkıbasımını yapmış bir gazeteye göre, yazının ve imzanın iyice benzetilmesini söyleyerek, eki dışarıda bırakıp korkunç itirafı mücevher-afişte yer alacak güvercin kâğıtlarına kopya ettirdi -birbiri ardından kullanmak üzere, son yapraktan birçok örnek istemeyi de unutmadı, bu yaprağın her denemede ölünün dolduracağı yarım bir boş sayfa sunması zorunluydu.</p>

  <p>Bundan sonra, ne de olsa mutluluklarını borçlu oldukları edimleri izlemekten bir türlü bıkmayan Pascaline ve Thierry’nin ricası üzerine, ölü François-Charles’ı acıklı son akşamına birçok kez yeniden başlamak zorunda bıraktı. Gene aynı uğursuz tabanca kullanılıyor, her seferinde kuru sıkı dolduruluyordu.</p>

  <p>Ganterel’in bir yardımcısı, kürklere bürünmüş olarak, sekiz ölünün zorunlu vitalium tıkacını koyuyor ya da kaldırıyor - gerekince, düzenli olarak bir özneyi yeniden uyuşturmadan ötekini canlandırmaya özen göstererek sahnelerin kesintisiz olarak birbirini izlemesini sağlıyordu.</p>
</body>
</html>
