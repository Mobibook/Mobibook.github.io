<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css"/>
</head>

<body dir="ltr">
  <p class="Standard" dir="ltr" style="margin-left:0;margin-right:0;text-indent:18.859844px">Tabii parası hemen hemen hiç yoktu. Birkaç dakika sonra kahveye döndü, müdürden maaşına mahsuben avans isteyip yalvarmaya başladı. Adam reddetti. Ama gözlerinde beliren yaşları görüp, bunların iki sıra halinde saatlerce geçit töreni yapacak kadar kalabalık olduğunu anlayınca, bürodaki telefondan Seattle’ı aramasına izin verdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Nice santral görevlisine meram anlattıktan sonra Priscilla nihayet İsveç Hastanesi’nde Wiggs’i bulabildi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Elimden geldiği kadar çabuk oraya varmaya çalışacağım,” dedi. Wiggs, “Gereği yok,” diye karşılık verdi. Konuşmasında bu sefer hemen hiç aksan yok gibiydi. “Çok sağol, ama gerçekten gereği yok.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Vız gelir. Senin yardıma ihtiyacın var.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Marcel’le Alobar yanımda. Marcel, hasta yatağının yanına Huxley Anne’in en sevdiği parfümden bir şişeyi kapağı açık olarak bıraktı. Onu geri çağırmak için. Alobar’ın da birtakım fikirleri var. Bandaloop numaraları. Ben inanıyorum, Pris.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Sesinden iyi olduğun anlaşılıyor. Ama yine de sana yardımcı olabilirim sanıyorum.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Hayır. Huxley Anne’in annesi sabaha geliyor. Sen buralarda olursan huzuru kaçar.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Huzurunun canı cehenneme! Beni hiç düşünmüyor musun sen?” Bu sözler ağzından çıkar çıkmaz pişman oldu.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Düşünüyorum. Ama şu anda enerjim tümüyle kızıma yönelik.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Üzgünüm. Anlıyorum. İhtiyacın olursa beni ararsın. Ya buradan ara, ya da YWCA’ye mesaj bırak.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Telefonu kapadı, müdürün ikram ettiği viskiyi mideye indirip işinin başına döndü. Ama eğer Huxley Anne ölürse, hemen işi bırakıp soluğu Seattle’da alacaktı. Gerekli parayı çalmak zorunda kalsa bile. Çünkü Huxley Anne gitti mi, Wiggs de gidecek demekti. Bunu dünyada tek bilen de kendisiydi.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Doğduğumuz zaman bir rüya çorbasının içinden çıkarız.</p>

  <p class="Standard" dir="ltr" style="margin-left:0;margin-right:0;text-indent:18.859844px">Öldüğümüzde rüya çorbasına gerisin geri batarız.</p>

  <p class="Standard" dir="ltr" style="margin-left:0;margin-right:0;text-indent:18.859844px">İki çorbanın arasında, geçilecek kuru bir alan vardır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Hayat, bir sevkıyattır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Marcel LeFever bu işe hep bu gözle bakardı. Doktor Dannyboy ve Alobar’la karşılaştıktan ve küçük Huxley Anne olayını yaşadıktan sonra, Marcel işin, sandığından biraz daha girift olacağından kuşkulanmaya başladı. Belki öteki dünya tecrübesi bir tek çeşit değildi. Birkaç türlüydü. Hatta belki kaç hayat tarzı varsa, o kadar çeşitli ölüm tarzı vardı. Rüya çorbası, belki düzinelercesinin arasından o ölünün kendisi için seçtiğiydi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Tahmindi bunlar hep tabii. Hem zaten kendisi kokuyu düşünmeyi tercih ederdi. Ama kokunun da bu işte rolü yok muydu? Huxley Anne olayında, varmış gibi görünüyordu. Alobar’la Doktor Dannyboy da aynı kanıdaydılar. Ama doktorlar da, etkisi olmadığından aynı derecede emindiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Doktorların bir karşı tezi yoktu ama. Öyle olunca da Marcel bu mucizevi iyileşmeyi kokuya, daha doğrusu kokuların kuvvetiyle insan ruhunun kuvveti arasındaki etkileşime yorumlamayı tercih ediyordu. Neden olmasın?</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Gerçekten mucizevi bir iyileşmeydi. Bunu inkâr eden yoktu zaten. Çocuk bir aya yakın süre koma halinde yattıktan, durumunda ne ilerleme, ne de gerileme göstermeksizin öylece kaldıktan sonra, yani rüya çorbasının içinde kalçalarına kadar batık durumda bekledikten sonra, bir akşam gözlerini açıp son derecede normal bir sesle spagetti ve çikolata istemiş, odasında neden televizyon olmadığını sormuştu. “Mmm, burası çok güzel kokuyor,” dedi sonra. Birkaç gün içinde koridorlarda dolaşmaya başladı. Eğer beyninde hasar görmüş yerler varsa bile, belli ki iyi gizlenmişlerdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs onun yeterince güçlendiğine kanaat getirince, aradan geçen bu süre içinde, özellikle de saldırıdan hemen sonraki dakikalarda, ruhunun vücudundan çıktığını hissedip etmediğini sordu ona.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Öf, baba,” dedi Huxley Anne. “Bilmiyor musun? Ölünce insanın ruhu vücudundan çıkmaz olur.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Şey… bilmiyordum. Ne demek istiyorsun?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ruhlarımız habire vücudumuzdan çıkıp duruyor, akıllım! Enerji dediğimiz o işte.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yani vücutlarımızın çevresindeki enerji alanı, vücuttan yayılan ruh mu?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Onun gibi bir şey.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ve ölünce yayın kesiliyor, öyle mi?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Evet. Biraz dondurma yiyebilir miyim?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Bir dakika, tatlım. Senin ruhun vücudundan çıkmaz olunca, nasıl bir duygu verdi?”</p>

  <p class="Standard" dir="ltr" style="margin-left:0;margin-right:0;text-indent:18.859844px">Huxley Anne yüzünü buruşturdu. “Şey, sanki bir televizyonmuşum, tam kapalı değilmişim ama tam açık da değilmişim gibi. Anlarsın işte. Televizyonun içinde güzel çizgi filmler vardı, ama onları dışarı gönderemiyordu.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ama senin… televizyonun tam kapanmadı, öyle mi?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Hayır. O zaman çok farklı bir şey olurdu. Çok uzaklaşmış, ilgiyi kesmiş gibi. Ben sensiz gitmek istemiyordum baba. Kalmaya çok uğraştım. Senin nerede olduğunu biliyordum, çünkü o parfüm geliyordu burnuma. Ama yeniden onca yolu dönebilmek, ısınmak falan yine de çok uzun sürdü. Artık dondurma yiyebilir miyim?”</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Şubat ayı en kısa aydır derler, ama yanılıyor olabilirler, biliyor musunuz?</p>

  <p class="Standard" dir="ltr" style="margin-left:0;margin-right:0;text-indent:18.859844px">Takvim sayfalarını karşılaştırdığınız zaman, evet, en kısası oymuş gibi gözükebilir. Şubat, ocakla martın arasında, sandviç peyniri gibidir. İki yandaki dilimlerin kabuklarına değemez. Ayağında lastik şosonlar varken (zaten şubatı çıplak ayak yakalamanıza olanak yoktur) aralıktan bir kafa boyu kısadır. Ama artıkyıllarda filiz verdiği zaman nisanın burnuna kadar gelebilir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kuzenlerinden ne kadar daha ufak tefek görünürse görünsün, hepsinden uzun sürüyormuş gibi bir inanca sahiptir. Kışın en gaddar ayıdır. Çok zalim oluşu, maskeli baloya gidiyormuş gibi ilkbahar kılığına girebilmesinden, bunu birkaç saat sürdürüp sonra maskesini sadist bir kahkahayla çıkarmasından, herkesin suratına buzlar tükürmesinden ileri gelir ki, buna uzun süre dayanmak gerçekten güçtür.</p>

  <p class="Standard" dir="ltr" style="margin-left:0;margin-right:0;text-indent:18.859844px">Şubat acımasızdır. Aynı zamanda da can sıkıcıdır. Sayfasındaki kırmızı rakamları topladığınız zaman sıfır eder. Bir-iki politikacının doğum günü, kemirgenlerle ilgili bayram… nasıl kutlamaymış onlar öyle? Bu sakin şampanyanın tek canlı köpüğü, Sevgililer Günü’dür. Atalarımızın Sevgililer Günü rozetini şubatın gömleğine takmaları bir kaza değildir. Bu frijit ayda kendine bir sevgili bulacak kadar şanslı olan erkek veya kadının gerçekten kutlayacağı bir şey var demektir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Tomurcuklara hafiften renk vermesi ve içlerindeki yaprakçığı biraz şişkinleştirmesinden başka hiçbir yararı yoktur şubatın. Tıpkı adındaki “ş” harfi kadar yararsız bir aydır. Bir barikat, bir engelmiş gibi davranır. Çamurdur, çirkeftir, sıkıntıdır, ilerlemeyi de, mutluluğu da geride tutar.</p>

  <p class="Standard" dir="ltr" style="margin-left:0;margin-right:0;text-indent:18.859844px">James Joyce şubat ayında doğmuştur. Charles Dickens da, Victor Hugo da öyle. Bu da bize gösterir ki, yazarlar başlangıçlarda zayıftırlar, ama nerede duracaklarını bilme konusunda daha da beter durumdadırlar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Şubatın rengi çavdarın üzerindeki domuz yağı gibidir. Kokusu ıslak yün pantolonlar gibidir. Sesine gelince, gıcırdayan bir kemanla çalınan soyut bir ezgidir. Klostrofobisi olan bir şirretin kapalı yerden gelen iniltisi gibi sesi vardır. Ey şubat, sen her iki anlamda da küçüksün! Eğer boyun şimdiki bıktırıcı boyunun iki katı olsa, içimizden pek azı o şen mayıs ayına sağ çıkardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Şubat o boyuyla bile Priscilla’dan New Orleans’ta epey vergi aldı. Bir gece kuzeyden gelen münasebetsiz bir soğuk, muz bahçelerini kapkara etti, birkaç gece Mississippi Nehri’nin ağzı koktu. Bourbon Sokağı’nda step dansı yapıp para toplayan erkek çocuklar, takırdayan dişleriyle yarış eden adımlar çıkarmak zorunda kaldılar. Step ve çene takırtısının dışında mahalle öyle sessizdi ki, sanki Salt Lake City’nin bir mahallesiydi. Soğuktan arılar bile saklandı. Nereye saklandıklarını bilen yoktu. Herkes tahmin yürütüp duruyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla’nın kendi donukluğuna gelince, kalın ya da aşırı sert değildi, ama tipik şubat donuğuydu. Erimesi pek uzun sürdü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs’ten haftada bir mektup alıyordu. Huxley Anne hakkında bir paragraflık yazı vardı mektuplarda. Kızı görünüşe göre tamamıyla iyileşmişti, ama doktorlar işi şansa bırakmak istemediklerinden onu okula yollamıyorlardı. Bir paragraf da Son Gülüş Vakfı’nın onarımıyla ilgili haber bulunuyordu. Marcel bağış yapmıştı. Alobar yüzlerce yıldır öğrendiği marangozluk hünerlerini kullanıp işlere yardımcı olmuştu. Bir-iki paragraf, Wiggs’in evrim konusunda yeni geliştirdiği fikirlere ayrılıyordu. Seksle ilgili de bir-iki cümle vardı. Bunların toplamı, âşık bir genç kadının şubat gibi uzun ve korkunç bir aya katlanmasını sağlayamazdı. Ama Pris yine de ona her gün mektup yazıyor, sadık kalmaya çalışıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Baton Rouge’da mahkeme başladığı sıralarda, madamla V’lu’nun nerede bulunduklarını öğrendi. Ama onlarla temas etmeye kalkışmadı. Henüz kozlarını açmak istemiyordu. New Orleans’a döndükleri zaman geri alacaktı şişesini. Onlardaysa tabii. Şubat ayı kuşkular ayıydı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Geceleri parfüm yapacağım diye sabahlara kadar uyanık kalmadığından, dinlenmiş ve enerjik durumdaydı. Wiggs’le tanıştığından bu yana hayatı, başarısızlıklarla, tökezlemelerle dolu olsa bile, neşeli bakışlarla süzmesini öğrenmişti. Mantıksız bir neşeyle hatta. Birkaç cephede sabırsızlığa karşı savaş vermek zorunda olmasına rağmen, Şubat ayı da omuzlarına kurşundan bir pelerin gibi oturmasına rağmen, Priscilla yine de batmamayı başardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Derken mart geldi.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Martın ilk günü, Wiggs telefon edip, Marcel’le Alobar’ın Mardi Gras’yı görmek üzere New Orleans’a doğru yola çıkacaklarını bildirdi. Kendisi de bir hafta on güne kadar gelip onlara katılacaktı. Doktorlar Huxley Anne’in yolculuk yapmasına ne zaman izin verirlerse o zaman. “Ben gelene kadar lütfen onlara göz kulak ol Pris. Onlara kenti gezdir. V’lu kente döndükten sonra artık Marcel’i merak etmene gerek yok, ama o zamana kadar Alobar’la ikisinin kalacak bir yer bulması lazım. Geçit törenlerini görebilecekleri bir ev. Sen kenti tanıyorsun. Alobar biraz gerilim içinde. K23 konusunda hâlâ sır vermiyor. O sürprizi ona sunabilirsen belki bir işe yarar.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Elimden geleni yapacağım. Sen gelince acaba… benimle kalır mısın?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Huxley Anne’le ikimiz.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ha, tamam. Çabuk ol.”</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Kahvenin sahibi, Mardi Gras zamanı geldi mi kenti terk eden aksi tiplerden biriydi. Garden Mahallesi’nde üç odalı bir evde oturuyordu. Priscilla parayı herhalde Marcel verir diye düşünerek bayram süresi için orayı kiraladı. Yani martın ilk iki haftası için. Büyük yatak odasını Wiggs’le kendisine ayırdı. Bir de, Allah kahretsin… Huxley Anne’e.</p>

  <p class="Standard" dir="ltr" style="margin-left:0;margin-right:0;text-indent:18.859844px">Otobüse binip alana gitti, Seattle’dan gelen uçağı karşıladı. Önce Marcel indi. Pris onu parfümcüler toplantısından hatırladı. Saçlarını ortadan ayırmış, yamyassı geriye taramıştı. Giydiği elbise pek pahalıydı. Süründüğü losyon baş döndürücüydü. Keçi sakalı kürek gibi önden gidiyordu. Sanki onunla kazı yapa yapa gidiyormuş gibi bir hali vardı. Elmas arıyordu toprakta ya da solucan. Pris’in elini zarafetle öptü, sonra kokuyu pek beğenmemiş gibi burnunu hafifçe buruşturdu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alobar hemen onun arkasından geliyordu. Concord Cezaevi’nden çıkarken verilen, üstüne tam uymayan takım elbisesiyle, yaşlı olduğu pek belli bir adamdı. Priscilla ilk bakışta yetmiş beş falan gibi göründüğünü düşündü. Ama bu yaştakilere genellikle acıyarak bakmamıza yol açan o titreklik, o korku, o kırılacakmış gibi hal yoktu üzerinde. Hiç tiksinti uyandırmıyordu. Marcel’den daha az küstahtı ama kendine güveni daha az değildi. Dünyayla pek samimiymiş gibi hareket ediyordu. Sanki kendisi dünyaya aitmiş gibi. Sanki düşüp kalçasını kırması diye bir ihtimal yokmuş gibi. Biraz dalgındı. Zihninin önemli konularla meşgul olduğu belliydi. Bu dalgınlık oksijen eksikliğinden gelen dalgınlıklardan değildi. Soluması derin ve düzgün, insanı hipnotize edecek kadar ritmikti. Priscilla ile tanıştırılınca, özellikle uzun bir soluk çekti. Sonra da göz kırptı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bagajları aldılar, bir araba kiraladılar, karnaval kentine doğru yola çıktılar.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Karnaval teknik olarak, On İkinci Gece Balosu’yla 6 Ocak’ta başlamış sayılıyordu. Aslında şubatın karanlık günlerinde de karnaval hareketliliği başlamıştı. Ama o sıralarda ancak kulüp partileri, sosyete baloları halinde, halka kapalı olarak devam ediyordu. Sıcaklığın düşük olması, toplulukların daha özel, daha ufak olmasına yol açıyordu. Şimdi, Mardi Gras’dan önceki perşembe günü, yani o Şişko Salı’dan beş gün önce, artık karnaval hareketlenmiş, çıngırakların tozu alınıyor, sokaklar hazırlanıyordu. Cumartesi, kesintisiz doksan altı saat süren bir çılgınlık başlayacaktı. Daha o ilk perşembe gecesi, Momus Şövalyeleri’nin geçidi açmış olacaktı yolu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla, Marcel ve Alobar, Momus geçit törenini, kiraladıkları dairenin balkonundan seyrettiler. Bir yandan şampanya içip bir yandan patlamış mısır atıştırarak epey keyifli zaman geçirdiler. Cuma gününün geçit töreni için Canal Caddesi’nin kaldırımlarında yer kapma savaşı vermeleri gerekti. Cumartesi akşamı üçüncü tören için yine balkonda hazırdılar. Aynı gecenin daha ileri saatlerinde, üçü de kostümlerini giyerek küçük ama şatafatlı bir baloya katıldılar. Pris her nasılsa davetiye bulmayı başarmıştı. Baloda, içinden, bin yaşında bir adamla dans etmek insana garip bir duygu veriyor, diye düşünmekteydi. Hele de adam astronot maymun kılığındaysa.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pazar gününe dört büyük geçit töreni planlanmıştı. Pazar sabahı mutfaktaki kahvaltı masasının çevresine oturmuş, hangisine katılmanın daha iyi olacağını tartışırlarken, Marcel Priscilla’ya konukseverliğinden ötürü teşekkür etti, New Orleans Karnavalı’nın Nice Karnavalından daha gösterişli olduğunu belirtti. Bu söz Alobar’ın hayal kırıklığına uğramasına yol açtı.</p>

  <p class="Standard" dir="ltr" style="margin-left:0;margin-right:0;text-indent:18.859844px">“New Orleans Mardi Gras’sı sahte bir numaradır,” dedi. “Nice Mardi Gras’sı da öyledir. Bugünlerde her şey sahte. Yo, ben geçmişte yaşıyor değilim, ama inanın bana, bazı şeyler iyiye gideceğine kötüye gitti.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Gömleğinin düğmelerini açtı. Sıcak su dolu küvete girmeye hazırlanıyordu. “Eski zamanlarda karnavalın bir anlamı vardı. Kırk günlük Perhiz döneminde, yani Paskalya’dan önceki kırk günde hemen tüm halk, et yemeyi keser, içki de içmez olurdu. Bir çoğu cinsel ilişkileri de keserlerdi. Bu kendini inkâr etmenin en sağlıksız yoludur tabii. Bunun böyle olduğunu, parmaklıkların gerisinde geçirdiğim son tecrübeden ötürü artık daha da iyi biliyorum. Her neyse, karnaval son eğlence olurdu. Zengin yiyeceklere, şaraba, şehvete veda edip, ibadet günlerine hazırlandırdı. İnsanın önünde kırk günlük bir oruç dönemi varsa, bu son şenlik çok daha anlamlı olabiliyor. Derin psikolojik etkisinin yanı sıra, fiziksel önemi de oluyor. Eski Mardi Gras’ların gerçek anlamı vardı. Bugün…” İçini çekti. “Eğlenceli bir şey, ama içi kof. Her parti gibi bir parti. Bazılarının para harcamasına, diğerlerinin para kazanmasına yol açan bir fırsat. Kendinden daha büyük bir kavramla ilişkisi yok. Ben bütün ömrümce Hıristiyanlığa düşman olmuşumdur, ama Hıristiyanlık eğlenceye ve coşkunluğa anlam veriyordu. Onu yoğunlaştırıyordu. İnsan cehenneme inanmadıkça, tam anlamıyla coşamaz.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Affedersin, Alobar,” dedi Marcel. “Bu karnaval, Hıristiyanlıktan eski, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ha ha. Hem de nasıl. Elli yüzyıl kadar daha eski. İlkçağ Yunanistanı’na dayanıyor. Pan adlı bir tanrıya tapan çobanların zamanına. Pan!” Tekrar içini çekti. “Artık hayatlarımızda Pan da yok,” dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yani sizce Mardi Gras’nın biçimini koruduk ama anlamını kaybettik.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Evet. Bugünlerde bu iş yüzeysel oldu. Ve tabii doyurucu da olmuyor.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Alobar özür dileyip yıkanmaya gitti.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Üzgün gibi,” dedi Priscilla.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yaşlı olmaya alışık değil.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Bin yıldan sonra bile mi?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“O sürenin çoğunu genç olarak yaşamış. Şaşılacak bir insan. Şu anda birkaç ay öncekine oranla daha güçlü. Daha da genç. Ama, Matmazel Pris, gençliğini yeniden kazanabilmek için bir kadına ihtiyacı var. Belki de her erkeğin ihtiyacı vardır.” Marcel gözlerini yumdu. Pris onun V’lu’yu düşündüğünü anlamıştı. “Ah, doğru tabii. Ama Alobar kendine bir kadın bulamıyor, çünkü çok fazla yaşlı. Kısır döngü diyorlar buna. Haklısınız, çok üzgün.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Sıcak-soğuk seansından sonra daha bile morali bozulan Alobar törene gitmekten vazgeçti, Marcel’le Priscilla’yı kente yalnız yolladı. Pazartesi günü, davulların sesinden ve bağırtılardan ötürü bütün gece uyuyamadığından yakındı. İki beklenmedik olay olmasa o gün de çıkmayacaktı evden.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Bugün Pan Alayı geçiyor,” dedi Priscilla. “Ben Pan Alayı’nı unutmuştum.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Marcel, “Bunca alay olunca normaldir,” diye karşılık verdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alobar, “O sahte olacak,” dedi. “Bir taklit. Ama herhalde katılmam gerek.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Geçidin güzergâhını haritada inceleyip nereden seyredeceklerine karar vermeye çalışırlarken, evin Önüne bir hızlı posta kamyoneti gelip durdu, şoför inip kapıyı çaldı. Priscilla kâğıdı imzaladı, gelen paketi aldı. Seattle’dan yollanmıştı. Wiggs Dannyboy’dan geliyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">İçindeki not kırmızı mürekkeple, elle yazılmıştı. Sihirbaz Noog’un tavuk ciğeri üzerine yazdığı yazılar gibi bir şeydi. Marcel’le Alobar şaşırdılar. “Durun, ben de bakayım,” diye atıldı Priscilla. Yoksa kâğıda bir yengeç, yumurta falan mı bırakmıştı?</p>

  <p class="Standard" dir="ltr" style="margin-left:0;margin-right:0;text-indent:18.859844px">“Bunlar sizin… Mardi Gras… kostümleriniz,” diye okudu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yeşil saten, kırmızı kadife ve tüylerden oluşan giysileri açıp kol uzaklığında tuttular, hem hayran, hem de şaşkın bakışlarla birbirlerine baktılar.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Pancar kostümleri!</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Üç pancar, Fransız Mahallesi’nden geçip Royal Caddesi’yle Canal Caddesi’nin birleştiği köşeye doğruldu. Ağır gidiyorlardı. Bloklar boyunca, kalabalık sürüklüyordu onları.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pancarlar, saplarındaki göz deliklerinden etrafı seyredebiliyorlardı. Cafcaflı renkler, güneşin aydınlattığı altın sikkelerden, sahte elmaslardan ve camlardan yansıyan ışıklar gözlerini kamaştırıyordu. Kuştüyünden bir ormanın, sallanan ve eğilen eğreltiotları arasından geçiyorlardı. Bu otları, kimi zaman ardında yüzlerce kuşu yuvasında ağlaşırken bırakmış, kimi zaman da inatçı devekuşu tüyleriyle okşanmış kule gibi başlıklar gölgeliyordu. Mitoloji okyanusunun boğuk yankıları çevrelerini sarmıştı. Bir şarkı dalgası yayılmıştı çevreye. Sultanlar, halifeler, peygamberler, krallar, gladyatörler, harem kızları, ejderhalar, şehvet düşkünü Babilliler, pasif Budalar. Bu garip Asya, güneşin altında titriyor, nehir tanrılarıyla ejderhaları kıyıları dolduruyor, turistlerle fotoğrafçıları deliye çeviriyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Üç pancarın sayısız resmi çekildi, sayısız el onlara doğru sallandı, sayısız dudak onlara gülümsedi. Bu zerzevat kılıklarının içinde, bir dâhi garson kızın, dünyanın en üstün parfümcüsünün ve New Orleans’ın en eski sivrisineğinden daha yaşlı bir adamın bulunduğu kimin aklına gelirdi? Ama zaten kostümlü ve maskelilerin kimler olduğu hiçbir zaman bilinemezdi. Mardi Gras’nın esas güzelliği şehvetiyle oburluğunda değil, bundaydı zaten. Maskenin yüzünde bir tek ifade olurdu. Donuk ve ebedi. Ama o her zaman temel ifadeydi zaten. İnsanın yalancı tenini o maske iskeletinin ardına saklamakla, evrensel bir iç kimlik gösteriliyor, geçici ve kötü dış görünüm saklanıyordu. Maskelilerin özgürlüğü, başarılı ihtilalcinin o pespaye siyasal özgürlüğüne benzemezdi. Bu, ilahiliğin sihirli özgürlüğüydü. Politikadan ve başarıdan öte bir şeydi. İster hayvan gibi boynuzlu olsun, ister melek gibi tüylü olsun, her maske, ölümsüzlüğün çehresiydi. Bana kendin gibi gel, yavrum. Kendinde saklayacak hiçbir şey olmayacaktır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kostümlülerle normal kılıklılar arasında bir mesafe, bir uçurum vardı. Karnavalın kast sisteminde, maskesizler, bir kalemde ikinci sınıf mevkiye yerleştirilirdi. Köylü sayılırdı onlar. Yabancı sayılırdı. Seyirci sayılırdı… katılmaya ne kadar çaba gösterirlerse göstersinler hem de! Örneğin üniversite öğrencileri vardı. Bira lekeli tişörtleri, kusmuk lekeli blucinleriyle, balkondaki kadınlara, “Aç memeni! Aç memeni!” diye bağırıyor, kadınlar söz dinleyip elbiselerinin önünü hafif aşağıya çekince çocuklar iyiden iyiye fıttırıyor, bir yandan yuh çekip bir yandan kendi oyluklarına tokatlar ata ata birbirini yumrukluyor, yerlere yatıp yuvarlanıyor, maymunluk ediyorlardı; ama bu çete ve gruplar her ne kadar Mardi Gras’nın egemen kuvveti haline gelmişlerse de, bir bakıma karnavalın parçası sayılmıyorlardı nedense. Onca taşkınlıklarına rağmen, karnaval taşkınlığıyla bütünleşmiş değillerdi. Karnavalın kalbi maskenin ardında atmalıydı. İster büyük, ister dev olsun… Tanrılar insanları duyabilmeliydi. Çünkü Mardi Gras eninde sonunda, severek veya meydan okuyarak, tanrılar için düzenlenen bir törendi.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Pancarlar Canal Caddesi’ne yaklaşırken kalabalığın itip kakması daha da şiddetlendi. Yayımlanan haberlere göre, bu seferki, New Orleans Mardi Gras’larının en kalabalığı oluyordu. Kentin yetkilileri, başlangıçta, arıların, kalabalığı kentten uzak tutacağından korkmuşlardı, ama arı hikâyeleri beklenenin tam tersi bir etki göstermişti. Binlerce kişi sırf arıları görmeye geliyordu New Orleans’a. Arı kostümleri pek rağbetteydi. İnsan arılar, ya tek başına ya da kafile halinde, her yanda göze çarpıyordu. Boyu bir seksenin üstündeki arılar tarafından sokulan güzel kızların sayısı ordular kadardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gerçek arılara gelince… eh, kim nereden bilebilir? Kentin çeşitli yerlerinden arıların görüldüğüne dair sayısız raporlar geliyorsa da, yetkililer bir tekine bile rastlayamıyorlardı. St. Philip Sokağı’ndaki falcı Madam Theo, arı sürüsünün yeniden Jamaica’ya döndüğünü iddia ediyor, bu düşünce bazı insanları rahatlatırken, onlardan çok daha kalabalık grupları hayal kırıklığına uğratıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sadece siyahların katıldığı Zulu geçit törenlerinde bir grubun elinde, BİNGO PİJAMA’YI UNUTMAYIN, diye pankart vardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pancarlar böcek ilacına falan tutulmadan, arılara sokulmadan, Royal Caddesi’yle Canal Caddesi’nin köşesine varmayı başardılar. Kaldırımda kendilerine yer aradılar. Kahvenin espresso satıcısı yanında küçük kardeşleriyle birlikte, ufacık bir aralığa sığmaya uğraşıyordu. Priscilla adlı pancar, önceden kararlaştırdıkları gibi çocukların eline Marcel’in on dolarını tutuşturup onları, birer bira içmeye ya da “Memelerini aç!” diye bağırmaya yolladı. Pancarlar kaldırımda onların yerine sığdılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pan korteji henüz geçmeye başlamadığından, üçü orada beklemeye koyuldular. Sapları arasından çevredeki hayal âlemini seyrediyorlardı. Birdenbire pancarlardan ikisi dünyalarını şaşırıverdi. Onlardan on metre kadar ötede, kaldırımın üzerinde çok güzel, siyah bir kadın duruyordu. Kostümlü sayılmazdı, ama pek normal kılıkta da değildi. Elbisesi kayısı ve enginar renklerinin karışımıydı. Vücuduna, ana babasından ayrılmak istemeyen bir çocuk gibi sarılmıştı. Türbanı krem rengindeydi. Yarım şeftali büyüklüğünde cam bir mücevherle tutturulmuştu. Elbisesiyle türbanından başka, ayağındaki sivri topuklu, pembe, vajinal renkte pabuçları dikkati çekiyordu. Başka süsü, takısı yoktu, ama nedense tam karnavala uygun gibi görünüyordu. Esrarengiz, baştan çıkarıcı, alımlı bir hali vardı. Etraftaki tüylü Sheba’lardan, arı kılığındaki insanlardan aşağı kalır yanı yoktu. Belki kılık değiştirmek ve kandırmak ona çok doğal gelen ikinci bir huy gibi olduğundan, belki de zaten egzotik görünümlü olduğundan. Bu kadın V’lu’ydu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mardi Gras’nın pancar nüfusu onu görür görmez harekete geçti. Bir pancar hemen sola doğruldu, V’lu’ya doğru ilerledi. İkinci pancar olduğu yerde döndü (tabii o kalabalığın arasındaki harekete, dönmek denilebilirse), binbir zorlukla kendine yol aça aça, Royal Caddesi’ne doğru ilerlemeye çalıştı. Tek başına kalan üçüncü pancar yerinden kıpırdamadı, Pan geçit törenini sebatla bekledi.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Parfümeri Devalier, Royal Caddesi’nin öbür başındaydı. Pancarın, maymun oğlanları, step-dansçı çocukları, pırıltılar içindeki travestileri aşıp oraya varması kırk dakikadan fazla sürdü. Sonunda kapının önüne geldiğinde, kapıyı açık buldu. Madam Devalier arka tarafta, kanepesine oturmuş, bir yandan tespihini çekiyor, bir yandan on beş yıldır ilk defa denediği kasırga damlalarının sarhoşluğuyla uyukluyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Polis mahkemesi cuma günü bitmiş, sanıklar için suçlu kararı vermişti. Yargıç kararı cumartesi açıklamış, iki yıllık cezayı tescil etmişti. Mardi Gras sırasında gösteri falan olamayacağını biliyordu. Gösteriyi yapabilecek insanlar o sıra çok dalgın, çok dağınık, çok mutlu, çok sarhoş olacaktı. Karar pek yankılar uyandıran bir haber olmadı. Madam’la V’lu pazar günü sessizce döndüler, yüzlerce parfüm şişesinin tozunu alıp Baküs geçit törenine yetiştiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Az önce, kasırga damlasının etkisiyle V’lu dışarıya çıkmış, Pan geçit törenini seyretmeye gitmişti. Madam ise, İsa’yla, Wally Lester’la, bir Mardi Gras bebeğiyle ve buna benzer şeylerle ilgili hayaller görüyordu. Dev pancar dükkâna dalınca önce bir istavroz çıkardı, sonra şarkıya başladı:</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">“Eh! Yé Yé Konga!</p>

  <p class="Standard" dir="ltr" style="margin-left:0;margin-right:0;text-indent:18.859844px">Eh Eh! Bomba Yé Yé!”</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Bilinçli adımlarla arka tarafa yönelen pancar, madamın önündeki masadan eski parfüm şişesini kaptı, yaşlı kadın kendini toparlayıp çığlığı basamadan dükkândan fırladı, kalabalığın arasına karışıp görünmez oldu.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">“Eh! Eh! Bomba Yé!</p>

  <p class="Standard" dir="ltr" style="margin-left:0;margin-right:0;text-indent:18.859844px">Meryem Ana Büyüksün!</p>

  <p class="Standard" dir="ltr" style="margin-left:0;margin-right:0;text-indent:18.859844px">İmdat, polis! Polis!”</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Pancar o değerli şişeyi bağrına basmış, dans eden sarhoşların itmesiyle elinden düşürmemeye çalışarak ilerliyordu. Bu tehlikeli insan nehrinin arasında ilerleyip Canal Caddesi’nin köşesindeki eski yerine varmak, dev pancarın bir saate yakın zamanını aldı. Ama oraya vardığında, öteki iki pancarı yerlerinde buldu. V’lu’nun iki yanında duruyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Alobar! Alobar!” diye bağırdı Priscilla. Şişeyi kaldırıp onun görebilmesi için havada tuttu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alobar pancar saplarının arasından gözlerini kırpıştırdı, gördüğünün ne olduğunu pek anlayamadı. Mantıktan çok içgüdünün etkisiyle elini şişeye doğru uzattı. Heyecandan, korkudan, arzudan titriyordu. Beyninde yasemin çiçekleri, keçi nalları ve kaybolmuş bir aşk yüzüp durmaktaydı.</p>

  <p class="Standard" dir="ltr" style="margin-left:0;margin-right:0;text-indent:18.859844px">O anda Priscilla olduğu yerde sarsıldı, kırmızı kadifeyle kaplı karnının üzerine devrilip kaldırıma serildi. Şişe parmakları arasından kaydı, geçit grubunun yolu üzerine yuvarlandı.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Sonradan, Priscilla, kendisini birinin kasten ittiğine yeminler etmeye başlamıştı. Marcel ona arkasında hiç kimsenin olmadığını söylediği halde, bu iddiasından yine de vazgeçmemişti. V’lu da tanıklık ediyordu Marcel’e. “Zaten her zaman çok sakar olagelmiştir,” deyip duruyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alobar ise daha anlayışlı davranıyordu. Pris’in yere düştüğü anda burnuna kopkoyu, keçimsi bir koku gelmişti. Alobar bunu, önünden geçen geçit grubunun yarattığı nostaljik duygulara yorumlamıştı…. o anda oradan kocaman bir araba geçiyordu. Üzerinde alçıdan, dev koyun kafaları, top güllesi gibi kocaman mor üzümlerden salkımlar, tül giysileri içinde nympha’lar… bir de Keçi Ayak’ın canlı bir imajı bulunmaktaydı. Ama şimdi geriye baktığında Alobar o kokunun gerçek olduğunu anlıyordu. Hem geçit yolundan değil, kaldırımın üzerinden gelmişti koku. Yoksa Priscilla’yı iten kol, görünmeyen bir kol muydu?</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu soru teknik bir konu olarak kalmaya mahkûmdu. Önemli olan, şişenin silindir tekeri gibi kocaman bir tekerleğin altına yuvarlanmış olması, Büyük Tanrı Pan’ın (daha doğrusu bir kez tiyatroda suflörlük yapmış bir sigortacının) insanlığa yönelttiği küçümseyici bakışların altında, ezilip tuzla buz olmasıydı. Pat! diye bir ses çıktı, onu bir çıtırtı izledi, sonra Pan’ın alaycı kahkahası çınladı… ve her şey bitti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pancarlardan ikisi saplarıyla yapraklarını yolup sokağın ortasına doğru koştular. V’lu’nun çekiştirdiği üçüncü pancar da onları izledi. Dördü birlikte, uzaklaşan geçit töreninin ardında, yere diz çöktüler, yerdeki mavimsi cam kırıklarına, taptıkları bir putmuş gibi bakakaldılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kudra’nın şişesi, Pan’ın şişesi, K23 şişesi, üç yüzyıl önce rahiplerin ödünü koparan şişe, Öteki Dünya’ya işaretler yollayan, koca denizleri aşan şişe, şimdi pırıltılı bir toz yığını halindeydi. Karnaval travestilerinin yanaklarındaki pırıltıları andırıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">O mavi tozlardan, efsanevi bir koku yükseliyordu. Hem tatlı, hem acı bir kokuydu. Çiçekli ve seks dolu yerkürenin polen lekeli dişleri kadar romantik bir koku. Erkekler ve kadınlar için yepyeni bir gerçeklik yaratan, o gizli fetiş ve cesur cazibenin kokusu; doğayı, mantığı ve hayvansal kaderi aşan, dönüştüren bir koku.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bir-iki dakika içinde polisler dört kişilik grubu zorla tekrar kaldırıma sürdüler. İçlerinden üçü, isteksiz olsa bile, fazla karşı koymaksızın geriledi. Şişenin onlar için anlamı büyüktü. Şok içindeydiler. Dördüncüsü ise Marcel LeFever idi. Onun gözünde şişenin hiçbir değeri yoktu, ama onu yolun ortasından sürükleyerek çekmek zorunda kaldılar. Mücadele ediyor, çifteler atıyor, avazı çıktığı kadar bağırıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">“O koku, o koku!” diye haykırmaktaydı. Sesi ihtirastan titriyordu. “Nedir o koku? <span style="font-style:italic">Le parfüm supreme! Le parfüm magnifiquer!”</span><span style="font-style:italic"><span class="Footnoteanchor"><a href="#ftn9" id="bodyftn9">*</a></span></span></p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Birkaç saat sonra Parfümeri Devalier’nin arka odasında yer alan olay, bir bakıma bir mateme benziyordu. Alobar, Priscilla, Madam Devalier ve V’lu, kaybolan şişenin yasını tutmaktaydılar. Herkes kaybı en derin biçimde hissettiği bir anda, pancar kostümünü çıkarmamış tek kişi olan Alobar (krallık kürkünden beri onu en çok tatmin eden giysiyi bulmuştu) baklayı, daha doğrusu pancarı, ağzından çıkarıp herkesin keyiflenmesini sağladı.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Pancar poleni. Evet. Basit pancar poleni. Bir tek pancar poleni, başka bir şey değil. Yani pancar bitkisinin poleni, demek istiyorum. Olduğu gibi. Anlamıyor musunuz? Sadece ve sadece kesinlikle pancar poleni. Aradığınız cevap, pancar poleni.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“<span style="font-style:italic">Incroyable!</span>”<span class="Footnoteanchor"><a href="#ftn10" id="bodyftn10">**</a></span> diye patladı Marcel.</p>

  <p class="Standard" dir="ltr" style="margin-left:0;margin-right:0;text-indent:18.859844px">Madam, “<span style="font-style:italic">Sacre merde!</span>”<span class="Footnoteanchor"><a href="#ftn11" id="bodyftn11">***</a></span> diye soludu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla, “Bu neden gelmedi aklıma?” diye mırıldanıyordu. V’lu ise, “Pancarlar, beni terk etmeyin artık!” diye inledi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Tema yasemin tabii. Lüks cins bir yasemin. Nadir ve pahalı. Ama üst nota basit ağâçkavunu…”</p>

  <p class="Standard" dir="ltr" style="margin-left:0;margin-right:0;text-indent:18.859844px">Madam, “Mandalina da aynı işi görür mü acaba?” diye sordu. Marcel hemen “Ah mandalina pek hoştur,” diye atıldı. “Herhalde ağaçkavunundan daha güzel olur.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“…Ve temel nota da pancar poleni. Herkesin her gün görüp tanıdığı pancar poleni.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla, “Pek her gün sayılmaz,” deyiverdi. “Ben ömrümde tek katre pancar poleni görmedim.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ben de.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Düşünsene, hayatım! Güzel bir kokuda zerzevat sporları!”</p>

  <p class="Standard" dir="ltr" style="margin-left:0;margin-right:0;text-indent:18.859844px">Küçük grup bu habere öyle şaşırmış, Alobar’ın bundan sonra anlattığı hikâyede, kendi hayatında pancarın ve kokuların önemini ayrıntılarıyla özetlemesine öyle hayranlık duymuştu ki, V’lu’nun kapıdan sessizce süzülüp çıktığını göremediler bile. Güzel siyahın çenesinde kararlı ve muhbir bir ifade vardı.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">O saatte mahallenin o kesimi karnaval gürültüsü açısından epey sakindi. V’lu ancak, çiçek ve şarkı prensi Bingo Pijama’nın vurulduğu yerden geçerken, boğazında hissettiği bir yumru nedeniyle biraz yavaşladı, alt dudağını ısırdı, sonra ilerideki telefon kulübesine yürüdü. Kulübe meşguldü. V’lu kapıda bekledi.</p>

  <p class="Standard" dir="ltr" style="margin-left:0;margin-right:0;text-indent:18.859844px">İçerideki fotoğraf makineli turistin telefonunu bitirmesini beklerken gözlerini batmakta olan güneşe dikip, Paris’te saatin kaç olacağını hesaplamaya çalıştı. Orada Mardi Gras Salısı başlamış olmalıydı. Luc LeFever olsa, böyle ters bir saatte aranmaya kızmazdı. Ama yerine geçen Claude’u pek tanımıyordu V’lu. Yine de, nasıl şikâyet edebilirdi ki adam? Haberi duyunca, ne olursa olsun memnun olurdu herhalde. Bu parfüm, bu K23, V’lu’ya casusluğu karşılığında verdikleri her kuruşu haklı kılacak bir şeydi.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Belle Bayou’da, eskiden köle olup sonradan özgürlüğüne kavuşan bir ailenin kızı olarak dünyaya gelmişti V’lu. Aynı çiftlikte, ücretli işçi olarak kalmayı seçmişlerdi. Kuşaktan kuşağa, bu hayat hep devam etmişti ailede. V’lu çiftlik sahiplerinin kızlarıyla birlikte büyümüştü. Çiftlik sahipleri eski bir Creole aileydi. Prensip uğruna, asla İngilizce konuşmuyorlardı. Hizmetkârlar da çoğunlukla Fransızca konuşmaktaydılar. Efendi kendi kızlarını İsviçre’ye okula yolladığında, on bir yaşındaki V’lu’yu da onlarla birlikte yollamıştı. Hem arkadaş olsun, hem onlarla birlikte okula gitsin, hem de hizmetlerini yapsın diye.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mezun olduktan sonra beyaz kızlar Sorbonne’a geçtiler. Ama onlardan yüksek notlar alıp yıldırımları üzerine çeken V’lu çiftliğe dönmek zorunda kaldı. Efendi onu ne yapacağını pek bilemiyordu. Güzel bir kızdı. Terbiyeliydi. Kimyaya ve Fransız edebiyatına özellikle kabiliyeti vardı. İngilizcesi, çevreden edindiği çat pat lehçeden oluşuyordu. Tipik zenci İngilizcesiydi. Efendi, kızı ne yapacağını düşünüp karısıyla birlikte kaygılanırken, ikinci derece kuzinleri olan Lily Devalier bir hafta sonu ziyaretine geldi, kendisine bir yardımcı gerektiğinden söz etti, ilerde dükkânını bırakabileceği biri. Parfümcü olarak yetiştirecekti onu. <span style="font-style:italic">Voil</span><span style="font-style:italic">a</span>.<span class="Footnoteanchor"><a href="#ftn12" id="bodyftn12">*</a></span></p>

  <p class="Standard" dir="ltr" style="margin-left:0;margin-right:0;text-indent:18.859844px">Kızı belki bu işe fazla bulurlar diye, efendi onun niteliklerini sakladı. Madam Devalier’ye onu basit bir çiftlik kızı olarak yutturdu. V’lu’ya da yalnızca İngilizce konuşmasını tembihledi. V’lu bu öğüdü tuttu, hatta soyadını bile Saint-Jaques’tan Jackson’a çevirdi. Bu işi epey zaman sürdürmeyi de başardı. Ta ki Fransa’dan ilginç bir konuk gelinceye kadar.</p>

  <p class="Standard" dir="ltr" style="margin-left:0;margin-right:0;text-indent:18.859844px">O gelen konuk, Luc LeFever idi. Bir gün öğleden sonra, Parfümeri Devalier’ye gelmiş, Madam uyurken V’lu’yla tanışmış, onun değerini hemen anlamıştı. Akşam onu yemeğe çıkarmış, sonra da baştan çıkarmıştı (V’lu’nun İsviçre’de de birtakım cinsel tecrübeleri olmuş, bu işten pek hoşlanmıştı zaten). Luc onu kendi bordrosuna aldı. Luc zaten Madam Devalier ile iş yaptığından, onun parfümlerinin büyük değeri olduğunu biliyordu. Günün birinde bu kadın, ticari açıdan ilginç bir şey çıkarabilirdi ortaya.</p>

  <p class="Standard" dir="ltr" style="margin-left:0;margin-right:0;text-indent:18.859844px">V’lu sanayi casusu olarak ayda yüz dolar para kazanıyordu. LeFever’nin kârlı biçimde pazarlayabileceği bir formül verirse, ayrıca ikramiye de vaat edilmişti ona. Claude, bu anlaşmanın babasından sonra da yürürlükte kalmasını, isteksiz bile olsa, kabul etmek zorundaydı. V’lu da şu anda, o dolgun ikramiyeyi kazanmak üzere, Paris’i ödemeli olarak aramak amacıyla bekliyordu telefon kulübesinin kapısında.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">V’lu kulübenin kapısına elini uzatırken, eliyle kapının kulpu arasında küçük, sarı bir bulut belirdi. Kız hemen kolunu geri çekti. Bulut, bir anda kırk-elli minik damlacığa ayrıldı, cam kapının üzerine iri çiğ damlaları gibi yayıldı. V’lu bir an hayal gördüğünü sandı. Ne de olsa kasırga damlalarının etkisi geçeli bir saat olmuştu. Ama tam o sırada, karşı kaldırımdan biri, “Arılar! Arılar!” diye çığlığı bastı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çevreye bir anda kalabalık toplanmaya başladı. “Arılar mı? Nerede?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“İşte, şurada! Arılara baksanıza!” Kalabalığın davranışına bakan, bu arıları Michael Jackson ya da Katherine Hepburn sanabilirdi. Neredeyse birileri çıkıp arılardan imza isteyecekti.</p>

  <p class="Standard" dir="ltr" style="margin-left:0;margin-right:0;text-indent:18.859844px">V’lu pembe plastik çantasını arılara doğnı salladı. “Kışt!” dedi. “Kışt, arılar! Gidin haydi!”</p>

  <p class="Standard" dir="ltr" style="margin-left:0;margin-right:0;text-indent:18.859844px">Arılar bir anda camın üzerinden havalandılar, o uğursuz ok başı şeklini aldılar. Vlu’nun başı etrafında hızla dönmeye başladılar. V’lu bağırdı, saklanacak bir yer arayıp koşmaya başladı.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Karşı kaldırımdaki dükkânın camında arıları gözetleyerek bekliyordu. Yaklaşık beş dakika boyunca, arı kafilesi, telefon kulübesiyle dükkân arasındaki alanda gidip geldi, sonra uzaklaştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">V’lu sabırlı davrandı. Ortalık iyice kararıncaya kadar bekledi. Hatta biraz daha bekledi. Arıların güneş batınca uçmayı bıraktığını herkes bilirdi. Sonunda mahalle iyice uykuya daldı, V’lu dükkânın kapısını temkinli bir hareketle açıp sokağa adımını attı. Ortalık temizdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kulübeye girip kapıyı kapadı, mor ojeli tırnağını uzatıp ülkeler arası santralı çevirmek istedi. O anda parmağına bir arı kondu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Tek başına bir arıydı görünüşe göre. Kafileden geride kalmış, uyku sersemi bir yaratık. V’lu bileğini salladı, arı uçtu. Numarayı çevirmeye bir kere daha hazırlandı. Ama “0”ın bulunduğu delikte de bir arı vardı. Eyvah!</p>

  <p class="Standard" dir="ltr" style="margin-left:0;margin-right:0;text-indent:18.859844px">Tek sıra halinde geri geliyorlardı. Kulübeye, kaldırımla arada kalan boşluktan giriyorlardı. Bir anda kulübenin içi arılarla doldu. V’lu’nun çevresini sardılar, burnuna, kulaklarına, açık yakasından memelerinin arasına, koltuk altlarına girdiler. Arılar arasından bir kamikaze, pamuklu külottan içeri girip, zehrini, apış arasına, kadının arka kapısını ön kapısından ayıran o zarif koridora, insan vücudundaki en kutsal nokta olan o saklı köşeye akıtıverdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">V’lu avazı çıktığı kadar bağırdı, ahizeyi de, üzerinde Claude’un numarası bulunan kartı da elinden fırlatıp kendini kulübeden dışarıya attı. Pembe, sivri topuklu pabuçları üzerinde tehlikeli biçimde yalpalayarak Parfümeri Devalier’ye kadar koştu. Oradakiler öyle mutlu bir heyecana kapılmışlardı ki, onun soluk soluğa ve hıçkırıklar içinde olduğunu fark etmediler bile.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">V’lu’nun yokluğunda bazı önemli kararlar alınmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alobar kendini maddesel olarak çözmeye karar vermişti. Başaramazsa, ölmeye razı olacaktı. “Hayatta kalmakla kanıtlayacağım başka bir şey kalmadı,” diyordu. “Ama Kudra’nın peşinden giderek kanıtlayabileceğim ve kazanabileceğim pek çok şey var. Sonunda kendimi bu serüvene hazır hissediyorum. Şişeyi tekrar gördüm ve artık hazırım.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sanıyorum Pan artık iyi ya da kötü, veda jestini yaptı. Bana da aynısını yapmak düşüyor.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Maddesel çözülmeyi Paris’te yapmak istiyordu. Quelle Blague’da. Bu dünyayı, Kudra’nın terk ettiği yerde terk etmek daha iyi olacak gibi geliyordu ona.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu arada K23 formülünü de Marcel’e vermekteydi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Çok cömertsiniz,” dedi Marcel. “Ama, ya çözülme konusundaki fikrinizi değiştirirseniz?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Değiştirmem. Kudra’nın geri dönmesinden başka hiçbir şey caydıramaz beni.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Marcel’in planına göre, LeFever bu parfümü uluslararası piyasaya sunacaktı. Teşkilatı bu işe yeterdi. Ama imalat kısmını Parfümeri Devalier’nin üstlenmesini istiyordu. Malı Devalier etiketi altında satmak niyetindeydi. Madam Devalier bunu duyunca heyecandan kekelemeye başladı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Teklif şöyleydi: LeFever kârın yüzde otuzunu alacaktı. Lily Devalier’ye yüzde elli bırakılacak; Pris’le V’lu ise yüzde on ve yüzde on alacaklardı. Madamın ölümü halinde, onun hissesini de ikisi aralarında eşit olarak paylaşacaklardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">V’lu korkunç bir acı içindeydi. Canını yakan sadece apış arasındaki acı değildi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ya Wiggs Dannyboy ne olacak?” diye sordu Priscilla.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Efendim?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Parfümün yapılması için o da herkes kadar uğraştı. Üstelik koklama fırsatını da hiç bulamadı.” Pris bundan sonra, Doktor Dannyboy’un o ipuçlarını dağıtmak için girdiği zahmet ve masrafları anlattı. K23’ü yapabilecek durumda olan kimselere nasıl pancar yolladığını söyledi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Çok doğru,” dedi Alobar.</p>

  <p class="Standard" dir="ltr" style="margin-left:0;margin-right:0;text-indent:18.859844px">LeFever ile madamın kendi hisselerinin yüzde dördünü Doktor Dannyboy’a devretmeleri, Priscilla ile V’lu’nun da yüzde birer verip, doktorun payının yüzde ona çıkarılması kabul edildi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alobar, “İnsan sonsuzluğa kadar yaşayacaksa, kalbiyle yaşamalı,” dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Şampanya kadehlerini kaldırıp kutladılar, sonra madamla Priscilla bir köşeye süzülüp kucaklaştılar, ağlaştılar, barıştılar. Alobar kanepede uyuyakaldı. Rüyasında sevgili karısını gördü. V’lu, Marcel’i kendi odasına götürdü, Marcel de Fransızlara yakışacak biçimde arının zehrini emip acıyı dindirdi.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Ertesi gün Mardi Gras idi. Ama dükkânda kimse bunun farkına bile varmadı. Onlar kendi kutlamalarını yapıyorlardı. Kalpleriyle, burunlarıyla kutluyor, bu kutlamadan ne kilisenin, ne de devletin yararlanmayacağını biliyor, en azından toplum liderlerinin düşündüğü biçimde yararlanma olmayacağına seviniyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Madam, Marcel’e, Bingo Pijama yaseminlerini gösterdi. Marcel’in burun delikleri, motoru bozulmuş bir uçağın kanat kapakları gibi açılıp açılıp kapanıyordu. Bunların Güney Fransa’da yetişenlerden daha kaliteli olduğunu, Jamaica’ya bir ekip yollayıp incelettireceğini söyledi. “Demek Wiggs’le küçük kızı o serada bunları yetiştirmek istiyorlardı! Oo-la-la-la-la!” dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Öğlende bir şampanya daha açtılar, Bingo Pijama’nın anısına içtiler. “Ve de <span style="font-style:italic">ma</span><span style="font-style:italic">n</span><span style="font-style:italic">gel-wurzel</span>‘in şerefine,” diye ekledi Alobar. “Tanrı onu daim etsin!” dedi Pris. Alobar’ın uyku sırasında buruşmuş pancar elbisesine bakan Marcel, “Keşke balina maskem yanımda olsaydı,” dedi. Herkes çok nazik olduğundan, kimse ona ne demek istediğini sormadı. Marcel’in artık balina maskesi yoktu. Luc amcanın tabutu çivilenirken, tabutun içine sokuvermişti onu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Grup, pazarlayacakları parfüme <span style="font-style:italic">Kudra</span> adını vermeyi kararlaştırdı. Ne de olsa, K23’ten daha romantik bir isimdi. Alobar bundan çok duygulandı, memnun oldu. Konuşmalar arasında, Priscilla bir ara şakayla karışık parfümün vaftiz adının <span style="font-style:italic">Kusursuz Tako</span> olmasını da önermişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Madam ona uzun uzun, keskin bakışlarla baktı.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Şampanya içmeyi sürdürdüler, birlikte şarkılar söylediler. Şarkıların çoğu Fransızcaydı. Priscilla’nın dışında hepsi o dili çok iyi biliyordu. Pris’in bildiği Fransızca kelimeler altıyı geçmezdi. Bunlar arasında <span style="font-style:italic">menage â trois</span><span style="font-style:italic"><span class="Footnoteanchor"><a href="#ftn13" id="bodyftn13">*</a></span></span> sözü de üç kelime olarak sayılıyordu hem.</p>

  <p class="Standard" dir="ltr" style="margin-left:0;margin-right:0;text-indent:18.859844px">New Orleans’ın saldırgan yaratığına karşı koymak için jambalaya yediler, yine şampanya içtiler. Alobar gidecek diye duygusallaştılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Hayatım, kocaman bir serüven, bir ihtimalin araştırılması, bir oyunun icadı, bir oyunun oynanması oldu. Yalnız sağ kalmaya uğraşmak değildi. Ama şimdi gideceğime üzülmüyorum. Zaten zaman da yaşamak için en iyi zaman değil, biliyorsunuz.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Siyasal durumdan mı söz ediyorsunuz?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yo, hayır, o değil. Siyasal liderlerimiz aydın değil, dürüst değil, ama birkaç istisna dışında siyasal liderler her zaman öyle olagelmiştir. Ben siyaseti ciddiye almaktan çok uzun zaman önce vazgeçtim. Bu konunun hayatımı nasıl yaşadığıma etkisi olmadı. Politika eninde sonunda her zaman keyif kaçırıcıdır. Ben ise, keyifli yaşamayı seçtim.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Hayır, dostlarım, beni rahatsız eden… özgün yaşantının yokluğu. Her şey o kadar sahte ki. Her şey yapay, sentetik, sulanmış ve standardize olmuş. Daha yarım yüzyıl önce California’da altmış üç tür marul yetiştirilirdi. Bugün yalnızca dört tür kaldı. Onlar da en iyi marullar değil. Tadı veya besin değeri en yüksek olanlar değil. Raf ömrü uzun olan, süpermarkette güvenli, temiz, tornadan çıkmış gibi gözükebilecek olan melez türler. Her konuda durum aynı. İnsanları, amaçlarını, fikirlerini bile standardize ediyoruz. Her şey sahteleşti.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ama, durun, keyfinizi kaçırmayayım. Bunlar hep değişecektir, inanın bana. Değişime güvenebilirsiniz. Ben şimdi bile, ilerde ne olacağının merakı içindeyim. Ve geri döneceğim sonunda. Eğer başarabilirsem. Parfüm bana dönüş yolunu gösterecek. Bunu hissediyorum. Yapın parfümümüzü, dostlarım. Güzel yapın. Doğru dürüst soluk alın, meraklı kalmayı sürdürün ve pancar yiyin.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Tamam,” dedi Pris içinden. “Ve yatakta sigara içmeyin.”</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Böylece Mardi Gras Salısı yarı hüzünlü, yarı neşeli, genelde iyimser bir hava içinde geçti. Çarşambanın bayram ertesi patırtısı arasında, Wiggs Dannyboy’dan bir mektup geldi; mektup deliğinden içeriye, bayramlık kostümünü katlayan ev hanımının çıkarabileceği yumuşaklıkta bir sesle kayıp düştü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs’le Huxley Anne, cuma günkü uçakla geliyorlardı mektuba göre. Seattle’da yağmur yağmaktaydı. Seranın tamir işi bitmişti. Mektubun sonunda bir-iki özdeyiş, açık saçık bir espri, bir de bildiri vardı. Bildiri Doktor Dannyboy’un yeni geliştirdiği evrim bilinci kuramını ilgilendiriyordu. Priscilla bu kuramı parça parça, bölük pörçük dinlediğinden olacak, daha önce pek dikkat etmemişti. Ama bu sefer, Wiggs’in önemli, köklü bir iddiası olduğunu hissetti. Bunu kafamda bir derleyip toparlasam, diye düşündü.</p>

  <p class="Standard" dir="ltr" style="margin-left:0;margin-right:0;text-indent:18.859844px">New Orleans’a geldiğinden beri, Wiggs’in kendisine yazdığı tüm mektupları bir araya topladı, konuyla ilgili yerlerini kesip çantasına doldurdu, evden çıktı. Garden Mahallesi’nde biraz yürüyüp Charity Hastanesi’nin önündeki bir tahta banka oturdu. Yeri, babasının öldüğü odanın penceresi altındaydı. Orada Wiggs’in kuramının parçalarını birleştirmeye uğraştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kuramı kabullendiğinden de, hatta anladığından da pek emin değildi. Başkalarının kabullenip anlayacağından da emin değildi. Kimsenin aldırış edeceğinden bile emin değildi hatta. Tek bildiği, şampanyanın getirdiği uyuşukluk duygusuna rağmen, yaşamaya devam etmek istediğiydi. Bu yazılardan geliyordu o istek. Thomas Aquinas’ın, Freud’un ve Marx’ın kuramlarını okurken aynı şeyi duymamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <h2 class="Standard" id="sigil_toc_id_3" style="text-align:center" title="Dannyboy'un Kuramı">DANNYBOY’UN KURAMI</h2>

  <p class="Standard" dir="ltr" style="margin-left:0;margin-right:0;text-indent:18.859844px;text-align:center">(Nereye Gidiyoruz ve Neden Etraf Böyle Kokuyor?)</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">En basit şekilde ifade etmek gerekirse, insanoğlu evrimin çiçeksel dönemine girmek üzeredir. Mitolojik düzeyde, yani başka bir deyimle, psişik/sembolik düzeyde (ki bu da fiziksel düzeyden daha az gerçek sayılmaz), bu olay Pan’ın ölümüyle simgelenmektedir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pan tabii hayvansal bilinci temsil ediyor. Memeli bilinci de kucaklamaktadır, ama onun kişiliğinde sürüngen bilinçten de izler vardır. Sürüngen bilinç, biz memeli evresine geçtiğimizde beyinlerimizden silinip yok olmamıştı. Memeli bilinç onun üzerini kaplamıştı, o kadar. Birçok aydınlanmamış, gelişmiş bireyde, memeli katmanı ince ve gözenekliydi. Sürüngen enerjinin pek çoğu bu gözeneklerden içeri sızıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çok eski atalarımız denizlerden karalara çıktıklarında besbelli balık beyinlerine sahiptiler. Su altında kalan kardeşlerinden daha zeki, daha serüvenci, daha meraklıydılar, ama yine de balık zihinliydiler. Ama bataklıklar içinde kuru toprağa doğru yol alırken kendimize bir sürüngen zihin edindik. Ne de olsa, o on milyon yıllık süre boyunca… sürüngen enerji egemendi bu gezegene; dinozorlarda en gelişmiş biçimini gösteriyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Marcel LeFever’nin parfümcüler toplantısındaki konuşmasında işaret ettiği gibi, sürüngen bilinç soğuk, saldırgan, kendini korumaya dönük, öfkeli, açgözlü ve paranoyak bir bilinçti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kafalarımızda hâlâ çalışır durumda ve sağlam bir sürüngen beyni taşımakta olduğumuza ilk işaret eden nörofizikçi, Paul MacLean olmuştu. Sürüngen beyni soyut bir kavram değildir. Anatomik olarak gerçektir. Sürüngen beyni, asıl beyni sarmış kaplamıştır, ama beynin ön tarafında hâlâ yer almaktadır. Belki de hareket bölgesinden, hipotalamustan ve en eski kabuğun diğer parçalarından oluşmaktadır. Vücudumuzu soğuk terler kapladığı zaman, kendimizi kör bir öfkeye kaptırdığımız zaman ya da duygusuzlaştığımız zaman, bilincimizi o an için sürüngen beynin esir aldığını bilmemiz gerekir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sürüngenler Çağı sona ererken ilk çiçeklerle ilk memeliler ortaya çıktı. Marcel LeFever, çiçeklerin dev sürüngenleri ortadan kaldırdığına inanmaktaydı. Ama buna memelilerin de katkısı olmuş olabilirdi, çünkü nice memeli için, sabah kahvaltısı olarak dinozor yumurtasından nefis yiyecek yoktu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ne olursa olsun, atalarımız o sırada formasyon itibariyle memeli ve çiçeksel beyinler edinmiş bulunmaktaydılar. Evrim kendine ait nedenlerle memeli enerjisinin egemen olmasına izin verdi, yeni gelişen orta beyin ya da eski kabuk, en eski kabuğun üzerini kapladı. Buna memeli beyin denilebilirdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Memeli bilincin tipik yanları, sıcaklık, cömertlik, sadakat, sevgi (romantik, platonik ve ailesel), sevinç, üzüntü, mizah, gurur, rekabet, entelektüel merak, resim ve müzik sanatlarından zevk alma gibi şeylerdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Memeli dönemin sonlarına doğru kendimize üçüncü bir beyin edindik. Bu yeni kabuktu. En tipik yanı, neokorteksti. Bu, mevcut memeli beynin üzerini örten, yaklaşık sekiz milim kalınlığındaki sinir liflerinden oluşan yoğun bir kabuktu. Beyin araştırmacıları neokortekse pek şaşırmaktadırlar. Nedir bunun fonksiyonu? Neden oluşmuş, neden ortaya çıkmıştır?</p>

  <p class="Standard" dir="ltr" style="margin-left:0;margin-right:0;text-indent:18.859844px">LeFever’ye göre, neokorteks, gelişmiş bir bellek bankasıdır. Bu niteliğe sahip olduğuna da kuşku yoktur. Robert Bly’a göre, neokorteks her nasılsa ışıkla ilgilidir. Eğer sürüngen beyni soğukla, memeli beyni sıcakla ilişkilendirebiliyorsak, neokorteks de ışıkla ilgilidir. Bly’ın bu sezgisi çok mantıklı gelmektedir, çünkü üçüncü beyin çiçeksel bir beyin olup, çiçekler de enerjilerini ışıktan alırlar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Neokorteksin esrarengiz biçimde ortaya çıkmasından önce bile beyinlerimizde bazı çiçeksel nitelikler vardı. Beynin tümü bilimde bir “ampul” olarak nitelendirilir. Onu oluşturan nöronların <span style="font-style:italic">ince lifleri</span>, yani <span style="font-style:italic">kök</span> ve <span style="font-style:italic">dalları</span> vardır. Beyincik, <span style="font-style:italic">sık yapraklar kütlesi</span> gibi bir maddeden oluşur. Bunlar sinir hücreleri olup, genellikle “yapraksı” diye tanımlanırlar. Yalnız tek tek nöronlar bitki ve çiçeğe benzemekle kalmaz, beynin kendisi de botanik bir varlık görünümündedir. Bir <span style="font-style:italic">sapı</span>, embriyonik büyümede açılan bir <span style="font-style:italic">tacı</span> vardır, tıpkı bir <span style="font-style:italic">güle</span> benzemektedir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yeni kabukta, yani yeni beyinde, çiçek benzerliği artmaktadır. Sinir lifleri bölünmekte, bir <span style="font-style:italic">ağacın</span> dallarına benzemektedir. Bu sürece <span style="font-style:italic">dallanma</span> denmektedir. Bu süreç sırasında minik nöromelanin damlaları <span style="font-style:italic">tohum</span> gibi saçılmaktadır. Nöromelanin tohumları, besbelli beynin başta gelen organizasyon molekülleridir. Glial hücrelerle birleşir, sinir hücrelerinin ateşlenmesini düzenlerler. Bizler düşündüğümüz zaman, yaratıcı fikirler üretiriz. Yani gerçek anlamda bir <span style="font-style:italic">tomurcuklanma</span> yer almaktadır. Bir şeyleri anlayan beyin, tıpkı yasemin dalının tomurcuklanması gibi davranır. Daha küçüktür, daha hızlıdır, tek farkı da o kadardır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ayrıca nöromelanin ışığı emer. Işığı diğer enerji türlerine çevirme yeteneği vardır. Yani Bly haklıdır. Neokorteks ışığa duyarlıdır ve kendisi, daha yüksek zihinsel faaliyetlerle aydınlanabilmektedir. Yani örneğin meditasyonla veya şarkı söylemeyle. Eskiler “aydınlanmak”tan söz ettikleri zaman bu sözü mecaz anlamıyla kullanmıyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Neokorteksin ortaya çıkmasıyla, beynin çiçeksel nitelikleri, milyonlarca yıl hareketsiz bekledikten sonra, harekete geçmeye başladılar ve yavaş yavaş çiçeksel bir bilincin egemenliğine doğru ilerlediler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Hayat, yağmacılar arasındaki sonu gelmez bir mücadeleyken, sağ kalmak için her an savaş verilen bir meydanken, sürüngen bilinci şarttı. Denizler aşılacak, vahşi kıtalar keşfedilecek, oralara sert koşullar altında yerleşilecek, tarım öğrenilecek, madencilik yapılacak, uygarlık kurulacaksa, o zaman memeli bilinci gerekliydi. Sosyal ve ailesel açıdan hâlâ da gereklidir, ama artık egemen olmamalıdır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu fiziksel sınırlar artık aşılmıştır. Sanayi Devrimi kendini tüketmiştir. Bizim yaşadığımız yüksek teknoloji çağında, memeli duyarlığının sert ve kaba tutumu artık yardımcı değil, engeldir. (Sürüngen duyarlığın o savunma tutumu ise, delilik sayılacak kadar tehlikelidir.) Bize fiziksel saldırganlığı daha az bir insan beyni gereklidir şimdi. Daha sakin, düşünceli, yumuşak davranışlı, esnek kişilikler gereklidir. Ancak o zaman varlığımızı sürdürebiliriz bu yeni sistemde. Ancak o zaman bir sonraki evrim aşamasına katılabiliriz. Çiçeksel bilinç evresinin kesinlikle birtakım ruhsal ilintileri vardır.</p>

  <p class="Standard" dir="ltr" style="margin-left:0;margin-right:0;text-indent:18.859844px">En yoğun ruhsal yaşantılar, zamanın askıya alınmasını gerektirmektedir. Zamanın dışında olma duygusu, zamansız olma duygusu, hem meditasyonun, hem ilahi şarkılar söylemenin, hem hipnotizmanın, hem de uyuşturucu kullanmanın belkemiğini oluşturmaktadır. Daha kısa ve daha az anlaşılır olmasına rağmen, cinsel orgazm anında da, zamansız ve egonun bir kenara bırakıldığı (ego, uzayda değil zamanda yer alır) bir durum yaşanır. Orgazmın bu kadar güzel olmasının nedeni de budur. Sarhoşlar bile, kendi basit ve kaba yollarıyla, yine zamansızlığı aramaktadırlar. Alkolizm de kusurlu bir ruhsal özlemdir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Uzay konusunu yüzlerce değişik yoldan yenmiş, onun üstesinden gelmiş durumdayız. Uzay konusunda çok şey biliyoruz. Ama zaman konusunda bilgimiz acınacak kadar azdır. Ancak mistik durumda o kavramı anlayabiliyor gibiyiz. Koku beyni, yani belleğin koku alma sinirleriyle harekete geçen kısmı bir yandan; ışık beyni, yani neokorteks diğer yandan, mistik durumun kilidini oluşturmaktadırlar. Koku, belleği hızla ve yoğun bir biçimde harekete geçirir, zihinlerimizin zaman içinde serbestçe yol almasını sağlar. En derin mistik durumlar, normal zihinsel faaliyetin ışık içinde asılı kaldığı durumlardır. Mistik aydınlanmada, tıpkı ışığın hızında olduğu gibi, zaman durmuştur sanki.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çiçekler görmez, işitmez, tat almaz, dokunmazlar, ama ışığa çok önemli biçimde tepki gösterirler. Hayatlarını ve çevrelerini de bir koku orkestrasyonu içinde yönlendirirler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Artan çiçeksel bilinçle insanlar, “ışık beyinlerinden tüm yararlanmaya gidecekler, “koku beyin’lerini de daha ileri düzeyde kullanabileceklerdir. Bu ikisi yakından bağlantılıdır. Hatta zaman zaman, ayrılmaz izlenimi verecek biçimde örtüşmektedirler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Biz şu sıra bir bilgi teknolojisi içinde yaşıyoruz. Çiçekler <span style="font-style:italic">her zaman</span> bilgi teknolojisi içinde yaşamışlardır. Çiçekler gün boyu hep bilgi toplar. Geceleri o topladıkları verileri işlerler. Buna fotosentez denir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Neokorteksimizden tam yararlanmaya başladığımız zaman bizler de bir tür fotosentez yapacağız. Hatta şimdiden yapıyoruz, ama çiçeklerinkine oranla bizimki ilkel ve sınırlı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bir kere, günlük gazetelerden, televizyon dizilerinden, satış konferanslarından, kahve sohbetlerinden derlenen bilgiler, güneş ışığından derlenebilenden daha aşağı düzeydedir. (Madde denilen şey yoğunlaşmış ışık olduğuna göre, ışık hayatın sebebi ve kaynağıdır. Bu nedenle ışık, ilahi bir şeydir. Çiçeklerin Tanrı’yla öyle doğrudan bir bağı vardır ki, din adamları kendilerine bu bağdan edinebilmek için adam öldürmeye bile razı olurlardı.)</p>

  <p class="Standard" dir="ltr" style="margin-left:0;margin-right:0;text-indent:18.859844px">Ya verilerimiz yetersiz olduğundan, ya teçhizatımız henüz iyi çalışacak durumda olmadığından, bizim gece sürecimiz yarım günlük bir iş düzeyinde kalmaktadır. Uyanık olduğumuz saatlerde bilinçli zihnimizin derlediği bilgiler, “derin uyku” dediğimiz dönemde “bilinçdışı”mız tarafından işlenir. Oysa biz bir gecede yalnızca iki-üç saat “derin uyku”da kalırız. Uyku süremizin geri kalan kısmında, bilinçdışı zihnimiz görev başında değildir. Canı sıkılır. Eğlence arar. Kalkar, elindeki malzemeyle oynar. Yani bir bakıma, kendi kendiyle oynar. Anıları canlandırır, imajlar yaratır, verileri yeniden sıraya sokar, heyecanlı hikâyeler uydurur. Buna “rüya” deriz. Bazı kimseler, bizim rüya sırasında bilgiyi işlediğimize inanırlar. Esas durum tam tersinedir. Rüya demek, zihnin işlenecek veri bulamadığı zaman kendini eğlendirmesi demektir. Gelecekte, kaliteli veriler toplamakta ustalaştığımız zaman, çiçeksel bilinç daha egemen olunca, belki daha uzun saatler boyunca uyuyacağız ve hemen hiç rüya görmeyeceğiz.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pan geleneksel olarak bizim rüyalarımıza hükmeder. Özellikle erotik rüyaların ve kâbusların kralıdır. Rüya görmedeki azalma, Pan’ın artık yok olduğuna tanıklık edecektir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Biz yine bilginin verimliliğine dönersek, bilim son zamanlarda, ağaçların da kendi aralarında iletişim kurduğunu öğrenmiştir. Örneğin böceklerin saldırısına uğrayan bir ağaç, haberi yüz metre ilerdeki bir başka ağaca ulaştırmakta, ikinci ağaç o böcek türünü kendinden uzak tutacak bir tür salgı çıkarmaya başlamaktadır. Böcekli ağacın mesajları, öteki ağaçların kendilerini korumasını sağlamaktadır. Bu haber, herhalde, koku şeklinde iletilmektedir. Yani bitki, kokuları hem topluyor, hem yayıyor demektir. Gül belki leylakla kokusal bir ilişki içinde olabilir. Bir başka ihtimal de ağaçlar arasında bir tür telepati bulunmasıdır. Belki de zihinsel telepati dediğimiz şeyin tümü koku duyusundan gelir. Belki diğer insanların düşüncelerini okumuyoruz da… kokluyoruz.</p>

  <p class="Standard" dir="ltr" style="margin-left:0;margin-right:0;text-indent:18.859844px">Şizofrenlerin, düşmanlığı, güvensizliği, arzuyu ve bu gibi duyguları koklayabildiği bilinmektedir. Doktorlarındaki, ziyaretçilerindeki, diğer hastalardaki bu tür duyguları, ne kadar iyi saklanmış olursa olsun, koklayıp anlayabilmektedirler. İnsanın koku alma duyusu, belki tavşana oranla küçük olabilir, ama yine de en geniş algılayıcımızdır. Ne tür “görünmez” kokular bulup algılayacağını kim nereden bilebilir?</p>

  <p class="Standard" dir="ltr" style="margin-left:0;margin-right:0;text-indent:18.859844px">Çiçeksel bilinç olgunlaştıkça, telepati herhalde en sık kullanılan iletişim yolu olacaktır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sürüngen bilincimizde düşmanca çatışmalar vardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Memeli bilincimizde uygar tartışmalar vardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çiçeksel bilincimizde, güçlü telepati olacaktır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çiçeksel bilinç ve verilere dayalı, yumuşak bir teknoloji, birbirine pek güzel uymaktadır. Çiçeksel bilinç ve barışçı enternasyonalizm de birbirine pek güzel uyar. Çiçeksel bilince rahat, renkli bir cinsel duyarlılık da pek yakışır. (Çiçekler, hayvanlardan çok daha fazla cinsel açıklığa sahiptir. Cinsel enerjiyi ruhsal enerjiye çevirmek konusundaki Tantrik kavram, çiçeksel bir plandır.) Çiçeksel bilinçle gezegenlerarası keşifler de birbirine çok iyi uyar. (Dünyalılar, uzak gezegenleri tohumlamak üzere gümüş kapsüller içinde uzaya fırlatılmaktadır.) Çiçeksel bilinçle ölümsüz bir toplum kavramı ideal bir uyum içindedir. (Çiçeklerin yenilenme gücü daha çoktur, ağaçların uzun ömürlü olduğu meşhurdur. Çiçeksel beyin, ebediyetin organıdır.)</p>

  <p class="Standard" dir="ltr" style="margin-left:0;margin-right:0;text-indent:18.859844px">Farzedelim ki bizler sonsuzluğa kadar, çabasız biçimde, baharda açan çiçekler gibi olduk. Ama bu arada sürüngen ve memeli enerjilerimizi de koruduğumuzu unutmayalım. Hem dışta, hem içte.</p>

  <p class="Standard" dir="ltr" style="margin-left:0;margin-right:0;text-indent:18.859844px">Belli ki Pentagon’da olsun, Kremlin’de olsun, güçlü sürüngen kuvvetler bulunmaktadır. Kiliselerin vaaz kürsüleri, cami, sinagog ve tüm tapınakların, ilahi yargıyı, cezayı, kendini feda etme gereğini, öteki dünyanın üstünlüğünü anlatan kürsüleri de öyledir. Ama beri yandan, her bireyin içinde de sürüngen kuvvetler hep hareket halindedir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mit ne hayaldir, ne de tarihtir. Mitler insan ruhunun yarattıklarıdır. Tekrarlanır, devam ederler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Beowulf, Siegfried ve diğer ejderha öldüren kahramanlar, bizim kendi bilinçdışı zihnimizin çeşitli bakış açılarıdır. Onların kahramanlığının önemi bellidir. Ellerine sembolik kılıçlar verip onları sürüngen bilinci öldürmeye yollarız. Sürüngen beyin, içimizdeki ejderhadır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Evrim süreci içinde, memeli bilinci sindirmek gerektiği zaman, daha az şiddet eğilimi olan bir taktik gerekli olmuştur. Beowulf’un kılıcı ve oku yerine, İsa’nın mesajı ve örneği ortaya çıkmıştır. (“Düşmanını sev,” diyen İsa, sürüngen tiplerin sindiremeyeceği kadar güçlüdür. İsa durmadan iş görme peşindeki memelilere, tarlalardaki zambakların asla saat basıp çalışmadığını tekrarlamış durmuştur.)</p>

  <p class="Standard" dir="ltr" style="margin-left:0;margin-right:0;text-indent:18.859844px">İsa’nın doğumunda, eski dünyada “Büyük Pan öldü!” diye çığlıklar yükselmiştir. Hayvansal zihin artık boyunduruk altına alınmaktadır. İsa’nın görevi, çiçeksel bilince giden yolu hazırlamaktır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Doğuda da Buda aynı görevi yapmaktadır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Fakat işaret edilmesi gerekli olan nokta, ne İsa’nın, ne de Buda’nın Pan’a asla antipati duymadıklarıdır. İkisi de yalnızca kendi mitsel-evrimsel rollerini oynamaktaydılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">İsa’yla Buda, ruhlarımıza girerken, bizi kötülüklerden kurtarmayı değil, memeli bilincinden kurtarmayı amaç edinmişlerdir. İyilik-kötülük hikâyesi her zaman sahtedir. Evrende olsun, ruhlarımızda olsun, yer alan olay; kötülüğe karşı iyilik değil, eskiye karşı yeni, daha doğrusu, modası geçmişe karşı kaderdir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sürüngen geçmişimizdeki ejderha, nasıl kahramanın mızrağıyla öldürülüp Pan’a yol açmak zorundaysa, Pan da zayıflamak, gücünü yitirmek, etkisiz kalmak, geri plana itilmek zorundaydı… bizim ruhsal ilerlememiz sırasında.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pan, kalplerimize ve cinsel organlarımıza daha yakın olduğu için, onu ejderhayı özlediğimizden daha fazla özleyeceğiz. Çaldığı flütün bizi titretip bir şehvet dansına yöneltmesini özleyeceğiz. Onun kanımızı tutuşturmasını, herkesi coşturmasını, şarapları ortaya dökmesini özleyeceğiz. Hepsinden çok da, belki bizimle alay edişini, bize gülüşünü, memeli bilincimizi ciddiye alışımızla eğlenişini özleyeceğiz. Ama eski oyun arkadaşımız artık gitmek zorundadır. İki bin yıldır biliyorduk Pan’ın gitmek zorunda olduğunu. Çiçeklerin parfümlü aydınlığı içinde, Pan’ın o pis kokusuna yer yoktur.</p>

  <p class="Standard" dir="ltr" style="margin-left:0;margin-right:0;text-indent:18.859844px">Son zamanlarda, New Orleans’ta, belki çiçeksel insanın prototipi olarak nitelendirilebilecek bir adam ortaya çıkmıştır. Bingo Pijama adlı bir Jamaicalıdır. Şarkılar söylemekte, çiçekler dağıtmakta, bol bol gülmekte, geleneğe meydan okumakta, harikulade bir kokunun yaratılmasına katkıda bulunmaktadır. Bazı bakımlardan, Pan’a benzemektedir. Ama Bingo Pijama güzel kokmaktadır. Tatlı kokmaktadır. Çiçeksel beyni öylesine aktiftir ki, bir tür neokortal bal üretmektedir. Arıları çevresine toplamaktadır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Batılı sanatçılar bir insanın kutsallığını gözler önüne sermek istedikleri zaman, başının çevresine bir ışık halesi çizerlerdi. Doğulu ressamlar ise değişik bir kokuyu resimlemeye uğraşmaktadırlar. Mesaj aynıdır. Işık halesi, o insanın beyninin aydınlandığını gösterir. Neokorteks tam faaliyet halindedir. Ama halenin bir başka yorumu daha vardır. Belki bir arı sürüsünün stilize resmi de olabilir.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Perşembe günü Priscilla eşyalarını topladı, Doktor Dannyboy’un kuramını da yanına aldı, kiraladığı evden ayrılıp Parfümeri Devalier’ye taşındı. Kahvenin sahibi tatilinden dönmüştü artık. Marcel’le Alobar, Royal Orleans Oteli’ne yerleştiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Perşembe gecesi madam onlara koca bir tencere dolusu bamya pişirdi (İn üstümden, yaratık!), hep birlikte, dükkânda yemek yediler. Yemekten sonra Marcel, madama 250.000 dolarlık bir çek verdi. Bu paralar, <span style="font-style:italic">Kudra</span> imalatına başlamak için kullanılacaktı. Ne de olsa, modern cihazlar satın alınması, yeni işçiler tutulması gerekecekti. V’lu ile Priscilla da, hisse kârlarına mahsuben 25.000’er dolarlık birer çek aldılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Para, Pris’in içini Budist bir sükûnet duygusuyla doldurdu. Ama sakarlığı geçmedi. Tuvalete giderken kafasını kapıya gümbürtüyle çarptı. Gözüne buz koymak gerekti. Baş ağrısı aspirinle geçecek türden değildi. Madam ona bir tek damla kasırga damlası içirdi; portakal suyunun içinde verdi. “Bu son damla, <span style="font-style:italic">cherie</span>,” dedi V’lu’ya bir yandan. Çünkü V’lu da o arada kendi başını ağrıtmaya uğraşıyor gibiydi. Madam köpüklü sıvının geri kalanını musluğa boşalttı. V’lu’nun gözünden sessiz bir gözyaşı damlası yuvarlandı, ama kentin kanalizasyon kanalının denize açıldığı noktadaki balıklar az sonra sarhoş olacaklardı.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Damlanın rüyasal gücü sayesinde, Priscilla cuma sabahı vaktinde uyanamadı. Duşunu yapıp, giyinip, çekini bankaya yatırıp, kendini bir taksiye attığında, Seattle’dan gelen uçak alana inmişti bile.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs’le Huxley Anne, terminal binasının dışında, güneşte bekliyorlardı. Sabırlıydılar. Yağmurdan kurtulduklarına memnundular. Yağmur damlaları makarna olsa, Seattle isterse, Orson Welles’in bile karnını doyurduktan başka, artanıyla bufaloları besleyebilirdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Arıları ilk kimin gördüğü anlaşılamadı. Belki oradaki hamallardan biri ya da karnaval sonrası turistlerinden biri. Belki de birkaç kişi aynı anda gördü. Birden “Arılar! Arılar!” diye bir çığlık yükseldi. Etrafta iş adamları, kongre delegeleri, alan görevlileri ve şoförler vardı. Kimse ünlü böceklerin ortaya çıkmasına pek sevinmedi. Wiggs Dannyboy’un dışında tabii.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs hemen asfaltın ortasına yürüdü, sevinç dolu, beklenti ifadeli yüzünü gökyüzüne doğru kaldırdı. Uçan daire filmlerindeki dünyalıları hatırlatır hali vardı. Ne var ki arılar onun bu jestine hiç aldrış etmediler. Çevreyi iki-üç kere dolaştıktan sonra dosdoğru Huxley Anne’e uçtular.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gruptakilerin birçoğu bağırdı. Ama arılar küçük kızın başı üzerine kondukları zaman ortalığa dehşet yüklü bir sessizlik çöktü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Birisi, “Kıpırdama!” diye fısıldadı. “Kıpırdama!”</p>

  <p class="Standard" dir="ltr" style="margin-left:0;margin-right:0;text-indent:18.859844px">Huxley Anne zaten kıpırdamıyordu. Arıların da pek fazla kıpırdadığı yoktu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bir kere yerlerini aldıktan sonra, çocuğun başı çevresine bir takke gibi yayıldılar, kanatları hareketsizleşti, antenleri sarktı, dizleri büküldü, bitişik gözlerinin binlerce yüzeyi dinlenme ifadesine geçti, boru gibi dillerini, dikenli iğnelerini içlerine çekip yerleştiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Huxley Anne, Wiggs’e baktı. Wiggs ona cesaret verircesine gülümsedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Seyredenlerin donuk hali bir şoförün kamyonetini çalıştırmasıyla eridi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pencereden, “Polis çağırmaya gidiyorum,” diye seslendi şoför.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs ona, “Öyle bir şey yaparsan ciğerini sökerim!” diye hırladı, kamyonete doğru ilerledi. “Kapat o motoru!”</p>

  <p class="Standard" dir="ltr" style="margin-left:0;margin-right:0;text-indent:18.859844px">Şaşıran şoför denileni yaptı. Kalabalık arasından başka kıpırdayan olmadı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs yavaşça Huxley Anne’in yanına yaklaştı. “İyisin, değil mi, hayatım?” diye sordu. Kız başını evet anlamında sallayınca seyirciler soluklarını tuttular. Ama arılar kıpırdamadı. Wiggs yakından baktığında, her arının karnının hafif hafif inip kalktığını görebiliyordu. Sanki ozmoz yoluyla bir şeyler emmekteydiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Araba kiralanıyor mu burada?” diye sordu Wiggs.</p>

  <p class="Standard" dir="ltr" style="margin-left:0;margin-right:0;text-indent:18.859844px">Görevlilerden biri parmağıyla sinirli sinirli işaret etti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs, Huxley Anne’i elinden tuttu, diğerleri gözleri yerinden uğrayarak onları izlerken, gösterilen yere doğru ilerledi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Doktor Dannyboy gerekli formları doldururken Huxley Anne kulübenin yan tarafında, görünmeyecek bir yerde bekliyordu. Çevrede yetişen çiçeklerin güzelliğini seyretmekteydi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla’nın bindiği taksi alana vardığında, babayla kız (ve arılar) arabaya binmiş, lastikleri gıcırdatarak anayola çıkmaktaydılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Wiggs direksiyon başından, “Harika bir şey bu!” diye bağırıyordu şarkı söyler gibi bir sesle. “Carlos Castaneda’dan da, Levi Strauss’tan da, ikisinin toplamından da harika! Koca bombadan bile büyük bir şey! Rock and Roll’dan bile büyük!” Sonra ekledi. “Tabii kız kuaföre gittiği zaman belki biraz sorun çıkabilir.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla onun sesini duyamadı. Zaten onun sesini bir daha hiç duyamadı. Kulağına gelen dedikodulara göre, Wiggs Dannyboy ya Costa Rica’da bir orkide çiftliğine yerleşmiş, ya da Jamaica’da bir yasemin plantasyonuna gitmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla yatağına girdi, hafta sonu boyunca hiç kalkmadı. Kendini bir konserve kutusu dolusu ucuz köpek maması gibi hissediyordu. Çirkin bir şey salgılanıyordu benliğinden. Bir tek o yirmi beş bin dolarlık çek, belki yara bandı görevini yapıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Maddesel şeylerin insanı hayata bağlama gücü nice idealistin sandığından çok daha fazladır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Karşımızdaki düşmanın, onu kaç kere yenersek yenelim, sonunda bizi yere vuracağını biliyor gibiyizdir. Öyle çok müttefiki vardır ki… zaman, hastalık, sıkıntı, aptallık, dindar saplantılar, kötü alışkanlıklar! Belki de Doktor Dannyboy’un dediği gibi bunların hepsi, hastalık ve zamanla olan ilişkimiz de dahil olmak üzere, hep kötü alışkanlıklardır. Eğer öyleyse, belki nihai zafer mümkündür. Toplum için değilse bile, en azından bireyler için. Belki de evrim, oyuncu, serüvenci, önceden kestirilemez, insanı çileden çıkaracak kadar da yavaş olmasına rağmen, sonunda bizi kurtaracaktır. Bir master-plan’a göre yapacaktır bunu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu arada, etrafımız sarılmış durumdadır. Geçidi tutarız. Zayıflar, ego ve dogma kayalarının ardına saklanarak, şüphe içinde tutarlar geçidi. Kahraman yaradılışlılar biraz daha kuvvetle tutarlar geçidi, kendi çılgınlıklarını ve saçmalıklarını bilirler, ama yine de kahramanlıklarında direnirler. Kahramanlar geri çekileceği yerde hayata doğru ilerlerler. Hayat çoğunlukla maddeseldir. Maddesel şeylerin zevkini çıkarmak da epey kahramanlık gerektirir. Maddesel şeyleri toplayıp biriktirmek, gerçi yüzeysel ve yararsız bir çabadır, ama bu tür şeylerle gerçek bir ilişki kurmak, hayatla ilişki kurmaktır ve dolayısıyla da, ilahi olanla ilişki kurmaktır.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ölümü fiziksel olarak yenebilmek için (zaten amaç bu değil mi?) akla gelmeyecek şeyleri düşünmeli, cevabı olmayan soruları sormalıyız. Ama yine de kendimizi felsefenin soyut buharları arasında kaybetmemeliyiz. Ölümün de somut müttefikleri vardır. Biz de kendi müttefiklerimizi bulup listesini çıkarmalıyız. İyi hazırlanmış bir tako’dan, bir şişe soğuk biradan gelebilecek yardımı, doyumu, rahatlığı, ruhun aşılması durumunu asla azımsamamak gerekir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Son sorunun çözümü belki de basit ve pratik bir şeydir. Filozoflar yüzyıllar boyunca, bir topluiğnenin ucunda kaç meleğin dans edebileceğini tartışıp durmuşlardır, ama maddeciler bunun yapılan dansa bağlı olduğunu baştan beri bilmişlerdir. Jitterburg ise başka, yanak yanağa dans ediliyorsa, başka olacaktır durum.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Pazar akşamı Priscilla kendini bir dereceye kadar iyi hissetmeye başlamıştı. Yani kendini ucuz köpek maması gibi değil de, pahalı köpek maması gibi hissediyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Biraz aklını dağıtsın diye televizyonu açtı. Pazar filminde, Jesse Jonah adlı küçük bir çocuk, bisikletiyle korkunç bir kara deliğe doğru ilerliyordu. Üzerinde Birleşmiş Milletler Güvenlik Konseyi’nin bir mesajını taşımaktaydı. “Bunu daha önce de çok duyduk,” diye söylendi Priscilla. Kanal değiştirdi, bir magazin-belgesel programı buldu.</p>

  <p class="Standard" dir="ltr" style="margin-left:0;margin-right:0;text-indent:18.859844px">İki resmi makamla bir büyük sanayi kuruluşunu ilgilendiren rüşvet olayına değinildikten sonra, Arjantin’i saran yeni bir dans modası anlatılmaya başladı.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Buna <span style="font-style:italic">Bandaloop</span> diyorlar,” dedi spiker. “Hemen herkes yapıyor.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla doğrulup yatağında dik oturdu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Burada dans edenler zıplayıp sıçrıyor, bir tür abartılı polka yapıyorlardı. İkide bir duruyor, geriye doğru bir jitterburg figürü yapıyor, “Bandaloop!” diye haykırıyorlar, beş kere oldukları yerde çok yükseğe sıçrıyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla daha da doğruldu. “Morgenstern,” diye fısıldadı kendi kendine.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sunucu, “Ama Bandaloop aslında sıradan bir dans kirizinden çok daha farklı bir şey,” diye devam etti sözlerine. “Bu aynı zamanda bir sağlık modası. Söylentilere göre insanın ömrüne, yıllar, hatta on yıllar ekleyebiliyormuş.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Ekranda tanıdık bir yüz belirdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bandaloop salgınından tek başına sorumlu olan adam, Effecto Partido adlı, Arjantinli eski bir akordeon virtüözü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla öne doğru eğildi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Kendisi saygın bir etnomüzikolog. Senyor Partido, geçen yıl küçük bir bilim adamı grubuyla Patagonya yöresinin en ıssız kesimlerine bir yolculuk yaptı. Bilimciler grubunda, iki kere Nobel almış, müteveffa kimyager Wolfgang Morgenstern de bulunmaktaydı. Partido’nun ilgisi daha çok müzik alanına dönük olmakla birlikte, bilim adamları, yörenin en tanınan kabile toplumunu incelemek istiyorlardı. Bu yerlilerin ömür süresinin yüz kırk yılı aştığı bilinmekteydi… Bilim adamları henüz vardıkları sonucu açıklamamış olmakla birlikte, Partido’ya göre kabilenin uzun ömür sırrı, günde birkaç kere yaptıkları bir danstan kaynaklanmaktadır ve o dansın adı da Bandaloop’tur.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamera, Buenos Aires gece kulüplerinden birinde dans edenleri gösterdi, sonra tekrar Effecto’ya döndü. Priscilla onun pek genç, pek formda göründüğünü fark etti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Effecto konuştu: “Bu dans insanın kanını mutlu ediyor, kemiklerini mutlu ediyor. Henüz nasıl açıklayacağımı bilemiyorum, ama bu dans bir bakıma, şu anda ölü olmayışımızı kutluyor.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Sunucu gülerken kamera bir depoyu gösterdi. Duvarlar parlak pembe bir renge boyanmıştı. “Bandaloop dansı için o kadar geniş alan gerekiyor ki, Arjantin kulüplerinin pistlerinde, yalnızca üç-dört çift dans edebiliyor. Bu nedenle Effecto Partido, Buenos Aires rıhtımında boş bir depo bulup onu Bandaloop kulübü haline getirdi. Bu yer, haftanın her akşamında tıklım tıklım doluyor ve Effecto Partido bir yandan orkestrayı yönetip akordeon soloları yaparken, Güney Amerika’nın en yeni milyoneri olarak yerini alıyor. Açtığı yeni gece kulübüne Priscilla adını vermiş bulunuyor.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Effecto kameraya, “Sevdiğim tek kadının adını verdim ona,” dedi. Priscilla yatağından dışarı Bandaloop’layıverdi.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">On beş dakika boyunca, eski dâhi garson, odanın içinde dolaşıp durdu, sonra aklına Ricki’ye telefon etmek geldi.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Alo.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Barmen, bana lütfen biraz buzlu Alpo, içine de biraz demiryolu dikeni.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ben ev ziyaretleri yapmam. Kim arıyor?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Sana haksızlık edeni hatırlamıyor musun?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Pris! Belki ev ziyareti de yaparım! Neredesin sen?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Hâlâ Louisiana’dayım. Ricki, sesini duymak ne kadar güzel.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Senin sesini duymak da güzel, eşek!”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Üzgünüm, Ricki. Şişemin sende olduğundan emindim. Bin kere pişmanım şimdi.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Telafisi kolay.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ne kadar fesatsın.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yalnız lafta değil.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Beni affedebilecek misin, Ricki?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Bak, ben kendim de eşeklik ettim. Ama derneğin yeni bursu yaklaşıyor. Bu sefer…”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yo, artık ona ihtiyacım yok. El Papa Muerta’da işler nasıl? Müşteriler hâlâ bin ada sosuna yalnızca dokuz yüz doksan ada koyduk diye yakınıyorlar mı?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Evet. Peso’nun devalüe edildiğinden haberleri yok.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ricki, Arjantin’e gitmek ister misin?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Papa’ya, Las Vegas’a gitmek ister misin denir mi? Neden söz ediyorsun sen?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Şaka etmiyorum. Ben gidiyorum. Şu geçirdiğim dört ayı duysan inanamazsın. Tanıdığım insanlar, öğrendiğim şeyler, başıma gelenler…”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Bir anlat hele.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Pekâlâ. Ölmek üzere olan bir tanrı beni itip düşürdü, parfüm şişemi kırdı desem ne derdin?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ah, Arjantin, benim için ağlama!”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Arjantin’e gitmek ister misin?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“O manyak sevgiline ne oldu?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Manyak değil o. Sevgilim de değil! Herhalde hiçbir zaman sevgilim olmadı. Artık pek bilemiyorum. Şaşırtıcı bir insan. İnanılmaz derecede şaşırtıcı. Ama bana âşık olmadığı kesin. Cuma günü New Orleans’a geldi, sonra beni hiç görmeden dönüp gitti. Sanıyorum kızıyla ilgili bir durum var…”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Üç müneccimin armağanı.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ne?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Kutsal kitaptan. Üç müneccim tütsü ve cümbüş getirdi.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ha ha. Senin kutsal kitabı okuduğunu bilmezdim.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yalnızca güzel kısımlarını okurum. Senin tanımadığın pek çok yanlarım vardır.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Giderim. Neden olmasın? Niye gidiyoruz Arjantin’e?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Eski kocamı bulmaya.”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Dur bir dakika. Üç kişilik bir aile mi kuracağız?”</p>

  <p class="Standard" dir="ltr" style="margin-left:0;margin-right:0;text-indent:18.859844px">Priscilla durakladı. “Pek bilemiyorum. Tek bildiğim, bana belli yaşta bir erkek gerektiği… ve senin de tek arkadaşım olduğun. Arjantin’de ne yapacağımı bilmiyorum, ama sana bir tek şey söyleyebilirim…”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Nedir o, Pris?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Yapacağımız o şey her neyse, belki onu çok uzun bir süre uygulayabiliriz.”</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Paris gökleri pancar suyu rengindeydi. Bunun nedeni, bulutların tüfek grisi rengi üzerine, kırmızı ışıklarla mavi ışıkların düşmesinden kaynaklanıyordu. Hüzünlü ve karmakarışıktı gökyüzü. Yaşlı bir müzisyenin kafası gibiydi o açıdan. Müziğin uğultusuyla kafasını sallıyor, saçları uçuşarak tempo tutuyor, sevmediği o kabare piyanosuna, Paris’in kalp atışlarını simgeleyen o müziğe uymaya çalışıyordu. Bulutların arasından sönük yıldızlar görülebiliyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">LeFever binasının loş holünden, ondan daha bile loş olan sokağa adımını atan Claude LeFever gökyüzüne pek dikkat etmedi, ama önce soluna, sonra sağına, sonra tekrar soluna baktı. Erken çıktığının farkındaydı. İnşallah şoförü de erken gelirdi. Ama yoktu henüz ortalıkta.</p>

  <p class="Standard" dir="ltr" style="margin-left:0;margin-right:0;text-indent:18.859844px">Claude kaşmir paltosunun yakasını kaldırdı. Belki Nice’e ilkbahar gelmiş olabilirdi, ama kış rüzgârları henüz Quelle Blague Sokağı’nı tam terk etmemişti. Bir yandan üşürken, bir yandan da sabırsızlanıyordu. Ama yine de, şu anda durmakta olduğu bu sokağı pek severdi. Sırtını kokulardan oluşan binaya vermek ayrıca hoşuna gidiyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gökdelen yapmayı yasaklayan kanun kaldırılalı otuz yıl geçmesine rağmen, LeFever binası hâlâ bu çevredeki tek yüksek binaydı. Aynı bloktaki geri kalan binalar, çağdaş dünyada ilerleme diye nitelendirilen şeye kulak asmamışlardı. Claude çaresizlik ve sevgi karışık bakışlarını kahvenin, bisikletçi dükkânının, katedralin üzerinde gezdirdi ve tabii, adı modayla özdeşleşmiş olan bu kentin yıllar geçerken eski fikirleri hâlâ nasıl koruyabildiğine şaştı. “Paris de kuzenim Tavşan gibi,” diye düşündü. Geleneğe sadık ama bir yandan da fıkır fıkır kaynıyor.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gözleri sokağı tararken, bitişikteki karanlık bisikletçi dükkânının kapısı yavaşça, gıcırdayarak açıldı, uyurgezer havalı birisi, eski filmlerdekine benzer bir kılıkla dükkândan çıkıp Quelle Blague Sokağı’na adımını attı. Claude’un yanında durdu. Belki hırsızdır, diye düşündü Claude. Giysileri arasına rahatlıkla bir çuval saklayabilirdi çünkü. Ama kaçacağı yerde orada duruyor, tıpkı Claude gibi o da çevreyi süzüyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ürkütücü birine benzemiyordu. Hatta çekici bir havası vardı. Claude birden memnun olduğunu hissetti. Bir kadındı bu. Asyalı bir kadındı. Çok güzeldi. Ama on yedinci yüzyıl kılığında giyinmiş, üstelik de sarhoş ya da ilaç etkisinde gibi hareketsiz duruyordu. Kadın, Claude’u görünce elini ağzına doğru götürdü, bir hayli şaşırdı. Besbelli kadın ona ne kadar garip görünüyorsa, o da kadına öyle garip görünüyordu. Ama çok korkmuşa benzemiyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Geri döndüğümü sanmıştım,” dedi güzel Asyalı. Fransızcası pek resmiydi. Eskiydi biraz. “Ama şimdi pek de emin değilim.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Claude, “Ne demek istiyorsunuz?” diye sordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Eskisi gibi değil. Dükkânım maden tekerleklerle dolu. Bitişiğinde, tepesini bile göremediğim bir kule var. Ve siz efendim…”</p>

  <p class="Standard" dir="ltr" style="margin-left:0;margin-right:0;text-indent:18.859844px">Gerçekten şok içinde gibiydi. Claude, <span style="font-style:italic">herhalde ilaç falan almış olmalı</span>, diye düşündü. Bir kıyafet balosunda fazla içmişti belki de. Ama bisikletçi dükkânında işi neydi? “Şey, ne zamandan beri uzaktaydınız?” diye sordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Bir-iki saat kadar.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Claude güldü. “Eh, son bir-iki saatte pek fazla şey değişmedi. Bu konuda size güvence verebilirim.” Buradan gitmem gerek, diyordu kendi kendine. Ama gitmedi, kaldı. Kadın öyle egzotik, öyle tek başına, öyle kaybolmuş gibiydi ki! O donuk davranışına rağmen çevreye sanki erotik bir sıcaklık yayıyordu. Claude’un her zamanki tedbiri ve mantığı eriyiverdi. Bu kadın eroin almış bir artist bile olsa, onun sandığı gibi harikulade bir yaratık olmasa bile, yine de onunla birlikte bulunmaktan zevk aldığını hissetti. Teni gıdıklanır gibi oldu. Bu yalnız şehvetten değil, aynı zamanda ruhsal bir serüven hevesinden geliyordu. Prometheus niteliği taşıyan bir duyguydu. Bu kadından bir şey çalacakmış gibi hissediyordu kendini… ya dudaklarından, ya göğüslerinden, ya soluğundan… o şey Claude’u kendinden geçirecekti. İnşallah limuzinim trafiğe sıkışmıştır da, gecikir, diye umdu.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Nereye gitmiştiniz?”</p>

  <p class="Standard" dir="ltr" style="margin-left:0;margin-right:0;text-indent:18.859844px">Kudra kararsızlık göstermedi. “Öteki Taraf’a gitmiştim,” dedi ve ilk defa olarak adamın gözlerine baktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Claude kendini zayıflamış gibi hissetti. Bu zayıflık duygusu göz temasından kaynaklanıyordu, yoksa aldığı cevaptan değil. Öteki taraf denilince, Seine Nehri’nin karşı kıyısından söz edildiğini sanmıştı çünkü o.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Öteki tarafta durum nasıl peki?” diye sordu. Sesinin fazla uçarı çıkmadığını umuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">“Ah, efendim..” Vücudunda bir ürperti dolaştı, onu aşka susamış bir kurbağa gibi sarstı, sesi de ona göre titrek çıktı. Giydiği elbisenin göğsü dantelliydi. Kolları dirseklerinden aşağıda son buluyordu. Eldiven giymemişti. Claude onun üşümüş olacağını düşündü, kendi paltosunu çıkarıp onun omuzlarına koydu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bir yandan, “Aslında ben sağ kıyıyı tercih ederim,” dedi. “Öte taraf size gerçekten o kadar tatsız mı geldi?”</p>

  <p class="Standard" dir="ltr" style="margin-left:0;margin-right:0;text-indent:18.859844px">“Öteki Taraf’ı tatsız diye tarif edemem efendim. Tatlı ve tatsız gibi kelimelerin kapsamına sığdırılmayacak bir şey.”</p>

  <p class="Standard" dir="ltr" style="margin-left:0;margin-right:0;text-indent:18.859844px">Kadının ciddiliği, Claude’un gülümsemesine yol açtı. “Sizi etkilemiş, öyle mi? Peki siz nasıl tarif ederdiniz?”</p>

  <p class="Standard" dir="ltr" style="margin-left:0;margin-right:0;text-indent:18.859844px">Kudra hemen cevap vermedi. Olduğu yerde yavaşça dönüp çevreyi bir daha bakışlarıyla taradı. Müzikli kutunun tepesindeki biblo gibi dönüyordu. Bisikletçi dükkânına da bir daha baktı. Birini arıyordu. Ama kamaşmış gözleri onun kim olduğunu bilmiyormuş gibi bakmaktaydı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yavaşça tekrar Claude’a döndü, hipnotize edici bakışlarını ona dikti, öyle uzun ve şaşırtıcı bir konferansa başladı ki, o sözler onun değil de, başkasının ağzından çıkıyor olsa, Claude bir kabalık yapardı. Alçak sesle, trans halindeymiş gibi konuşmaktaydı. Claude da trans haline geçer gibi oldu. Kadının tavrı, sesi, sıcaklığı, kokusu, onu hipnotize etmeye devam ediyordu. Zihnini bir hayal perdesinin içine topluyordu. Öyle ki, kadının tarif ettiği şeyleri gözünün önünde gerçekmiş gibi görmeye başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Maddesel çözülmenin elektromanyetik sarsıntılarından birdenbire kurtulan Kudra, kendini üstü örtülü bir rıhtımda bulmuştu. Dev bir binaydı burası. Islak granitten ve lekeli mermerlerden yapılmıştı. Karanlık bir deniz kıyısından ötede, iki yüz metreyi aşkın bir uzunluktaydı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Burası besbelli bir terminaldi. Her ırktan, her çağdan yolcular burada toplanıyor, kimi geliyor, kimi gidiyor, kimi bekliyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Yolcular mırıldanıyor, ara sıra inliyorlardı, ama aralarında konuşmuyorlardı. Sağa sola yöneliyor, uzun kuyruklarda bekliyor, sonra gidiyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra vücudunu normal ve sağlam hissediyorsa da, ötekiler gerçekdışı, hemen hemen buhar gibiydiler. Bunun nedeninin, onların ölmüş olmasından kaynaklandığını çabucak öğrendi. Vücutlarını geride bırakmışlardı. Zihinsel izdüşümleriyle yürüyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Dünyadaki vücutlarının fikirlerine göre şekillenmekteydiler. Kendilerini hayallerinde etlendirmiş, kemiklendirmişlerdi. Bu nedenle çoğu da pek yakışıklıydı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">İçlerinden yalnızca maddesel çözülmeye uğrayanların gerçek vücudu vardı. Bunlar da o koca kalabalığın arasında iki-üç kişiyi geçmiyordu. Çözülmüş olanlar ayrıca ölülere uygulanan kurallardan da muaftılar. Beyazlar giymiş kontrol görevlileri, ölüp gelenleri gruplar halinde topluyor, tek sıraya sokuyorlardı, ama Kudra’ nın istediği gibi gezinmesine izin verdiler.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kontrol görevlileri pek az konuşuyorlardı. Ama davranışlarında büyük bir otorite vardı. Yüzleri mutlu, hareketleri sıvı gibi ve hızlıydı. Kudra onlara baktıkça kar tanelerini hatırladı. Belki de üzerine beyaz mürekkeple şiirler yazılmış kitap sayfalarına benziyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra kendi kokusunu kuvvetle hissetmekteydi. Ölülerde koku yoktu çünkü. Büyük rıhtımın içinde ilerledi. Aşırı kalabalıktı ortalık. Buna rağmen, ömründe duymadığı bir yalnızlık sarıyordu benliğini.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">İstasyonda gazete satılmıyordu. Şeker, tütün de satılmıyordu. Yolcular geliyor, sonra gidiyorlardı. Akın akın geliyorlardı koca kapılardan içeriye. Ellerinde bavul veya hediye paketleri yoktu. Buradan sonra nereye gidiyordu bunlar? Kudra bunu öğrenmek için, bir kuyruğun başına doğru ilerledi. Aslında bütün kuyruklar aynı yere varıyordu. Tartı odasına.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra çekingen adımlarla odaya girdi ve şaşırdı. Burada uzun boylu, yarı papaz, yarı şarlatan kılıklı, kadın mı erkek mi belli olmayan biri, elinde pırıl pırıl bir bıçakla bekliyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Ölüler birer birer ona yaklaşıyorlar, o hızlı bir hareketle onların kalplerini bıçağıyla yerinden çıkarıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Taştan bir tezgâhın üzerinde teraziler durmaktaydı. Pirinçten yapılmış, normal terazilerdi. Altından falan değildi. Sol kefesinde, bir tek kahverengi kuştüyü göze çarpıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Şarlatan papaz, her oyup çıkardığı yüreği yardımcısına uzatıyordu. Yardımcısı beyaz tunik giymiş bir kadındı. Yüreği alıp sağ kefeye koyuyordu. Eğer yürek, tüyden daha ağırsa (ki çoğu zaman öyle oluyordu) o ölüye odanın arka tarafına geçmesi işaret edilmekteydi. Orada bir başka kuyruğa daha giriliyordu. Bu kuyruk rıhtıma inmek içindi.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Gemiler düzenli aralıklarla rıhtıma yanaşıyordu. Zarif aydınlık gemilerdi. Hatta tümüyle ışıktan yapılmış gibi bir halleri vardı. Boğuk bir ışık. Victoria çağı salonları gibi bir ışık. Yüreksiz kalan ölüler gemiye binince, son hızla uzaklaşıyorlardı. Birkaç saniye içinde, o gece okyanusunda birer yıldız gibi kalıyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kar beyazı tunik giymiş olan kadın, Kudra’yı fark etti. Gülümsedi, “Burada ne olduğunu anlıyor musunuz?” diye sordu. “İnsanların yüreklerini tartıyoruz. Kalbi tüy kadar hafif olan çıkarsa, ona ölümsüzlük tanınıyor.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Sahi mi? Çok var mı peki?”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Az. Hem de çok az. Yazık tabii, insanlar bunca zamandır artık durumu anlar sanırdınız, değil mi? Testi başarıyla geçenler genellikle epey garip oluyor. Sonuncusu uzun boylu bir siyahtı. Saçları arı pisliğiyle doluydu. Sıradan insanlar teraziyi pek yenemiyorlar.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Peki başaramayanlar nereye gidiyor?” Kudra parmağını sulara doğru uzatmıştı. Yeni bir ışık gemisi daha uzaklaşıyordu. Gerisinde süt rengi bir iz bırakmaktaydı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Enerji kaynaklarına.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Hiç dönmemek üzere mi?”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kadın omuz silkti. “Belki enerji olarak dönüyorlardır. Işık olarak.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Peki, ya sınavı başarıyla geçenler…”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Ölümsüzler mi? Onlar istedikleri tarafa gidebilirler. İster deniz yolculuğuna çıkar, ister sizin dünyanıza geri döner, ister başka bir dünyaya giderler.” Teraziye bir yürek daha koydu, öteki kefeyi havalara uçurmayınca sevinçle güldü. “Bakın,” dedi Kudra’ya. “Şuna bakın. Oldukça yaklaştı bu işte.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Söz konusu yürek, neşeli suratlı bir ozandan çıkarılmıştı. Adam olup biteni pek anlayamıyordu ama Kudra’ya göz kırpıyor, karnını ovalıyor, keşke giden yüreğinin yerine ona biraz içki verilse diye umuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Eğer bu hovardalıklarına biraz da bilgelik katabilseydi, boğazına boşalttığının yarısı kadar da ruhuna malzeme boşaltsaydı, kazanacaktı,” dedi tartıcı kadın. “Ama yine de, hiç değilse pembe bilet kazandı.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Adama karanfil yaprağına benzer bir şey uzattı, yan taraftaki bir başka kapıya yolladı. Kudra onun peşinden yürüdü, baktı, bu kapının da rıhtıma açıldığını, ama buranın boş bir rıhtım olduğunu gördü. Kadın yukarıdan adama biraz beklemesini işaret ediyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Adam uzun süre orada bekledi. Bir yandan sıkıntısını gidermek için ıslık çalıyordu. Eski bir aşk şarkısıydı çaldığı. Birden ıslığı yarıda kesildi, dudakları donar gibi oldu. Karşıdan bir gemi yaklaşmaktaydı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Gemi yaklaşınca, Kudra bunun ince uzun, oldukça büyük bir mavna olduğunu gördü. Üzerinde pembe ketenden tenteler vardı. Kenarları püsküllüydü. Her tarafa kâğıt fenerler asılmış, içlerinde mumlar yakılmıştı. Güvertede masalar, sandalyeler vardı. Bir gazino gibiydi. İnsanlar o masalara oturmuş, baharatlı güney yemekleri yiyor, bira içiyor ya da ananas suyuyla serinliyorlardı. Pala bıyıklı müzisyenler güvertede gitar çalarak dolaşmaktaydı, iğne gibi sivri topuklu kadınlar dans ediyor, teflerini sallıyorlardı. Kaba tahtadan kafeslerin içinde pek çok papağan vardı. Kadınlar onlara bir şeyler söylüyordu. Alt katlardan şehvet dolu sesler de duyulmaktaydı. Bordasının yan tarafına, CEHENNEM yazılmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Masadaki yemeklere veya alt kattaki sekse bir ihtişam kazandırabilecek tüm kokulardan yoksun olduğu halde, içindekiler neşeli gibiydiler. Kudra içlerinden bir tanesini tanır gibi oldu. Eğer yanılmıyorsa, Fosco’ydu bu. Samye lama manastırındaki kaligrafi ustası. Bir masada iki yaşlı Çinliyle birlikte oturmaktaydı. Birine Han Shan, öbürüne Li Po diye hitap ediyordu. Birbirlerine irticalen şiirler söylüyorlar, her biri ötekini bastırmaya çalışıyordu. Sık sık masaya vura vura kahkahalar atmaktaydılar. Kudra elini salladı, salladı, ama Fosco’nun dikkatini kendi üzerine çekemedi. Herhalde ölüler, dirilere pek ilgi göstermiyorlar diye karar verdi.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Mavna rıhtıma fena halde tosladı. Kaptan, komik operalardaki gibi üniforma giymiş bir İspanyoldu. Parmaklığın üzerinden eğildi, bekleyen adamın pembe biletini aldı. Adam biner binmez mavna harekete geçti, ağır ağır, tembel tembel uzaklaştı, bilinmeyen sulara doğruldu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Bir ara mavna olduğu yerde dönünce, Kudra bordanın öbür tarafında başka bir kelime okudu. Oraya da CENNET diye yazılmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra tekrar terazilerin başına döndü. Genç kadın harıl harıl çalışıyordu. Yürekleri tartıyor, insanların ne tür bir hayat sürdüğünü ölçüyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra ona, “Bu işi nasıl kaptınız? diye sordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Ben tüy kadar hafif değildim, ama tüy kadar zekiydim,” diye cevap verdi kadın.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Pek anlayamadım. Ama birbirimize çok benzediğimizi fark ettim.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Gerçekten de benziyoruz.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Akraba mıyız? Ben sizin yeniden doğmuş haliniz miyim? Ya da ona benzer bir şey mi?”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Neden siz benim yeniden doğmuş halim olabiliyorsunuz da, ben sizin yeniden doğmuş haliniz olamıyorum?” Kadın güldü, siyah bukleleri sallandı. “Ölümlülerin zaman kavramını hiç anlayamaması ne kadar garip!” dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Yine anlayamadım galiba.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Anlamanıza ben yardımcı olamam. Nihai ortamda, herkes her şeyi kendi kendine anlamak zorundadır. Kendi dünyanıza dönünce bunu unutmayın. Size nihai cevapları sunmaya çalışan insanlar aslında o cevapları kendileri de bilmezler. Çünkü bilseler, nihai cevapların verilemeyeceğini, yalnızca alınabileceğini bilirlerdi.” Kudra başını salladı. Çevresine bakındı. İnsan bir kere alışınca, bu koca rıhtımdaki görünüm artık korkutucu da gelmiyordu, zevkli de. Bir olguydu yalnızca. Oldukça sıkıcı, durmadan devam eden bürokratik bir rutindi. Hayat ne kadar düzensizse, ölüm de o kadar düzenliydi.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Tartıcı teraziden başını kaldırdı. “Belki de artık gitseniz iyi olur,” dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Evet, iyi olur. Ama… insan nasıl çıkar buradan? Bir kere daha mı çözüleceğim?” Çözülme gerçi ilginçti, ama Kudra onu hemen bir daha tekrarlamak istemiyordu. İp yapmaktan daha yorucu bir şeydi halka halka çözülmek.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Ona gerek yok. istasyonun öbür tarafında bir kapı var.” Kudra o tarafa baktı. Pek emin olamadı. “Burası öyle büyük ki,” dedi. “Öyle çok kapı var ki!”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Kaygılanmayın. Nasılsa bulursunuz. Üzerinde bir yazı var.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Ne diyor yazıda?”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Erleichda.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Efendim?”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Taş masanın kenarında raf gibi bir çıkıntı vardı. Üzerini tartılan yüreklerden damlayan kurumuş kanlar kaplamış, kirletmişti. Kadın parmağıyla oraya kelimeyi yazdı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra ona teşekkür edip harfleri iyice ezberledi.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“Son bir soru daha sorabilir miyim?” dedi sonra. “Burada neden hiç koku yok?”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">“İstasyonun kapıları dışında aydınlık bir bekletme yeri var. Normal yoldan gelmiş olsaydınız, sizi orada tutacaklar, gerçekten ölmek istediğinizden emin oluncaya kadar bekleteceklerdi. Orası türlü türlü, binlerce kokuyla doludur. Bir kokular dokusu gibidir. Milyarlarca kişisel hayatın kokuları vardır orada. Hepsi birbirinden ayrı ve uzaktır. Ama bir kere terminale girme izni verildikten sonra, ölüler artık koku alamaz ve kokamaz. Başka türlüsü onlar için pek zor olurdu. Koku, anıları uyandırır. Buraya koku girmesine izin versek, ölüler hâlâ hayata bağlı kalır, kaderlerini kabullenemezlerdi. Koku oldukça sonsuz hayat umudu da bitmez. Siz koktuğunuz için, sevgili bayan, buradaki varlığınız pek rahatsız edici oluyor. Ölülerin size nasıl rahatsız bakışlarla baktığını görmüyor musunuz? Sizi göremiyorlar. Onlar yalnızca ölü olan şeyleri görebilir. Kokunuzu da alamıyorlar, ama yine de bir şeyler seziyorlar. Öyledir koku. Hayalet dediğimiz şey, koku duygusunu tümüyle kaybetmemiş bir ölüdür, biliyor muydunuz? Koku, ışığın kardeşidir. Nihailiğin sol koludur. Ebediliği geçiciliğe bağlar. Bu Tarafı Öbür Tarafa bağlar. Bu yüzden de çok duyarlıdır. Artık gidin, sevgili bayan. Kokuya ve güzel talihlere doğru. Belki de bu son karşılaşmamız değildir.”</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra ona veda etti, terminaldeki kalabalığa karıştı, akışın tersine, zorlukla ilerledi. Epey itilip kakılıyordu. Eğer bu yolcuların fiziksel varlığı biraz da maddesel olsa, Kudra’nın yuvarlak memeleri yamyassı olurdu. Kaçmadan önce, ana kapının dışındaki bekleme yerini bir koklamaya karar verdi.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kalabalık trafiğin arasından kendine yol açtı, kocaman, yuvarlak mermer kapıya yanaştı. Karşısında koskoca bir meydan vardı. Ama o meydanda ne tek bir güvercin, ne tek bir karınca, ne tek bir yaprak, ne de yaprak gölgesi vardı. Yalnızca insanlarla doluydu orası. Her türlü insan vardı. Her biri, yumuşak, ama bitmez bir ışık içindeydi. Bazıları düzenli adımlarla kapıya doğru ilerliyor, bazısı korkarak yaklaşıyor, kararsızlık gösteriyor, kimi de sanki haftalardır orada kamp kurmuş gibi oturuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Tartıcı kadının dediği gibi, kokular vardı bu meydanda. Hatta burası bir koku okyanusuydu. Yolcular önce o kokulara can simidi gibi sarılıyorlardı. Kapıdan geçmeden önce çoğu içine bir veda soluğu çekmekteydi. Kendilerince en önemli olan kokuyu çekiyorlardı son olarak. Kimi için bir bebek battaniyesi, kimi için bir arka bahçenin kokusu, kimi için annesinin mutfağı, bir at, bir fabrika, bir ressam fırçası, bir afyon çubuğu… onların batmasını engelleyen kokular çeşit çeşitti.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Bir adam tam kapıdan geçmek üzereyken son kere burnunu kıvırıp kokladığında, Kudra’yla göğüs göğüse geldi. Kırmızı burunlu, katı, proleter tipli bir adamdı. Genç de değildi. Ama gözünde yaramaz bir pırıltı, dudağında bir gülümseme vardı. Kudra içinden, belki bu da pembe bilet kazanır, Cehennem… ya da Cennet gemisine biner, diye düşündü. Adam soluğunu çektiği anda Kudra’ya pek yakın olduğundan, kendi istediği kokuyu değil, Kudra’yı koklamış oldu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra pek utandı. Üzerindeki yasemin kokusu çoktan hafiflemişti artık. Kalıntısına ter kokularının karıştığından emindi. Ama adamın yüzü daha bir güldü, üzerindeki hastane gömleğiyle mermer kapıdan geçerken Kudra’nın hiç bilmediği bir dilde, “Kusursuz Tako,” diye mırıldandı.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Kudra onun ne demek istediğini anlamamıştı. Adamın dünya ile arasındaki son veda olayına burnunu sokmuş olduğu için de utanıyordu. Bir an önce dönme gereğini duydu. Ayrıldığı bir arkadaşı vardı galiba. Böyle bir şeyi belli belirsiz hatırlıyordu. Terminale tekrar girdi, arkadaki duvara doğruldu. Orada gerçekten pek çok kapı vardı, ama o kendi aradığını hemen buldu. Üzerinde GİRİŞ ya da ÇIKIŞ yazmıyor,</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic"> </p>

  <p class="Standard" dir="ltr" style="margin-left:0;margin-right:0;text-indent:18.859844px;text-align:center;font-style:italic">ERLEİCHDA</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">yazıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">Ve aradığı kapı gerçekten oydu.</p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px"> </p>

  <p class="Standard" dir="ltr" style="margin-left:0;margin-right:0;text-indent:18.859844px">Kudra anlattıklarına kendini öyle kaptırmıştı, Claude da öyle kendisinden geçmiş dinliyordu ki, limuzin önlerinde durduğunda ikisi de onu fark etmediler. Şoför inip upuzun Mercedes’in kapısını açarken Kudra da sözlerini ancak bitirmişti. Ama ortadaki etki onları uçan bir perdeye takılmış güveler gibi hâlâ bir arada tutuyordu. Sonunda şoför hafifçe öksürüp boğazını temizledi, onları saran zarı delmiş oldu. Claude gözlerini kırpıştırdı, alnındaki terleri sildi. Şoför, efendisinin böyle bir havada nasıl terleyebildiğine şaştı. “Benimle gelmek ister misiniz?” diye sordu Claude. Daha soru ağzından çıkarken, bir yandan da Kudra’nın arabaya binmesine yardım ediyordu. Kudra bu bindiği garip taşıtın ne tür bir şey olduğunu bilmiyordu, ama son birkaç saatte olanlardan sonra neye olsa hazırdı zaten. Kapı kapandı. Deri kokulu bir kanepede oturuyorlardı. Bacakları birbirine değiyordu. Gözleri açıktı ama görmeden bakıyordu. Rüyadan yeni uyanmış insanlar gibi, ışıkta uyuyanlar gibiydiler. Bu durumda Orly Havaalanı’na vardılar. Claude orada kuzeni Marcel’i, Marcel’in yeni karısı V’lu’yu ve bir de Alobar adında bir dostlarını karşılayacaktı.</p>
  <hr class="footnoterule"/>

  <p class="Footnote" dir="ltr"><a class="FootnoteSymbol" href="#bodyftn9" id="ftn9">*</a>  Üstün parfüm, muhteşem parfüm, (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn10" id="ftn10">**</a>  İnanılır gibi değil, (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn11" id="ftn11">***</a>  Allah kahretsin, (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn12" id="ftn12">*</a>  İşte! (ç. n.)</p>

  <p class="Footnote" dir="ltr"><a class="FootnoteSymbol" href="#bodyftn13" id="ftn13">*</a>  Üçlü seks.</p>
</body>
</html>