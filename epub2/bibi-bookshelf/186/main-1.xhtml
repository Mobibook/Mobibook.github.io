<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body><h3><a href="http://www.tudem.com">www.tudem.com</a></h3><div>
<p>N</p></div>
<p>Guardian</p><div><div><img src="main-4.jpg" alt=""/>
<p>Ahlaki açıdan cüretkâr, güzel bir biçimde düzenlenmiş, felsefi açıdan&#160;olağan fantazya öykülerine aykırı.</p></div></div>
<p>- IrflBj. « &#160;&#160;&#160;»&#160;&#160;&#160;&#160;^£-4&#160;&#160;&#160;&#160;.t* . v</p>
<p>n</p>
<p>Terry Pratchett, hayali dünyaların muhteşem mucitlerinden biridir. Onda,&#160;halk hikayecilerinin enerjisi ı/ardır.</p>
<p>Hayranları onu, zekice yazılmış komik diyalogları, hayal gücünün doruklan ve&#160;günlük hayatın ayrıntılarıyla dolu olayları&#160;ele aldığı için set/er. Kılık değiştirmiş&#160;gerçek bir dünya!</p>
<p>The Times</p>
<p>V:'<sup>;</sup>v &#160;&#160;&#160;<sub>5</sub>&#160;&#160;&#160;&#160;f ’&#160;&#160;&#160;&#160;'&#160;&#160;&#160;&#160;‘ » 'o-</p>
<p>Yaşayan en iyi ve en komik yazarlardan biri.&#160;&#160;&#160;&#160;* •'&lt;</p>
<p>Independent</p><h6>• Carnegie Madalyası 2001</h6>
<p>'Wv- '</p>
<p>Terry Pratchett</p>
<p>Terry Pratchett hâlâ yazan en popüler yazarlardan biri. Özellikle, olağanüstü&#160;başarı kazanmış Diskdünya dizisiyle&#160;tanınıyor. Bu dizi, genç okuyucular için de&#160;üç kitap içeriyor: Muhteşem Maurice ve&#160;Değişmiş Fareleri, Küçük Özgür Adamlar&#160;ve Gökyüzü Dolu Şapka.</p>
<p>Kitapları birdi^^^^^^^Mülünün n a I&#160;ve</p>
<p>k 7 a n &#160;&#160;&#160;' ':</p>
<p>I erry IHHHpp^TTe da yaşıyor ve</p>
<p>günlerinıffloludolu geçtiğini düşünüyor.</p>
<p>© 2006, Tudem • Cumhuriyet Bulvarı No: 302/501 Alsancak - İZMİR metin haklan © 2001, Terry ve Lyn Pratchett&#160;resim haklan © 2001, David Wyatt</p>
<p>İlk basım 2001 yılında İngiltere’de “The Amazing Maurice and His Educated Rodents” adı ile Random House Children’s Books tarafından&#160;gerçekleştirilmiştir.</p>
<p>Yazar: Terry Pratchett Türkçeleştiren: Niran Elçi&#160;Resimleyen: David Wyatt</p>
<p>Yay m Yönetmeni: İlke Aykanat Çam Editör: Rukiye Düzçay&#160;Düzelti: Perçem U. Yıldızbaş&#160;Dizgi - Grafik: Tudem</p>
<p>Baskı ve Cilt: Ertem Matbaa • 0 312 284 18 14</p>
<p>Birinci Basım: Ekim 2007 (3000 adet)</p>
<p>İkinci Basım: Nisan 2011 (3000 adet)</p>
<p>ISBN: 978 - 9944 - 69 - 130 - 7 Tüm haklan saklıdır.</p>
<p>Bu yayının hiçbir bölümü, telif hakkı sahibinin önceden yazılı izni olmaksızın tekrar üretilemez, bir erişim sisteminde&#160;tutulamaz, herhangi bir biçimde elektronik, mekanik, fotokopi,&#160;kayıt ya da diğer yollarla iletilemez.</p><div>
<p>MAKİCE</p>
<p>VE</p>
<p>PE&amp;ÎŞMİŞ fAKeLeRİ</p></div><div><div><img src="main-5.jpg" alt=""/></div></div><div>
<p><a href="http://www.tudem.com">www.tudem.com</a></p></div><div>
<p>0 tudem</p></div>
<p>-^rrTTCı^T?','<sup>r;</sup> '<sup>J</sup>. W h V” &#160;&#160;&#160;11 \,/aW{</p>
<p>V ‘ ö</p><div>
<p>\</p></div><div>
<p>Bölüm 1</p></div><div>
<p>D’neice’e, doğru zamanda doğru kitap için..</p></div>
<p>Bay Tavşancık bir gün yaramazlık etmek için fırsat ararken,’&#160;çitin arka tarafına, Çiftçi Fred’in&#160;tarlasına baktı ve tarlanın, taze yeşil&#160;marullarla dolu olduğunu gördü. Ama Bay&#160;Tavşancılın midesi marullarla dolu&#160;değildi. Bu haksızlıktı.</p>
<p>m &#160;&#160;&#160;Y'n'-atmn0</p>
<p>Bay Tavşancık’ın Macerası kitabından</p>
<p>Fareler!</p>
<p>Köpekleri kovalıyor, kedileri ısırıyorlardı, sonra...</p>
<p>Ama bundan daha fazlası vardı. Muhteşem Maurice’in dediği gibi, bu yalnızca insanlar ve fareler hakkında sıradan bir öyküydü. İşin güç kısmı, kimin insan, kimin fare&#160;olduğuna karar vermekti.</p>
<p>Habise Haşin ise bunun masallar hakkında bir öykü olduğunu söylüyordu.</p>
<p>Öykü -öykünün bir kısmı- ovadaki uzak şehirlerden yola çıkan, dağları aşıp gelen posta arabasında başladı.</p>
<p>Araba sürücüsü yolculuğun bu kısmını hiç sevmezdi. Ormanların içinde kıvrıla kıvrıla ilerlemişler, ufalanmaya&#160;yüz tutmuş yollarda dolana dolana dağ yamaçlarına tırmanmışlardı. Ağaçların arasında karanlık gölgeler vardı.&#160;Bazen sürücü, gölgelerin arasına saklanmış şeylerin arabayı izlediğini sanıyor ve ödü patlıyordu.</p>
<p>Ama bu yolculukta, asıl ödünü patlatan, duyduğu seslerdi. Seslerin arkadan bir yerden, arabanın tepesinden geldiğine emindi ve orada, yağlı kumaştan kocaman posta&#160;torbaları ile genç adamın bavullarından başka bir şey yoktu. Özellikle de bir insanın içine saklanacağı kadar büyük&#160;bir şey yoktu. Ama zaman zaman ciyaklayan, fısıldaşan&#160;sesler duyduğundan emindi.</p>
<p>Şu anda arabada yalnızca bir yolcu vardı. Sarı saçlı, genç bir çocuktu. Sallanan arabanın içinde, tek başına oturmuş,&#160;kitabını okuyordu. Parmağını sözcüklerin üzerinde gezdirerek, ağır ağır ve yüksek sesle...</p>
<p>“Ubbervvald,” diye okudu.</p>
<p>“Übervald okunur,” diye ciyakladı küçük bir ses, son derece anlaşılır bir şekilde. “Çift v, burada tek v gibi okunur. Ama iyi gidiyorsun.”</p>
<p>“Aşırı telaffuz diye bir şey de var evlat,” dedi bir başka ses. Bu ses uykulu geliyordu. “Ama Übenvald hakkmdaki&#160;en iyi şey nedir, biliyor musun? Sto Lat’tan çok çok uzaktadır.</p>
<p>Pseudopolis’ten çok uzakta. Bekçilerin Kumandanı’ nın, bizi, gördüğü yerde canlı canlı haşlayacağını söylediği her&#160;yerden çok çok uzakta... Pek çağdaş bir yer değil. Yolları&#160;kötü. Bir sürü dağ aşmadan ulaşamazsın. İnsanlar buralarda pek yolculuk etmez. Bu yüzden haberler pek hızlı&#160;yayılmaz, anlıyor musun? Büyük olasılıkla polis teşkilatları da yoktur. Evlat, burada bir servet kazanabiliriz!”</p>
<p>“Maurice?” dedi çocuk, dikkatle.</p>
<p>“Evet evlat?”</p>
<p>“Yaptığımız şeyin, bilirsin... sahtekârlık olduğunu düşünmüyorsun, değil mi?”</p>
<p>Bir duraksama oldu, sonra ses konuştu: “Ne demek sahtekârlık?”</p>
<p>“Şey... paralarını alıyoruz Maurice.” Arabanın tekeri bir çukura girince araba sıçrayıp sallandı.</p>
<p>“Tamam,” dedi görünmeyen kişi Maurice, “ama kendine sorman gereken şu: Parayı aslında kimden alıyoruz?”</p>
<p>“Şey... genellikle validen ya da şehir konseyinden ya da öyle birinden.”</p>
<p>“Tastamam öyle! Ve bunun anlamı... nedir? Sana daha önce söylemiştim.”</p>
<p>“Şey...”</p>
<p>“Bu hü-kü-met parası evlat,” dedi Maurice sabırla. “Söyle? Hü-kü-met parası.”</p>
<p>“Hü-kü-met parası,” dedi çocuk itaatkârca.</p>
<p>“Tamam! Peki hükümetler parayla ne yapıyorlar?” “Şey, onlar...”</p>
<p>“Askerlerin maaşım ödüyorlar,” dedi Maurice. “Savaş çıkarıyorlar. Aslında, parayı alıp bir zarara yol açmayacağı&#160;bir yere koyarak bir sürü savaşı engellemişizdir belki de.&#160;Aslında bir düşünseler, bizim heykellerimizi dikerlerdi.”&#160;“Gittiğimiz köylerin bazıları epey fakir görünüyordu&#160;Maurice,” dedi çocuk kuşkuyla.</p>
<p>“Hey, tam da savaşa ihtiyaç duymayan türden yerler demektir.”</p>
<p>“Tehlikeli Fasulye diyor ki bu...” Çocuk yoğunlaştı ve sözcüğü söylemeden önce, telaffuzunu çalışıyormuş gibi&#160;dudaklannı oynattı, &quot;... bu, ah-la-ka aykırıymış.”</p>
<p>“Bu doğru Maurice,” dedi ciyaklayan ses. “Tehlikeli Fasulye diyor ki, insanları kandırarak yaşamamalıymışız.” “Dinle Şeftali, kandırmaca insanların yaptığı bir şeydir,”&#160;dedi Maurice’in sesi. “Onlar birbirlerini kandırmayı o kadar&#160;sever ki bunu yapsın diye hükümetler seçerler. Biz ise, paralarının karşılığında hizmet veriyoruz. Onlar fare istilasına uğruyor, bir fare kavalcısına para veriyorlar ve farelerin&#160;tamamı kavalcıyı hopiti hopiti izleyerek köyden çıkıyor,&#160;fare istilası bitiyor, un çuvallarında oynaşan fare kalmadığı&#160;için herkes mutlu oluyor. Minnettar halk, hükümeti tekrar&#160;seçiyor; her yerde kutlamalar yapılıyor. Bana sorarsan, iyi&#160;bir amaç için harcanmış para demek bu.”</p>
<p>“Ama biz, onların fare istilasına uğradıklarını düşünmelerine sebep olduğumuz için, fare istilasına uğruyorlar,” dedi Şeftali’nin sesi.</p>
<p>“Eh, tatlım, o hükümetçiklerin para harcadığı bir şey de fare avcılarıdır, anlıyor musun? Neden sizinle uğraşıyorum, hiç bilmiyorum...”</p>
<p>“Evet, ama biz...”</p>
<p>Arabanın durduğunu fark ettiler. Dışarıda, yağmurda, koşum takımları şıngırdadı. Sonra araba biraz sallandı ve&#160;koşan ayakların sesi duyuldu.</p>
<p>Karanlıktan bir ses konuştu, “Orada sihirbaz var mı?”</p>
<p>Arabanın içindekiler şaşkın şaşkın bakıştılar.</p>
<p>“Yok!” dedi çocuk, neden soruyorsun ki, diyen bir sesle.</p>
<p>“Peki, cadı var mı?” dedi ses.</p>
<p>“Yok, cadı da yok,” dedi çocuk.</p>
<p>“Tamam. Peki, posta arabası şirketinin tuttuğu ağır silahlı trollerden var mı orada?”</p>
<p>“Bundan kuşkuluyum,” dedi Maurice.</p>
<p>Bir an, yalnızca yağmurun bozduğu bir sessizlik oldu.</p>
<p>“Pekala, ya kurt adam?” dedi ses sonunda.</p>
<p>“Neye benziyorlar?” diye sordu çocuk.</p>
<p>“Ah, şey, son derece normal insanlara benziyorlar, ama sonra, böyle, kılları ve dişleri uzuyor, devasa pençeleri oluyor ve pencereden adamın üzerine atlıyorlar,” dedi ses.&#160;Konuşan, belli bir listenin üzerinden geçiyormuş gibiydi.</p>
<p>“Hepimizin kılları ve dişleri var,” dedi çocuk.</p>
<p>“O zaman hepiniz kurt adamsınız, öyle mi?”</p>
<p>“Hayır.”</p>
<p>“Güzel, güzel!” Yağmurun bozduğu bir sessizlik daha oldu. “Tamam, vampirler?..” dedi ses. “Bu ıslak bir gece,&#160;böyle bir havada uçmak istemezdiniz. Orada vampir var&#160;mı?”</p>
<p>“Hayır!” dedi çocuk. “Hepimiz son derece zararsızız!”</p>
<p>“Eyvah!” diye mırıldandı Maurice ve sıranın altına girdi.</p>
<p>“Bu iyi işte,” dedi ses. “Bugünlerde ne kadar dikkat etsen az. Çevrede tuhaf tuhaf tipler dolaşıyor.” Pencereden içeri bir haydut sokuldu ve ses, “Hem paran hem canın,”&#160;dedi. “İkisi-bir-arada bir iş, anlıyor musun?”</p>
<p>“Para, arabanın üzerindeki bavulda,” dedi Maurice’in sesi, yer hizasından.</p>
<p>Haydut arabanın karanlık içine baktı. “Bunu kim söyledi?” diye sordu.</p>
<p>“Şey, ben...” dedi çocuk.</p>
<p>“Dudaklarının oynadığını görmedim evlat!”</p>
<p>“Para gerçekten arabanın üzerinde. Bavulda. Ama ben senin yerinde olsam açmazdım...”</p>
<p>“Hah. Eminim açmazdın,” dedi haydut. Maskeli yüzü pencereden kayboldu.</p>
<p>Çocuk yanında, sıranın üzerinde duran kavalı aldı. Bir kuruş verenin düdüğü çaldığı türdendi, ama bir kavalın&#160;bir kuruş ettiği günleri kimse hatırlamıyordu artık.</p>
<p>“Zor Kullanarak Hırsızlık şarkısını çal evlat,” dedi Maurice alçak sesle.</p>
<p>“Ona parayı versek olmaz mı?” dedi Şeftali nin sesi. Küçücük bir sesti.</p>
<p>“Para, insanların bize vermesi içindir,” dedi Maurice sertçe.</p>
<p>Yukarıda haydut, bavulu aşağı çekiştirirken bavulun, arabanın çatısına sürtündüğü duyuldu.</p>
<p>Çocuk itaatkârca kavalı aldı ve birkaç nota çaldı. Ardından bir dizi gürültü geldi: Bir gıcırtı, bir gümleme, pıtırtılar. .. ve sonra çok kısa bir çığlık duyuldu.</p>
<p>Sessizlik çöktüğünde Maurice yine sıraya tırmandı ve başını pencereden dışarı, karanlık ve yağmurlu geceye&#160;uzattı. “Aferin sana,” dedi. “Akıllıymışsın. Ne kadar çok&#160;çabalarsan o kadar kötü ısırırlar. Muhtemelen daha deriyi&#160;delmemişlerdir, değil mi? Güzel. Biraz öne çık ki seni görebileyim. Ama dikkat et, olmaz mı? Kimsenin paniğe kapılmasını istemeyiz, değil mi?”</p>
<p>Haydut, lambaların ışığında belirdi. Çok yavaşça ve dikkatle, bacaklarını iki yana ayırarak yürüyor, bir yandan&#160;da sessizce sızlanıyordu.</p>
<p>“Ah, işte buradasın,” dedi Maurice neşeyle. “Pantolonunun paçalarından yukarıya doğru tırmandılar, değil mi? Tipik fare numarası. Başını sallamak yeterli, çünkü onları&#160;heyecanlandırmak istemeyiz. Ne yapacakları hiç belli olmaz.</p>
<p>Haydut yavaşça başını salladı. Sonra gözleri kısıldı. “Sen bir kedi misin?” diye mırıldandı. Sonra gözleri şaşı oldu ve&#160;inledi.</p>
<p>“Ben sana konuş dedim mi?” dedi Maurice. “Konuş dediğimi hiç sanmıyorum, hı? Arabacı kaçtı mı, yoksa onu&#160;öldürdün mü?” Adamın yüzü ifadesizleşti. “Ah, hızlı öğreniyorsun, haydutlarda sevdiğim bir özellik,” dedi Maurice.&#160;“Bu soruyu yanıtlayabilirsin.”</p>
<p>“Kaçtı,” dedi haydut boğuk bir sesle.</p>
<p>Maurice başını arabanın içine çekti. “Ne diyorsun?” dedi. “Araba, dört at, muhtemelen posta çuvallarında birkaç kıymetli eşya... yaklaşık, ah, bin hra ya da daha fazla olabilir. Çocuk arabayı sürebilir. Bir denemeye değer, ha?”&#160;“Buna hırsızlık derler Maurice,” dedi Şeftali. Çocuğun&#160;yanında, sıranın üzerinde oturuyordu. Dişi bir fareydi.</p>
<p>“Pek hırsızlık sayılmaz,” dedi Maurice. “Daha çok... bulmak. Arabacı kaçtı, yani bu... buluntu olur. Hey, doğru&#160;aslında, ödül karşılığında teslim edebiliriz! Bu çok daha&#160;iyi. Aynı zamanda yasal. Yapalım mı?”</p>
<p>“insanlar çok fazla soru sorar,” dedi Şeftali.</p>
<p>“Burada bırakırsak miyaup biri çalar onu,” diye feryat etti Maurice. “Bir hırsız alıp gider! Bizim almamız çok daha iyi olur, ha? Biz hırsız değiliz.”</p>
<p>“Bırakacağız Maurice,” dedi Şeftali.</p>
<p>“Bu durumda, haydudun atını çalalım,” dedi Maurice, bir şeyleri çalmazsa gece güzel bitmeyecekmiş gibi. “Bir&#160;hırsızdan çalmak hırsızlık sayılmaz, çünkü iki yanlış bir&#160;doğru eder.”</p>
<p>“Bütün gece burada duramayız,” dedi çocuk, Şeftali’ye. “Maurice’in hakkı var.”</p>
<p>“Bu doğru!” dedi haydut telaşla. “Bütün gece burada duramazsınız!”</p>
<p>“Bu doğru,” dedi adamın pantolonunun içinden bir koro, “bütün gece burada duramayız!”</p>
<p>Maurice içini çekti ve başını yine pencereden çıkardı. “Tamam,” dedi. “Şunu yapacağız. Sen dosdoğru önüne bakarak hiç kıpırdamadan duracaksın. Numara falan yapmaya kalkışmayacaksın, çünkü şu sözcüğü söylemem yeter...”</p>
<p>“O sözcüğü söyleme!” dedi haydut, daha da telaşlı bir sesle.</p>
<p>“Tamam,” dedi Maurice, “ve ceza olarak atını alacağız. Sen arabayı alabilirsin, çünkü buna hırsızlık derler ve ancak hırsızların hırsızlık yapmasına izin vardır. Sana uyar&#160;mı?”</p>
<p>“Ne desen haklısın!” dedi haydut, sonra bir düşündü ve telaşla ekledi, “Ama lütfen o sözcüğü söyleme!” Dümdüz&#160;önüne bakmaya devam etti. Çocuğun ve kedinin arabadan&#160;indiğini gördü. Onlar atını ararken arkasından çeşitli sesler duydu. Ve kılıcını düşündü. Tamam, bu işten kocaman&#160;bir posta arabası kazanacaktı, ama profesyonellik gururu&#160;denen bir şey de vardı.</p>
<p>“Tamam,” dedi kedinin sesi bir süre sonra. “Şimdi hepimiz gidiyoruz. Sen de biz gidene kadar kıpırdamamaya söz vermelisin. Söz mü?”</p>
<p>“Hırsız sözü,” dedi haydut, yavaşça elini kılıcına doğru indirerek.</p>
<p>“Tamam. Sana kesinlikle güveniyoruz,” dedi kedinin sesi.</p>
<p>Fareler dışarı dökülüp koşarak uzaklaşırken adam, pantolonunun hafiflediğini hissetti. Koşum takımlarının sesini duydu. Bir an bekledi, sonra hızla döndü, kılıcını çekti ve ileri atıldı.</p>
<p>En azından, birazcık ileri... Biri ayakkabı bağcıklarını birbirine bağlamasa yere bu kadar hızlı kapaklanmaya-caktı.</p>
<p>Onun muhteşem olduğunu söylüyorlardı. “Muhteşem Maurice” diyorlardı. Maurice, muhteşem olmayı planla-mamıştı. Oluvermişti işte.</p>
<p>O gün, öğle yemeğinden hemen sonra, bir su birikintisindeki yansımasına bakıp, bu benim, diye düşündüğünde tuhaf bir şeyler olduğunu fark etmişti. Daha önce kendinin hiç farkında olmamıştı. Elbette, muhteşem olmadan önce nasıl düşündüğünü hatırlamak kolay değildi. Sanki&#160;zihni bir tür çorbaydı o zamanlar.</p>
<p>Sonra bir de Maurice’in bölgesinde, bir köşedeki çöp yığınının altında yaşayan fareler vardı. Maurice içlerinden&#160;birinin üzerine atladığında ve fare, “Bunu konuşarak halledemez miyiz?” diye sorduğunda, farelerde eğitimli bir hal&#160;olduğunu fark etmişti ve bu muhteşem yeni beyninin bir&#160;parçası, ona konuşan birini yiyemeyeceğini söylemişti. En&#160;azından, söyleyeceklerini işitmeden değil.</p>
<p>Üzerine atladığı fare, Şeftali’ydi. Bildiği farelere benzemiyordu. Tehlikeli Fasulye, Girmek Yasak, Bronzten, Do-muzpastırması, Büyük İndirim, Zehirli ve tüm diğerleri de öyle... Ama öte yandan, Maurice de artık diğer kedilere&#160;benzemiyordu.</p>
<p>Diğer kediler aniden aptal gibi görünmeye başlamışlardı. Maurice, onlar yerine artık farelerle takılıyordu. Onlarla konuşabiliyordu. Onların tanıdığı birilerini yememesi gerektiğini hatırladığı sürece iyi geçiniyorlardı.</p>
<p>Fareler, kendilerinin nasıl olup da aniden akıllandıklarını sık sık düşünüyorlardı. Maurice bunu zaman israfı sayıyordu. Bu tür şeyler olurdu işte. Ancak fareler, çöp yığınında bulup yedikleri bir şeyden mi kaynaklandığı hakkında konuşup duruyorlardı; ama bunun, Maurice’in neden değiştiğini açıklamadığını Maurice bile görebiliyordu. Çünkü o hiç çöp yememişti. Üstelik, nereden geldiğini dikkate alarak o, çöp yığınından asla bir şey yemezdi.</p>
<p>Dürüst olmak gerekirse, farelerin sersem olduğunu düşünüyordu. Tamam, zekiydiler, ama aynı zamanda sersemdiler. Maurice dört senedir sokaklarda yaşıyordu, kafasında kulak namına pek bir şey kalmamıştı, burnu yara izleriyle kaplıydı ve o akıllıydı. Yürürken o kadar çok kasılıyordu ki yavaş gitmezse ters takla atıyordu. Kuyruğunu&#160;kabarttığında insanlar, onun çevresinden dolanmak zorunda kalıyordu. Sokaklarda dört sene hayatta kalmak için&#160;akıllı olmak gerekirdi herhalde, özellikle de onca köpek&#160;çetesi ve serbest çalışan kürkçüler varken. Tek bir yanlış&#160;hareket yaparsanız kendinizi hem öğle yemeği hem de bir&#160;çift eldiven olarak bulurdunuz. Evet, gerçekten akıllı olmanız gerekirdi.</p>
<p>Aynı zamanda, zengin olmanız gerekirdi. Bunu farelere açıklamak biraz zaman aldı, ama Maurice şehri dolaşmış,&#160;işlerin nasıl yürüdüğünü öğrenmişti ve, para, demişti onlara, her şeyin anahtarıdır.</p>
<p>Sonra bir gün, para atılması için şapkasını önüne koymuş, kaval çalan aptal görünüşlü bir çocuk görmüştü ve akima bir fikir gelmişti. Muhteşem bir fikir!.. Aniden, bam&#160;diye gelivermişti akima. Fareler, kaval, aptal görünüşlü&#160;çocuk...</p>
<p>Sonra demişti ki, “Hey, aptal görünüşlü çocuk! Bir servet kazanmaya ne der... hayır evlat, ben buradayım,&#160;aşağıda...”</p>
<p>Haydudun atı, ormandan çıkıp bir geçidin üzerindeki uygun bir ağaçlığın ortasında durdu. Dizginleri çekildiğinde şafak söküyordu.</p>
<p>Aşağıda, bir ırmağın oyduğu vadi uzanıyordu, yamaçlarına bir köy tutunmuştu.</p>
<p>Maurice heybeden çıktı ve gerindi. Aptal görünüşlü çocuk, farelerin diğer heybeden çıkmasına yardım etti. Fareler, yolculuğu, paranın üzerine çökerek geçirmişti, ama&#160;bunun sebebinin, bir kedi ile aynı heybede uyumayı kimsenin istememesi olduğunu söylemeyecek kadar naziktiler.</p>
<p>“Köyün adı nedir evlat?” dedi Maurice, bir taşın üzerine oturup köye bakarak. Arkalarında fareler, paraları tekrar sayıyor, deri para kesesinin yanma yığınlar halinde diziyordu. Bunu her gün yapıyorlardı. Cepleri olmamasına rağmen, Maurice’teki bir şey, herkesin bozukluklarını&#160;mümkün olduğunca sık kontrol etmek istemesine neden&#160;oluyordu.</p>
<p>“Dürüm Hamamı diyorlar,” dedi çocuk, rehber kitaba bakarak.</p>
<p>“Öhö... adı ham ham olan bir yere gitmesek daha iyi olmaz mı?” dedi Şeftali, sayma işlemine ara verip başını&#160;kaldırarak.</p>
<p>“Hah, köyün adı ham ham değil,” dedi Maurice. “Eskiden banyoya hamam derlermiş.”</p>
<p>“Demek adı aslında Dürüm Banyosu, öyle mi?” dedi Girmek Yasak.</p>
<p>“Yok yok, oraya Hamam diyorlar, çünkü...” Muhteşem Maurice duraksadı, ama yalnızca bir anlığına, “çünkü o&#160;köyde bir tane banyo var, anladın mı? Çok geri kalmış bir&#160;yer. Buralarda banyo çok yok. Ama bu köyde bir tane var&#160;ve onlar bununla çok gurur duyuyorlar, herkesin bilmesini&#160;istiyorlar. Herhalde o banyoya bakmak için bile bilet alman&#160;gerekiyordun” diye devam etti.</p>
<p>“Bu doğru mu?” dedi Tehlikeli Fasulye. Soruyu son derece nazik bir biçimde sordu, ama aslında, bunun doğru olduğunu sanmıyorum Maurice, demeye getirdiği açıktı.</p>
<p>Ah, evet... Tehlikeli Fasulye. Tehlikeli Fasulye ile başa çıkmak zordu. Aslında olmamalıydı. Eski günlerde, diye&#160;düşündü Maurice, bu kadar küçük, solgun ve genel olarak&#160;hasta görünüşlü bir fareyi yemezdim. Küçük, albino fareye, onun kar beyazı kürküne ve pembe gözlerine dik dik&#160;baktı. Tehlikeli Fasulye onun dik bakışlarına karşılık vermedi, çünkü fena halde miyoptu. Elbette, fareler zamanlarının çoğunu karanlıkta geçiriyordu ve burunları, Maurice’&#160;in anlayabildiği kadarıyla, göz, kulak ve ağız olarak kullanılabilecek kadar keskindi. Bu yüzden Tehlikeli Fasulye’&#160;nin hemen hemen kör olması pek de zorluk oluşturmuyordu. Örneğin, fare onunla konuşurken her zaman ona&#160;dönüyor ve doğrudan yüzüne bakarak konuşuyordu. Tekinsizdi. Maurice eskiden, devamlı kapılara çarpıp duran&#160;kör bir kedi tanımıştı, ama Tehlikeli Fasulye bunu asla&#160;yapmıyordu.</p>
<p>Tehlikeli Fasulye başfare bile değildi. Bu, Domuzpastır-ması’nm işiydi. Domuzpastırması iri ve haşindi, aynı zamanda derisi birazcık pul pul olmuştu. Yeni icat beyninden pek hoşlanmamıştı, bir kediyle konuşmaktansa hiç mi hiç&#160;hoşlanmıyordu. Fareler, kendi deyişleri ile, Değişim&#160;geçirdiğinde oldukça yaşlı bir fareydi ve değişemeyecek kadar&#160;yaşlı olduğunu söylemişti. Maurice ile konuşma işini, De-ğişim’den hemen sonra doğmuş olan Tehlikeli Fasulye’ye&#160;bırakmıştı. Ve o küçük fare zekiydi. İnanılmaz ölçüde zeki.&#160;Aşırı zeki. Tehlikeli Fasulye ile uğraşırken Maurice bildiği&#160;bütün numaralan kullanmak zorunda kalıyordu.</p>
<p>“Bildiklerime ben bile şaşıyorum,” dedi Maurice. Fareye bakarak gözlerini yavaşça kırptı. “Her neyse, bu köy güzel görünüyor. Bana zengin bir köymüş gibi geldi. Şimdi, yapacağımız şey şu... ”</p>
<p>“Öhö...”</p>
<p>Maurice bu sesten nefret ediyordu. Tehlikeli Fasulye’ nin tuhaf, küçük sorularını sormasından daha kötü bir ses&#160;varsa, o da Şeftali’nin boğazını temizleme sesiydi. Onun,&#160;son derece alçak bir sesle, Maurice’i sinir edecek bir şey&#160;söyleyeceği anlamına geliyordu.</p>
<p>“Evet?” dedi keskin bir sesle.</p>
<p>“Bu işi yapmaya devam etmemiz gerçekten gerekli mi?” dedi Şeftali.</p>
<p>“Eh, elbette hayır,” dedi Maurice. “Benim burada olmam hiç de gerekmiyor. Ben bir kediyim, değil mi? Benim kadar yetenekli bir kedi? Hah! Bir sihirbazın yanında&#160;gerçekten rahat bir iş bulabilirim. Ya da bir vantriloğun&#160;belki. Yapabileceğim işlerin sonu yok, biliyorsun, çünkü&#160;insanlar kedileri sever. Ama bilirsin, inanılmaz ölçüde&#160;aptal ve iyi yürekli olduğumdan, insanların -dürüst olmak&#160;gerekirse- en sevdiği hayvan türü olmayan bir avuç kemirgene yardım etmeye karar verdim. Şimdi, bazılarınız...”&#160;bunu söylerken sarı gözlerini Tehlikeli Fasulye’ye çevirdi,&#160;“uzak bir adaya gidip kendi özel fare uygarlığını başlatmayı düşünüyor olabilir, ki bence çok, bilirsiniz, takdir&#160;edilecek bir düşünce, ama bunun için bir şeye ihtiyacınız&#160;var... neye ihtiyacınız olduğunu söylemiştim ben size?”</p>
<p>“Paraya Maurice,” dedi Tehlikeli Fasulye, “ama...”</p>
<p>“Para. Evet, doğru, çünkü parayla ne alabilirsiniz?” Fareler üzerinde göz gezdirdi. “T harfiyle başlıyor,” diye hatırlattı.</p>
<p>“Tekne Maurice, ama...”</p>
<p>“Bir de ihtiyaç duyacağınız onca alet var ve yiyecek elbette...”</p>
<p>“Hindistan cevizleri var,” dedi aptal görünüşlü çocuk, kavalını parlatarak.</p>
<p>“Ah, biri mi konuştu?” dedi Maurice. “Sen ne anlarsın ki evlat?”</p>
<p>“Hindistan cevizi bulursun,” dedi çocuk, “ıssız adalarda. Hindistan cevizi satan bir adam söylemişti.”</p>
<p>“Nasıl?” dedi Maurice. Hindistan cevizlerinden pek anlamazdı.</p>
<p>“Bilmiyorum. Varmış işte.”</p>
<p>“Ah, Hindistan cevizi dediğin öylesine ağaçta yetişiyor-dur herhalde, değil mi?” dedi Maurice alayla. “Hah, şeysiz ne yapacağınızı hiç düşünemiyorum... söyleyebilecek biri&#160;var mı?” Dik dik gruba aktı. “M harfiyle başlıyor.”</p>
<p>“Sen, Maurice,” dedi Tehlikeli Fasulye. “Ama görüyorsun, biz aslında düşündük ki...”</p>
<p>“Evet?” dedi Maurice.</p>
<p>“Öhö,” dedi Şeftali. Maurice inledi. “Tehlikeli Fasulye’ nin kastettiği,” dedi dişi fare, “bu şekilde tahıl ve peynir&#160;çalmak, duvarları kemirip delik açmak, şey...” Başını kaldırıp Maurice’in sarı gözlerine baktı. “Ahlaki açıdan doğru&#160;değil.”</p>
<p>“Ama fareler böyle yapar!” dedi Maurice.</p>
<p>“Ama biz yapmamamız gerektiğini hissediyoruz,” dedi Tehlikeli Fasulye. “Bir meslek edinip çalışmalıyız!”</p>
<p>“Eyvah eyvah, eyvah eyvah,” dedi Maurice, başını iki yana sallayarak. “Ula ki ada diyorsunuz ha? Fare Krallığı!&#160;Düşünüze güldüğümden değil,” diye ekledi telaşla, “herkesin kendi küçük düşlerine ihtiyacı vardır.” Maurice buna gerçekten inanıyordu. Birinin gerçekten, gerçekten ne&#160;istediğini bilirseniz, onu kolaylıkla kullanabilirdiniz.</p>
<p>Bazen aptal görünüşlü çocuğun ne istediğini merak ediyordu. Maurice’in görebildiği kadarıyla, kavalını çalmak ve rahat bırakılmak dışında hiçbir şey istemiyordu. Ama...&#160;eh, şu Hindistan cevizleri meselesi gibiydi. Çocuk ikide&#160;bir, konuşmaları baştan beri dinlediğini düşündüren bir&#160;yorum yapıveriyordu. Bu tür insanları yönlendirmek kolay&#160;değildi.</p>
<p>Ama kediler, insanları yönlendirmek konusunda iyiydi. Burada bir miyav, şurada bir mırrr, patini azıcık bastır...&#160;hem, Maurice daha önce hiç düşünmek zorunda kalmamıştı. Kedilerin düşünmesi gerekmezdi. Ne istediklerini&#160;bilmeleri ye terliydi. Düşünme işini insanlar yapmalıydı.&#160;Onlar bu iş içindi.</p>
<p>Maurice, beyni havai fişek gibi cızırdamaya başlamadan önceki eski, güzel günleri düşündü. Üniversite mutfaklarının kapısına dikilir, şeker görünürdü. Aşçılar onun ne&#160;istediğini anlamaya çalışırdı. Muhteşem bir şeydi! Şu tür&#160;şeyler söylerlerdi: “Aman da aman, kimler bir çanak süt&#160;istiyormuş bakalım? Kimler bisküvi istermiş? Kimler şu&#160;güzel yemek artıklarını istermiş?” Ve Maurice’in yapması&#160;gereken tek şey, ‘hindi bacağı’ ya da ‘kuzu kıyma’ gibi,&#160;tanıdığı bir ses duyana kadar sabırla beklemekti.</p>
<p>Ama büyülü bir şey yemediğinden emindi. Büyülü tavuk sakatatı diye bir şey yoktu, değil mi?</p>
<p>Büyülü şeyler yiyen, farelerdi. Onların, ‘evimiz’ ve aynı zamanda ‘öğle yemeği’ dedikleri çöplük, üniversitenin&#160;hemen arkasındaydı ve üniversite büyücüler içindi. Eski&#160;Maurice, elinde bir çanak olmayan insanlara fazla dikkat&#160;etmezdi, ama tuhaf şeylerin olmasını sağlayan sivri şapkalı, iri adamların farkındaydı.</p>
<p>Ayrıca, kullandıkları malzemelerin artıklarını ne y aptıklarını biliyordu. Onlarla işleri bittiğinde duvarın arkasına fırlatıveriyorlardı. Eski, yıpranmış büyü kitapları, akmış mum dipleri, kazanların dibinde kalan kabarcıklı yeşil&#160;sıvıların hepsi, teneke kutular ve mutfak artıklarıyla birlikte büyük çöp öbeğine gidiyordu. Ah, büyücüler ‘Tehlikeli’&#160;ve ‘Zehirli’ yazan tabelalar dikmişlerdi, ama o günlerde&#160;fareler okuma yazma bilmiyordu ve akmış mum diplerini&#160;yemeyi seviyorlardı.</p>
<p>Maurice o çöplükten hiç yemek yememişti. Ona sorarsanız hayatta iyi bir prensibi de vardı: Parlayan hiçbir şeyi yeme.</p>
<p>Ama o da farelerle yaklaşık olarak aynı zamanda akıl-lanmıştı. Tam bir bilmeceydi.</p>
<p>O zamandan bu yana, kedilerin hep yapageldiği şeyi yapıyordu. İnsanları kullanıyordu. Artık farelerin bazıları&#160;da insanlara benzemişti. Ama insan da olsalar, insana benzeyen fare de olsalar, hepsi aynıydı işte. Dört bacaklı olsalar da, kendilerine Tehlikeli Fasulye gibi isimler verseler&#160;de... Ki bu, okumayı öğrendiğiniz, ama sözcüklerin anlamını henüz öğrenmediğiniz zamanlarda, tabelaları ve eski&#160;paslı konserve kutularının etiketlerini okurken, sırf çıkardığı sesten hoşlandığınız için kendi kendinize taktığınız&#160;türden bir isimdi.</p>
<p>Düşünme işinin sorunu şuydu ki bir kez başladınız mı, yapmaya devam ediyordunuz. Ve Maurice’i ilgilendirdiği&#160;kadarıyla, fareler gereğinden fazla düşünüyordu. Tehlikeli&#160;Fasulye yeterince kötüydü, ama farelerin bir yerlerde kendi&#160;ülkelerini kurabilecekleri gibi aptalca düşüncelerle o kadar&#160;meşguldü ki Maurice onunla başa çıkabiliyordu. En kötüsü Şeftali’ydi. Maurice’in her zaman kullandığı, hızlı hızlı&#160;konuşup karşısındaki kişinin kafasını karıştırma numarası&#160;onun üzerinde hiç işe yaramıyordu.</p>
<p>“Öhö,” diye başladı Şeftali yine, “biz bunun son olması gerektiğini düşünüyoruz.”</p>
<p>Maurice bakakaldı. Diğer fareler hafifçe gerilediler. Ama Şeftali, Maurice’in bakışlarına karşılık vermekle yetindi.</p>
<p>“Bu ‘fare istilası’ numarasını son kez yapıyoruz,” dedi Şeftali, “ve kararımız kesin.”</p>
<p>“Peki Domuzpastırması bu konuda ne düşünüyor?” dedi Maurice. Onları izlemekte olan başfareye döndü. Şeftali sorun çıkardığında Domuzpastırması’na başvurmak her zaman iyi bir fikirdi; çünkü Domuzpastırması Şeftali’den pek&#160;hoşlanmıyordu.</p>
<p>“Ne demek şimdi bu, kim düşünüyormuş?” dedi Do-muzpastırması.</p>
<p>“Ben... efendim, benim düşünceme göre, bu numarayı bırakmalıyız,” dedi Şeftali, başını endişeyle eğerek.</p>
<p>“Ah, demek sen de düşünüyorsun, öyle mi?” dedi Do-muzpastırması. “Bugünlerde herkes düşünüyor zaten. Ben de, bu düşünme işi çok fazla yapılıyor, diye düşünüyorum, benim düşündüğüm bu işte. Ben gençken bu düşünme meselesi konusunda hiç düşünmezdik. İlk önce düşünsek hiçbir işi bitiremezdik zaten.”</p>
<p>Maurice’e de dik dik baktı. Domuzpastırması Maurice’ ten de hoşlanmıyordu. Değişim’den bu yana olan çoğu şeyden hoşlanmıyordu zaten. Aslında Maurice, Domuzpastır-ması’nın daha ne kadar lider olarak kalacağını merak ediyordu. O düşünmekten hoşlanmıyordu. O, farelerin liderinin iri ve dövüşken olmasının yeterli olduğu günlere aitti.&#160;Dünya artık onun için çok hızlı değişiyordu ve bu onu&#160;kızdırıyordu.</p>
<p>Artık fare toplumunda başı çekmiyor, daha çok arkadan ittiriliyordu.</p>
<p>“Ben... Tehlikeli Fasulye, efendim, bir yere yerleşmeyi düşünmemiz gerektiğine inanıyor, efendim,” dedi Şeftali.</p>
<p>Maurice kaşlarını çattı. Domuzpastırması Şeftali’yi dinlemezdi; ama Tehlikeli Fasulye, fareler arasında büyücüye en yakın şeydi ve iri fareler bile dinliyordu onu.</p>
<p>“Bir tekneye binip bir yerlerde bir ada bulacağımızı sanıyordum,” dedi Domuzpastırması. “Çok faresever yerlerdir tekneler,” diye ekledi takdirle. Sonra, Tehlikeli&#160;Fasulye’ye biraz endişeli, biraz sinirli bir bakış fırlatarak&#160;devam etti, “Ve bana, şu para denen şeyden edinmemiz&#160;gerektiğini söylüyorlar. Çünkü artık bu düşünme işini yaptığımıza göre, şey olmamız gerekiyormuş, şey, ahk..&#160;aha...”</p>
<p>“Ahlaklı efendim,” dedi Tehlikeli Fasulye.</p>
<p>“Ki bana son derece faresavar bir şeymiş gibi geliyor. Benim fikrimin bir değeri olduğundan değil, görünüşe&#160;göre,” dedi Domuzpastırması.</p>
<p>“Yeterince paramız var efendim,” dedi Şeftali. “Bir sürü paramız var. Çok paramız var, değil mi Maurice?” Bu bir&#160;soru değildi; bir tür suçlamaydı.</p>
<p>“Eh, çok derken...” diye başladı Maurice.</p>
<p>“Aslında, düşündüğümüzden daha fazla paramız var,” dedi Şeftali, aynı ses tonuyla. Çok nazik bir ses tonuydu,&#160;ama devamlı yanlış sorular soruyordu. Maurice için yanlış&#160;bir soru, kimsenin sormasını istemediği bir soru demekti.&#160;Şeftali yine hafifçe öksürdü:</p>
<p>“Çok paramız var dememizin sebebi Maurice, ‘altın para’ denen şeylerin ay gibi parladığını ve ‘gümüş para’ denen şeylerin güneş gibi parladığını ve senin bütün gümüş paraları kendine ayıracağını söylemen. Aslında Maurice, ters&#160;söylemişsin. Ay gibi parlayanlar gümüş paralar.”</p>
<p>Maurice kedi dilinde çok kaba bir sözcük düşündü, ki o dilde, o kaba sözcüklerden çok vardı. Fareler daha sonra&#160;bu sözcüğü kullanacak olurlarsa eğitim almalarının ne anlamı var, diye düşündü.</p>
<p>“Yani biz, düşündük ki efendim,” dedi Tehlikeli Fasulye, Domuzpastırması’na, “bu son seferden sonra parayı paylaşmalıyız ve herkes kendi yoluna gitmeli. Dahası, aynı&#160;numarayı tekrarlamak tehlikeli olmaya başladı. Çok geç&#160;olmadan bırakmalıyız. Burada bir ırmak var. Denize ulaşabiliriz.”</p>
<p>“Hiç insan ve krllrrt kedi bulunmayan bir ada, iyi bir yer olurdu,” dedi Domuzpastırması.</p>
<p>Maurice, krllrrt sözcüğünün anlamını bilmesine rağmen gülümsemesinin silinmesine izin vermedi.</p>
<p>“Maurice’i de sihirbazın yanındaki harika yeni işinden alıkoymak istemeyiz,” dedi Şeftali.</p>
<p>Maurice’in gözleri kısıldı. Bir an, konuşan kimseyi yememe kuralını bozmaya çok yaklaştı. “Ya sen evlat?” dedi, aptal görünüşlü çocuğa bakarak.</p>
<p>“Bence fark etmez,” dedi çocuk.</p>
<p>“Ne fark etmez?” dedi Maurice.</p>
<p>“Aslında hiçbir şey fark etmez,” dedi çocuk. “Kavalımı çalmama engel olmadığınız sürece.”</p>
<p>“Ama geleceği düşünmelisin!” dedi Maurice.</p>
<p>“Düşünüyorum,” dedi çocuk. “Gelecekte müziğimi çalmaya devam etmek istiyorum. Kaval çalmak için para gerekmiyor. Ama belki de fareler haklıdır. Birkaç kez kuyruğu zor kurtardık Maurice.”</p>
<p>Maurice, espri yapıp yapmadığını anlamak için çocuğa keskin bir bakış fırlattı, ama çocuk daha önce hiç espri&#160;yapmamıştı. Maurice pes etti. Eh, tam olarak pes etmedi.&#160;Maurice, bulunduğu konuma sorunlar karşısında pes ederek gelmemişti. Yalnızca onları bir kenara kaldırırdı. Her&#160;seferinde karşısına bir çözüm çıkardı. “Tamam, güzel,” dedi. “Son bir kez yaparız ve parayı üçe böleriz. Güzel. Hiç&#160;sorun değil. Ama bu son olacaksa, unutulmayacak bir numara olsun, ha?” Sırıttı.</p>
<p>Fareler, fare olduklarından, sırıtan bir kedi görmeye o kadar da bayılmazlardı, ama zor bir karar verildiğini anladılar. Rahat ve minik birer nefes aldılar.</p>
<p>“Sen karardan memnun musun evlat?” dedi Maurice.</p>
<p>“Daha sonra kavalımı çalmaya devam edebilecek miyim?” dedi çocuk.</p>
<p>“Kesinlikle!..”</p>
<p>“Tamam,” dedi çocuk.</p>
<p>Güneş gibi parlayan paralarla ay gibi parlayan paralar ciddiyetle para torbasına kondu. Fareler torbayı çalıların&#160;altına sürüklediler ve gömdüler. Kimse, fareler gibi para&#160;gömemezdi. Flem, köye fazla para götürmek pek iyi bir fikir değildi.</p>
<p>Bir de at meselesi vardı. Değerli bir attı ve Maurice onu serbest bırakmalarına çok, çok üzüldü. Ama Şeftali’nin işaret ettiği gibi, bu bir haydut atıydı, eyeri ve başlığı çok süslüydü. Onu burada satmaya çalışmak tehlikeli olabilirdi.&#160;İnsanlar konuşurdu. Hükümetin dikkatini çekebilirdi. Bekçilerin, kuyruklarına takılmasına sebep olacak bir şey yapmanın zamanı değildi.</p>
<p>Maurice, kayalığın ucuna yürüdü ve gündoğumu altında uyanmakta olan köye baktı. “Büyük bir numara olsun o zaman, olmaz mı?” dedi, farelere dönerek. “Maksimum ciyaklama, insanlara bakarak yüz buruşturma ve bir şeylerin&#160;içinde oynaşma istiyorum, tamam mı?”</p>
<p>“Ben bir şeylerin içinde oynaşmanın pek...” diye başladı Tehlikeli Fasulye, ama Şeftali, “Öhö” dedi ve Tehlikeli Fasulye devam etti: “Ah, son kezse belki...”</p>
<p>“Ben yuvamdan ayrıldığımdan beri bir şeylerin içinde oynaşıyorum,” dedi Domuzpastırması. “Şimdi bana bunun&#160;doğru olmadığını söylüyorlar. Eğer düşünmek buysa, ben&#160;hiç yapmadığıma çok memnunum.”</p>
<p>“Onları şaşkına çevirelim,” dedi Maurice. “Fareler ha? O köydekiler fare gördüklerini sanıyorlar, öyle mi? Bizi&#160;gördükten sonra, hakkımızda masallar uyduracaklar!”</p><div><div><img src="main-6.jpg" alt=""/></div></div><h4>Bölüm 2</h4>
<p>Bay Tavşancık’ın Yumuşalc Yuva’da bir sürü arkadaşı vardı. Ama Bay Tavşancık’ın&#160;en sevdiği arkadaşları yiyeceklerdi.</p><div><img src="main-7.jpg" alt=""/>
<p>Bay Tavşancık’ırı Macerası kitabından</p></div>
<p>Plan şuydu.</p>
<p>Ve iyi bir plandı. Fareler bile, Şeftali de dahil, işe yaradığını itiraf etmek zorunda kalmıştı.</p>
<p>Fare istilasını herkes bilirdi. Köy köy gezerek fare istilalarına son veren kavalcılar hakkında ünlü masallar vardı. Elbette, yalnızca fare istilaları yoktu. Bazen akordeon çalan&#160;insan, iple bağlanmış tuğla ya da balık istilaları da oluyordu; ama fareleri herkesi bilirdi.</p>
<p>Aslında, plan bu kadardı. Bir istila için çok fareye ihtiyacınız yoktu, var olanlar işlerini biliyorsa değil sadece, orada burada ortaya fırlayan, yüksek sesle ciyaklayan, taze&#160;kaymağın içinde banyo yapan ya da un çuvalının içinde&#160;oynaşan bir fare tek başına istila sayılabilirdi.</p>
<p>Birkaç günlük uygulamadan sonra, büyülü fare kavalını taşıyan aptal görünüşlü bir çocuğun gelmesine, insanların&#160;bu kadar sevinmesi hayret vericiydi. Ve fareler her tür delikten fırlayıp onun peşine takıldığında hayret ediyorlardı.&#160;O kadar hayret ediyorlardı ki yalnızca birkaç yüz fare olduğu gerçeği onları fazla rahatsız etmiyordu.</p>
<p>Farelerin ve kavalcının, köyün dışındaki çalılıklarda bir kedi ile buluştuğunu ve ciddi ciddi para saydıklarını öğrenseler, gerçekten hayret ederlerdi.</p>
<p>Maurice çocukla birlikte köye girdiğinde Dürüm Hamamı yeni yeni uyanıyordu. Maurice epey ilgi çekti, ama kimse onları rahatsız etmedi. Bu Maurice’i endişelendirmedi. İlgi&#160;çekici olduğunu biliyordu. Kediler, mekânın sahibiymiş&#160;gibi yürürlerdi ve dünya, aptal görünüşlü çocuklarla doluydu; insanlar yeni bir tanesini görmeye koşmazlardı.</p>
<p>Bugün pazar gibi görünüyordu, ama çok tezgâh kurulmamıştı ve kurulanlar da daha çok, eh, döküntü satıyorlardı. Eski tavalar, tencereler, kullanılmış ayakkabılar... para sıkıntısı çeken insanların sattığı türden şeyler.</p>
<p>Maurice geçtikleri köylerde epey pazar görmüştü ve işlerin nasıl yürümesi gerektiğini bilirdi.</p>
<p>“Tavuk satan şişman kadınlar olmalıydı,” dedi. “Ve çocuklara şeker ve kurdele satan insanlar. Akrobatlar, palyaçolar. Hatta şansın varsa gelincik cambazları.”</p>
<p>“Öyle şeyler yok. Görünüşe bakılırsa almaya değer hiçbir şey yok,” dedi çocuk. “Bunun zengin bir köy olduğunu söylemiştin sanıyorum Maurice.”</p>
<p>“Eh, zengin görünüyordu,” dedi Maurice. “Vadideki on-ca geniş tarla, ırmaktaki onca tekne... köyün taşı toprağı altın sanırdın!”</p>
<p>Çocuk başını kaldırdı “Tuhaf,” dedi.</p>
<p>“Ne?”</p>
<p>“İnsanlar fakir görünüyor,” dedi. “Zengin görünen binalar.”</p>
<p>Öyleydi gerçekten. Maurice mimari konusunda uzman değildi, ama ahşap binalar oymalarla süslenmiş ve dikkatle&#160;boyanmıştı. Bir şey daha fark etti. En yakın duvara çivilenen ilan hiç de dikkatlice hazırlanmamıştı.</p>
<p>Şöyle diyordu:</p>
<p>ÖLÜ FARE ARANIYOR! KUYRUK KAŞINA 50 LİRA!&#160;RAŞVURU: FARE AVCILARI&#160;ADRES: FAREIIAN</p>
<p>Çocuk ilana bakıyordu.</p>
<p>“Buradaki farelerden kurtulmayı gerçekten istiyor olmalılar,” dedi Maurice, neşeyle.</p>
<p>“Kimse kuyruk başına yarım lira önermemişti!” dedi çocuk.</p>
<p>Sana bunun büyük bir iş olacağını söylemiştim,” dedi Maurice. “Hafta bitmeden bir yığın altınımız olacak!”</p>
<p>“Farehan nedir?” dedi çocuk kuşkuyla. “Fareler için bir ev olamaz, değil mi? Hem, neden herkes sana bakıyor?”</p>
<p>“Ben yakışıklı bir kediyim,” dedi Maurice. Yine de biraz şaşırtıcıydı. İnsanlar birbirlerini dürtüklüyor, parmaklarıyla onu gösteriyordu. “Daha önce hiç kedi görmediklerini sanırsın, ’ diye mırıldandı, sokağın karşısındaki büyük&#160;binaya bakarak. Kocaman, kare şeklinde bir binaydı, insanlar çevresini almıştı ve tabelasında FAREHAN yazıyordu. “Farehan yalnızca... belediye binasına buralıların verdiği isim,” dedi. “Komik, ama farelerle bir ilgisi yok.”</p>
<p>“Gerçekten de çok sözcük biliyorsun Maurice,” dedi çocuk hayranlıkla.</p>
<p>“Bazen ben bile kendime şaşıyorum,” dedi Maurice.</p>
<p>Kocaman, açık bir kapının önünde insanlar kuyruk oluşturmuştu. Sıraya girenler, her ne için sıraya girmişlerse, onu yapıp birer ikişer bir başka kapıdan çıkıyorlardı. Hepsinin elinde ekmek somunları vardı.</p>
<p>“Biz de sıraya girelim mi?” dedi çocuk.</p>
<p>“Hiç sanmıyorum,” dedi Maurice dikkatle.</p>
<p>“Neden?”</p>
<p>“Kapıdaki adamları gördün mü? Bekçiye benziyorlar. Kocaman sopaları var. Ve önlerinden geçerken herkes onlara kâğıt parçaları gösteriyor. Bu iş hiç hoşuma gitmedi,”&#160;dedi Maurice. “Bana hükümet işi gibi görünüyor.”</p>
<p>“Biz yanlış bir şey yapmadık,” dedi çocuk. “En azından burada yapmadık.”</p>
<p>“Hükümetler söz konusu olduğunda asla bilemezsin. Sen burada kıpırdamadan otur evlat. Ben bir göz atayım.”</p>
<p>Maurice binaya girerken insanlar ona baktılar. Fareler tarafından kuşatılmış bir köyde kediler oldukça seviliyor&#160;gibiydi. Bir adam onu kucağına almaya kalktı, ama Maurice&#160;dönüp adamın elini tırmalayınca ilgiyi yitirdi.</p>
<p>Sıra, büyük bir holde dolanıyor, uzun bir masanın önünden geçiyordu. Orada, sırada bekleyen herkes, geniş bir ekmek tepsisinin önünde duran iki kadına kâğıt parçalarını gösteriyor ve karşılığında ekmek alıyorlardı. Sonra bir&#160;sosis kazanının önünde duran bir adama geçiyor, birazcık&#160;sosis alıyorlardı.</p>
<p>Belediye Başkanı bütün bunları izliyor, zaman zaman yiyecek dağıtanlara bir şeyler söylüyordu. Maurice adamı&#160;hemen tanıdı, çünkü boynunda altın bir zincir asılıydı. Farelerle çalışmaya başladığından beri bir sürü belediye başkanı görmüştü. Bu diğerlerinden farklıydı. Daha ufak tefek-ti, çok daha endişeliydi ve üç tutam saçla örtmeye çalıştığı&#160;kel bir kafası vardı. Aynı zamanda, Maurice’in o güne dek&#160;gördüğü bütün belediye başkanlarından daha zayıftı. Tipine bakarak seçilmiş birine benzemiyordu.</p>
<p>Demek... yiyecek kısıtlı, diye düşündü Maurice. Karneye bağlamak zorunda kalmışlar. Bugünlerde bir kavalcıya ihtiyaçları olacakmış gibi görünüyor. Tam zamanında gelmemiz ne şans...</p>
<p>Dışarı çıktı, ama bu sefer biraz çabuk davrandı, çünkü birinin kaval çaldığını fark etmişti. Korktuğu gibi, çocuğun çaldığını gördü. Şapkasını önünde yere koymuş, hatta&#160;biraz para kazanmıştı. İnsanlar onu dinleyebilsin diye, sıra&#160;onun çevresinden dolanıyordu. Hatta bir iki çocuk dans&#160;ediyordu.</p>
<p>Maurice yalnızca kedi şarkıları konusunda uzmandı ve kedi şarkıları, başka kedilerin beş santim ötesinde durup&#160;onları pes ettirene kadar miyavlamaktan ibaretti. İnsan&#160;müziği Maurice’e her zaman zayıf ve sulu gelmişti. Ama&#160;çocuğun çaldığı ezgileri duyan insanlar ayaklarını yere vurarak tempo tutuyorlardı. Bir süre gülümsüyorlardı.</p>
<p>Maurice, çocuk şarkısını bitirene kadar bekledi. Sıra-dakiler alkışlarken arkadan çocuğa yanaştı, sürtündü ve fısıldadı: “Aferin balık kafa! Göze çarpmamamız gerekiyor! Hadi gel, gidelim. Ah, parayı da al.”</p>
<p>Meydanda önden yürüdü ve birden öyle aniden durdu ki çocuk onu ezecekti neredeyse.</p>
<p>“Hoppala! Al sana biraz daha hükümet,” dedi. “Bunların kim olduğunu biliyoruz, değil mi?”</p>
<p>Çocuk biliyordu. Bunlar iki fare avcısıydı. Burada bile, mesleklerinin gerektirdiği uzun tozlu ceketler ve ezik, siyah silindir şapkalar takmışlardı. Her biri omzunda birer&#160;sırık taşıyordu ve her sırıktan bir dizi kapan sarkıyordu.</p>
<p>Diğer omuzlarına kocaman birer torba asmışlardı, içine bakmayı hiç istemeyeceğiniz türden torbalar. Her ikisi de&#160;kayışla birer teriyer köpek çekiştiriyordu. Sıska, kavgacı&#160;köpeklerdi, sürüklene sürüklene yanlarından geçerken&#160;Maurice’e hırladılar.</p>
<p>Adamlar yaklaşırken sıradakiler tezahürat yaptı. İki adam torbalarına uzanıp, Maurice’e siyah ip gibi gelen şeylerden iki avuç çıkarınca alkışladılar.</p>
<p>“Bugün iki yüz!” diye bağırdı fare avcılarından biri.</p>
<p>Teriyerlerden biri çılgınca kayışını çekiştirerek Maurice’e doğru atıldı. Kedi yerinden kıpırdamadı. Onun alçak sesle,&#160;“Sahibinin peşinden yürü, seni pire torbası! Kötü köpek!”&#160;dediğini yalnızca aptal görünüşlü çocuk duydu belki.</p>
<p>Teriyerin yüzü, aynı anda iki ayrı şeyi düşünmeye çalışan bir köpeğin korkunç ve endişeli ifadesiyle çarpıldı. Köpek, kedilerin konuşmaması gerektiğini biliyordu ve bu kedi konuşuyordu. Bu korkunç bir sorundu.</p>
<p>Maurice yalandı. Bu ölümcül bir hakaretti.</p>
<p>Köpeğinin korkakça davranışına sinirlenen fare avcısı onu çekiştirip götürdü.</p>
<p>Ve yere birkaç siyah iplik düşürdü.</p>
<p>“Fare kuyruğu!” dedi çocuk. “Burada gerçekten de bir fare sorunu var herhalde!”</p>
<p>“Sandığından daha büyük,” dedi Maurice, kuyruk demetine bakarak. “Kimse bakmazken şunları yerden alıver, olmaz mı?”</p>
<p>Çocuk, insanların onlara bakmadığı bir anı bekledi ve uzandı. Tam parmakları kuyruk demetine dokunduğunda&#160;kocaman, pırıl pırıl siyah botlar sertçe kuyrukların üzerine&#160;bastı.</p>
<p>“Onlara dokunmayı hiç istemezsin küçük bey,” dedi bir ses, tepesinden. “Vebaya yakalanabilirsin, biliyorsun. Farelerden bulaşır. Bacaklarının patlamasına sebep olur.” Fare&#160;avcılarından biriydi. Çocuğa kocaman kocaman sırıttı, ama&#160;pek neşeli bir ifade değildi. Adam bira kokuyordu.</p>
<p>“Bu doğru küçük bey ve sonra beynin burnundan fışkırır,” dedi diğer fare avcısı, çocuğa arkadan yaklaşarak. “Vebaya yakalanırsan küçük bey, mendilini bile kullanmaya cesaret edemezsin.”</p>
<p>“Ortağım tam üstüne bastı,” dedi ilk fare avcısı, çocuğun yüzüne daha fazla bira hohlayarak.</p>
<p>“Ki sen olsan bunu yapamazdın,” dedi ikinci fare avcısı, “çünkü vebaya yakalandığında parmakların da gider...”</p>
<p>“Sizin bacaklarınız patlamamış,” dedi çocuk. Maurice inledi. Bira kokan birine kaba davranmak asla iyi bir fikir&#160;değildi. Ama fare avcıları, ne kadar tuhaf gelse de komik&#160;olduklarını düşündükleri bir aşamadaydılar.</p>
<p>“Ah, iyi dedin küçük bey, ama bunun sebebi Fare Avcıları Loncası’nın okulunda ilk dersin, bacaklarının patlamasına izin vermemek konusunda olmasıdır,” dedi birinci fare avcısı.</p>
<p>“Ki bu da iyi bir şeydir, çünkü ikinci ders ikinci kattadır,” dedi ikinci fare avcısı. “Ah, ben yok muyum ben, değil mi küçük bey?”</p>
<p>Diğer fare avcısı siyah iplik demetini aldı ve çocuğa bakarken gülümsemesi soldu. “Seni daha önce hiç görmedim evlat,” dedi. “Sana tavsiyem olsun, burnunu temiz tut ve&#160;hiç kimseye hiçbir konuda hiçbir şey söyleme. Tek kelime&#160;bile. Anladın mı?”</p>
<p>Çocuk ağzını açtı ve sonra hemen kapattı. Fare avcısı aynı korkunç gülümsemeyle gülümsedi.</p>
<p>“Ah... Hızlı öğreniyorsun küçük bey,” dedi. “Belki seninle daha sonra görüşürüz, hı?”</p>
<p>“İddiaya girerim büyüdüğünde fare avcısı olmak istersin, hı, küçük bey?” dedi ikinci fare avcısı, çocuğun sırtını sertçe okşayarak.</p>
<p>Çocuk başını salladı. Yapılacak en iyi şey buymuş gibi gelmişti. Birinci fare avcısı; kırmızı, çiçek bozuğu burnu&#160;çocuğun yüzünden iki santim ötede durana kadar eğildi.</p>
<p>“Eğer büyürsen küçük bey,” dedi.</p>
<p>Fare avcıları, köpeklerini sürükleye sürükleye yürüyüp gittiler. Teriyerlerden biri dönüp dönüp Maurice’e bakıyordu.</p>
<p>“Buralarda çok sıra dışı fare avcıları var,” dedi kedi.</p>
<p>“Ben daha önce böyle fare avcısı görmemiştim,” dedi çocuk. “Kötü görünüyorlardı. Bundan zevk alıyorlarmış&#160;gibi.”</p>
<p>“Ben bu kadar çok çalışan ama bu kadar temiz çizmeleri olan fare avcısı görmemiştim,” dedi Maurice.</p>
<p>“Evet, çizmeleri çok temizdi, değil mi...” dedi çocuk.</p>
<p>“Ama bu bile buralardaki fareler kadar tuhaf değil,” dedi Maurice, aynı alçak sesle, kafasında ikiyle ikiyi toplamaya&#160;çalışıyormuş gibi.</p>
<p>“Farelerde tuhaf olan ne var ki?” dedi çocuk.</p>
<p>“Bazılarının kuyruğu çok garipti,” dedi Maurice.</p>
<p>Çocuk meydana bakındı. Ekmek sırası hâlâ oldukça uzundu ve bu onu endişelendiriyordu. Ama buhar da onu&#160;endişelendiriyordu. Meydandaki ızgaralardan ve rögar kapaklarından küçük buhar bulutları fışkırıyordu. Sanki koca&#160;köy bir çaydanlığın üzerine kurulmuştu. Aynı zamanda,&#160;birinin onu izlediğini hissediyordu.</p>
<p>“Bence fareleri bulup yolumuza devam etmeliyiz,” dedi.</p>
<p>“Hayır, burası fırsatlarla dolu bir köy gibi kokuyor,” dedi Maurice. “Burada bir şeyler dönüyor ve bir şeyler döndüğü&#160;zaman bu birilerinin zengin olduğu anlamına gelir ve biri&#160;zengin oluyorsa, neden bu be... biz olmayalım, bilmiyorum.”</p>
<p>“Evet, ama biz o insanların Tehlikeli Fasulye ve diğerlerini öldürmesini istemiyoruz!”</p>
<p>“Yakalanmazlar,” dedi Maurice. “O adamlar düşünerek ödül kazanamazlardı. Domuzpastırması bile onların çevresinde tur atabilir, derim ben. Ayrıca, Tehlikeli Fasulye’nin&#160;kafası öyle iyi çalışıyor ki beyni kulaklarından fışkırıyor&#160;neredeyse.”</p>
<p>“Umarım öyle olmaz!”</p>
<p>“Yok yok,” dedi Maurice. Genelde insanlar ne işitmek isterse onu söylerdi. “Demek istediğim, bizim fareler çoğu&#160;insandan daha iyi düşünür, tamam mı? Torba köyünde Sar-dalya’nm, içine girdiği çaydanlığın kapağını kaldıran yaşlı&#160;kadına ağaççileği tükürdüğü zamanı hatırladın mı? Hah,&#160;sıradan fareler bile insanlardan daha iyi düşünür. İnsanlar&#160;sırf daha iri oldukları için daha iyi olduklarını sanıyor...&#160;Dur, susacağım, biri bizi izliyor.”</p>
<p>Sepet taşıyan bir adam Farehan’dan çıkarken durmuş, Maurice’e ilgiyle bakıyordu. Sonra çocuğa baktı ve, “İyi&#160;fare yakalar mı? Eminim böyle iri bir kedi yakalayabilir.&#160;Senin mi evlat?” dedi.</p>
<p>“Evet de,” diye fısıldadı Maurice.</p>
<p>“Evet, sayılır,” dedi çocuk. Maurice’i kucağına aldı.</p>
<p>“Kedin için sana beş hra veririm,” dedi adam.</p>
<p>“On iste,” diye tısladı Maurice.</p>
<p>“Kedim satılık değil,” dedi çocuk.</p>
<p>“Salak!” diye mırıldandı Maurice.</p>
<p>“Yedi lira olsun o zaman,” dedi adam. “Bak sana ne diyeceğim. .. Dört kocaman somun ekmek, buna ne dersin?”</p>
<p>“Aptalca. Bir somun ekmek yirmi kuruştan daha fazla etmez,” dedi çocuk.</p>
<p>Adam ona tuhaf tuhaf baktı. “Buralarda yenisin, değil mi? Çok paran vardır herhalde.”</p>
<p>“Yeterince var,” dedi çocuk.</p>
<p>“Öyle mi düşünüyorsun? Burada pek işe yaramaz. Bak, dört somun ekmek, bir de çörek. Bundan daha iyi fiyat veremezdim. On ekmeğe bir teriyer alabiliyorum ve onlar&#160;sıçan yakalamak için deh oluyorlar... Hayır mı? Eh, aç kaldığında yarım dilim ekmek ve bir sıyrık* tereyağı karşılığında verirsin kedini ve iyi alışveriş yaptığını düşünürsün,&#160;inan bana.”</p>
<p>Adam yürüyüp gitti. Maurice çocuğun kollarından sıyrıldı ve hafifçe taşların üzerine atladı. “Dürüst olmak gerekirse, vantrilokluk konusunda iyi olsam bir servet kazanabilirdik,” diye homurdandı.</p>
<p>“Vantrilokluk mu?” dedi çocuk, adamın uzaklaşan sırtına bakarak.</p>
<p>“Sen ağzını açıp kapatırken konuşma işini ben yapıyorum,” dedi Maurice. “Neden beni satmadın? On dakika sonra geri dönmüş olurdum! Bir adamın posta güvercini&#160;satarak bir servet kazandığını duymuştum ve adamın tek&#160;bir güvercini vardı!”</p>
<p>* Ekmeğe tereyağı sürersiniz. Sonra sürdüğünüz tereyağını sıyırırsınız.</p>
<p>Sonra ekmeği yersiniz.</p>
<p>“insanların bir somun ekmeğe bir liradan fazla para verdiği bir köyde tuhaf bir şey yok mu sence?” dedi çocuk. “Üstelik bir fare kuyruğuna yarım lira ödüyorlar.”</p>
<p>“Kavalcıya verecek paraları kaldığı sürece sorun değil,” dedi Maurice. “Burada zaten bir fare istilası olması ne şans,&#160;değil mi? Çabuk başımı okşa, bir kız bizi izliyor.”</p>
<p>Çocuk başını kaldırıp baktı. Gerçekten de onları izleyen bir kız vardı, insanlar sokakta gelip gidiyordu ve bazıları çocukla kızın arasından geçiyordu, ama kız kıpırdamadan durmuş, onlara bakıyordu. Özellikle de Maurice’e. Aynı, Maurice’in Şeftali’de gördüğü ‘seni-duvara-çakarım’ bakışlarına sahipti. Sorular soran birine benziyordu. Saçları aşırı kızıl, burnu aşırı uzundu. Eteğinin ucu siyah dantellerle süslü uzun siyah bir elbise giymişti. Bu tür insanlardan iyilik gelmezdi.</p>
<p>Kız sokağı geçti ve çocukla yüzleşti. “Sen yenisin, değil mi? Buraya iş aramak için geldin, değil mi? Muhtemelen&#160;son işinden kovulmuşsundur. Muhtemelen uyuyakalıp işi&#160;mahvetmişsindir. Nedeni muhtemelen budur. Ya da ustan&#160;seni kocaman bir sopayla dövdüğü için kaçmışsmdır,&#160;ama...” diye ekledi, akima yeni bir fikir gelmiş gibi, “muhtemelen tembel olduğun için dayağı hak etmişsindir zaten.&#160;Muhtemelen, insanların burada bir kediye çok para ödeyeceğini bildiğin için kediyi de çalmışsındır. Ve açlıktan delirmiş olmalısın, çünkü kediyle konuşuyorsun ve kedilerin&#160;konuşamadığını herkes bilir.”</p>
<p>“Tek kelime bile konuşamam,” dedi Maurice.</p>
<p>“Muhtemelen sen gizemli bir çocuksun ve...” Kız durdu ve şaşkın şaşkın Maurice’e baktı. Maurice sırtım kamburlaştırdı ve “prppt” dedi, ki kedi dilinde ‘bisküvi’ demektir&#160;bu. “O kedi bir şey mi dedi?” diye sordu kız.</p>
<p>“Kedilerin konuşamadığını herkes bilir sanıyordum,” dedi çocuk.</p>
<p>“Ah, ama belki sen bir büyücüye çıraklık yapmışsm-dır,” dedi kız. “Evet, bu kulağa doğru geliyor. Şimdilik bu iş görür. Bir büyücüye çıraklık ediyordun, ama uyuyakal-dm ve kabarcıklı yeşil sıvı dolu kazanın kaynayıp taşmasına neden oldun ve büyücü seni bir şeye dönüştürmekle&#160;tehdit etti, bir, bir...”</p>
<p>“Cerbile,” dedi Maurice yardımseverce.</p>
<p>“... bir cerbile ve sen onun büyülü kedisini çaldın; çünkü kediden çok nefret ediyordun ve... cerbil nedir? O kedi biraz önce cerbil mi dedi?”</p>
<p>“Bana bakma,” dedi çocuk. “Ben yalnızca burada duruyorum!”</p>
<p>“Tamam ve sonra kediyi buraya getirdin, çünkü korkunç bir kıtlık olduğunu biliyorsun ve işte bu yüzden kediyi burada satacaksın ve pazarlık etmeye devam etsen o adam sana on hra verirdi, biliyorsun.”</p>
<p>“On lira, iyi fare avcısı olan bir kedi için bile çok fazla para,” dedi çocuk.</p>
<p>“Fare avcısı mı? Adam fare avlamakla ilgilenmiyordu!” dedi kızıl saçlı kız. “Burada herkes aç! O kedi en az iki&#160;öğün yemek eder!”</p>
<p>“Ne? Burada kedi mi yiyorsunuz?” dedi Maurice, kuyruğunu fırça gibi kabartarak.</p>
<p>Kız korkunç bir sırıtışla Maurice’e doğru eğildi. Maurice’ le yaptığı tartışmayı kazanan Şeftali de aynı böyle sırıtırdı.&#160;Kız, parmağıyla Maurice’in burnunu dürtükledi. “Yakaladım!” dedi. “Çok basit bir numaraya kandın! Siz, ikiniz benimle gelseniz iyi olacak, tamam mı? Yoksa çığlık atarım.&#160;Ve ben çığlık atarsam insanlar mutlaka ciddiye alır!”</p><div>
<p>BöLüm 5</p></div><div><div><img src="main-8.jpg" alt=""/></div></div>
<p>Bay Tavşancık’ın Macerası kitabından</p>
<p>Maurice’in patilerinin çok aşağısında, fareler Dürüm Hamamı’nm altındaki şehirlerinde koşturuyordu. Eski&#160;köyler böyledir. İnsanlar bina dikerken aynı zamanda yer&#160;altına da inerler. Kilerler, kilerlere yaslanır ve zaman içinde bazı kilerler unutulur; göze görünmek istemeyen yaratıklar unutmaz ama.</p>
<p>Yoğun, ılık, rutubetli karanlıkta bir ses konuştu, “Tamam, kibrit kimde?”</p>
<p>“Bende Tehlikeli Fasulye. Benim, Dörtkişilik.”</p>
<p>“Aferin sana genç fare. Peki mum kimde?”</p>
<p>“Bende efendim.<a id="footnote1"></a><sup><a href="#bookmark0">1</a></sup> Lokma’da.”</p>
<p>“Güzel. Onu yere bırak, Şeftali yaksın.”</p>
<p>Karanlıkta koşturma sesleri duyuldu. Ateş yakma fikrine hepsi alışamamıştı ve bazıları kaçışıyordu.</p>
<p>Bir sürtünme sesi duyuldu, sonra kibrit parladı. Kibriti ön patileriyle tutan Şeftali mumu yaktı. Alev, bir anlığına&#160;kabardıktan sonra fitil düzgünce yanmaya başladı.</p>
<p>“Gerçekten görebiliyor musun?” dedi Domuzpastırması. “Evet efendim,” dedi Tehlikeli Fasulye. “Tamamen kör&#160;değilim. Işıkla karanlığı seçebiliyorum.”</p>
<p>“Biliyor musun,” dedi Domuzpastırması, alevi kuşkuyla izleyerek, “yine de bundan hiç hoşlanmıyorum. Karanlık atalarımıza yetiyordu. Başımız belaya girecek. Dahası, bir&#160;mumu yakarak güzelim yemeği boşa harcıyoruz.”</p>
<p>“Ateşi kontrol edebilmeliyiz efendim,” dedi Tehlikeli Fasulye sakin sakin. “Alevle, karanlıkta bir beyanat veriyoruz. Diyoruz ki: biz farklıyız. Diyoruz ki: biz yalnızca&#160;fare değiliz. Diyoruz ki: biz kabileyiz.”</p>
<p>“Hıh,” dedi Domuzpastırması. Söylenen şeyi anlamadığında verdiği her zamanki tepkiydi bu. Son zamanlarda çok fazla hıhlar olmuştu.</p>
<p>“Genç farelerin, gölgelerin kendilerini korkuttuğunu söylediğini duydum,” dedi Şeftali.</p>
<p>“Neden?” dedi Domuzpastırması. “Mutlak karanlıktan korkmuyorlar, değil mi? Karanlık fareseverdir! Fare olmak&#160;demek, karanlıkta olmak demektir!”</p>
<p>“Çok tuhaf,” dedi Şeftali, “ama ışığımız olana kadar gölge olduğunu bilmiyorduk.”</p>
<p>Genç farelerden biri çekinerek patisini kaldırdı: “Şey... ışık söndüğü zaman bile gölgelerin hâlâ burada olduğunu&#160;biliyoruz,” dedi.</p>
<p>Tehlikeli Fasulye, genç fareye döndü. “Adın?..” dedi.</p>
<p>“Lezzetli,” dedi genç fare.</p>
<p>“Eh, Fezzetli,” dedi Tehlikeli Fasulye, nazik bir sesle, “gölgelerden korkmak, akıllanmamızın bir parçası, bana&#160;göre. Zihnin bir sen, bir de senin dışında şeyler olduğunu&#160;öğrendi. Bu yüzden, artık görebildiğin, işitebildiğin ve&#160;kokusunu alabildiğin şeylerden korkmakla kalmıyorsun,&#160;aynı zamanda... kafanın içinde gördüğün şeylerden de korkuyorsun. Dışarıdaki gölgelerle yüzleşmeyi öğrenmek, içimizdeki gölgelerle savaşmamıza yardım edecektir. Böyle-ce her tür karanlığı kontrol altına alabilirsin. Bu büyük bir&#160;adım. Aferin.”</p>
<p>Fezzetli hafifçe gururlanmıştı, ama daha çok, endişeli görünüyordu.</p>
<p>“Bunun ne anlamı var, ben anlamıyorum,” dedi Do-muzpastırması. “Çöp yığınında keyfimiz yerindeydi. Hiçbir şeyden korkmuyordum.”</p>
<p>“Bütün sokak kedileri ve aç köpekler bizi avlıyordu efendim,” dedi Tehlikeli Fasulye.</p>
<p>“Ah, şey, kedilerden bahsedeceksek...” diye hırladı Domuzpastırması.</p>
<p>“Bence Maurice’e güvenebiliriz efendim,” dedi Tehlikeli Fasulye. “Evet, belki para konusunda değil. Ama konuşan kişileri yememe konusunda çok iyidir, biliyorsunuz. Her seferinde konuşup konuşmadıklarını kontrol ediyor.”&#160;“Kedi kedidir işte!” dedi Domuzpastırması. “Konuşsa&#160;da, konuşmasa da!”</p>
<p>“Evet efendim. Ama biz farklıyız. O da farklı. Ben onun içinde iyi bir kedi saklı olduğuna inanıyorum.”</p>
<p>“Öhö... Bekleyip göreceğiz,” dedi Şeftali. “Ama madem buradayız, organize olalım.”</p>
<p>Domuzpastırması homurdandı. “Sen kimsin ki ‘organize olalım’ diyorsun?” dedi keskin bir sesle. “Lider sen misin? Benimle rllk yapmayı reddeden genç bir dişi? Hayır! Lider benim. ‘Organize olalım’ demek benim işim!”</p>
<p>“Evet efendim,” dedi Şeftali, yere çökerek. “Nasıl organize olmamızı istersiniz efendim?”</p>
<p>Domuzpastırması ona dik dik baktı. Bohçaları ve paketleri sırtlarında, beklemekte olan farelere baktı ve sonra eski kilere bakındı, sonra hâlâ çökmekte olan Şeftali’ye&#160;baktı. “Şey... organize olun işte,” diye mırıldandı. “Beni detaylarla uğraştırmayın! Ben liderim.” Yürüyüp gölgelerin&#160;arasına gitti.</p>
<p>O gittikten sonra Şeftali ve Tehlikeli Fasulye kilerde çevrelerine bakındılar. İçerisi mum ışığının yarattığı titrek&#160;gölgelerle doluydu. Yosun bağlamış bir duvardan su sızıyordu. Orada burada taşlar düşmüş, davetkâr delikler açılmıştı. Zemin topraktı ve üzerinde insanlara ait ayak izi&#160;yoktu.</p>
<p>“Harika bir üs,” dedi Tehlikeli Fasulye. “Gizli ve güvenli kokuyor. Fareler için kusursuz bir yer.”</p>
<p>“Evet,” dedi bir ses. “Peki bunda beni endişelendiren nedir, biliyor musun?”</p>
<p>Bronzten adlı fare mum ışığına girdi ve alet kemerini düzeltti. İzleyen farelerin çoğu dikkatlerini ona çevirdiler.&#160;Fareler Domuzpastırması’m dinlerdi, çünkü o liderdi, ama&#160;Bronzten’i dinlemelerinin sebebi onun genelde farelere,&#160;yaşamak istiyorlarsa gerçekten, gerçekten bilmeleri gereken şeyleri söylemesiydi. İri yarı, sırım gibi, zorlu bir fareydi ve zamanının çoğunu kapanları söküp nasıl işlediklerini öğrenmeye çalışarak geçirirdi.</p>
<p>“Seni endişelendiren nedir, Bronzten?” diye sordu Tehlikeli Fasulye.</p>
<p>“Burada hiç fare yok. Bizim dışımızda. Fare tünelleri var, evet. Ama hiç fare görmedik. Hem de hiç. Böyle bir köy&#160;fare dolu olmalıydı.”</p>
<p>“Ah, belki de bizden korkmuşlardır,” dedi Şeftali.</p>
<p>Bronzten yara izleriyle kaplı burnunun yan tarafına dokundu. “Belki,” dedi, “ama burnuma kötü kokular geliyor.</p>
<p>Düşünmek harika bir icat, ama bize burun vermişler ve burnumuzu dinlemenin faydası var. Çok dikkatli olun.”&#160;Toplanmış farelere döndü ve sesini yükseltti: “Tamam millet! Ne yapmanız gerektiğini biliyorsunuz!” diye bağırdı.&#160;“Benim önüme, müfrezeler halinde, hemen!”</p>
<p>Fareler kısa zamanda üç gruba bölündü. Epey talim yapmışlardı.</p>
<p>“Çok güzel,” dedi Bronzten, son birkaç fare yerlerine geçerken. “Tamam! Burası zorlu bir bölge, birlikler, bu&#160;yüzden dikkatli olacağız...”</p>
<p>Bronzten fareler arasında sıra dışı bir fareydi, çünkü üzerine bir şeyler giyiyordu.</p>
<p>Fareler kitapları keşfettiğinde -kitap fikri yaşlı farelerin çoğu için alışması zor bir fikirdi hâlâ- gece baskın yaptıkları bir kitapçıda o kitabı bulmuşlardı.</p>
<p>Bu kitap muhteşemdi.</p>
<p>Şeftali ve Girmek Yasak, insan sözcüklerini okumayı öğrenmeden önce bile, resimler onları hayrete düşürmüştü.</p>
<p>Giysi giyen hayvanlar vardı. Arka bacakları üzerinde yürüyen ve mavi takım elbise giyen bir tavşan vardı. Şapka&#160;takmış bir fare vardı ve bu fare kocaman, kırmızı bir yelek&#160;giymiş, kılıç ve köstekli saat takmıştı. Yılanın bile yakası&#160;ve kravatı vardı. Ve hepsi konuşuyordu, hiçbiri bir diğerini yemiyordu ve -ve en inanılmaz kısmı buydu- hepsi insanlarla konuşuyordu. İnsanlarsa onlara, eh, daha küçük&#160;insanlarmış gibi davranıyordu. Kapan yoktu, zehir yoktu,&#160;itiraf etmek gerekirdi ki -kitabı azimle okuyan ve bazı kısımlarını farelere de aktaran Şeftali öyle diyordu- Yılan&#160;Olly biraz serseri bir tipti, ama gerçekten kötü bir şey&#160;olmuyordu. Tavşan, Karanlık Orman’da kaybolduğu zaman bile, yalnızca birazcık korkmuştu.</p>
<p>Evet, Bay Tavşancık’ın Macerası kitabı Değişmiş Fareler arasında epey tartışma yaratmıştı. Bu kitap ne içindi? Tehlikeli Fasulye’nin inandığı gibi, parlak bir gelecek öngören&#160;bir kitap mıydı? İnsanlar tarafından mı yapılmıştı? Kitapçı&#160;dükkânı insanlar içindi, evet, ama kuşkusuz insanlar bile&#160;şapka takan Fare Rupert hakkında bir kitap yapıp sonra&#160;döşeme tahtalarının altındaki fareleri zehirlemezdi. Zehirlerler miydi? Bu şekilde düşünmek için bir canlının ne&#160;kadar deli olması gerekirdi?&#160;&#160;&#160;&#160;t</p>
<p>Genç farelerin bazıları, belki de giysilerin herkesin sandığından daha önemli olduğunu öne sürdü. Yelek giymeyi denemişlerdi, ama kumaşı kemirerek o şekle getirmek çok&#160;zor olmuştu. Düğmeleri ilikleyemiyorlardı ve dürüst olmak&#160;gerekirse, yelek denen şeyler her çıkıntıya takılıyordu. Onları giymiş halde koşmak zor oluyordu. Şapkalar ise devamlı düşüyordu.</p>
<p>Bronzten insanların hem deli, hem kötü olduğunu düşünüyordu. Ama kitaptaki resimler ona bir fikir vermişti. Onun giydiği şey yelek değil, bir dizi geniş kemerdi. Onları&#160;takıp çıkarmak kolaydı. Üstlerine cepler dikmişti ve bu&#160;gerçekten iyi bir fikirdi, tıpkı fazladan patilere sahip olmak&#160;gibi olmuştu. Onları, ihtiyaç duyduğu metal çubuk ve tel&#160;parçaları gibi şeyleri taşımak için kullanıyordu. Başka ekip&#160;üyeleri de ona uymuştu. Kapan İmha Ekibi’nde, ne zaman&#160;neye ihtiyaç duyacağınızı asla bilemezdiniz. Zor, faresavar&#160;bir yaşamdı.</p>
<p>Bronzten, ekiplerinin önünde ileri geri yürürken çubuklar ve teller şıngırdıyordu. Genç farelerden oluşan büyük bir grubun önünde durdu. “Tamam, Üç Numaralı müfreze, siz oynaşma görevindesiniz,” dedi. “Gidin ve güzel bir şeyler için.”</p>
<p>“Öffff, hep oynaşma görevine gidiyoruz,” diye yakındı bir fare.</p>
<p>Bronzten, konuşan farenin tepesine dikildi ve burnunu onunkine dayadı. Farecik gerilemek zorunda kaldı. “Çünkü bu işte iyisiniz evlat! Annen seni oynaşasın diye yetiştirdi, bu yüzden şimdi gideceksin ve içinden geldiği gibi&#160;davranacaksın! İnsanları, orada farelerin oynaştığını görmek kadar sinir eden başka hiçbir şey yoktur, ne demek&#160;istediğimi anlıyorsan! Ve eğer fırsat bulursanız, biraz da&#160;kemirin. Ve döşeme tahtalarının altında koşturarak ciyaklayın! Ve unutmayın, kapan ekibi olur vermeden kimse&#160;girmeyecek oraya. Şimdi, hızla suya gidiyorsunuz! Hop!&#160;Hop! Hop! Bir kii, bir kii, bir kii!”</p>
<p>Müfreze hızla çıktı.</p>
<p>Bronzten İki Numaralı müfrezeye döndü. Bu grup daha yaşlı farelerden oluşuyordu, yara ve ısırık izleri ile kaplı,&#160;hırpani bir gruptular, bazılarının kuyruğu güdüktü, bazılarının hiç kuyruğu yoktu, bazılarının bir patisi, bir kulağı&#160;ya da bir gözü eksikti. Aslında, yirmi fare olsalar bile, toplamda ancak on yedi eksiksiz fare ediyorlardı.</p>
<p>Ama yaşlı oldukları için sinsiydiler; çünkü sinsi, kurnaz ve kuşkucu olmayan bir fare yaşlı bir fare olacak kadar&#160;yaşamazdı. Akıllandıklarında hepsi yetişkin farelerdi. Eski&#160;âdetlere alışıktılar. Domuzpastırması her zaman, onları bu&#160;halleriyle sevdiğini söylerdi. Hâlâ temel fareselliklerini koruyorlardı, aşırı hevesli zekânın onları sokabileceği kapanlardan çıkmalarını sağlayacak ham kurnazlığa sahiptiler&#160;hâlâ. Onlar burunlarıyla düşünüyordu. Ve onlara nerede&#160;oynaşmaları gerektiğini söylemeniz gerekmiyordu.</p>
<p>“Tamam millet, işinizi biliyorsunuz,” dedi Bronzten. “Bol bol arsızlık istiyorum. Kedi çanaklarından yiyecek&#160;almak, aşçıların burunlarının dibinden kek yürütmek...”</p>
<p>“... yaşlı adamların ağızlarındaki takma dişleri götürmek...” dedi, durduğu yerde dans edermiş gibi görünen ufak tefek bir fare. Ayakları kiler zemininde, durmaksızın&#160;pıtır pıtır oynuyordu. Onun da başında bir şapka vardı;&#160;eski püskü, evde yapılmış, hasır bir şeydi. Şapkayı doğru&#160;düzgün kullanabilen tek fare oydu ve bunu kulaklarını&#160;şapkanın içinden geçirerek yapıyordu. Hayatta ilerlemek&#160;için şapka takmak gerektiğini söylerdi.</p>
<p>“Orada şansın yaver gitti Sardalya. İddiaya girerim bir daha yapamazsın,” dedi Bronzten sırıtarak. “Ve çocuklara, birinin banyo küvetinde yüzmeye gittiğin zamanı da&#160;anlatıp durma. Evet, bunu yaptığını biliyorum, ama kaygan bir küvetten çıkmayı beceremeyecek birini kaybetmek&#160;istemiyorum. Her neyse... on dakika içinde çığlık atarak&#160;mutfaktan kaçan kadınların seslerini duymazsam, sizin&#160;sandığım gibi fareler olmadığınızı anlayacağım. Ee? Neden&#160;oyalanıyorsunuz? İşinize bakın! Ayrıca... Sardalya?”</p>
<p>“Evet patron?”</p>
<p>“Bu sefer dans etmeye biraz ara ver, olmaz mı?”</p>
<p>“Bende dansçı ayakları var patron!”</p>
<p>“Hem, o aptal şapkayı sürekli takman şart mı?” diye devam etti Bronzten, yine sırıtarak.</p>
<p>“Evet patron!” Sardalya yaşlı farelerden biriydi, ama hiç belli etmiyordu. Dans ediyor, espriler yapıyor, kavgalara&#160;karışıyordu. Eskiden bir tiyatroda yaşıyordu ve bir kez&#160;koca bir kutu dolusu makyaj malzemesi yemişti. Yedikleri&#160;kanına karışmış gibiydi.</p>
<p>“Ayrıca, kapan ekibinin önüne geçmek de yok!” dedi Bronzten.</p>
<p>Sardalya sırıttı. “Of, ama patron, hiç mi eğlenemeye-ceğim?” Oynaya oynaya diğer farelerin ardından, duvarlardaki deliklere gitti.</p>
<p>Bronzten Bir Numaralı müfrezeye geçti. En küçük grup buydu. Kapan İmha Ekibi’nde uzun yaşamak için özel türden bir fare olmalıydınız. Ağır, sabırlı, titiz olmalıydınız. İyi&#160;bir hafızanız olmalıydı. Dikkatli olmalıydınız. Hızlı, baştan&#160;savmacı ve aceleciyseniz ekibe katılabilirdiniz. Ama fazla&#160;yaşamazdınız.</p>
<p>Bronzten, fareleri tepeden tırnağa süzdü ve gülümsedi. Bu farelerle gurur duyuyordu. “Tamam millet, ne yapacağınızı artık biliyorsunuz,” dedi. “Uzun uzun ders vermem&#160;gerekmiyor. Bunun yeni bir köy olduğunu ve ne bulacağımızı bilmediğimizi hatırlayın, yeter. Pek çok yeni türden&#160;kapan olabilir, ama biz hızlı öğreniyoruz, değil mi? Bir de&#160;zehirler var. Daha önce hiç görmediğimiz türden zehirler&#160;kullanıyor olabilirler, bu yüzden dikkatli olun. Asla atılmayın, asla kaçmayın. İlk fare gibi olmak istemeyiz, ha?”&#160;“Hayır Bronzten,” dedi fareler koro halinde, görev bilirlikle.</p>
<p>“Dedim ki, hangi fare gibi olmak istemeyiz?” diye sordu Bronzten.</p>
<p>“İlk fare gibi olmak istemeyiz!” diye bağırdı fareler. “Doğru! Biz hangi fare gibi olmak isteriz?”</p>
<p>“İkinci fare gibi Bronzten!” dedi fareler. Bu ders defalarca kafalarına kazınmıştı.</p>
<p>“Doğru! Peki neden ikinci fare gibi olmak isteriz?” “Çünkü ikinci fare peyniri alır Bronzten!”</p>
<p>“Güzel!” dedi Bronzten. “Salamura ikinci ekibin komutasını alacak... Sonkullanmatarihi! Seni terfi ettiriyorum, sen üçüncü ekibi al. Umarım yaşlı Çiftlikevi kadar başarılı&#160;olursun. En azından, Snippet ve Polson’un 5 Numaralı Fare</p>
<p>Kapanı’nın çengelinin nasıl söküleceğini unutmasından önceki kadar... Aşırı güven düşmanımızdır! Bu yüzden,&#160;kuşkulu bir şey görürsen, tanımadığın küçük plakalar, telli&#160;ve yaylı bir şeyler görürsen işaretle ve bana haberci gönder, tamam mı?”</p>
<p>Genç bir fare patisini kaldırmıştı.</p>
<p>“Evet? Adm nedir... küçük hanım?”</p>
<p>“Şey... Besleyici efendim,” dedi fare. “Şey... bir soru sorabilir miyim efendim?”</p>
<p>“Sen bu müfrezede yeni misin Besleyici?” dedi Bronzten.</p>
<p>“Evet efendim! Hafif Oynaşmacılardan transfer oldum efendim!”</p>
<p>“Ah, kapan imha işinde iyi olacağını düşündüler demek?”</p>
<p>Besleyici huzursuz görünüyordu, ama artık geri dönmek olmazdı. “Şey... pek değil efendim. Oynaşma işinde olduğumdan daha kötü olamayacağımı söylediler efendim.”</p>
<p>Fareler kahkahayı patlattılar.</p>
<p>“Bir fare o konuda nasıl iyi olmaz ki?” dedi Bronzten.</p>
<p>“Yalnızca çok... çok... çok utanç verici efendim,” dedi Besleyici.</p>
<p>Bronzten kendi kendine iç çekti. Bu yeni düşünme işi tuhaf şeylere sebep oluyordu. Kişisel olarak o, her farenin&#160;kendine uygun bir yerde çalışması fikrini onaylıyordu, ama&#160;gençlerin bulduğu bazı fikirler çok... tuhaftı.</p>
<p>“Tamam,” dedi. “Sorun nedir Besleyici?”</p>
<p>“Şey... ikinci farenin peyniri aldığını söylediniz efendim?”</p>
<p>“Bu doğru! Ekibin sloganı budur Besleyici. Bu sloganı hatırla! Bu slogan senin dostundur!”</p>
<p>“Evet efendim. Hatırlarım efendim. Ama... ilk fare hiçbir şey almıyor mu efendim?”</p>
<p>Bronzten genç fareye bakakaldı. Genç, dişi farenin ezilip büzülmek yerine bakışlarına karşılık vermesi karşısında&#160;biraz etkilendi. “Ekibe faydalı olacağını görebiliyorum Besleyici,” dedi. Sesini yükseltti. “Ekip! İlk fare ne alır?”&#160;Kükreyen farelerin sesleri yüzünden tavandan toz yağdı.&#160;“Kapanı!”</p>
<p>“Bunu sakın unutmayın,” dedi Bronzten. “Onları götür Özel Fiyat. Ben de birazdan gelirim.”</p>
<p>Genç bir fare öne çıktı ve ekiplere döndü: “Gidelim fareler! Hadi, hadi, hadi...”</p>
<p>Kapan ekipleri koşarak çıktı. Bronzten, Tehlikeli Fa-sulye’ye yaklaştı:</p>
<p>“İşte başladık,” dedi. “İnsanlar yarın iyi bir fare avcısı aramaya başlamazsa, işimizi bilmiyoruz demektir.”</p>
<p>“Daha uzun süre kalmalıyız,” dedi Şeftali. “Bizimkilerden bazıları doğuracak.”</p>
<p>“Buranın güvenli olduğunu henüz bilmiyoruz dedim,” dedi Bronzten.</p>
<p>“Büyük Indirim’e sen söylemek ister misin?” dedi Şeftali tatlı tatlı. Büyük İndirim yaşlı başdişiydi. Balta gibi dişleri, kaya gibi kasları olduğu herkesçe kabul edilen bir gerçekti. Aynı zamanda, erkeklere karşı tahammülsüzdü. Büyük İndirim’in keyfi yerinde değilse Domuzpastırması bile ondan uzak dururdu.</p>
<p>“Doğa ne gerektiriyorsa o olacak elbette,” dedi Bronz-ten çabucak. “Ama henüz keşif yapmadık. Burada başka fareler olmalı.”</p>
<p>“Ah, kiikiilerin hepsi bizden uzak duruyor,” dedi Şeftali.</p>
<p>Bronzten bunun doğru olduğunu kabul etmek zorundaydı. Sıradan fareler gerçekten de Değişmiş Farelerden uzak duruyordu. Ah, bazen sorun çıkıyordu, ama Değişmiş Fareler iri ve sağlıklıydılar ve kavga ederken düşünebiliyorlardı. Tehlikeli Fasulye bundan hiç memnun değildi, ama Domuzpastırması’nın dediği gibi, ya biz ya onlardı&#160;ve işin aslına bakarsan farenin fareyi yediği bir dünyada&#160;yaşıyorlardı...</p>
<p>“Ben gidip ekibime katılayım,” dedi Bronzten, Büyük İndirimle yüzleşme fikri yüzünden sarsılmış halde. Şeftali’&#160;ye yanaştı. “Domuzpastırması’nın nesi var?”</p>
<p>“O... düşünceli,” dedi Şeftali.</p>
<p>“Düşünüyor demek,” dedi Bronzten, boş bir ifadeyle. “Ah, tamam. Eh, benim ilgilenmem gereken kapanlar var.&#160;Seninle daha sonra koklaşırız!”</p>
<p>“Domuzpastırması’mn nesi var ki?” dedi Tehlikeli Fasulye, o ve Şeftali yalnız kaldığında.</p>
<p>“Yaşlanıyor,” dedi Şeftali. “Bol bol dinlenmesi gerekiyor. Ayrıca, sanırım Bronzten ya da diğerlerinden birinin ona meydan okuyacağından endişeleniyor.”</p>
<p>“Okuyacaklar mı sence?”</p>
<p>“Bronzten kapan bozma ve zehir test etme işine dalmış durumda. Artık birilerini ısırmaktan daha ilginç şeyler&#160;var.”</p>
<p>“Ya da rllk yapmaktan daha ilginç, duyduğuma göre,” dedi Tehlikeli Fasulye.</p>
<p>Şeftali utanarak başını eğdi. Fareler kızarabiliyor olsa, Şeftali kızarmış olurdu. Sizi zar zor görebilen pembe gözlerin bazen ta içinizi görebilmesi ne kadar tuhaftı. “Hanımlar çok daha seçici,” dedi Şeftali. “Onlar düşünebilen babalar bulmak istiyor.”</p>
<p>“Güzel,” dedi Tehlikeli Fasulye. “Dikkatli olmalıyız. Fareler gibi ürememiz gerekmiyor. Kalabalıklığımıza güvenmemiz gerekmiyor. Biz Değişmiş Fareleriz.”</p>
<p>Şeftali endişeyle onu izledi. Tehlikeli Fasulye düşünmeye başladığında, yalnızca kendisinin görebildiği bir dünyaya bakıyormuş gibi görünürdü. “Bu sefer ne var?” diye sordu Şeftali.</p>
<p>“Düşünüyordum da diğer fareleri öldürmemeliyiz. Hiçbir fare başka bir fareyi öldürmemek.”</p>
<p>“Kii/eüleri bile mi?” diye sordu Şeftali.</p>
<p>“Onlar da fare.”</p>
<p>Şeftali omuzlarını silkti. “Eh, onlarla konuşmayı denedik ve işe yaramadı. Bugünlerde çoğu bizden uzak duruyor zaten.”</p>
<p>Tehlikeli Fasulye hâlâ, görünmeyen bir dünyaya bakıyordu. “Yine de,” dedi sessizce, “bunu yazmanı isterim.”</p>
<p>Şeftali içini çekti, ama yine de farelerin getirdiği paketlerden birine gitti ve çantasını çıkardı. Çantası, bir iplik parçasından sapı olan kumaş bir bohçadan ibaretti; ama&#160;birkaç kibrit çöpü, birkaç kıymık kurşunkalem içi, onları&#160;sivriltmek için minik bir kırık bıçak ve bir parça pis kâğıt&#160;taşıyacak kadar büyüktü. Önem taşıyan her şey vardı yani.</p>
<p>Aynı zamanda Şeftali, resmi Bay Tavşancık taşıyıcısıydı. ‘Taşıyıcı’ doğru sözcük değildi aslında; ‘sürükleyici’ demek&#160;daha doğru olurdu. Ama Tehlikeli Fasulye, kitabın nerede&#160;olduğunu her zaman bilmeyi tercih ediyordu ve o yakınlardayken daha iyi düşünebiliyor gibiydi, kitap iyi hissetmesini sağlıyordu ve Şeftali için bu yeterliydi.</p>
<p>Kâğıdı eski bir tuğlaya yaslayarak düzeltti, bir parça kurşunkalem içi aldı ve listeye baktı.</p>
<p>İlk Düşünce şu olmuştu: Kabilede Güç vardır.</p>
<p>Bunu tercüme etmek oldukça zor olmuştu, ama Şeftali çaba göstermişti yine de. Çoğu fare, insanlar gibi okuya-mıyordu. Satırları ve kıvrımlı çizgileri çözmek ve bir anlam&#160;çıkarmak çok zordu. Bu yüzden Şeftali, farelerin okuyabileceği bir dil yaratmak için büyük çaba göstermişti.</p>
<p>Küçük farelerden oluşan büyük bir fare resmi çizmeye çalışmıştı:</p><div><img src="main-9.jpg" alt=""/></div>
<p>Yazı, Domuzpastırması’mn sorun çıkarmasına sebep olmuştu. Yeni fikirlerin, yaşlı farenin kafasına girmesi için epey yüksekten düşmeleri gerekiyordu. Tehlikeli Fasulye,&#160;o tuhaf, sakin sesiyle bir şeyleri yazıya dökmenin, belli bir&#160;fare öldükten sonra bile bildiklerinin var olmaya devam&#160;edeceği anlamına geldiğini açıklamıştı. Domuzpastırması’&#160;nm bildiklerini bütün farelerin öğrenebileceğini söylemişti. Domuzpastırması ise şöyle demişti: “Hayatta olmaz!”&#160;Onun, öğrendiği bazı numaraları öğrenmesi seneler almıştı. Neden tüm bildiklerini başkalarına dağıtacaktı ki?&#160;Bu, sıradan bir genç farenin onun kadar bilgili olması demek olurdu.</p>
<p>Tehlikeli Fasulye şöyle demişti: “Ya işbirliği yaparız ya da ölürüz.”</p><div><img src="main-10.jpg" alt=""/></div>
<p>Bu ikinci Düşünce olmuştu. ‘İşbirliği’ fikrini ifade etmek zor olmuştu, ama bazen küfenler bile kör ya da yaralı bir&#160;yoldaşlarına yardım ederlerdi ve bu kesinlikle işbirliğiydi.&#160;Şeftali’nin kurşunkalem içini kâğıda sıkı sıkı bastırarak&#160;çizdiği kaim çizgi ‘hayır’ anlamına geliyordu. Kapan işareti&#160;‘ölmek’, ‘kötü’ ya da ‘kaçın’ anlamına gelebiliyordu.</p>
<p>Kâğıttaki son Düşünce şuydu: Yemek yediğin yerde oynaşma. Bunu ifade etmek çok kolay olmuştu.</p><div><img src="main-11.jpg" alt=""/></div>
<p>Kurşunkalem içini iki patisiyle tuttu ve dikkatle çizdi: Hiçbir Fare bir başka Fare’yi Öldürmeyecek.</p><div><img src="main-12.jpg" alt=""/></div>
<p>Geri çekilip oturdu. Evet... fena değil... ‘kapan’ ölümü anlatan iyi bir işaretti. Daha ciddi görünsün diye ölü bir&#160;fare ekledi.</p>
<p>“Ama ya öldürmen gerekirse?” dedi, çizimlere bakmaya devam ederek.</p>
<p>“O zaman gerekiyor demektir,” dedi Tehlikeli Fasulye. “Ama öldürmemelisin.”</p>
<p>Şeftali başını hüzünle iki yana salladı. Tehlikeli Fasulye’ yi destekliyordu, çünkü onda... eh, bir şey vardı. İri ya da&#160;hızlı değildi, hemen hemen kördü, oldukça zayıftı ve bazen daha önce kimsenin -en azından fare olan kimsenin-aklına gelmeyen düşünceler onun aklına geldiği için yemek&#160;yemeyi unutuyordu. O düşüncelerin çoğu Domuzpastır-ması’nın canını fena halde sıkıyordu. Örneğin, Tehlikeli</p>
<p>Fasulye’nin “Fare nedir?” diye sorduğu zaman vardı. Do-muzpastırması yanıt vermişti:</p>
<p>“Dişler. Pençeler. Kuyruk. Kaçmak. Saklanmak. Yemek. Bir fare budur işte.”</p>
<p>Tehlikeli Fasulye şöyle demişti: “Ama aynı zamanda artık ‘Fare nedir?’ diyebiliyoruz,” demişti, “ve bu, bundan&#160;daha fazlası olduğumuz anlamına geliyor.”</p>
<p>“Bizler fareyiz,” diye itiraz etmişti Domuzpastırması. “Ortalıklarda koşuşturup ciyaklanz, bir şeyler çalarız ve&#160;daha fazla fare yaparız. Biz bunun için yaratılmışız!”</p>
<p>“Kim tarafından?” demişti Tehlikeli Fasulye ve bu, Yeryüzünün Çok Derinlerinde Yaşayan Büyük Fare teorisi hakkında bir tartışmaya dönüşmüştü.</p>
<p>Ama Domuzpastırması bile Tehlikeli Fasulye’yi takip ediyordu; Bronzten, Girmek Yasak gibi fareler de. Tehlikeli&#160;Fasulye konuştuğunda onlar dinliyordu.</p>
<p>Onlar konuştuğunda Şeftali dinliyordu. “Bize burun verilmiş,” demişti Bronzten ekiplerine. Onlara kim burun vermişti? Tehlikeli Fasulye’nin düşünceleri, kimse fark etmeden, başka farelerin düşüncelerini etkiliyordu.</p>
<p>Tehlikeli Fasulye yeni düşünme yöntemleri buluyordu. Yeni sözcükler buluyordu. Başlarına gelen şeyleri anlamak&#160;için yeni yollar buluyordu. Büyük fareler, bir sürü yara izi&#160;taşıyan fareler bu küçük fareyi dinliyordu, çünkü Değişim&#160;onları karanlık bir bölgeye getirmişti ve nereye gittiklerini&#160;yalnızca Tehlikeli Fasulye biliyor gibiydi.</p>
<p>Şeftali onu mumun yanında bıraktı ve Domuzpastır-ması’nı aramaya gitti. Domuzpastırması bir duvarın dibinde oturuyordu. Yaşlı farelerin çoğu gibi duvar diplerinden ayrılmazdı ve açık alanlardan, fazla aydınlıktan kaçınırdı.</p>
<p>Domuzpastırması titriyor gibiydi.</p>
<p>“Siz iyi misiniz?” dedi Şeftali.</p>
<p>Titreme kesildi. “İyiyim, iyiyim, bir sorunum yok!” diye terslendi Domuzpastırması. “Yalnızca birkaç sızı, sürekli&#160;bir şey değil!”</p>
<p>“Ekiplerden biriyle gitmediğinizi fark ettim de,” dedi Şeftali.</p>
<p>“Benim bir sorunum yok!” diye bağırdı yaşlı fare.</p>
<p>“Torbalarda birkaç patatesimiz var hâlâ...”</p>
<p>“Ben yiyecek istemiyorum! Benim bir sorunum yok!”</p>
<p>Bu, Domuzpastırması’nm bir sorunu var demekti. Bildiği her şeyi paylaşmak istememesinin sebebi buydu. Artık bildiklerinden başka şeyi kalmamıştı. Şeftali, farelerin yaşlanan liderlerine geleneksel olarak ne yaptıklarını biliyordu. Bronzten -daha genç, daha güçlü bir Bronzten- ekipleriyle konuşurken Domuzpastırması’nm yüzünü görmüştü.&#160;Domuzpastırması’nm da aynı şeyi düşündüğünü biliyordu. Ah, onu izleyen birileri varken iyiydi, ama son zamanlarda daha fazla dinlenir, köşelerde oyalanır olmuştu.</p>
<p>Yaşlı fareler gruptan sürülür, kendi başlarına yaşar, kafayı oynatırlardı. Kısa sürede yeni bir lider bulunurdu.</p>
<p>Şeftali; Domuzpastırması’nm, Tehlikeli Fasulye’nin düşüncelerinden birini anlamasını sağlayabilmeyi diledi, ama yaşlı fare, dişilerle konuşmaktan fazla hoşlanmıyordu. Dişilerin konuşmak için yaratılmadığını düşünerek büyümüştü.</p>
<p>Düşünce şuydu:</p><div>
<p>Bolum 4</p></div><div><div><img src="main-13.jpg" alt=""/></div></div><div><div><img src="main-14.jpg" alt=""/></div></div><div>
<p>*</p></div><div>
<p>itimi ı</p></div><div>
<p>o</p>
<p>Bir maceraya atılırken önemli olan şu, diye düşündü Bay Tavşancık,</p></div><div>
<p>yemek zamanını kaçırmana sebep olacak kadar uzun sürmemeli.</p>
<p>-.a. ı- &#160;&#160;&#160;O.,:,-..............,-.<sub>Ll</sub>iAv.</p></div>
<p>Şu anlama geliyordu: Biz Değişmiş Fareleriz. Biz Diğer Fareler Gibi Değiliz.</p><div>
<p>Bay Tavşancık’ıtı Macerası kitabından</p></div>
<p>Çocuk, kız ve Maurice büyük bir mutfaktaydılar. Çocuk buranın mutfak olduğunu anlamıştı; çünkü bacanın altında devasa, kapkara bir kuzine vardı, duvarlarda tavalar asılıydı ve uzun, çizik çizik bir masa duruyordu. Ama&#160;mutfaklarda geleneksel olarak hep bulunan bir şey yoktu:&#160;yiyecek.</p>
<p>Kız köşedeki metal kutuya gitti ve elini boynuna götürüp, ucunda iri bir anahtar asılı sicimi çıkardı. “Kimseye</p>
<p>güvenemezsin,” dedi. “Hem, fareler yiyebileceklerinin yüz katını çalarlar, şeytan şeyler.”</p>
<p>“Ben bunu yaptıklarını sanmıyorum,” dedi çocuk. “En fazla on katını çalarlar.”</p>
<p>“Aniden fare uzmanı kesildin, öyle mi?” dedi kız, metal kutunun kilidini açarak.</p>
<p>“Aniden değil, şey sırasında öğrendim... Of! Bu gerçekten acıdı!”</p>
<p>“Pardon,” dedi Maurice. “Seni kazayla tırmaladım galiba, hı?” O kadar da ahmak olma, tamam mı, demeye çalışan bir ifade takınmaya çalıştı, ki bir kedinin, yüzünde yapması oldukça zor bir şeydir bu.</p>
<p>Kız ona kuşkulu kuşkulu baktı ve sonra yine metal kutuya döndü. “Daha katılaşmamış süt ve iki balık kafası var,” dedi, kutunun içine bakarak.</p>
<p>“Kulağa güzel geliyor,” dedi Maurice.</p>
<p>“İnsanın ne yer?”</p>
<p>“O mu? Ne yemek artığı varsa yer.”</p>
<p>“Ekmek ve sosis var,” dedi kız, metal dolaptan bir teneke kutu çıkararak. “Sosislere hepimiz epey şüpheyle bakıyoruz. Birazcık da peynir var, ama oldukça eski.”</p>
<p>“Yiyeceğiniz bu kadar azsa biz yemesek daha iyi olur bence,” dedi çocuk. “Bizim paramız var.”</p>
<p>“Ah, babam diyor ki, konuksever davranmazsak köyümüzün imajı bozulurmuş. Babam belediye başkamdir, biliyor musunuz?”</p>
<p>“Hükümet o mu?” dedi çocuk.</p>
<p>Kız bakakaldı. “Sanırım öyle,” dedi. “Tuhaf bir ifade tarzı. Aslında yasaları köy kurulu yapıyor. Babam yalnızca&#160;köyü idare ediyor ve herkesle tartışıyor. Onun dediğine göre, bu zor zamanlarda dayanışma içinde olmak için biz,&#160;başka insanlardan daha fazla tayın almamalıymışız. Turistlerin sıcak hamamlarımızı ziyarete gelmeyi bırakması yeterince kötü, farelerin istilasıyla daha da kötü oldu.” Büyük&#160;mutfak dolabından iki tabak aldı. “Babam diyor ki, mantıklı davranırsak herkese yetecek kadar yiyeceğimiz olurmuş,” diye devam etti. “Bence bu çok övgüye değer bir düşünce. Ona tamamen katılıyorum. Ama bence dayanışma&#160;içinde olduğunu gösterdikten sonra, birazcık fazla yiyecek&#160;almana izin verilmeli. Aslında, bence biz herkesin aldığından biraz daha az yiyecek alıyoruz. Hayal edebiliyor musun? Her neyse... demek sen gerçekten büyülü bir kedisin,” diye bitirdi, sütü tabaklardan birine boşaltarak. Süt,&#160;akmak yerine ağır ağır döküldü, ama Maurice bir sokak&#160;kedisiydi, ne bozulmuş sütler içmişti, sürüne sürüne kaçmasına neden olacak kadar bozulmuş...</p>
<p>“Ah, evet bu doğru, büyülü,” dedi, ağzının çevresinde sarı-beyaz bir halka ile. İki balık kafası karşılığında ne isteniyorsa o olabilirdi.</p>
<p>“Muhtemelen adı Dehşetperver ya da öyle bir şey olan bir cadıya aittin,” dedi kız, balık kafalarını diğer tabağa koyarak.</p>
<p>“Evet doğru, Dehşetperver, tamam,” dedi Maurice, başım kaldırmadan.</p>
<p>“Ormanda, bir pasta evde yaşıyordu, muhtemelen.”</p>
<p>“Evet, doğru,” dedi Maurice. Sonra, birazcık yaratıcı davranmazsa Maurice olamayacağından ekledi: “Ama pasta&#160;değil gevrektendi, çünkü cadı rejimdeydi. Çok sağlıklı bir&#160;cadıdır Dehşetperver.”</p>
<p>Kız bir an şaşkın şaşkın baktı. “Bu şekilde olmaması lazım,” dedi.</p>
<p>“Pardon, yalan söyledim, pastadandı gerçekten de,” dedi Maurice çabucak. Size yiyecek veren biri her zaman haklıydı.</p>
<p>“Kocaman siğilleri de vardır, eminim.”</p>
<p>“Küçük hanım,” dedi Maurice, içten görünmeye çalışarak, “O siğillerin bazıları öyle kişilikliydi ki kendi başlarına arkadaş ediniyorlardı. Şey... adm nedir, küçük hanım?”</p>
<p>“Gülmemeye söz ver.”</p>
<p>“Tamam.” Ne de olsa, daha fazla balık kafası olabilirdi.</p>
<p>“Adım... Habise.”</p>
<p>“Ah...”</p>
<p>“Sen gülüyor musun?” dedi kız tehditkâr bir sesle.</p>
<p>“Hayır,” dedi Maurice şaşırarak. “Neden güleyim ki?”</p>
<p>“Sence gülünç bir isim değil mi?”</p>
<p>Maurice bildiği isimleri düşündü: Domuzpastırması, Tehlikeli Fasulye, Bronzten, Sardalya... “Bana sıradan bir&#160;isim gibi geldi,” dedi.</p>
<p>Habise ona kuşkulu kuşkulu baktı yine, ama sonra dikkatini çocuğa çevirdi. Çocuk, yapacak başka işi olmadığı zaman takındığı aynı mutlu, dalgın gülümsemeyle oturuyordu. “Peki senin bir ismin var mı?” dedi. “Bir kralın üçüncü ve en küçük oğlu falan değilsin, değil mi? Adm Prens’le&#160;başlıyorsa, bu kesin bir ipucudur.”</p>
<p>Çocuk, “Sanırım adım Keith,” dedi.</p>
<p>“Bir ismin olduğunu hiç söylememiştin!” dedi Maurice. “Kimse sormadı ki,” dedi çocuk.</p>
<p>“Keith umut vadeden bir isim değil,” dedi Habise. “Gizem ima etmiyor. Yalnızca Keith ima ediyor. Bunun senin gerçek ismin olduğundan emin misin?”</p>
<p>“Bana verdikleri isim yalnızca.”</p>
<p>“Ah, böylesi daha doğru geliyor. Hafif bir gizem iması,” dedi Habise, aniden meraklanarak. “Şüphe uyandırmaya&#160;yetecek kadar. Doğumdan hemen sonra seni çaldılar herhalde. Muhtemelen bir ülkenin kralı olacaktın, ama sana&#160;benzeyen bir başkasını buldular ve sizi değiş tokuş ettiler.&#160;Bu durumda, büyülü bir kılıcın vardır, yalnız büyülü görünmez, bilirsin, ta ki yazgını ilan etme zamanın gelene kadar.&#160;Muhtemelen seni kapı eşiğinde bulmuşlardır.”</p>
<p>“Evet, öyle,” dedi Keith.</p>
<p>“Gördün mü? Ben her zaman haklıyım!”</p>
<p>Maurice insanların ihtiyaçlarına her zaman dikkat ederdi. Ve Habise’nin, bir ağız tıkacına ihtiyaç duyduğunu hissediyordu. Ama o ana dek aptal görünüşlü çocuğun kendinden bahsettiğini hiç duymamıştı.</p>
<p>“Kapı eşiğinde ne yapıyordun?” dedi.</p>
<p>“Bilmiyorum. Aguluyordum herhalde,” dedi Keith.</p>
<p>“Hiç söylememiştin,” dedi Maurice suçlarcasma.</p>
<p>“Önemli mi ki?” dedi Keith.</p>
<p>“Sepette, yanında bir büyülü kılıç ile bir taç vardı muhtemelen. Ve gizemli bir dövme ya da tuhaf şekilli bir doğum leken de vardır,” dedi Habise.</p>
<p>“Sanmıyorum. Kimse öyle bir şeyim olduğundan bahsetmedi,” dedi Keith. “Yalnızca ben ve bir battaniye vardı. Bir de not.”</p>
<p>“Not mu? Ama bu önemli!&quot;</p>
<p>“Şöyle diyordu: 19 şişe süt, bir de çilekli yoğurt,” dedi Keith.</p>
<p>“Ah... Bu işe yaramaz,” dedi Habise. “Neden on dokuz şişe süt?”</p>
<p>“Müzisyenler Loncası’nm kapısıydı da ondan,” dedi Keith. “Oldukça büyük bir yerdir. Ama çilekli yoğurdu bilmem.”</p>
<p>“Terk edilmiş yetim iyidir,” dedi Habise. “Hem, bir prens büyüyüp kral olabilir, ama gizemli bir yetim herhangi biri&#160;olabilir. Seni dövdüler mi, aç bıraktılar mı, kilere kapattılar mı?”</p>
<p>“Sanmıyorum,” dedi Keith, kıza tuhaf tuhaf bakarak. “Lonca’daki herkes bana karşı çok iyiydi. Çoğu nazik insanlardı. Bana çok şey öğrettiler.”</p>
<p>“Burada da Loncalar var,” dedi Habise. “Oğlanlara marangoz, duvar ustası falan olmayı öğretiyorlar.”</p>
<p>“Lonca bana müzik öğretti,” dedi Keith. “Ben bir müzisyenim. Hem de iyi bir müzisyen. Altı yaşımdan beri geçimimi kendim sağlıyorum.”</p>
<p>“Aha! Gizemli yetim, tuhaf yetenek, zor çocukluk... her şey şekilleniyor,” dedi Habise. “Muhtemelen çilekli&#160;yoğurt önemli değil. Muzlu olsa hayatın daha değişik olur&#160;muydu? Kim bilir?.. Ne tür müzik çalıyorsun?”</p>
<p>“Tür mü? Tür falan yok. Yalnızca müzik var,” dedi Keith. “Dinlersen, müzik her zaman vardır.”</p>
<p>Habise, Maurice’e baktı. “Hep böyle midir?” diye sordu. “Daha önce bu kadar konuştuğunu duymamıştım,” dedi&#160;kedi.</p>
<p>“Herhalde beni tanımayı çok istiyorsundur,” dedi Habise. “Sadece soramayacak kadar terbiyelisindir.”</p>
<p>“Ah, evet,” dedi Maurice.</p>
<p>“Eh, muhtemelen bunu öğrenmek seni şaşırtmayacak, ama iki korkunç üvey kız kardeşim var,” dedi Habise. “Ve&#160;bütün ev işlerini benim yapmam gerekiyor!”</p>
<p>“Vay, gerçekten mi!” dedi Maurice, başka balık kafası olup olmadığını ve varsa bile bütün bunlara değip değmeyeceğini merak ederek.</p>
<p>“Eh, ev işlerinin çoğunu,” dedi Habise, talihsiz bir gerçeği açıklarmış gibi. “Bazılarını yaptığım kesin. Kendi odamı temizlemem gerekiyor, biliyor musun! Üstelik odam kesinlikle çok dağınık!”</p>
<p>“Vay, gerçekten mi!”</p>
<p>“Üstelik, neredeyse en küçük yatak odası benimki. Hemen hemen hiç dolap yok ve kitap raflarım da tıka basa dolu!”</p>
<p>“Vay, gerçekten mi!”</p>
<p>“Ve insanlar bana inanılmaz ölçüde zalim davranıyor. Şu anda bir mutfakta olduğumuzu fark etmişsindir. Üstelik ben belediye başkanmın kızıyım. Bir belediye başkanı-nın kızından haftada en az bir kere yıkanması beklenir mi?&#160;Hiç sanmıyorum!”</p>
<p>“Vay, gerçekten mi!”</p>
<p>“Bir de giydiğim şu yırtık, perişan giysilere bakar mısın?”</p>
<p>Maurice baktı. Giysilerden pek anlamazdı. Onun için kürk yeterliydi. Görebildiği kadarıyla, Habise’nin elbisesi&#160;diğer tüm elbiselerden farksızdı. Hepsi yerli yerinde görünüyordu. Kolların ve kafanın çıktığı delikler dışında delik&#160;yoktu.</p>
<p>“İşte, burası,” dedi Habise, eteğinin ucunu göstererek. Maurice’e göre gösterdiği yer elbisenin geri kalanından&#160;farksızdı. “O kısımdaki söküğü kendim dikmek zorunda&#160;kaldım, biliyor musun?”</p>
<p>“Vay, gerç..Maurice durdu. Buradan, boş rafları görebiliyordu. Daha da önemlisi, Sardalya’nm eski duvardaki çatlaktan çıkmış, bir halata tutuna tutuna aşağı indiğini&#160;görebiliyordu. Farenin sırtında bir çuval vardı.</p>
<p>“Üstüne üstlük, her gün ekmek ve sosis için sıraya girmesi gereken benim...” diye devam etti Habise, ama Maurice az önceki kadar bile dinlemiyordu artık.</p>
<p>Sardalya’nın gelmemesi gerekiyordu, diye düşündü. Aptal fare! Her zaman kapan ekibinden önce giriyor! Köydeki onca mutfak içinde bu mutfağı mı bulmuştu? Kız şimdi&#160;dönüp bağırmaya başlayacak.</p>
<p>Sardalya muhtemelen bunu övgü sayardı üstelik. O, hayatı bir sahne gösterisiymiş gibi yaşıyordu. Diğer fareler ciyaklayarak ortalarda koşuşturur, yiyecekleri kirletirdi ve&#160;bu, insanları bir fare istilası olduğuna ikna etmek için yeterli olurdu. Ama, ah, hayır, Sardalya her zaman daha ileri&#160;gitmek zorundaydı. Sardalya ve onun yowoorll şarkısı ve&#160;dans gösterisi!</p>
<p>“... ve fareler her şeyi alıyor,” diyordu Habise. “Almadıklarını da kirletiyorlar. Korkunç! Kurul diğer köylerden yiyecek alıyor, ama kimsenin satacak çok yiyeceği yok.&#160;Teknelerle ırmak yukarı gelen tüccarlardan mısır falan almak zorunda kalıyoruz. İşte bu yüzden ekmek bu kadar&#160;pahalı.”</p>
<p>“Pahalı demek,” dedi Maurice.</p>
<p>“Fare kapanı, köpek, kedi, zehir, her şeyi denedik ama yine de fareler gelmeye devam ediyor,” dedi kız. “Gerçekten&#160;kurnaz davranmayı da öğrendiler. Artık kapanlara hiç yakalanmıyorlar. Hah! Yalnızca tek bir sefer, bir kuyruğa yarım&#160;hra aldım. Fareler bu kadar kurnazken fare avcılarının&#160;kuyruk başına yarım lira önermesinin ne faydası var ki?&#160;Fare avcıları onları yakalamak için her tür numarayı kullanmak zorunda kalıyormuş, öyle diyorlar.”</p>
<p>Kızın arkasında, Sardalya dikkatle mutfağa bakındı ve sonra tavandaki farelere halatı çekmelerini işaret etti.</p>
<p>“Sence de gitmek için iyi bir zaman değil mi!” dedi Maurice.</p>
<p>“Neden öyle yüzünü buruşturup duruyorsun?” dedi Habise, ona bakarak.</p>
<p>“Ah... şey, devamlı sırıtan kedi türünü bilir misin? Hiç duydun mu? Şey, ben de, bilirsin, tuhaf yüzler yapan türden bir kediyim,” dedi Maurice çaresizlik içinde. “Ve bazen&#160;patlayıp gidin gidin gidin gibi şeyler söylüyorum, bak, yine&#160;yaptım. Bir tür hastalık. Muhtemelen doktora gitmem lazım ah hayır bunu yapma, bunu yapmanın hiç sırası değil,&#160;tüh, bak yine yaptım... ”</p>
<p>Sardalya, çuvaldan hasır şapkasını çıkarmıştı. Elinde küçük bir baston vardı.</p>
<p>İyi bir gösteriydi, bunu Maurice bile itiraf etmek zorunda kalmıştı. Gösteriyi ilk kez yaptığında bazı köyler hemen kavalcı arayan ilanlar asmıştı. İnsanlar kaymağın içinde,&#160;çatıda, çaydanlıkta farelere tahammül edebiliyorlardı, ama&#160;dans eden fareler bardağı taşırıyordu. Dans eden fareler&#160;görmüşseniz başınız büyük belada demekti. Maurice, fareler bir de akordeon çalabilse bir günde iki köyü halledebileceklerini düşünüyordu.</p>
<p>Sardalya’dan yana çok fazla bakmıştı. Habise döndü ve Sardalya dans gösterisine başlayınca kızın ağzı şok ve dehşetle açık kaldı. Kedi, kızın elinin masadaki tavaya uzandığını gördü. Habise tavayı büyük nişancılıkla fırlattı.</p>
<p>Ama Sardalya tavadan kaçmak konusunda iyiydi. Fareler onlara bir şeyler fırlatılmasına alışıktı. Daha tava odayı yarılamadan Sardalya kaçmaya başlamıştı bile. Sandalyenin&#160;üzerine sıçradı, sonra yere atladı, dolabın arkasına kaçtı ve&#160;sonra keskin, nihai, metalik bir... tak sesi duyuldu.</p>
<p>“Hah!” dedi Habise. Maurice ve Keith dolaba baktılar. “Bir fare azaldı işte. Onlardan gerçekten nefret ediyorum...”</p>
<p>“Ama o Sardalya’ydı,” dedi Keith.</p>
<p>“Hayır, kesinlikle fareydi,” dedi Habise. “Sardalyalar mutfakları istila etmez. Hatta bir de ıstakoz istilası...”</p>
<p>“Kendine Sardalya ismini vermişti çünkü eski, paslı bir kutunun üzerinde görmüştü ve şık bir sözcük olduğunu&#160;düşünmüştü,” dedi Maurice. Dolabın arkasına bakmayı&#160;cesaret edip edemeyeceğini merak etti.</p>
<p>“O iyi bir fareydi,” dedi Keith. “Bana okumayı öğretirlerken benim için kitap çalardı.&quot;</p>
<p>“Pardon ama, siz deh misiniz?” dedi Habise. “O bir fareydi. En iyi fare ölü faredir!”</p>
<p>“Merhaba,” dedi küçük bir ses. Dolabın arkasından geliyordu.</p>
<p>“Yaşıyor olamaz! Dev gibi bir kapandı o!” dedi Habise. “Dişleri olan bir kapan!”</p>
<p>“Orada biri var mı? Bastonum bükülüyor da..dedi ses. Dolap kocaman bir şeydi, tahtası o kadar eskiydi ki zamanla kararmıştı ve taş kadar sağlam ve ağır olmuştu.</p>
<p>“Bu konuşan bir fare değil, değil mi?” dedi Habise. “Lütfen bana farelerin konuşamadığını söyleyin!”</p>
<p>“Aslında, şimdi bayağı eğildi,” dedi ses hafifçe boğuk bir şekilde.</p>
<p>Maurice gözlerini kısarak dolabın arkasındaki boşluğa baktı. “Onu görebiliyorum,” dedi. “Bastonu kapanın çenelerinin arasına sıkıştırmış! Hey, Sardalya, ne alemdesin?”&#160;“İyiyim patron!” dedi Sardalya, gölgelerin arasından. “Bu&#160;kapan da olmasa, her şeyin kusursuz olduğunu söyleyebilirdim. Bastonumun büküldüğünü söylemiş miydim?”&#160;“Evet, söylemiştin.”</p>
<p>“O zamandan beri biraz daha büküldü patron!”</p>
<p>Keith dolabın bir ucunu yakaladı ve homurdanarak kaydırmaya çalıştı. “Bu kaya gibi!” dedi.</p>
<p>“İçi çanak çömlek dolu,” dedi Habise. Şimdi iyice şaşkına dönmüştü. “Ama fareler aslında konuşamaz, değil mi?” “Yoldan çekil!” diye bağırdı Keith. İki eliyle dolabın arkasını kavradı, bir ayağını duvara dayadı ve çekti.</p>
<p>Dolap ağır ağır, kocaman bir orman ağacı gibi öne devrildi. Dolap eğilirken üzerindeki çanak çömlek düşmeye</p>
<p>başladı; üst üste yığılmış tabaklar, harika, karmaşık bir iskambil kâğıdı destesi gibi teker teker dışarı kaydılar. Buna rağmen, bazıları yere düştüğünde kırılmadı, dolabın kapakları açılıp eğlenceye katıldığında düşen fincanların ve fincan tabaklarının da bazıları kırılmadı, ama bu pek fark etmedi, çünkü sonra dev, ağır ahşap dolap güm diye hepsinin üzerine yıkıldı.</p>
<p>Mucize eseri kırılmadan kalmış bir tabak yuvarlanarak Keith’in yanından geçti, kendi etrafında döndü, döndü, bir&#160;groiyuoiyoiyooooinnnngggg sesiyle gittikçe yere yaklaştı;&#160;sinir bozucu durumlarda hep olduğu gibi...</p>
<p>Keith kapana uzanıp Sardalya’yı aldı. O, fareyi çekerken baston kırıldı ve kapan tak diye kapandı. Bir baston parçası döne döne havalandı.</p>
<p>“Sen iyi misin?” diye sordu Keith.</p>
<p>“Şey, patron, tek söyleyebileceğim, farelerin iç çamaşır giymemesi iyi olmuş... Teşekkürler patron!” dedi Sardalya. Bir fare için oldukça tombuldu, ama dans etmeye başladığında bir balon gibi süzülebilirdi.</p>
<p>Biri ayağını yere vuruyordu.</p>
<p>Habise kollarını kavuşturmuş, fırtına gibi bir ifade ile Sardalya’ya baktı, sonra bakışlarını Maurice’e çevirdi, sonra&#160;aptal görünüşlü Keith’e döndü ve son olarak yerdeki dolap&#160;yıkıntısına baktı.</p>
<p>“Şey... dağınıklık için özür dilerim,” dedi Keith. “Ama Sardalya...”</p>
<p>Habise elini sallayarak bunu önemsemediğini belirtti. Derin derin düşünmüş gibi görünüyordu. “Bence durum&#160;şu. Fare, büyülü bir fare. İddiaya girerim tek büyülü fare o&#160;değildir. Ona ya da onlara bir şey olmuş ve şimdi, dans&#160;numarasına rağmen, gerçekten çok zekiler. Ve... kedi ile&#160;arkadaşlar. Yani... fareler ve bir kedi neden arkadaş olurlar? Açıklama şu... bir tür anlaşma var, tamam mı? Biliyorum! Sen söyleme, sen söyleme...”</p>
<p>“Hı?” dedi Keith.</p>
<p>“Sana kimsenin bir şey söylemesine gerek olduğunu sanmıyorum,” dedi Maurice.</p>
<p>&quot;... fare istilası ile ilgili bir şey, değil mi? Duyduğum onca köy... eh, siz de duydunuz, bu yüzden bu şey denen&#160;oğlanla bir araya geldiniz.</p>
<p>“Keith,” dedi Keith.</p>
<p>“... evet... ve bu yüzden köy köy geziyorsunuz, fare istilasıymış gibi davranıyorsunuz ve bu şey...”</p>
<p>“Keith.”</p>
<p>“... evet... fareli köyün kavalcısıymış gibi davranıyor ve hepiniz onu takip ediyorsunuz. Doğru değil mi? Bütün&#160;bunlar koskoca bir aldatmaca, değil mi?”</p>
<p>Sardalya başını kaldırıp Maurice’e baktı. “Bizi fena faka bastırdı patron,” dedi.</p>
<p>“Şimdi, sizi bekçilere ihbar etmemem için iyi bir sebep söyleyin bana,” dedi Habise zaferle.</p>
<p>Söylememe gerek yok, diye düşündü Maurice, çünkü çağırmazsım Öff, insanları anlamak ne kadar da kolay. Ha-bise’nin bacaklarına sürtündü ve alayla güldü. “Çağırırsan&#160;öykünün nasıl bittiğini asla öğrenemezsin,” dedi.</p>
<p>“Ah, öykünün sonunda siz hapse atılıyorsunuz,” dedi Habise, ama Maurice onun aptal görünüşlü Keith’e ve Sar-dalya’ya bakmakta olduğunu gördü. Sardalya’mn küçük&#160;hasır şapkası hâlâ başındaydı. Konu dikkat çekmek olunca, bu tür şeylerin büyük etkisi olur.</p>
<p>Sardalya, kızın kendisine kaşlarını çatarak baktığını gördü ve hasır şapkasını telaşla başından çıkarıp, siperliğinden kavrayarak önünde tuttu. “Madem bir şeyler ortaya&#160;çıkıyor, benim öğrenmek istediğim bir şey var patron,”&#160;dedi.</p>
<p>Habise tek kaşını kaldırdı. “Ee?” dedi. “Hem, bana patron deme!”</p>
<p>“Neden bu köyde fare olmadığını öğrenmek istiyorum ahbap,” dedi Sardalya. Sinirli sinirli birkaç adım dans etti.&#160;Habise kötü kötü bakma işini bir kediden daha iyi başarabiliyordu.</p>
<p>“Ne demek fare yok?” dedi. “Burada bir fare istilası var! Hem, sen de faresin!”</p>
<p>“Her yer fare deliği dolu, birkaç ölü fare de var, ama hiçbir yerde canlı fare bulamadık ahbap.”</p>
<p>Habise eğildi. “Ama sen bir faresin,” dedi.</p>
<p>“Evet ahbap. Ama biz daha bu sabah geldik.” Habise yine ona uzun uzun bakarken Sardalya sinirli sinirli sırıttı.</p>
<p>“Biraz peynir ister misin?” dedi kız. “Korkarım, yalnızca fare kapanındaki var.”</p>
<p>“Sanmıyorum, yine de çok teşekkürler,” dedi Sardalya büyük dikkatle ve nezaketle.</p>
<p>“Hiç faydası yok, bence gerçeği söyleme zamanı geldi,” dedi Keith.</p>
<p>“Yoyoyoyoyoyoyo,” dedi Maurice. O bu tür şeylerden nefret ederdi. “Bütün bunların sebebi...”</p>
<p>“Haklıydın küçük hanım,” dedi Keith bıkkınlık içinde. “Biz bir grup fare ile birlikte köy köy geziyoruz ve insanları kandırıp gitmemiz için para ödemelerini sağlıyoruz.&#160;Yaptığımız iş bu işte. Böyle yaptığımız için üzgünüm. Bu&#160;son sefer olacaktı. Çok üzgünüm. Sen yiyeceğinizi bizimle&#160;paylaştın. Üstelik çok yiyeceğiniz de yoktu. Utanmamız&#160;gerek.”</p>
<p>Habise’nin karar vermesini izlemekte olan Maurice’e, kızın beyni çoğu insanmkinden farklı çalışıyormuş gibi&#160;geldi. Hiç düşünmeden en zor şeyleri anlayabiliyordu. Büyülü fare? Evet evet. Konuşan kediler? Onu da gördük, biliyoruz. Kız için zor olan basit şeylerdi.</p>
<p>Habise’nin dudakları kıpırdıyordu. Maurice onun, öğrendiklerinden bir öykü oluşturmakta olduğunu fark etti.</p>
<p>“Demek...” dedi, “terbiye ettiğin sıçanlarla birlikte geldin...”</p>
<p>“Biz, eğitimli fareler denmesini tercih ediyoruz ahbap,” dedi Sardalya.</p>
<p>&quot;... tamam, sen ve eğitimli farelerin, bir köye geliyorsunuz ve... zaten orada olan farelere ne oluyor?”</p>
<p>Sardalya çaresizlik içinde Maurice’e baktı. Maurice başını sallayarak devam etmesini ifade etti. Habise hoşuna giden bir öykü oluşturamazsa hepsinin başı belada demekti.</p>
<p>“Onlar yolumuza çıkmıyor patron, yani ahbap,” dedi Sardalya.</p>
<p>“Onlar da konuşabiliyor mu?”</p>
<p>“Hayır ahbap.”</p>
<p>“Sanırım kabile onları birazcık maymunlar gibi düşünüyor,” dedi Keith.</p>
<p>“Ben Sardalya ile konuşuyordum,” dedi Habise.</p>
<p>“Pardon,” dedi Keith.</p>
<p>“Ve burada hiç fare yok, öyle mi?” diye devam etti Habise.</p>
<p>“Yok ahbap. Birkaç eski iskelet, birkaç zehir yığını, bir sürü kapan patron. Ama fare yok patron.”</p>
<p>“Ama fare avcıları her gün bir dolu fare getiriyor!”</p>
<p>“Ben gördüklerimi söylüyorum patron, ahbap. Fare yok patron, ahbap. Baktığımız başka yerlerde de yoktu patron,&#160;ahbap.”</p>
<p>“Fare kuyruklarına bakmak hiç aklınıza geldi mi küçük hanım?” dedi Maurice.</p>
<p>“Ne demek istiyorsun?” dedi Flabise.</p>
<p>“Sahte kuyruk onlar,” dedi Maurice. “En azından bazıları. Onlar yalnızca eski, deri ayakkabı bağcığı. Sokakta birkaç tanesini gördüm.”</p>
<p>“Onlar gerçek kuyruk değil miydi?” dedi Keith.</p>
<p>“Ben bir kediyim. Sence fare kuyruğunun neye benzediğini bilmez miyim?”</p>
<p>“İnsanlar fark ederdi kuşkusuz!” dedi Habise.</p>
<p>“Öyle mi?” dedi Maurice. “Kılavuzun ne demek olduğunu biliyor musun?”</p>
<p>“Kılavuz mu? Kılavuz mu? Kılavuzun konumuzla ne ilgisi var?” diye terslendi Habise.</p>
<p>“Ayakkabı bağcıklarının ucundaki küçük metal parçalara kılavuz denir,” dedi Maurice.</p>
<p>“Nasıl oluyor da bir kedi bu tür sözcükleri biliyor?” dedi kız.</p>
<p>“Herkes bir şeyler bilir,” dedi Maurice. “Fare kuyruklarına yakından baktığınız oldu mu hiç?”</p>
<p>“Elbette hayır. Farelerden veba kapabilirsin!” dedi Habise.</p>
<p>“Evet, bu doğru, bacakların patlar,” dedi Maurice sırıtarak. “işte bu yüzden kılavuzları görmediniz. Son zamanlarda bacağın patladı mı Sardalya?”</p>
<p>“Bugün değil patron,” dedi Sardalya. “Ama daha öğle yemeği zamanı bile gelmedi.”</p>
<p>Habise memnun göründü. “A-ha,” dedi ve Maurice’e, ‘ha’ hecesinde çok pis bir tını varmış gibi geldi.</p>
<p>“Ee... bekçilere bizden bahsetmeyeceksin, değil mi?” dedi umutla.</p>
<p>“Ne söyleyeceğim, bir fare ve bir kediyle konuştuğumu mu?” dedi Habise. “Elbette hayır. Babama benim masal&#160;anlattığımı söylerler ve babam da beni yine odamdan kovalar.”</p>
<p>“Ceza olarak odandan kovalanıyor musun?” dedi Maurice.</p>
<p>“Evet. Sonuç olarak kitaplarıma ulaşamıyorum. Muhtemelen tahmin ettiğiniz gibi, ben oldukça özel bir kişiyim,” dedi Habise gururla. “Haşin kardeşleri duydunuz mu? Hüzniye ve Karmdeşer Haşin? Onlar benim babaannem ve&#160;büyük halam. Onlar... peri masalları yazıyordu.”</p>
<p>Ah, demek ki geçici olarak başımız beladan kurtuldu, diye düşündü Maurice. Kızı konuşturmaya devam etmek&#160;en iyisi. “Kediler arasında pek kitap kurdu sayılmam,” dedi. “Ee, nedir onlar? Şıkır mıkır yapan kanatlı küçük insanlar hakkında masallar mı?”</p>
<p>“Hayır,” dedi Habise. “Şıkırdayan küçük insanlarla pek ilgilenmezler. Onlar... gerçek peri masalları yazardı. Kanlı,&#160;kemikli, yaraşalı, fareli şeyler. Masal anlatma yeteneğim&#160;onlara çekmiş,” diye ekledi.</p>
<p>“Ben de öyle düşünmüştüm,” dedi Maurice.</p>
<p>“Ve köyün altında fare yoksa ve fare avcıları çizme bağcığı yakalıyorlarsa, burnuma kötü kokular geliyor demektir,” dedi Habise.</p>
<p>“Pardon,” dedi Sardalya, “sanırım benim yüzümden. Biraz sinirlerim bozuldu da...”</p>
<p>Yukarı kattan sesler geldi.</p>
<p>“Çabuk, arka avludan çıkın!” diye emretti Habise. “Ahırın üzerindeki samanlığa çıkın! Ben size yiyecek getiririm! Bu tür şeylerin nasıl yapılacağını çok iyi bilirim!”</p><div>
<p>Bölüm $</p></div><div><div><img src="main-15.jpg" alt=""/></div></div>
<p>Bay Tavşancık’ın Macerası kitabından</p>
<p>Bronz ten birkaç sokak uzakta, bir tüneldeydi. Kemerlerine bağlanmış dört ip parçasından sarkıyordu. İpler bir sopaya bağlanmıştı ve sopa, çok şişman bir farenin sırtında dengede duruyordu; sopanın diğer ucunda iki fare oturuyordu ve pek çok başka fare sopayı yönlendiriyordu.</p>
<p>Bronzten, tüneli tamamen kaplayan kocaman çelik bir kapanın dişlerinin hemen üzerinde asılı duruyordu.</p>
<p>Ciyaklayarak durma işareti verdi. Ağırlığı yüzünden sopa biraz titriyordu. “Tam peynirin üzerindeyim,” dedi.</p><div>
<p>*</p></div>
<p>“Mavi Damarlı, Ekstra Lezzetli Lancre peyniri gibi kokuyor. Hiç dokunulmamış. Üstelik epey eski. Beni iki pati* yaklaştırın.”</p>
<p>Bronzten ileri ittirilirken sopa aşağı yukarı oynadı.</p>
<p>“Dikkatli olun efendim,” dedi, Kapan İmha Ekibi’nin arkasına doluşmuş farelerin arasında genç bir tanesi.</p>
<p>Bronzten homurdandı. Burnunun iki buçuk santim ötesindeki kapan dişlerine baktı. Kemerlerinin birinden kısa bir tahta parçası çekti; tahtanın bir ucuna minik bir ayna&#160;parçası yapıştırılmıştı.</p>
<p>“O taraftakiler, siz mumu biraz bu tarafa ittirin,” diye emretti. “İşte böyle. İşte böyle. Şimdi bakalım...” Aynayı,&#160;kapan dişlerinin içine uzattı ve hafifçe çevirdi. “Ah, tam&#160;düşündüğüm gibi... bu bir Prattle ve Johnson Küçük Kapanı,&#160;orası kesin. Eski Md. Üç model olanlardan, ama fazladan&#160;bir güvenlik çengeli var. Çok uzaklardan gelmiş. Tamam.&#160;Bu kapanları biliyoruz, değil mi? Çayın yanında peynir var&#160;millet!”</p>
<p>İzleyiciler endişeli kahkahalar attı, ama bir ses, “Ah, onlar kolay...” dedi.</p>
<p>“Bunu kim söyledi?” dedi Bronzten keskin bir sesle.</p>
<p>Bir sessizlik oldu. Bronzten başını arkaya çevirdi. Genç fareler dikkatle kenara çekilmişti ve aralarından bir tanesi&#160;çok, çok yalnız görünüyordu.</p>
<p>Fare ölçü sistemine göre iki buçuk santim kadar.</p>
<p>“Ah, Besleyici,” dedi Bronzten, kapanın tetik mekanizmasına dönerek. “Kolay, öyle mi? Duyduğuma sevindim. O zaman nasıl yapıldığını sen bize gösterebilirsin.”</p>
<p>“Şey, kolay derken...” diye başladı Besleyici, “demek istediğim, Salamura bana egzersiz kapanında gösterdi ve&#160;dedi ki...”</p>
<p>“Alçakgönüllü davranmaya gerek yok,” dedi Bronzten, gözleri parlayarak. “Her şey hazır. Ben yalnızca izleyeceğim, tamam mı? Sen kemerleri takıp yapabilirsin, değil mi?”&#160;“... ama, ama, ama, şimdi bir düşününce, Salamura bize&#160;gösterirken çok iyi göremedim, ve, ve, ve...”</p>
<p>“Bak sana ne diyeceğim,” dedi Bronzten, “kapan üzerinde ben çalışayım, olmaz mı?”</p>
<p>Besleyici çok rahatlamış göründü.</p>
<p>“Ve sen de bana ne yapacağımı söylersin,” diye ekledi Bronzten.</p>
<p>“Şey...” diye başladı Besleyici. Şimdi, oynaşma ekibine hemen katılmaya hazır görünüyordu.</p>
<p>“Haaarika,” dedi Bronzten. Dikkatle aynayı kaldırdı ve kemerinden, uzun bir metal parça çekti. Kapanı dikkatle&#160;dürtükledi. Metal metale çarptığında Besleyici ürperdi.&#160;“Şimdi, nerede kalmıştım... ah, evet, burada bir çubuk,&#160;küçük bir yay ve bir çengel var. Şimdi ne yapmalıyım, Besleyici Hanım?”</p>
<p>“Şey, şey, şey,” diye kekeledi Besleyici.</p>
<p>“Burada bir şeyler gıcırdıyor Besleyici Hanım,” dedi Bronzten, kapanın derinliklerinden.</p>
<p>“Şey, şey, o şeyi kıstırıyorsunuz...”</p>
<p>“O şey dediğin nedir Besleyici Hanım? Hiç acele etme, hoop, bu metal parçası oynuyor, ama senin telaşa kapılmana hiç gerek yok...”</p>
<p>“Şeyi kıstırıyorsunuz, ee, şeyi, ee... şey...” Besleyici çılgınca oraya buraya bakmıyordu.</p>
<p>“Belki de bu kocaman, TAKIRT arg arg arg...”</p>
<p>Besleyici bayıldı.</p>
<p>Bronzten koşum takımından sıyrıldı ve kapanın içine kaydı. “Her şey sabidendi,” dedi. “Sıkıca kıstırdım, artık&#160;kapanmaz. Oradakiler, siz kapanı yoldan çekin.” Bronzten&#160;ekibin arka tarafına yürüdü ve Besleyici’nin titreyen karnına bir parça peynir bıraktı. “Kapan işinde emin olmak&#160;önemlidir, anlıyor musun? Ya emin olursun ya ölürsün.&#160;İkinci fare peyniri alır.” Bronzten burnunu çekti. “Eh, artık&#160;buraya gelen hiçbir insan burada fare olduğundan kuşkulanmaz.”</p>
<p>Diğer fareler, aralarından birinin öğretmenin dikkatini çektiğini gören ve bu kendileri olmadığı için memnun&#160;olan insan öğrenciler gibi sinirli sinirli, kıkır kıkır güldü.</p>
<p>Bronzten bir kâğıt rulosunu açtı. O bir eylem faresiydi ve dünyanın küçük işaretler halinde kâğıda geçirilebilmesi fikri onu hâlâ biraz huzursuz ediyordu. Ama ne kadar faydalı olduğunu görebiliyordu. Bir tünelin resmini</p>
<p>çizdiğinde, kâğıt hatırlıyordu. Yeni kokular kâğıdın kafasını karıştırmıyordu. Diğer fareler, eğer okuma biliyorlarsa, çizerin gördüklerini kafalarında canlandırabiliyorlardı.&#160;Bronzten haritayı keşfetmişti. Bu bir dünya resmiydi.&#160;“Bu yeni teknoloji muhteşem bir şey,” dedi. “Evet...&#160;burada, iki tünel arkada zehir vardı. İşaretlediğimiz zehiri&#160;hallettin mi Salamura?”</p>
<p>“Gömdüm ve üzerinde oynaştım,” dedi, Bronzten’in yardımcısı olan Salamura. “2 Numara gri zehirdi.”&#160;“Aferin,” dedi Bronzten. “Yemesi pis bir şeydir.”&#160;“Çevresinde ölü kiikiiler vardı.”</p>
<p>“Eminim vardır. O zehirin panzehiri yok.”</p>
<p>“Tepsi tepsi 1 Numara ve 2 Numara da bulduk,” dedi Salamura. “Bir sürü.”</p>
<p>“Aklı başında bir fareysen 1 Numara’dan kurtulabilirsin,” dedi Bronzten. “Bunu hepiniz hatırlasın. Ve 3 Numaralı zehirden yiyecek olursanız, sizi iyileştirecek bir şeylerimiz var. Demek istediğim, sonunda yaşarsınız, ama bir iki gün ölmüş olmayı dilersiniz...”</p>
<p>“Çok fazla zehir var Bronzten,” dedi Salamura endişe içinde. “Daha önce bir köyde gördüğümden daha fazla.&#160;Her yer fare kemiği dolu.”</p>
<p>“O zaman güvenliğimiz açısından önemli bir noktaya temas ettin,” dedi Bronzten, yeni bir tünelde yürümeye&#160;başlayarak. “Ne yüzünden öldüğünü öğrenene kadar ölü&#160;fare yemeyin. Aksi halde siz de ölürsünüz.”</p>
<p>“Tehlikeli Fasulye diyor ki, fareleri hiç yememeliymişiz,” dedi Salamura.</p>
<p>“Eh, evet, belki,” dedi Bronzten, “ama tünellerde yaşarken pratik düşünmelisiniz. İyi bir yiyecek asla boşa gitmemeli. Biri Besleyici’yi uyandırsın!”</p>
<p>“Çok fazla zehir,” dedi Salamura, ekip ilerlerken. “Burada farelerden gerçekten nefret ediyor olmalılar.”</p>
<p>Bronzten yanıt vermedi. Farelerin şimdiden kaygılandığını görebiliyordu. Fare tünellerinde bir korku kokusu vardı. Daha önce hiç bu kadar zehirle karşılaşmamışlardı.&#160;Normalde Bronzten hiçbir şey hakkında endişelenmezdi,&#160;iliklerinde endişe başlangıcı hissetmekten nefret ederdi...</p>
<p>Küçük bir fare nefes nefese geldi ve Bronzten’in önünde çöktü.</p>
<p>“Adım Böbrek efendim, 3 Numaralı Ağır Oynaşmacı-lardan biriyim,” diye patladı. “Bir kapan bulduk, efendim! Her zamankilerden biri değil! İçine yeni girilmiş! Fütfen&#160;gelin!”</p>
<p>Ahırın üzerindeki samanlıkta bir sürü saman vardı ve aşağıdan gelen at sıcaklığı sayesinde rahat bir yer olmuştu.</p>
<p>Keith sırtüstü yatmış, tavana bakarak kendi kendine mırıldanıyordu. Maurice ise öğle yemeğini seyrediyordu.&#160;Maurice’in öğle yemeği, burnunu oynatmaktaydı.</p>
<p>Onun üzerine atlama anı gelene kadar, Maurice çevik bir ölüm makinesi gibi görünüyordu. Atlamadan hemen&#160;önce her şey karışmıştı. Arka tarafını kaldırmış, bir o yana&#160;bir bu yana sallarken hızlanmış, kuyruğunu havada kamçı&#160;gibi savurmuştu ve sonra tırnaklarını çıkararak ileri atılmıştı...</p>
<p>“Ciyak!”</p>
<p>“Tamam, seninle anlaşalım,” dedi Maurice, pençelerinde tuttuğu titrek topa. “Bir şey söylemen yeterli. Herhangi bir şey. ‘Beni bırak’ olabilir, hatta imdat!’ Ciyak pek işe yaramıyor. Yalnızca bir ses bu. İste, hemen bırakayım&#160;seni. Kimse bu konuda son derece ahlaklı olmadığımı söyleyemez.”</p>
<p>“Ciyak!” diye haykırdı fare.</p>
<p>“Anlaştık,” dedi Maurice ve fareyi hemen öldürdü. Onu, Keith’in samanların üzerinde oturmuş, salamura biftekli&#160;sandviçini bitirmekte olduğu köşeye taşıdı.</p>
<p>“Konuşmadı,” dedi Maurice hemen.</p>
<p>“Sormadım,” dedi Keith.</p>
<p>“Demek istediğim, ona bir şans verdim,” dedi Maurice. “Beni duydun, değil mi? Onu yememi istemediğini söylemesi yeterliydi.”</p>
<p>“Güzel.”</p>
<p>“Senin için sorun değil tabii, senin sandviçlerle konuşman gerekmiyor,” dedi Maurice. Hâlâ onu rahatsız eden bir şey varmış gibiydi.</p>
<p>“Sandviçlere ne diyeceğimi bilemezdim,” dedi Keith.</p>
<p>“Onunla oynamadığıma da dikkatini çekerim,” dedi Maurice. “Pençemi bir savurdum, ‘tek yazdığı hoşça kaldı’&#160;oldu. Yalnız, fare hiçbir şey yazmadı elbette, en azından&#160;akıllıca bir şey yazmadı.”</p>
<p>“Sana inanıyorum,” dedi Keith.</p>
<p>“Hiç acımadı,” diye devam etti Maurice.</p>
<p>Yakın bir sokaktan bir çığlık geldi. Sonra kırılan çömlek sesleri duyuldu. Son yarım saat içinde bu tür sesler sık sık duyulmuştu.</p>
<p>“Bizim çocuklar hâlâ çalışıyor gibi,” dedi Maurice, ölü fareyi bir saman yığınının arkasına taşıyarak. “Sardalya’nm&#160;masanın üzerinde dans etmesi kadar güzel çığlık attıran&#160;hiçbir şey yoktur.”</p>
<p>Ahır kapıları açıldı. Bir adam içeri girdi, iki atm koşum takımlarını taktı ve atları çekerek götürdü. Kısa süre sonra&#160;avludan çıkan at arabasının sesi duyuldu.</p>
<p>Birkaç saniye sonra kapı üç kez sertçe vuruldu. Vuruşlar tekrarlandı. Ve sonra yine tekrarlandı. Sonunda Habise’ nin sesi duyuldu, “Siz ikiniz, orada mısınız, değil misiniz?”</p>
<p>Keith samanların içinden çıktı ve aşağıya baktı. “Evet,” dedi.</p>
<p>“Kapıyı şifreli çaldığımı duymadın mı?” dedi Habise, sinirle yukarı bakarak.</p>
<p>“Bana şifreli çaldın gibi gelmedi,” dedi Maurice, dolu ağızla.</p>
<p>“Bu Maurice’in sesi mi?” dedi Habise kuşkuyla.</p>
<p>“Evet,” dedi Keith. “Onun kusuruna bakma, birini yemekle meşgul.”</p>
<p>Maurice çabucak yutkundu. “Biri değil!” diye tısladı. “Konuşamıyorsa biri sayılmaz! Konuşamıyorsa yalnızca&#160;yemektir!”</p>
<p>“Ama şifreli çaldım!” diye terslendi Habise. “Ben bu tür şeylerden anlarım! Senin de karşılık olarak tahtaya şifreli&#160;vurman gerekiyordu!”</p>
<p>“Ama kapıyı, bilirsin, sırf neşesinden çalan biri varsa ve biz de içeriden tıklayarak karşılık verirsek, sence burada&#160;ne olduğunu düşünürler?” dedi Maurice. “Son derece ağır&#160;bir böcek mi?”</p>
<p>Habise’nin bir anlık sessizliği ona hiç yakışmıyordu. Sonra konuştu: “İyi bir meseleye parmak bastın. Buldum,&#160;ben, ‘Benim, Habise!’ diye bağırayım ve sonra kapıyı şifreli çalayım. O zaman ben olduğumu bilirsiniz ve tahtaya&#160;şifreyle tıklayarak yanıt verebilirsiniz. Tamam mı?”</p>
<p>“Neden, ‘Selam, buradayız’ demiyoruz?” dedi Keith masum masum.</p>
<p>Habise içini çekti. “Sen dramdan hiç mi anlamazsın? Bak, babam diğer kurul üyelerini görmek için Farehan’a gitti.&#160;Çömleklerin bardağı taşıran son damla olduğunu söyledi!”</p>
<p>“Çömlek mi?” dedi Maurice. “Ona Sardalya’dan mı bahsettin?”</p>
<p>“Dev bir farenin beni ürküttüğünü ve kaçmak için dolabın tepesine tırmandığımı söylemek zorunda kaldım,” dedi Habise.</p>
<p>“Yalan mı söyledin?”</p>
<p>“Yalnızca masal anlattım,” dedi Habise sakin sakin. “Hem de iyi bir masaldı. Gerçeği söylesem kulağa bu kadar&#160;inanılır gelmezdi. Dans eden bir fare? Her neyse, zaten benimle pek ilgilenmedi, çünkü bugün bir sürü şikayet almış.&#160;Sizin ehli fareler gerçekten de insanları altüst ediyor. Koltuklarım kabarıyor.”</p>
<p>“Onlar bizim farelerimiz değil, onlar kendilerinin fareleri,” dedi Keith.</p>
<p>“Ve her zaman hızlı çalışırlar,” dedi Maurice gururla. “İş her şeyi berbat etmek olunca... işlerini berbat etmezler.”</p>
<p>“Geçen ay gittiğimiz bir köyde, kurul ertesi sabah fare kavalcısı ilanı verdi,” dedi Keith. “Sardalya’mn büyük günüydü o.”</p>
<p>“Babam bol bol bağırdı. Safkör ile Mızrak’ı da çağırttı,” dedi Habise. “Onlar fare avcısı! Bunun ne demek olduğunu biliyorsunuz, değil mi?”</p>
<p>Maurice ile Keith bakıştılar. “Bilmiyormuş gibi yapalım,” dedi Maurice.</p>
<p>“Bu, kaldıkları barakaya girip çizme bağcıkları olayını çözebiliriz demek!” dedi Habise. Maurice’e eleştirircesine&#160;baktı. “Elbette, dört çocuk ve bir köpek olsak daha... tatmin&#160;edici olurdu. Bir maceraya atılmak için gerekenler onlar-dır, ama elimizdekiyle yetiniriz artık.”</p>
<p>“Hey, biz yalnızca hükümetlerden çalarız!” dedi Maurice.</p>
<p>“Şey, yalnızca binlerinin babası olmayan hükümetlerden elbette,” dedi Keith.</p>
<p>“Ee?” dedi Habise, Keith’e tuhaf tuhaf bakarak.</p>
<p>“Bu suçlu olmakla aynı şey değil!” dedi Maurice.</p>
<p>“Ah, ama elimizde kanıt olursa, onu konseye götürebiliriz ve o zaman yaptığımız suç olmaz çünkü köyü sahtekârlardan kurtarmış oluruz,” dedi Habise, sabrının sınırında. “Elbette, kurul ve bekçiler fare avcılarıyla birlik olmuş olabilirler, bu yüzden kimseye güvenmemeliyiz.&#160;Gerçekten, siz hiç mi kitap okumazsınız? Birazdan hava&#160;kararacak. Ben daha sonra gelip sizi alırım ve barakaya&#160;gidip maymuncukla kurcalarız.”</p>
<p>“Yapabilir miyiz dersin?” dedi Keith.</p>
<p>“Evet. Saç tokasıyla,” dedi Habise. “Mümkün olduğunu biliyorum, çünkü yüzlerce kitapta okudum.”</p>
<p>“Ne tür bir maymuncuk bu?” dedi Maurice.</p>
<p>“iyi bir maymuncuk,” dedi Habise. “Yani işimiz kolay.” Aniden döndü ve koşarak ahırdan çıktı.</p>
<p>“Maurice?” dedi Keith.</p>
<p>“Evet?” dedi kedi.</p>
<p>“Maymuncuk nedir ve onunla nasıl kurcalarsın?” “Bilmiyorum. Belki kilit açmak için kullahılıyordur?”&#160;“Ama dedin ki...”</p>
<p>“Evet, ama ben şiddete başvurmasın diye onu konuşturmaya çalışıyordum yalnızca,” dedi Maurice. “Bana sorarsan kafadan iki tahtası eksik. Şey denen insanlara benziyor...</p>
<p>Aktör. Bilirsin. Devamlı rol yapanlar. Gerçek dünyada yaşamazlar. Her şey büyük bir masalmış gibi. Tehlikeli Fasulye de biraz öyle. Son derece tehlikeli biri, bana göre.”</p>
<p>“O çok nazik ve düşünceli bir fare!”</p>
<p>“Ah, evet, ama sorun şu ki başka herkesin de kendisi gibi olduğunu sanıyor, anlıyor musun? O tür kişiler, kötü&#160;haber demektir evlat. Bizim hanım arkadaşımız da öyle.&#160;Hayatın masallardaki gibi olduğunu sanıyor.”</p>
<p>“Eh, bu zararsız bir şey, değil mi?” dedi Keith.</p>
<p>“Evet, ama masallarda biri öldüğü zaman... bu yalnızca bir sözcüktür.”</p>
<p>Üç Numaralı Ağır Oynaşıcı ekip mola vermişti. Zaten cephaneleri de bitmişti. Kimsenin canı, kapanı geçip duvardan sızan suya ulaşmak istemiyordu. Ve kimse o kapanın içindeki şeye bakmak istemiyordu.</p>
<p>“Zavallı Taze,” dedi bir fare. “İyi bir fareydi.”</p>
<p>“Ama bastığı yere dikkat etmeliydi,” dedi bir başka fare. “Her şeyi bildiğini sanırdı,” dedi bir başkası. “Biraz&#160;koksa da düzgün bir fareydi.”</p>
<p>“Onu kapandan çıkaralım, olmaz mı?” dedi ilk konuşan. “Onu o şekilde orada bırakmak doğru gelmiyor.”</p>
<p>“Evet. Özellikle de karnımız aç olduğundan...” Farelerden biri, “Tehlikeli Fasulye diyor ki, hiç fare yememeliymişiz,” dedi.</p>
<p>Bir başka fare, “Evet,” dedi, “ne yüzünden öldüklerini bilmiyorsak yememeliymişiz, çünkü zehir yüzünden ölmüş&#160;olabilirlermiş.”</p>
<p>Bir başkası, “Ama biz Taze’nin neden öldüğünü biliyoruz,” dedi. “Ezilip öldü. Ezilmek bulaşıcı değildir.”</p>
<p>Hepsi merhum Taze’ye baktılar.</p>
<p>“Öldükten sonra bir fareye ne oluyor sizce?” dedi bir fare yavaşça.</p>
<p>“Seni yiyorlar. Ya da kuruyorsun ya da küfleniyorsun.” “Ne, tamamı mı?”</p>
<p>“Eh, bazen ayaklarını yemeyip bırakıyorlar.”</p>
<p>Soruyu soran fare sordu: “Ama ya içerideki kısım?”</p>
<p>Ve ayaklardan bahseden fare yanıt verdi, “Ah, yumuşak yeşil pelte gibi şey mi? Yok, onu da bırakmalısın. Tadı</p>
<p>iğrenç.”</p>
<p>“Hayır, içindeki, sen olan kısımdan bahsediyorum. O kısım nereye gidiyor?”</p>
<p>“Affedersin, ne dediğini anlamıyorum.”</p>
<p>“Şey... bilirsin... düşler gibi şeyler...”</p>
<p>Fareler başlarını salladılar. Düşleri biliyorlardı. Düşler, ilk görmeye başladıklarında, büyük şok geçirmelerine sebep&#160;olmuştu.</p>
<p>“Eh, yani düşlerde, köpekler tarafından kovalanıyorsan, uçuyorsan falan... bunu yapan kim? Bedenin değil, çünkü&#160;o uyuyor. Bu yüzden, içinde yaşayan görünmez bir parça&#160;olmalı, değil mi? Ölü olmak uyumak gibi olmalı, değil mi?”</p>
<p><a id="bookmark0"><sup><a href="#footnote1">1</a></sup></a></p>
<p> “Efendim” sözcüğünü fare diline çevirmek zordur. Farelerin “efendim” demek için kullandığı şey bir sözcük değildir; efendim demek istediklerinde&#160;bir anlığına yerlerine çökerler ve bu, o anda çöken farenin diğer farenin&#160;patron olduğunu kabullendiğini, ama bu yüzden fazla şişinmese daha iyi&#160;olacağını ifade eder.</p>
</body>
</html>