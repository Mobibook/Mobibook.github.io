<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>IV. Diriliş</title>
</head>

<body>
  <h1 class="h11"><a id="a35"></a>IV.<br />
  Diriliş</h1>

  <p class="p7">Şatov olayı Slavcı ideolojinin aşılmasını, Kirilov olayı da nihilizmin aşılmasını başlatır, bu iki hareket de <span class="t14">Karamazov Karde</span><span class="t14">ş</span><span class="t14">ler</span>&rsquo;le tamamlanacaktır. Bu son romandaki dinginliğe <span class="t14">Cinler</span>&rsquo;de hiç rastlanmaz. Stavrogin&rsquo;in ruhu, anlatıya serpilmiş, öç alma amacıyla yaratılmış karikatürlere, örneğin Profesör Verhovenski&rsquo;ninkine ya da yazın alanında ebedi düşman Turgenyev&rsquo;den hareketle yaratıldığını anlamakta güçlük çekmediğimiz yazar Karmazinov&rsquo;a yayılır. Dostoyevski&rsquo;nin yazın dünyasına daha yeni girdiği dönemden kalma hınçlar yüzeye çıkar. Ecinnilerin ağzından çıkan kimi sözler Bielinski&rsquo;nin sözleridir, mektuplarında rastlanır onlara. Sözgelimi, eleştirmen &ldquo;yalnızca insanlığın belli bir bölümünü mutlu etmek için bile, geri kalanları şiddete başvurarak yok etmeye&rdquo; hazır olduğunu söylemiştir. Köktenci bir tanrıtanımazlık ileri sürmüştür: &ldquo;Tanrı, din sözcüklerinde cehaletten, karanlıktan, zincirlerden ve kırbaçtan başka bir şey görmüyorum&rdquo; diye yazar 1845&rsquo;te Herzene. Fyodor Mihayloviç her ne kadar onun İsa&rsquo;ya saldırması karşısında korkuya kapılsa da, toplumsal mesihçiliğinden derinlemesine etkilenir.</p>

  <p class="p7">Roman olay örgüsünü çağdaş olaylardan almıştır; özünü büyük oranda Petraşevski&rsquo;nin çevresine borçludur, ama uzun yıllar boyunca Dostoyevski&rsquo;nin yaşamına egemen olan adama karşı yönelir bütünüyle. Genç yazarın babası yaşıyorken asla gelişemeyen evlatlık duygularını, kendisini hiçlikten varlığa döndüren kurtarıcı Bielinski&rsquo;ye yönelttiğinden pek kuşku duyamayız. Dostoyevski, Turgenyev&rsquo;in grubuyla bağlarını kopardıktan sonra, bir süre daha Bielinski&rsquo;yle görüşmeyi sürdürür, ama eleştirmen, daha önce de gördüğümüz üzere, eskiden kol kanat gerdiği yazardan rahatsız olmaya başlar. <span class="t14">İ</span><span class="t14">nsanc</span><span class="t14">ı</span><span class="t14">klar</span>&rsquo;dan sonraki tüm yazılarını yerer, hatta o ilk kitap üstüne düşünmeden ortaya saçılan övgüleri reddetmeye dek vardırır işi. Örneğin, <span class="t14">Ev Sahibesi</span> dönemindeki Dostoyevski için bir arkadaşına şunları yazmıştır: &ldquo;Saçmalığın dik âlâsı artık!.. Yeni öykülerinin her biri bir başka rezillik... Dostoyevski&rsquo;nin dehası konusunda ne çok aldanmışız... Ben ki eleştirmenin önde gideniyim, hiç uyanamadım...&rdquo;</p>

  <p class="p7">İçindeki doğruyla yalanı, bilinçle saf gururu birbirine karıştırması bu mektubu yeraltına özgü kılar. Bielinski genç yazarın varlığına yoğunluk kazandırdıktan sonra, o on para etmez oğlu reddedip yeniden hiçliğe iter. Dostoyevski artık eleştirmene karşı tam da yeraltına özgü biçimde, hem saygı, hem de nefret duymaktadır. <span class="t14">Gerçek</span> devrimcilerle görüşmeye başladıysa da bunu üstüne düşünüp de davaya inandığı için değil, ulaşılmaz modelle bir militan coşkusuyla çekişebilmek için yapar. Petraşevski&rsquo;nin <span class="t14">soyut</span> olsa da yoğun komploların kurulduğu çevresinde, ileri sürdüğü düşüncelerindeki aşırılıkla dikkatleri üstüne çeker. O sıralar, insanlar onu &ldquo;kızıl bir bayrak sallaya sallaya bir ayaklanmanın başına geçebilecek&rdquo; biri olarak görür. Günün birinde, Rus köylülerin silahlı başkaldırısından yana olduğunu söyleyecektir. Ama yazınsal yapıtta bu siyasal taşkınlığın neredeyse hiç yankısına rastlanmaz. Sansür bu sessizliği açıklamaya yetmez. 1848&rsquo;de, Dostoyevski <span class="t14">Bir Yufka Yürekli</span>&rsquo;yle <span class="t14">Beyaz Geceler</span>&rsquo;i yayımlamıştır; yapıtlarında açığa çıkan iç sıkıntısının Avrupa&rsquo;yı sarsan ve Rus <span class="t14">entelijansiyas</span><span class="t14">ı</span><span class="t14">n</span><span class="t14">ı</span> heyecanlandıran devrimci hareketlerle hiç ilgisi yoktur. Dostoyevski o dönemde <span class="t14">ikili</span> bir yaşam sürmektedir; yaşamının ideolojik yanında bütünüyle Bielinski&rsquo;ye öykünmektedir; genel yaşamıysa gerçek bir büyünün etkisi altındadır.</p>

  <p class="p7">15 Nisan 1849&rsquo;da Dostoyevski, Petraşevski çevresine Bielinski&rsquo;nin Gogol&rsquo;e yazdığı kışkırtıcı bir mektubu okur. Grubun gelecekteki muhbiri de oradadır ve sonradan Dostoyevski&rsquo;yi o okumayı olağanüstü bir tutku ve inançla yapmakla suçlayacaktır. Dostoyevski büyük bir içtenlikle mektuptaki metni onayladığı savına karşı kendini savunur, ama öne sürdüğü kanıtlar inandırıcı değildir:</p>

  <p class="p7">&ldquo;Beni ihbar eden kişi mektubun taraflarından hangisine daha çok bağlı olduğumu söyleyebilir mi?.. [Bielinski&rsquo;ye mi, yoksa Gogol&rsquo;e mi?]. Şimdi, sizden şu durumu göz önüne almanızı rica ediyorum: Bir düşünce ayrılığı yüzünden aramın açıldığı (bu bir sır değil; birçok kişinin bildiği bir şey) bir adamın makalesini, onu bir başucu kitabı gibi, herkesin izlemesi gereken bir çıkış yolu gibi göstererek mi okuyacağım?.. Mektubun taraflarından hiçbirini üstün tutmamaya çalışarak okudum ben onu...&rdquo;</p>

  <p class="p7">Tüm kozlar muhbirin elindedir. Neden yalan katıp raporuna gölge düşürsün? Doğruyu söylüyordur ve Henri Troyat&rsquo;la birlikte, Dostoyevski&rsquo;nin &ldquo;sesini ve yeteneğini bir <span class="t14">dü</span><span class="t14">ş</span><span class="t14">man</span>&rsquo;ının düzyazısı&rdquo;nın emrine vermesine şaşırıp kalırız. Bununla birlikte, bu gizemin açıklamasını ideoloji düzeyinde aramak boştur. Bielinski doğaötesi rakiptir, Dostoyevski&rsquo;nin boşu boşuna canlandırmaya kalktığı canavarsı puttur. Dolayısıyla, nefret tutkulu öykünmeyle bağdaşmayacak bir şey değildir, hatta onun önüne geçilmez karşılığıdır. İki duygu yalnızca görünüşte birbiriyle çelişir, daha doğrusu her zaman olduğu gibi çelişkinin anahtarını yine yeraltı gururunda aramamız gerekir. Dostoyevski&rsquo;nin yapıtı yaşamöyküsü aracılığıyla açıklanamaz, ama belki yapıt sayesinde, yaşamöyküsü anlaşılır kılınabilir.</p>

  <p class="p7">Dostoyevski zindandan çıktıktan sonra, önce kararsızca, sonra sertçe Bielinski&rsquo;den kalan ruhsal mirastan uzaklaşır, işte o zaman, orada burada anlattığı ve mahkûm edilmesine yol açan devrimci düşüncelerin <span class="t14">kendi dü</span><span class="t14">ş</span><span class="t14">ünceleri</span> olmadığını anlar. <span class="t14">Cinler</span>&rsquo;in ideolojisi bütünüyle kopyadır, taklittir: &ldquo;En büyük güç, her şeyi bir arada tutan bağ, insanın kendine özgü bir kanısının olmasının verdiği utançtır.&rdquo; Bielinski&rsquo;nin ideolojisini bırakması, yine aynı dönemde, duygusal ve romantik söz sanatını da bırakması, tüm büyük yapıtları borçlu olduğumuz o amansız bilinç incelemesinin meyvesidir. Dostoyevski devrimci duruşu gerçek bir özgürlük tutkusundansa, karşı konulmaz bir ayartıcının çekiciliğine bağlarken, bize tüm gerçekliği olmasa da, <span class="t14">kendi</span> gerçekliğini gösterir kesinlikle.</p>

  <p class="p7">Bielinski&rsquo;nin genç hayranına esinlediği duygular daha baştan yürek parçalayıcıdır. Dostoyevski kozmopolit, devrimci ve tanrıtanımaz düşünürün kendisini &ldquo;evlat edinmesi&rdquo;ne izin vererek, ister istemez babasının anısına ihanet ettiği duygusuna kapılmıştır. Hiç kuşku yok ki babası Bielinski&rsquo;nin düşüncelerini duysa dehşete kapılacaktır. Eleştirmenin etkisi oğulun babasına karşı suçluluk duygusunu daha da güçlendirir.</p>

  <p class="p7">Usta, düşüncede bile olsa, ne zaman onu ulusal ve dinsel geleneğe, demek ki babanın geleneğine başkaldırmaya itse, çırağın gözünde yeni bir <span class="t14">baba cinayeti</span>&rsquo;nin kışkırtıcısına dönüşür. Bielinski&rsquo;yle baba cinayeti arasındaki bağ, Çarlık Rusya&rsquo;sında hükümdara, tüm halkların babasına yönelik her türlü suikastın, hatta suikast düşüncesinin kutsallığa saygısızlık olarak görülmesiyle daha da güçlenir.</p>

  <p class="p7">Daha önce cinsel ve duygusal ikiye bölünmeleri işlemiştik; tüm bunlar <span class="t14">baba cinayeti</span> izleğinin içerdiği temel ikiye bölünmeyle ilişkilidir. Bu izleğe yapılan anıştırmalar <span class="t14">Ev Sahibesin</span>&rsquo;den başlayarak artar. Ordinov&rsquo;un rakibi, gizemli ihtiyar Murin, egemenliği altındaki genç kızın annesiyle babasını öldürmüştür. Dolayısıyla, kız da onun suç ortağıdır. <span class="t14">Netoçka Nezvanova</span> özellikle denetlenemeyen psiko-patolojik öğeler açısından zengin görünür. Romanın bölümlerinden birinin sonundaki düş, Dostoyevski dramının tüm öğelerinin iç içe geçtiği çok önemli bir metindir.</p>

  <p class="p7">Önce, Netoçka&rsquo;nın annesi oynar Dostoyevski&rsquo;nin babası rolünü. Netoçka çektiği acılarla üzüntüsü daha da büyümüş o kaba saba, sert kadını sevmez, ama beceriksiz ve derbeder biri olan kemancı babasına hayrandır. Annesi hasta olup yoksulluktan, bitkinlikten, özellikle de sevgi eksikliğinden ölür. Babayla kız iki suç ortağı gibi kaçar, derken baba da ölür ve Netoçka çok zengin insanların evinde kalmaya başlar. Bir gece, düşünde, annesinin öldüğü akşam babasının çaldığı yürek parçalayıcı, olağanüstü müziği duyar gibi olur; bir kapıyı açar; aydınlık ve ılık, kocaman bir salonda, müzisyeni dinlemek için toplanmış büyük bir kalabalığın ortasında bulur kendini. Netoçka ağır ağır müzisyene doğru ilerler, adam da ona gülümseyerek bakar; ama tam ona sarılacağı anda, Netoçka adamın babası değil, onun <span class="t14">ikiz</span>&rsquo;i, katili olduğunu anlar korku içinde.</p>

  <p class="p7">Dostoyevski için Bielinski&rsquo;nin grubuna katılması neyse, kahramanı için konser salonuna girmesi de odur. Ama onun coşkusu da, Netoçka&rsquo;nınki gibi kısa sürer ve o coşkunun da bedeli iç sıkıntısının daha şiddetlenmesi olur.</p>

  <p class="p7">Bielinski, Dostoyevski&rsquo;yle bozuşmasından bir yıldan daha kısa bir süre sonra ölür. Yazarın tüm yaşamı boyunca boğuşacağı sara ya da yalancı sara nöbetlerinin tam olarak ne zaman başladığını bilmiyoruz, ama bize anlatılan ilk iki nöbetten birincisi babanın öldürülmesinden sonra, oğula belleğinin çok derinlerine gömülmüş acıklı olayı anımsattığı varsayılan bir cenaze alayının geçişi sırasında, İkincisiyse Bielinski&rsquo;nin ölüm haberini aldığında gerçekleşmiştir. Dolayısıyla, o zaman Dostoyevski&rsquo;nin üstüne kapanan başarısızlık çemberi, kökeninde baba cinayetinin çemberidir. Yazar zindanda geçirdiği dört yılın kendisini bunamaktan kurtardığını söylerken, çok yanılmıyordur belki.</p>

  <p class="p7">Baba cinayeti kaçınılmaz gibidir. Başkaldıran, babasından kurtulmak için Bielinski&rsquo;ye bağlanır, ama çok geçmeden yeniden babalık ve baba cinayeti konularıyla karşı karşıya kalır. Bielinski babanın ikizine dönüşür, Speşnev de Bielinski&rsquo;nin <span class="t14">ikiz</span>&rsquo;ine vb. Özgürleşmek için tüm çabalar başlangıçtaki çevrimi yinelemekten ve daraltmaktan başka bir işe yaramaz. Dolayısıyla, babayla oğulun ilişkileri üstüne düşünmek bir kez daha yeraltının yapısı üstüne, bir yandan saygı duyulup örnek alınan, bir yandan nefret edilen rakiple ilişkiler üstüne düşünmek demektir, ama o yapıyı gerçekten başlangıç düzeyinde kavramak gerekir. Demek ki, önceki izleklere eklenen bir &ldquo;baba izleği&rdquo; yoktur, tüm bu izleklerin yeniden ele alınması ve derinleştirilmesi söz konusudur. En sonunda, en acılı noktaya, tüm hastalıklı belirtileri ortaya çıkaran yere, tüm yeraltı mekanizmalarının gizlemeye çalıştığı nesneye geliyoruz.</p>

  <p class="p1">★ ★ ★</p>

  <p class="p7">Yeraltı sorunuyla baba sorunu <span class="t14">Delikanl</span><span class="t14">ı</span>&rsquo;da<span class="t14">,</span> birleşir. Soylu Versilov&rsquo;un serf bir kadından, Sofya&rsquo;dan olan, kabul etmediği oğlu Arkadi yasal olarak babasının ailesinin bir parçası olamamanın sıkıntısını çeker, ama belini büken yargıyı da reddedemez. Nasıl ki Dimitri <span class="t14">Karamazov Karde</span><span class="t14">ş</span><span class="t14">ler</span>&rsquo;de Gruşenka için babasıyla çelişir, Arkadi de arzularının nesnesi, general karısı Ahmakova için babasıyla yarışmaya başlar, ama bu rekabetin gerçek nedeni Ahmakova değil, bu yeraltı çatışmasının simgesel anlamda parçalayıp ikiye böldüğü Sofya&rsquo;dır &ndash; <span class="t14">bilgelik.</span> Yazarın betimlediği son &ldquo;üç kişilik yaşam&rdquo; düşleri aynı zamanda, her anlamda, ilk düşlerdir.</p>

  <p class="p7">Piçlik, meşru olsa bile, babayla oğulun ilişkisini belirleyen birlikte ayrılığın ve ayrılıkta birliğin yasalar ve toplum açısından kabul edilmesidir; dolayısıyla, piçlik hem bu ilişkiyi, hem de bütünüyle bu ilişkinin meyvesi olan yeraltı yaşamını simgeleyebilir. Bu simgeye Sartre&rsquo;da da rastlanacaktır.</p>

  <p class="p7">Versilov, anın koşullarına ya da sergilediği tutuma göre bir kahraman ya da bir alçak gibi görünebilir. Örneğin Arkadi onun gazeteler aracılığıyla özel ders vermeye çalışan, çaresiz, yabancı bir genç kızın evine gittiğini öğrenir. Kısa bir süre sonra, genç kız kendini asar. Versilov&rsquo;un ahlaksızlığına inanan Arkadi ona bu konuyu açacak olur, ama Versilov allak bullak olmak şöyle dursun, genç kızın, gururu yüzünden kendisinin yardımını kabul etmemesinden yakınır. Tüm ruhuyla Versilov&rsquo;u hor gören Arkadi bunun üstüne onun hayran olunacak biri olabileceğini düşünür. Versilov&rsquo;a karşı duyguları hep aşırıdır. Hiç kuşkusuz yeraltına özgü karşıtlar birliğini sergiler, ama bu karşıtlar birliği bir biçimde babanın ikili doğasıyla gerçeklenir. Nesnel ikiye bölünme her zaman olduğu gibi öznel ikiye bölünmeyi doğrular, destekler ve ağırlaştırır. İkili bir varlık olan baba ikiye bölünmesini oğluna geçirir.</p>

  <p class="p7">Versilov, Mişkinle Stavrogin&rsquo;i içinde barındırır. Dolayısıyla, bu iki kahraman, <span class="t14">Delikanl</span><span class="t14">ı</span> açısından bakıldığında, yeraltı bilincinin bir <span class="t14">yar</span><span class="t14">ı</span>&rsquo;sını ötekini dışarıda bırakarak öne sürmeye yönelik yazardaki yeni bir bireyci eğilimi, yeni bir çabayı simgeleyebilir. <span class="t14">Budala</span>'yla <span class="t14">Cinler</span> &ldquo;Manicilik&rdquo;ten bağışık değildir, çünkü Mişkin&rsquo;le Stavrogin&rsquo;in bu iki romanda ayrı varoluşları vardır. Buna karşılık, <span class="t14">Delikanl</span><span class="t14">ı</span>&rsquo;da<span class="t14">,</span> iki kahraman, sürekli babasının büsbütün iyi biri mi, yoksa büsbütün kötü biri mi olduğunu sorgulayan Arkadi&rsquo;nin bakış açısı dışında, ancak birbirine bağlı olarak var olur; ne var ki Arkadi&rsquo;nin bakışı da hiç dengeli değildir zaten. Arkadi&rsquo;nin kendine sorduğu sorular Dostoyevski&rsquo;nin daha önceki yapıtlarında kendine sorduğu sorulardır. Dostoyevski o soruları sormaz artık, yanıt verir. Versilov&rsquo;da, Mişkin&rsquo;le Stavrogin yan yana konmuştur; bu da Versilov&rsquo;un o kahramanlardan ikisi de olmadığı anlamına gelir. O belki iblisin kurbanı olmuş olabilir, ama iblis olduğu kadar tanrıdır. Dostoyevski kendi geçmişine uzandıkça, yeraltının doğaötesinin aldatıcı özelliği daha çok ortaya çıkar.</p>

  <p class="p7">Dostoyevski <span class="t14">Delikanl</span><span class="t14">ı</span>&rsquo;da baba sorununu ele alır, ama <span class="t14">kendi</span> babası sorununu ele almaz. Bu yapıt öncekilerden daha somut olsa da, <span class="t14">Karamazov Karde</span><span class="t14">ş</span><span class="t14">ler</span>&rsquo;in yanında soyut kalır. Versilov bir aristokrat, bir entelektüel, bir Batıcıdır; hâlâ Dostoyevski deneyiminin Bielinski tarafını simgeler; bu varoluş ana düzeyde hâlâ ikiye bölünmüş durumdadır; öteki yan, babanın tarafıysa <span class="t14">Delikanl</span><span class="t14">ı</span>&rsquo;da kesinlikle bulunur bulunmasına ama ülküselleştirilmiş, <span class="t14">evlat edinen</span> baba, mistik <span class="t14">macerac</span><span class="t14">ı</span>, Makar Dolgoruki halinde. Burada, sorunun temelinden kaçılmasını sağlayan ve yazarın yine nasıl korkunç, içsel engellerle yüzleşmesi gerektiğini açığa vuran türlü &ldquo;Manici&rdquo; yer değiştirme olaylarına ve babaların ters yüz edilmesine rastlanır.</p>

  <p class="p1">★ ★ ★</p>

  <p class="p7">Yeraltı sorununun, <span class="t14">Delikanl</span><span class="t14">ı</span>&rsquo;da hâlâ geri planda olan babayla ilgili yanı, <span class="t14">Karamazov Karde</span><span class="t14">ş</span><span class="t14">ler</span>&rsquo;de ön plana geçer. Yazarının başyapıtı olan bu son roman serflerinin öldürdüğü adamı, Mihail Andreyeviç Dostoyevski&rsquo;nin anısını temel alır bütünüyle. Öte yandan, yazarın babası kimi açılardan yaşlı Karamazov&rsquo;dan çok farklı biridir. Örneğin, çocuklarının eğitimini asla savsaklamamıştır; bu yüzden, o uğursuz ve iğrenç ihtiyarı babanın <span class="t14">portre</span>&rsquo;si olarak görmemek gerekir, kaldı ki öyle bir portre de roman yaratısıyla aynı değerde olmazdı. Yapıtta ortaya konan <span class="t14">kendinde</span> baba değil, <span class="t14">o</span><span class="t14">ğ</span><span class="t14">ul için</span> babadır.</p>

  <p class="p7">Baba-oğul rekabeti sıkı bir benzerlik içerir. Oğul babanın arzuladığı şeyi arzular. Babanın gururu oğula engel olur ve bunu yaparak onun gururunu güçlendirir. Bu durumda, zorba babaya başkaldıran köle-oğulun işlediği suç, baba cinayeti tam da bir yeraltı tragedyası gibi görünür. Çünkü babayla oğul bir anlamda aynıdır, baba cinayeti hem cinayet, hem de intihardır; özünde, iki suçun farkı yoktur birbirinden. Önceden yaratılmış tüm kahraman cinayetleri ve intiharları bu temel korkuda bir araya gelir. Yazar tüm bu karabasanların kaynağında durur.</p>

  <p class="p7">Öteki nefretinin temelinde, Kendi nefreti vardır. Yeraltı uyuşmazlıklarının ötesinde, onların dayandığı özdeşlik, baba-oğul özdeşliği vardır. Babadan Öteki olarak nefret edilir ve daha da derinlerde, Kendi olarak utanç nesnesidir o. Bu utancın <span class="t14">Cinler</span>&rsquo;de Şatov&rsquo;un, <span class="t14">Delikanl</span><span class="t14">ı</span>&rsquo;da Arkadi&rsquo;nin çevresinde de gezindiğini görmüştük, ama onun kesin nesnesi oralarda bizden kaçar; bu nesnenin gerçekten ortaya çıkması için, bu arada da utancın zararsız hale gelmesi için <span class="t14">Karamazov Karde</span><span class="t14">ş</span><span class="t14">ler</span>&rsquo;i beklemek gerekecektir. O zamana dek bu duygunun harekete geçirdiği temel, ama gizli rol yok olacaktır; artık yapıtı alaya ve taşlamaya kaydıracak hiçbir şey kalmaz geriye.</p>

  <p class="p7">Babanın nesnesi olduğu utanç Rus geleneğine, ulusal <span class="t14">varl</span><span class="t14">ığ</span><span class="t14">a</span> dek uzanır. İlk Dostoyevski, babasını ve baba mirasını unutmak için kendini Batıcılığa atar. Batıcı tutum baba cinayetiyle ilişkilidir; işte bu yüzden, sonraki Dostoyevski bunu her zaman gerçek bir ihanet olarak görecektir. Aristokratların ve reformcu entelektüellerin yanında, Rusya geleneklerini, kültürünü, hatta dilini unutma arzusunu, kısacası Öteki&rsquo;ye dönüşmek için kendinden kurtulma arzusunu bulduğuna inanır. Bu gizemli arzu kesinkes yeraltı putataparlığına bağlıdır ve asıl Dostoyevski&rsquo;nin kendisinde çok yoğundur. Romancı bir kez daha kendi duygularını çevresine &ldquo;yansıtır&rdquo; ve kendi saplantılarını evrensel bir yorum sistemine dönüştürür. Gelgelelim, bu onun görüş açısının kötü olduğu anlamına gelmez; belki de o, benzerlerini onların kendilerini tanıdıklarından daha iyi tanıyordur; sonuçta o <span class="t14">ya</span><span class="t14">ş</span><span class="t14">am</span><span class="t14">ı</span><span class="t14">nda bizim</span> <span class="t14">yar</span><span class="t14">ı</span><span class="t14">s</span><span class="t14">ı</span><span class="t14">na dek bile götüremedi</span><span class="t14">ğ</span><span class="t14">imiz olay</span><span class="t14">ı</span> <span class="t14">öylesine uç noktaya götüren</span> adam değil midir?</p>

  <p class="p7">Dostoyevski Batıcıların kendisini dışladığını hisseder; aralarından biri olmayı başaramamıştır; kendini suçsuz kılmayı başaramamıştır. İşte bu nedenle, başkaldırıdaki suçluluk duygusunu yadsıdıktan sonra, o duygunun kendisini yakalamasına, sarıp sarmalamasına izin verir. Baba mirasını savunurken, eskiden ona saldırırken olduğu kadar coşkuludur. Ama Turgenyev salonuna girer girmez içindeki mujiğin ortaya çıktığını hissetse de, yeniden bir daha öyle olmamak için ant içtiği kentliye, kozmopolit entelektüele dönüşmeden gerçek bir mujiğe bakamaz.</p>

  <p class="p7">Slavcı dönemdeki yapıtlarda, Ruslara özgü her şeyin patırtılı biçimde övülmesi gizli bir horgörüyü gizler. Yoksulluk, açgözlülük, düzensizlik ve yetersizlik Rus varlığının, demek ki Dostoyevski&rsquo;nin kendi varlığının özellikleri gibi algılanır. Sözgelimi, <span class="t14">Kumarbaz</span>&rsquo;da, Dostoyevski&rsquo;nin hem kendi kumar tutkusunun, hem de ondan ötürü kaybettiği şeylerin sorumlusu olarak gördüğü zayıflıkların bütün olarak Rus halkının zayıflıkları olduğunu kolayca anlarız. Kimi bölümlerde, bugün de &ldquo;az gelişmiş ülkeler&rdquo;in bazı entelektüellerinin kurbanı olduğu duyguya oldukça benzeyen bir &ldquo;karmaşa&rdquo; açığa vurulur:</p>

  <p class="p7">&ldquo;Uygar Batı insanının değerini yükselten en önemli özelliklerden birinin kapital edinme yeteneği olmasına dayanarak [böyle söylüyorum]. Oysa Ruslar, kapital edinme yeteneğinden yoksun olmaları bir yana, ellerindekini de har vurup harman savururlar. Aslında biz Rusların paraya da gereksinimimiz vardır. Öte yandan, insanı bir anda, iki saat içinde, zahmetsiz zengin edebilecek rulet gibi şeyleri çok severiz. Düşkünüzdür böyle şeylere. Kendilerine çekerler bizi. Gelişigüzel, rahat oynadığımız için de kaybederiz.&rdquo;<a id="a36"></a><a href="../Text/notes.html#a97"><span class="t15">{27}</span></a></p>

  <p class="p7">Avrupa-Rusya karşıtlığı engel-modelle öğrencisi arasındaki farka indirgenir. O dönemdeki Dostoyevski bu alanda da farkın gelip geçici, tersine çevrilebilir, yanıltıcı olduğunu kavramaz; kendi içinde ona bir öz&rsquo;ün değişmezliğini ve sağlamlığını kazandırmaya çalışır. İşte 1848 yılındaki Dostoyevski ne kadar devrimci ve Batıcıysa, o Dostoyevski de özünde o kadar gerici ve Slavcıdır. Yeraltı sarkacının salınımlarıyla yazarı, hele dehasını karıştırmamak gerekir. Bu yüzden, ideolojiyi temel alan tüm yorumlar yüzeysel kalır; Ötekiyle Ben arasındaki çatışmanın doğurduğu verimsiz uyuşmazlıkların tutsağı olarak kalırlar. Dostoyevski&rsquo;nin iki ideolojik aşırılığı, kendisinin çağdaş bireyi tanımlarken kullandığı <span class="t14">geni</span><span class="t14">ş</span><span class="t14">li</span><span class="t14">ğ</span><span class="t14">in</span> bir örneğidir.</p>

  <p class="p7">Dostoyevski uzun süre hiçbir şeyi benimseyemez. Onun benimsediği her şeyin olumsuz olduğunu anlamak gerekir; Rus&rsquo;tur ama Batıya karşı; emekçidir ama zenginlere karşı; suçludur ama suçsuzlara karşı. Her yerde yabancıdır; entelektüel ve sanatçı olarak eğiliminin olduğu kadar baba anısının da kendisini uzaklaştırdığı Rus yaşamına yabancı; Turgenyev&rsquo;lerin kendilerini içinde, ahşap evlerindeki mujikler kadar rahat hissettikleri, kendine özgü kuralları, özellikle de kendine özgü önyargıları olan bir başka toplum oluşturmuş kozmopolit <span class="t14">entelijansiya'y</span>a yabancıdır. Dostoyevski kendini hiçbir yerde rahat hissetmez. O her zaman sahte bir mujik, sahte bir entelektüel olacaktır. Bu açıdan bakıldığında, <span class="t14">uçitel</span> ona en çok benzeyen kahramandır. Gerçekten de bu kahraman iki kat yabancılaşmış, iki kat yoksundur; köklerinden kopmuş aristokratların entelektüel uşağı olarak, ulusal yaşamın dışında yaşayan bir ortamın da dışında yaşar.</p>

  <p class="p7">Fyodor Mihayloviç kendini her yerde dışlanan, aşağılanan biri gibi, hiçbir yere çağrılmayan, olmaz ya çağrıldığında da zevkle kapı dışarı edilen biri gibi görür. Bununla birlikte, ev sahiplerinin, özellikle saygın olanların kendisini kapı dışarı etmeye can atmalarını sağlamak için de Fyodor Mihayloviç elinden geleni ardına koymaz kuşkusuz. İçten içe, tüm sürgün kararlarının, tüm gerçek ve düşsel Sibiryaların kesinlikle haklı olduğunu düşünür, çünkü ruhu hâlâ utançla ve pişmanlıkla doludur.</p>

  <p class="p7">Rus olmaktan utanç, babasının oğlu olmaktan utanç, Fyodor Mihayloviç Dostoyevski olmaktan utanç, işte tüm bu utançlar birikip birikip <span class="t14">Karamazov</span>&rsquo;ların o güçlü esintisiyle hava alır, ferahlar ve dağılır. Gerçekliğe düşkün bir adamda, gerçek bağışlanma ve aklanma yalanla bağdaşmaz. İşte oğul bu noktaya dek babasıyla yüzleşmediği için, onu şimdi böyle sımsıkı kucaklar. Artık her şeye bakmak gerekir, kendi suçluluğunu itiraf ettikten sonra babanın suçluluğunu da kendine itiraf etmek gerekir; oğulun oğul olarak alçaklığının babanın baba olarak alçaklığına bağlı olduğunu kabul etmek gerekir; <span class="t14">Karamazov Karde</span><span class="t14">ş</span><span class="t14">ler</span>&rsquo;i yazmak gerekir.</p>

  <p class="p7">Babayı kutsallıktan uzaklaştırmak demek, sonunda soyut başkaldırının üstesinden gelmek, Slavcı isteriyi ve gerici taşkınlığı oluşturan sahte aşmışlığı aşmak demektir. Son yıllarda, romancının Bielinski&rsquo;ye karşı tutumu dikkat çekici ölçüde yumuşar. Tüm eleştirmenler buna değinmiştir; aynı zamanda, Avrupa&rsquo;ya ve reformcu hareketlere karşı tutumunda da bir değişikliğe değinilir. Son Dostoyevski&rsquo;nin Batıcılığa ve gençliğindeki düşüncelerine dönmeye başladığı sonucu çıkarılmıştır bundan. Ama bu abartılı bir bakış olabilir. Puşkin üstüne o ünlü konuşma bütünüyle Slavcı akımlarla Batıcı akımların bireşimi düşüncesi üstüne, demek ki ne kadar önemsiz olduğu açığa çıkmış bir uyuşmazlığın aşılması üstüne kurulmuştur. İşte konuşmacının söz yeteneğiyle bir süre için yakınlaşan iki grubun dinleyicilerinin birbirlerine sarılırlarken hissettikleri şey budur. Puşkin o konuşmada bize, tüm halkların dehasını kendi içinde uzlaştırabilen, gerçek anlamda evrensel bir sanatçı olarak sunulur. O İspanyollardan daha İspanyol, İngilizlerden daha İngiliz, Almanlardan daha Almandır. Herkes için her şey olmuştur, çünkü özünde hiçbir şey değildir; o evrensel sanatçıdır. Dostoyevski&rsquo;nin ta kendisidir, artık utanç duymayan, ama en sonunda köklerinden kopmanın kaçınılmazlığını dileyen ve bu işi üstlenen bir Dostoyevski&rsquo;dir.</p>

  <p class="p7">Söylediklerimize karşılık, bu evrenselliğin burada özellikle Ruslara özgü bir olay olarak sunulduğu; dolayısıyla, bizim sözünü ettiğimiz aşma olgusunun sonuçta yazarın Panslavizm&rsquo;ini güçlendirmekten başka bir işe yaramadığı ileri sürülecektir. Bu yadsınamaz bir şey, biz de yadsımayı aklımızdan bile geçirmiyoruz. Son Dostoyevski&rsquo;de, XX. yüzyıl insanlarının kuşkuyla bakmadan edemedikleri bir tikelcilik-evrenselcilik karışımı vardır. Ama bizi ilgilendiren şey iletinin saltık değeri değil, romancının genel evriminde ona düşen yerdir. Her şey romancının ideolojik düşünce biçimlerinden gitgide uzaklaştığını göstermektedir. Daha tamamlanmamış bu aşma işinin belki bütünüyle Slavcı dönemden de kaygı verici formüllere varması üzücüdür; yazarın ölümüyle o formüllerin kesin bir hal alması da bir o kadar üzücüdür; Slavcı düşünceden vazgeçilmesi olgusuysa varlığını sürdürmektedir ve bizi ilgilendiren tek şey de budur.</p>

  <p class="p7">Öte yandan, bu son kırılmanın siyasal yanları ikincil bir önem taşır, çünkü Dostoyevski tam da siyaseti ardında bırakmaya hazırlanmaktadır. Yeraltının aldatıcı düşünme biçimindeki ikiye bölünmeler, en sonunda olgunluğa erişmiş dinsel bir derin düşüncenin birliği karşısında bulanıklaşır.</p>

  <p class="p7">Dostoyevski için başkaldırının sona ermesi ne anlama gelir? Bu kez kesin olarak ve &ldquo;içtenlikle&rdquo; babanın değerlerinin benimsenmesi demek midir? Dostoyevski en sonunda daha önce başarısız olduğu yerde başarılı mı olmuştur? Biz, bunun tersine, Dostoyevski&rsquo;nin babanın değerlerine de, gururunun Öteki&rsquo;ye karşı silah olarak kullandığı tüm öteki değerlere de, yaşamının belli bir döneminde sırtını çevirdiğine inanıyoruz. Kaybolan oğul<a id="a37"></a><a href="../Text/notes.html#a99"><span class="t15">{28}</span></a> dünyevi babanın düzeyine geri dönemez. Başkaldırı şu ya da bu değeri reddettiği için değil, o değerleri reddetmeye de, korumaya da pek elverişli olmadığı için kötüdür. Baba cinayeti düşüncesi bir adım ilerleyemeden, karşısavdan karşısava hareket eder. Saltık Öteki&rsquo;yi ararken, ister istemez Aynı&rsquo;ya saplanıp kalır. Başkaldırı ikilidir, ikircildir ve şeytancadır, çünkü saldırdığı şeye saygı duyar ve saygı duyduğu şeye saldırır. Ama putlara saldırdığında iyidir, her ne kadar gücünü son ve çok büyük bir putataparlıktan alsa da. Hiçbir şeyi, Rus geleneğini bile, kozmopolit <span class="t14">entelijansiya</span>&rsquo;yı bile benimsememek iyidir. O <span class="t14">entelijensiya</span>&rsquo;nın çekilmez olmasının nedeni köklerinden kopmuş olması değil, sonunda köklerinden kopma eğilimine bağlı kalmaması; onu Dostoyevski&rsquo;yle aynı yere, demek ki parçalanmaya ve kopuşa sürüklemesi gereken çelişkilerde görünüşte bir denge bulmasıdır.</p>

  <p class="p7">Buna karşın, başkaldırı kötüdür; köklerden kopmayı tam kopuşa, demek ki İsa&rsquo;dan gelip, ona dönen özgürlüğe dek götürmeyi başaramaz, işte Dostoyevski&rsquo;nin en sonunda, İsa&rsquo;nın yardımıyla, <span class="t14">Karamazov Karde</span><span class="t14">ş</span><span class="t14">ler</span>&rsquo;de eriştiği şey de bu özgürlüktür ve yazar ünlü &ldquo;Büyük Engizisyoncu&rdquo; metninde onu yüceltir.</p>

  <p class="p1">★ ★ ★</p>

  <p class="p7">Olay Sevilla&rsquo;da, XV. yüzyılın sonunda geçer. İsa bir sokakta ortaya çıkar ve çevresini bir kalabalık sarar, ama Büyük Engizisyoncu oradan geçmektedir; kalabalığa bakar ve İsa&rsquo;yı tutuklatır. Gece olduğunda, tutukluyu hücresinde ziyaret eder ve ona uzun uzun &ldquo;düşünce&rsquo;sinin çılgınca olduğunu anlatır.</p>

  <p class="p7">&ldquo;Sen krallığını insanların sözde yüceltseler de nefret ettikleri ve her zaman ondan kaçıp putlara sığınacakları o özgürlük üstüne kurmak istedin, insanları daha az özgür kılmak gerekiyordu, sense daha özgür kıldın, bu yüzden putları da, put çatışmalarını da artırdın; insanlığı şiddete, yoksunluğa ve düzensizliğe mahkûm ettin.&rdquo;</p>

  <p class="p7">Engizisyoncu eskisinden de kocaman olacak ve onun gibi yıkılmaya yargılı, yeni bir Babil Kulesi&rsquo;nin yükseleceğini sezer. Hıristiyan özgürlüğünün meyvesi olan büyük Prometheus&rsquo;çu girişim &ldquo;insanların birbirini yemesi&rsquo;yle sonuçlanacaktır.</p>

  <p class="p7">Büyük Engizisyoncu&rsquo;nun yeraltının, Stavrogin&rsquo;in ve Kirilov&rsquo;un Dostoyevski&rsquo;ye öğrettiği şeyler arasında bilmediği bir şey yoktur. Bayağı akılcılar ne bireyin ruhunda, ne de tarihte İsa&rsquo;nın herhangi bir izini görür, ama Engizisyoncu Tanrı&rsquo;nın ete kemiğe bürünmesinin her şeyi daha da kötüleştirdiğini söyler. Geçen on beş yüzyıl ve nasıl geçeceğini önceden bildirdiği gelecek dört yüzyıl da onun söylediklerini destekler.</p>

  <p class="p7">Engizisyoncu, Nietzsche&rsquo;den ve Freud&rsquo;dan farklı olarak, İsa&rsquo;nın iletisiyle onun yol açtığı psikolojik kanseri birbirine karıştırmaz. Dolayısıyla, İsa&rsquo;yı insan doğasını küçümsemekle değil, gözünde büyütmekle, olanaksız iyilik ahlakının sonunda ister istemez mazoşizm ve aşağılanma evrenine açılacağını anlamamakla suçlar.</p>

  <p class="p7">Büyük Engizisyoncu, Kirilov gibi, bir doğaötesi darbesiyle putataparlığa son vermeye çalışmaz. Kötülüğü kötülükle iyileştirmek ister; insanları kıpırtısız putlara, özellikle de putataparca bir İsa anlayışına bağlamak ister. D. H. Lawrence, ünlü bir yazısında, Dostoyevski&rsquo;yi &ldquo;sapkınlık&rdquo;la suçlar, çünkü Dostoyevski Lawrence&rsquo;ın insanların ve dünyanın gerçeği olarak gördüğü şeyi kötü yürekli bir engizisyoncunun ağzından aktarmıştır.</p>

  <p class="p7">Engizisyoncu&rsquo;nun gözünde, İsa&rsquo;nın hatası &ldquo;önceden uyarılmış olduğu için&rdquo; daha da bağışlanmazdır. &ldquo;Çölde ayartma&rdquo;da, iblis, o &ldquo;varlığın kendini yok etmesini, hiçliği simgeleyen derin ruh&rdquo; kurtarıcıya görünür ve insanlığın dengesini, huzurunu ve mutluluğunu sağlayabilecek üç aracı ona sunar. Bu üç araç &ldquo;gizem, mucize ve otorite&rdquo;dir. İsa onları hor görür, ama Engizisyoncu ve benzerleri onları alıp, yine İsa adına, ama onunkine ters bir anlayışla, insan doğasının sınırlarına daha uygun bir yeryüzü krallığının ortaya çıkması için çalışır.</p>

  <p class="p7">Dostoyevski&rsquo;yle aynı düşüncede olan Simone Weil, engizisyonu tüm totaliter çözümlerin ilk örneği olarak görmüştür. Ortaçağ&rsquo;ın sonu, Hıristiyanlık tarihinde çok önemli bir süreçtir. Yetişkinliğe erişen mirasçı ona kalan mirası ister; vasileri ona güvenmemekte haksız sayılmaz, ama vasiliklerini sürekli uzatmakta haksızdırlar.</p>

  <p class="p7">Söylence kötülük sorununu tam da <span class="t14">Cinler</span>&rsquo;in bıraktığı yerden ele alır. Yeraltı o romanda Hıristiyanlığın başarısızlığı ve altüst oluşu olarak ortaya çıkar. Kurtarıcının bilgeliği ve özellikle ondaki kurtarıcı güç değil midir eksik olan? Dostoyevski kendi iç sıkıntısını gizlemek yerine açığa vurup ona olağanüstü bir yoğunluk kazandırır. Yazar nihilizmle asla kaçarak savaşmaz.</p>

  <p class="p7">Hıristiyanlık Dostoyevski&rsquo;yi düş kırıklığına uğratmıştır. Gerçekten de, İsa bile onun beklentisine yanıt vermemiştir. Öncelikle yoksunluğu ortadan kaldırmamıştır, acı vardır, bir de tüm insanlara vermediği şu ekmek. &ldquo;Yaşamı değiştirmemiştir&rdquo;, ilk sitem budur; İkincisiyse daha da ağırdır. Hıristiyanlık kesinliği sağlamaz; neden Tanrı ona inanmak isteyip de bunu başaramayanlara kendi varlığının bir kanıtını, bir <span class="t14">i</span><span class="t14">ş</span><span class="t14">aret</span> göndermez? Son olarak ve özellikle de, hiçbir çabanın, hiçbir boyun eğişin yok edemediği o gurur, kimi zaman işi İsa&rsquo;yı kıskanmaya dek vardıran o gurur vardır...</p>

  <p class="p7">Dostoyevski Hıristiyanlığa karşı kendi sitemlerini anlatırken, <span class="t14">İ</span><span class="t14">ncil</span>'i eline alır, &rdquo;çöldeki&rdquo; üç &ldquo;ayartma&rsquo;yla karşılaşır:</p>

  <p class="p7">&ldquo;Bundan sonra İsa, İblis tarafından denenmek üzere Ruh aracılığıyla çöle götürüldü. İsa kırk gün kırk gece oruç tuttuktan sonra acıktı. O zaman Ayartıcı yaklaşıp, &lsquo;Tanrı&rsquo;nın Oğluysan, söyle şu taşlar ekmek olsun&rsquo; dedi. İsa ona şu karşılığı verdi: &lsquo;&ldquo;İnsan yalnız ekmekle yaşamaz, Tanrı&rsquo;nın ağzından çıkan her sözle yaşar&rdquo; diye yazılmıştır&rsquo;.</p>

  <p class="p7">Sonra İblis O&rsquo;nu kutsal kente götürdü. Tapınağın tepesine çıkarıp, &lsquo;Tanrının Oğluysan, kendini aşağı at&rsquo; dedi, &lsquo;Çünkü şöyle yazılmıştır: &ldquo;Tanrı, senin için meleklerine buyruk verecek. Ayağın bir taşa çarpmasın diye Seni elleri üzerinde taşıyacaklar&rsquo;&rdquo;. İsa İblise şu karşılığı verdi: &ldquo;&lsquo;Tanrın Rab&rsquo;bi denemeyeceksin&rdquo; diye de yazılmıştır&rsquo;.</p>

  <p class="p7">İblis bu kez İsa&rsquo;yı çok yüksek bir dağa çıkardı. O&rsquo;na bütün görkemiyle dünya ülkelerini göstererek, &lsquo;Yere kapanıp bana taparsan, bütün bunları sana vereceğim&rsquo; dedi. İsa ona şöyle karşılık verdi: &lsquo;Çekil git, Şeytan! &ldquo;Tanrın Rab&rsquo;be tapacak, yalnız O&rsquo;na kulluk edeceksin&rdquo; diye yazılmıştır<a id="a38"></a><a href="../Text/notes.html#a101"><span class="t15">{29}</span></a>&rdquo;&rsquo;.</p>

  <p class="p7">İşte bunlar Dostoyevski&rsquo;yi ayartan en önemli öğelerdir: toplumsal mesihçilik, kuşku ve gurur. Özellikle gurur üstüne uzun uzun düşünülebilir. Gururlu kişinin arzuladığı her şey önünde sonunda <span class="t14">Öteki</span>, demek ki Şeytan karşısında dize gelmesine yol açar. Fyodor Mihayloviç&rsquo;in yaşamında bu ayartmalardan herhangi birine kendini kaptırmadığı tek an, üçüne birden kapıldığı andır. Dolayısıyla, bu olağanüstü ileti bütünüyle kendisine yöneliktir; Söylence kendi çağrısını duyduğunun kanıtıdır. <span class="t14">İ</span><span class="t14">ncil&rsquo;</span>de kendi gereksinimlerine bunca uyan bir metnin oluşu onu büyük ölçüde avutur. Aradığı işaret budur işte; Engizisyoncu&rsquo;nun ağzından bize çarpıcı ve üstü kapalı biçimde söylediği şey tam da budur:</p>

  <p class="p7">&ldquo;Senin reddettiğin ve kitaplarda &lsquo;kötü yola çekme&rsquo; olarak gösterilen o üç sorudan daha gerçek bir şey var mı? Şunu da söyleyeyim ki, eğer dünyada gerçekten insanlığı yıldırımla çarpar gibi meydana gelmiş bir mucize varsa, işte o gün, sana sunulan o üç kötü yolun teklif edildiği gün olmuştur. Eğer o korkunç ruhun sorduğu bu üç sorunun kitaplardan hiç iz bırakmadan yok olduğunu düşünmek mümkün olsaydı, hatta bir örnek, bir deneme olsun diye böyle bir şeyi aklımızdan geçirmek mümkün olsaydı, o soruları yeniden icat edip, yazmak ve tekrar o kitaplara geçirmek gerekseydi, bu iş için de dünyadaki bütün akıllı insanlar, devlet adamları, din bilginleri, bilim adamları, filozoflar, şairler bir araya getirilip, onlara: &lsquo;Bize üç soru bulun, ama bunlar öyle sorular olsun ki, oluşumun bütünlüğünü olduğu gibi kavramaktan başka ayrıca üç sözle, üç cümleyle insanlığın ve dünyanın geleceğini özetlesin,&rsquo; denilseydi, sanıyor musun ki, dünyanın bir araya getirilen bütün bu bilimi, derinlik ve etki bakımından, gerçekten o güçlü ve zeki ruhun sana çölde sorduğu o soruların derinliğine ve gücüne eşit olacak üç soru bulabilir? Yalnız o sorular [...] bile, onların sana sorulması mucizesi [...] bile, senin o sırada ölümlü, geçici bir insan aklıyla değil, ölümsüz ve mutlak bir akılla karşılaşmış olduğunu belirtmeye yeterlidir. Çünkü bu üç soruda sanki insanlığın bundan sonraki tüm tarihi bir bütün içinde özetlenmiş gibidir ve bütün dünyada insanlık tarihinde görülen bütün çözülmesi imkânsız zıtlıkların birleştiği üç şekil karşısına çıkarılmıştır. O zamanlar bunun böyle olduğu, daha o kadar iyi görülemezdi. Çünkü henüz gelecek bilinmeyen bir şeydi. Ama bugün aradan on beş yüzyıl geçtikten sonra, görüyoruz ki bu sorularda her şey o kadar iyi tahmin edilmiş ve önceden o kadar iyi haber verilmiştir ki, aynı zamanda her şey öylesine harfi harfine gerçekleştirilmiştir ki, artık o sorulardan ne bir şey çıkarmaya imkân vardır, ne de onlara herhangi bir şey katmaya!<a id="a39"></a><a href="../Text/notes.html#a103"><span class="t15">{30}</span></a>&rdquo;</p>

  <p class="p7">Söylence, özünde, Büyük Engizisyoncu&rsquo;nun <span class="t14">İ</span><span class="t14">ncil</span>&rsquo;de değindiği sahnenin yinelenmesi ve yoğunlaştırılmasından başka bir şey değildir. Bu yeni ayartıcının öne sürdüğü kanıtlar karşısında Alyoşa&rsquo;nın sessizliğini korumasını biraz safça sorgularken, bunu anlamak gerekir. Söylencenin &ldquo;çürütülmesi&rdquo;ne gerek yoktur, değil mi ki Hıristiyanlığın bakış açısında, haklı olan iblis, Büyük Engizisyoncu, Ivan&rsquo;dır. Dünya kötülüğe teslim olmuştur. Aziz Luka&rsquo;da, iblis tüm dünyevi gücün kendisine verildiğini söyler: &ldquo;Ben de dilediğim kişiye veririm&rdquo;. İsa bu savı &ldquo;çürütmez&rdquo;. Asla kendi adına konuşmaz; Kutsal Yazılardan alıntıların ardına sığınır. O da Alyoşa gibi tartışmaya girmez.</p>

  <p class="p7">Büyük Engizisyoncu, Şeytanı övdüğüne inanır, ama bize bunu söyleyen <span class="t14">İ</span><span class="t14">ncil</span>&lsquo;dir, tazeliğini on beş yüzyıllık, on dokuz yüzyıllık Hıristiyanlık tarihi boyunca koruyan <span class="t14">İ</span><span class="t14">ncil.</span> Yalnızca ayartmalarla ilgili olarak da değil, Söylence her an <span class="t14">İ</span><span class="t14">ncil</span>&rsquo;in sözlerini yankılar: &ldquo;Yeryüzüne barış getirmeye mi geldiğimi sanıyorsunuz? Size hayır diyorum, ayrılık getirmeye geldim. Bundan böyle bir evde beş kişi, ikiye karşı üç, üçe karşı iki bölünmüş olacak. Baba oğluna karşı, oğul babasına karşı, anne kızına karşı, kız annesine karşı [...] olacaktır<a id="a40"></a><a href="../Text/notes.html#a104"><span class="t15">{31}</span></a>&rdquo;.</p>

  <p class="p7">Söylencedeki temel düşünceye, özgürlüğün ve İsa&rsquo;nın lütfunun artmasının insanları sürükleyeceği tehlikeye, Büyük Engizisyoncu&rsquo;nun göze almak istemediği tehlikeye de, <span class="t14">İ</span><span class="t14">ncil&rsquo;</span>deki ister istemez Dostoyevski&rsquo;ci yeraltının doğaötesi düşüncesini akla getiren bölümlerde rastlanır.</p>

  <p class="p7">&ldquo;Kötü ruh insandan çıkınca kurak yerlerde dolanıp huzur arar, ama bulamaz. &lsquo;Çıktığım eve, kendi evime döneyim&rsquo; der. Eve gelince orayı bomboş, süpürülmüş, düzeltilmiş bulur. Bunun üzerine gider, kendisinden kötü yedi ruh daha alır ve eve girip yerleşirler. Böylece o kişinin son durumu ilkinden beter olur. Bu kötü kuşağın başına gelecek olan da budur.&rdquo;</p>

  <p class="p7">Büyük Engizisyoncu&rsquo;nun kara kötümserliğinin ardında, <span class="t14">Cinler&rsquo;in</span> askıda bıraktığı soruya yanıt veren, tarihe öbür dünya açısından bir bakış biçimlenir. Çünkü o insanın başkaldıracağını öngörmüştür, İsa gelişinin yol açacağı acıları ve bölünmeleri öngörmüştür. Konuşmacının gururlu güveni yeni bir çelişkiyi, başkaldırı hesaplarını hiç zorlanmadan bozan Kutsal Kurtarıcı çelişkisini sezmemizi sağlar. Şeytanın yeniden ortaya çıkışı onun baştan yenik olmasını engellemez. Sonuçta, her şey, putataparlık bile, iyiliğe yönelmelidir.</p>

  <p class="p7">Dünya İsa&rsquo;yı izleyeceğine ondan kaçmış olsaydı, İsa bu kaçışı kurtarıcı olarak tasarıları yararına kullanabilecekti. Birlikte ve sevinçte gerçekleştirmek istediği şeyi bölünmede ve çelişkide gerçekleştirecekti. İsa olmaksızın tanrısallaşmaya çalışan insansa kendini haça yerleştirir. Yeraltını doğuran şey, İsa&rsquo;nın doğru yoldan ayrılan ama canlı özgürlüğüdür, insan doğasının Öteki&rsquo;yle Ben arasındaki çatışmada, yoğurulup öğütülmeyen tek bir parçası yoktur; kendine karşı bölünen Şeytan, Şeytanı kovar; putlar putları yıkar, insan yavaş yavaş, Tanrı&rsquo;ya ilişkin tanrıtanımazlığın silip süpürdüğü değersiz kavramlar da içinde olmak üzere, tüm yanılsamaları kurutur; gitgide hızlanan bir burgaca kapılır. Hep daha çılgın ve yalancı olan evreni Tanrı&rsquo;nın yokluğunu ve ona gereksinimi daha çarpıcı biçimde açığa vurur. Birbirini izleyen inanılmaz felaketler, adına Batı uygarlığı dediğimiz akıl almaz sayıda imparatorluk, krallık, toplumsal, felsefi ve siyasal sistem; sürekli genişleyen ve içinde tarihin gittikçe daha büyük bir hızla gömüldüğü bir uçurum barındıran bu çember, tüm bunlar tanrısal kurtuluş tasarısını tamamlar. Bu tasarı İsa&rsquo;nın insan özgürlüğüne saygı duymasaydı seçeceği yol değil, insanın İsa&rsquo;yı reddederek seçtiği yoldur.</p>

  <p class="p7">Dostoyevski&rsquo;nin sanatı tam anlamıyla peygambercedir. Geleceği önceden bildirmesi anlamında değil, gerçekten <span class="t14">Kutsal Kitap</span>&rsquo;a değgin olması anlamında; o Tanrı&rsquo;nın halkının kendini yeniden putataparlığa kaptırışını duyurur bıkıp usanmadan. Bu putataparlığın sonucu olan sürgünü, parçalanmayı ve acıları açığa vurur. İsa sevgisiyle insan sevgisinin bir olduğu bir dünyada, gerçek denektaşı bizim ötekiyle olan ilişkimizdir. Öteki&rsquo;yi putlaştırmamak ve yeraltının derinliklerinde ondan nefret etmemek için, insanın Öteki&rsquo;yi <span class="t14">kendiymi</span><span class="t14">ş</span> <span class="t14">gibi</span> sevmesi gerekir, iyi günde kötü günde, Ruh&rsquo;a adanmış bir dünyada insanları ayartabilecek olan altın buzağı değil, o Öteki&rsquo;dir.</p>

  <p class="p7"><span class="t14">Eski Antla</span><span class="t14">ş</span><span class="t14">ma&rsquo;daki</span> ve <span class="t14">Yeni Antla</span><span class="t14">ş</span><span class="t14">ma&rsquo;daki</span> iki putataparlık biçimi arasında, yasanın katılığıyla evrensel Hıristiyan özgürlüğü arasındakilerle aynı farklar ve aynı benzerlik ilişkisi vardır, ilk putataparlığı betimleyen tüm sözler benzer biçimde ikincisini de tanımlar; işte bu yüzden <span class="t14">Eski Antla</span><span class="t14">ş</span><span class="t14">ma</span> hin kehanetli yazını canlı kalmıştır.</p>

  <p class="p7">Engizisyoncu&rsquo;nun sözlerinin &ldquo;dolaylı yoldan&rdquo; betimlediği Hıristiyanlığın, ayartma anlatısında da Şeytan&rsquo;ın sözlerinin &ldquo;dolaylı yoldan&rdquo; betimlediği Hıristiyanlığın, belli bir kentsoylu sofuluğunun bize iyi göstermeye çalıştığı doğaötesi bulamacıyla hiç ilgisi yoktur, ilk İsa insanı üstinsan yapmak istemiştir, ama Prometheus&rsquo;çu düşünceninkilerin tersi yollardan. Dolayısıyla, Büyük Engizisyoncu&rsquo;nun tüm kanıtları, gerektiği gibi anlaşıldığında, kendilerine karşı dönerler. Alyoşa&rsquo;nın da Söylence&rsquo;nin yazarı ve anlatıcısı ağabeyi İvan&rsquo;a gösterdiği şey budur. &ldquo;Şiirin İsa&rsquo;ya bir övgüdür. Bir kötüleme değil...<a id="a41"></a><a href="../Text/notes.html#a107"><span class="t15">{32}</span></a>&rdquo;</p>

  <p class="p7">İsa her türlü ayrıcalıktan, her türlü güçten bile isteye vazgeçmiş; insan üstünde en ufak baskı kurmayı istememiş, kendi için sevilmeyi dilemiştir. Konuşan bir kez daha Engizisyoncu&rsquo;dur; böylesi sözleri &ldquo;çürütme&rsquo;yi hangi Hıristiyan ister? Engizisyoncu her şeyi görür, her şeyi bilir, her şeyi anlar; hatta sessiz sevgi çağrısını bile duyar, ama ona yanıt vermek elinden gelmez. Bu durumda o sevginin varlığını yeniden ileri sürmekten başka ne yapılabilir? İşte İsa&rsquo;nın hiçbir şey söylemeden zavallı yaşlı adama verdiği öpücüğün anlamı budur. Alyoşa da anlatısının sonunda ağabeyini öper, İvan ise gülerek onu metninden aşırma yapmakla suçlar.</p>

  <p class="p1">★ ★ ★</p>

  <p class="p7">Engizisyoncu&rsquo;nun şeytanca seçimi İvan Karamazov&rsquo;un şeytanca seçiminin bir yansımasından başka bir şey değildir. Dört kardeş babalarının öldürülmesinde suç ortağıdır, ama aralarındaki en büyük suçlu İvan&rsquo;dır, çünkü cinayet eyleminin esin kaynağı odur. Piç Smerdyakov İvan&rsquo;ın ikizidir; hem ona hayrandır, hem de ondan çılgınca nefret eder. İvan&rsquo;ın yerine babayı öldürmek demek, o başkaldırı önderinin gözü pek sözlerini uygulamaya geçirmek, onun en gizli arzularının ötesine geçmek, kendisinin belirlediği yolda onu geride bırakmak demektir. Ama hâlâ bir insan olan bu ikizin İvan&rsquo;ın yanındaki yerine kısa bir süre sonra şeytansı bir ikiz geçecektir.</p>

  <p class="p7">İkiz sanrısı, daha önce gördüğümüz üzere, yeraltı yaşamına özgü bir dizi öznel ve nesnel olayı birleştirir. Hem gerçek, hem de aldatıcı olan bu sanrı, ancak ikiye bölünme olaylarının belli bir yoğunluk ve ağırlık düzeyine erişmeleri durumunda algılanabilir.</p>

  <p class="p7">İblis sanrısı, olay planında, gururun doğurduğu psiko-patolojik bozuklukların <span class="t14">yeniden a</span><span class="t14">ğı</span><span class="t14">rla</span><span class="t14">ş</span><span class="t14">mas</span><span class="t14">ı</span><span class="t14">yla,</span> açıklanır ve dinsel planda, yeraltı psikolojisinin doğaötesi bağlamında aşılmasını simgeler. Deliliğe ne kadar yaklaşılırsa, gerçekliğe de o kadar yaklaşılır ve kişi deliliğe kapılmazsa, ister istemez gerçekliğe erişmek durumundadır.</p>

  <p class="p7">Geleneksel iblis anlayışı nedir? Bu kişi yalanın babasıdır; dolayısıyla, hem doğru, hem de yanlış; hem aldatıcı, hem de gerçek; hem düşsel, hem de gündeliktir. Onun içimizde olduğuna inandığımızda dışımızda, dışımızda olduğuna inandığımızdaysa içimizdedir. Yararsız bir asalak yaşamı sürmesine karşın, ahlakidir ve kesinkes &ldquo;Manici&rdquo;dir. Bize içimizdeki en kötü şeylerin rahatsız edici karikatürünü sunar. Hem ayartıcı, hem de rakiptir; uyandırdığı arzuları durmaksızın engeller ve olur a, onları yerine getirdiğinde de, bunu bize düş kırıklığı yaşatmak için yapar.</p>

  <p class="p7">Bu iblisle Dostoyevski&rsquo;ye özgü ikiz arasındaki ilişkilerin altını çizmeye gerek yoktur. İblisin bireyciliği, tıpkı ikizinki gibi, bir başlangıç noktası değil, bir varış noktasıdır. Nasıl ki ikiz tüm ikiye bölünmelerin merkezi ve kökenidir, iblis de tüm cinlenmelerin ve başka şeytanca belirtilerin merkezi ve kökenidir. Nesnel bir yeraltı okuması cinciliğe varır. Buna da şaşırmamak gerekir; gerçekte, &ldquo;kendine karşı <span class="t14">bölündü</span><span class="t14">ğ</span><span class="t14">ü</span>&rdquo; için ayakta kalmayı başaramayacak &ldquo;Şeytanın krallığı&rdquo;ndayızdır her zaman.</p>

  <p class="p7">İkizle iblis arasında bir özdeşlik ilişkisi değil, bir benzerlik ilişkisi kurulur. İlkinden ikincisine, portreden karikatüre geçer gibi geçilir. Çizer ana çizgilerin üstünde durup öyle olmayanları atar; tam bir parodici olan iblis de bir parodinin meyvesidir. Sanatçı kendine öykünür; yapıtına işlemiş anlamları sürekli daha çarpıcı kılmak için yalınlaştırır, şemalaştırır ve kendi özünü pekiştirir.</p>

  <p class="p7">Dolayısıyla, ikizle iblis arasında bir kırılma, doğaötesi bir <span class="t14">s</span><span class="t14">ı</span><span class="t14">çrama</span> yoktur; birinden ötekine belli olmadan geçilir, tıpkı romantik ikiye bölünmelerden kişileştirilmiş ikize belli olmadan geçildiği gibi. Yöntem özünde <span class="t14">estetik</span>&rsquo;tir. Büyük sanatçıların çoğunda olduğu gibi, Dostoyevski&rsquo;de de, bir yandan akla biçimci bir sanat kuramını getirmemesi gereken, &ldquo;işlemsel bir biçimcilik&rdquo; vardır. Belki de biçimle içerik arasındaki her zaman diyalektik olan ayrım, gerçekte yalnızca yaratma yöntemi açısından yerinde bulunabilir. Sanatçıyı biçim arayışıyla tanımlamak doğrudur, çünkü sanatçı gerçekliğe, dünyayı ve kendini tanımaya onun aracılığıyla ulaşır. Burada biçim tam olarak anlamın önüne geçer, işte bu yüzden &ldquo;saf&rdquo; biçim olarak ileri sürülmüştür.</p>

  <p class="p7">Demek ki, Dostoyevski&rsquo;de, iblisi gerekli kılan şey, yapıtın hammaddesini oluşturan birtakım temel takıntıların yapısını açığa çıkarmaya yönelik karşı konulmaz bir eğilimdir, iblis düşüncesi yeni hiçbir öğeyi devreye sokmaz, ama eskileri daha tutarlı, daha anlamlı biçimde düzenler; gözlemlenen tüm olayları birleştirebilecek şey oymuş gibi görünür. Doğal bir evrende, doğaüstü nedensiz yere ortaya çıkıvermez. İblis bize olayların <span class="t14">neden</span>&rsquo;i olarak sunulmaz; onu kendi hasta beyninin bir &ldquo;yansıma&rsquo;sı olarak gören, ama en sonunda, Luther gibi, mürekkep hokkasını kafasına atan İvan&rsquo;ın tüm düşüncelerini yineler.</p>

  <p class="p7">İvan&rsquo;ın iblisi, yaratıcısının gerçekçilikteki titizliği ölçüsünde daha da ilginç olur. <span class="t14">Karamazov Karde</span><span class="t14">ş</span><span class="t14">ler</span>&rsquo;den önce, iblis izleği hiç ikiz izleğine bulaşmamıştır; Dostoyevski&rsquo;de, &ldquo;romantik&rdquo; dönemde bile, alınan yazarların pek sevdiği o bütünüyle yazınsal ve süsleyici koşutluklara rastlanmaz. Buna karşılık, yazar Stavrogin adlı kahramanına da şeytansı bir ikiz vermeyi düşünmüştür, ama o ikiz zaten İvan&rsquo;ınkidir. Anımsanacağı üzere, yeraltı psikolojisi Dostoyevski&rsquo;ye, <span class="t14">Cinler</span>&rsquo;den başlayarak, tümüyle Hıristiyanlığa özgü yapının ters imgesi olarak, tam da <span class="t14">ikiz</span>&rsquo;i olarak görünür olmuştur. Dostoyevski kafasındaki düşünceden geçici olarak vazgeçtiyse, bunu kendi içindeki romancının <span class="t14">Karamazov Karde</span><span class="t14">ş</span><span class="t14">ler</span>&rsquo;de içini dökecek bağnazlığı hâlâ engellediği için değil, okuyucuların anlamamasından korktuğu için yapmıştır; içsel gereklilik daha bu engeli aşabilecek denli olgunlaşmamıştır.</p>

  <p class="p7"><span class="t14">Karamazov Karde</span><span class="t14">ş</span><span class="t14">ler</span>&rsquo;le birlikte, bunun zamanı gelir. İblis büsbütün nesnelleştirilmiş, kovulmuş, savuşturulmuştur; dolayısıyla, yapıtta iblis olarak ortaya çıkmalıdır. Saf kötülük açığa vurulur ve hiçliğini ortaya koyar; artık korkutmuyordur; hatta yakasına yapıştığı varlıktan ayrılınca, önemsiz ve gülünç görünür; bir karabasandan başka bir şey değildir.</p>

  <p class="p7">İblisin bu güçsüzlüğü havadan bir düşünce değildir; yapıtın tüm sayfalarına geçirilmiş bir gerçektir. Engizisyoncu yalnızca iyiliği anlatabiliyorsa, bunun nedeni kötülükte öncellerinden çok daha ileri gitmesidir. <span class="t14">Onun</span> gerçekliğiyle seçilmiş kişilerinle arasında neredeyse hiç fark kalmamıştır. Gerçekte, kötülüğü bilerek seçmiştir. Söylediği şeylerin hemen hemen hepsi doğrudur, ama vardığı sonuçlar kökten yanlıştır. Son sözleri <span class="t14">Vahiy</span>&rsquo;le birlikte, bütün <span class="t14">Yeni Antla</span><span class="t14">ş</span><span class="t14">ma</span>&rsquo;yı sona erdiren sözlerin saf ve yalın biçimde tersine çevrilişidir; ilk Hıristiyanların <span class="t14">Marana Tha's</span><span class="t14">ı</span><span class="t14">na.</span> &ndash;&rdquo;Gel Ya Rab!&rdquo;&ndash; karşılık, Engizisyoncu şeytanca sözlerle: &ldquo;Git ve artık bir daha gelme... Bir daha ayak basma buralara!&rdquo; der.</p>

  <p class="p7">Hem en güçlü, hem de en zayıf olan bu kötülük, kökünde kavranan kötülük, demek ki saf <span class="t14">seçim</span> olarak açığa vurulan kötülüktür. Şeytansı bilincin uç noktası aynı zamanda körlüğün de uç noktasıdır. <span class="t14">Karamazov Karde</span><span class="t14">ş</span><span class="t14">ler</span>&rsquo;deki Dostoyevski en az romantik Dostoyevski kadar ikircildir, ama ikircilliğin terimleri artık aynı değildir. <span class="t14">Ezilenler</span>&rsquo;de, özgecilik, soyluluk ve özveri temelli söz sanatı, içinde gururu, mazoşizmi ve nefreti saklar. <span class="t14">Karamazov Karde</span><span class="t14">ş</span><span class="t14">ler</span>&rsquo;deyse<span class="t14">,</span> ön plana geçen gururdur. Ama bu gururun çılgınca söylemleri romantik söz sanatıyla hiç ortak noktası olmayan bir iyiliğin sezilmesini sağlar.</p>

  <p class="p7">Dostoyevski kendi kendini çürütmesi ve iflas ettirmesi için kötülüğün konuşmasına izin verir. Engizisyoncu insanları aşağıladığını ve kendisini Şeytan karşısında diz çökmeye iten egemenlik isteğini açığa vurur. Ama kötülüğün bu biçimde kendini çürütmesi, kendini yok etmesi apaçık olmamalıdır, yoksa estetik ve ruhsal değerini yitirir; başka bir deyişle, <span class="t14">ayart</span><span class="t14">ı</span><span class="t14">c</span><span class="t14">ı</span><span class="t14">l</span><span class="t14">ı</span><span class="t14">k</span> değerini yitirir. Modelini söylencenin oluşturduğu bu sanat, özünde ayartma sanatı olarak tanımlanabilir. Neredeyse romandaki tüm kahramanlar Alyoşa&rsquo;yı ayartmaya çalışır; babası, ağabeyleri, aynı zamanda Alyoşa&rsquo;yı kendisine getirsin diye kötü keşiş Rakitin&rsquo;e para veren ayartıcı Gruşenka. Zosima Dede de öldükten sonra yeni bir ayartmanın nesnesine dönüşür: Cesedinin hızla çürümesi manastırdakilerin saf inancını sarsar.</p>

  <p class="p7">Ama en korkunç ayartıcı, suçsuz çocukların acısını bir doğaötesi başkaldırıya gerekçe olarak sunan İvan&rsquo;dır kuşkusuz. Alyoşa altüst olur, ama ayartıcı bir kez daha güçsüzdür; hatta bilmeden iyiliğin kazanması için çalışır, çünkü sözleriyle kardeşini zavallı yavrucak İlyuşa ve arkadaşlarıyla ilgilenmeye isteklendirir. Başkaldıranı İsa&rsquo;dan uzaklaştıran nedenler, sevgiye açık olanları ona doğru iter. Alyoşa çocukların sıkıntı çektiği düşüncesiyle içinde kabaran acının İsa&rsquo;nın kendisinden ona geldiğini iyi bilir.</p>

  <p class="p7">İsa&rsquo;nın ayartılmalarıyla Alyoşa&rsquo;nın ayartılmaları arasında, iki ayartıcıya verilen iki öpücüğün koşutluğunun da vurguladığı bir benzerlik vardır. Söylence <span class="t14">İ</span><span class="t14">ncil&rsquo;</span>deki ana örneğin çevresindeki tek merkezli, bir dizi çember gibi sunulur: Söylence çemberi, Alyoşa çemberi, son olarak da okurun çemberi. Ayartıcı romancının sanatı insana özgü tüm durumların ardında, o durumların içerdiği seçimi açığa çıkarmaya dayanır. Romancı şeytan değil, onun avukatı, <span class="t14">advocatus diaboli</span>&rsquo;dir<span class="t14">,</span> bizi doğruya götürmek için yanlışı öğütler. Okurun görevi, az önce okuduğu şeyin &ldquo;İsa&rsquo;yı kötüleme değil, bir övgü olduğunu&rdquo; anlamaktır Alyoşa&rsquo;nın yaptığı gibi.</p>

  <p class="p7">Dostoyevski&rsquo;nin Slavcı ve gerici arkadaşları hiçbir şey anlamamıştır. Görünüşe göre, kimse bunca yalın, bunca yüce bir sanata gerçekten hazır değildir. Hıristiyan romancıdan beklenen, güven veren formüller, iyiyle kötünün belirgin biçimde birbirinden ayrılması, sözcüğün ideolojik anlamıyla &ldquo;dinsel&rdquo; sanattır. Son Dostoyevski&rsquo;nin sanatı, dünyadaki kısır uyuşmazlıklar açısından bakıldığında korkunç ikircildir, çünkü ruhsal açıdan korkunç açıktır. Kutsal Sinod&rsquo;un Başkanı Konstantin Pobedonostsev, yokluğuyla birçok çağdaş eleştirmeni ya üzen ya da sevindiren o &ldquo;çürütme&rsquo;yi ilk isteyen kişi olmuştur. Dostoyevski&rsquo;nin bu istenen çürütmenin sözünü vererek, yapıtının yüzeysel biçimde okunmasını bir biçimde onaylamasına şaşırmamak gerekir. Yapıtın nesnel anlamını belirleyen kişi yazar değil, okurdur. Okur en güçlü olumsuzlamanın olumladığını anlamazsa, yaratıcı o olumlamanın gerçekten yapıtında var olduğunu nasıl bilebilir? Okur başkaldırıyla tapınmanın en sonunda birbirine benzediğini fark etmezse, yaratıcı o benzerliğin gerçeğe dönüştürüldüğünü nasıl bilebilir? Yaşamakta olduğu sanatı nasıl çözümleyebilir? Kendisinin değil, okurun hatalı olduğunu nereden anlayabilir? Yapıtı nasıl bir ruh haliyle yazdığını biliyordur, ama sonuçları bilemez. Kendisine amaçlanan etkinin açık olmadığı söylenirse, boyun eğmelidir buna. İşte Dostoyevski de bu nedenle çürütülemez olanı çürütmeye söz verir, ne var ki bu sözü asla ve haklı olarak yerine getirmez.</p>

  <p class="p7">Zosima Dede&rsquo;nin ölümüne ayrılmış sayfalar güzeldir, ama İvan&rsquo;ın sövgülerindeki deha işi güç yoktur onlarda. Dostoyevski&rsquo;yi tanrıtanımazlık yönüne çekmeye çalışan eleştirmenler, Dostoyevski&rsquo;de olumlu iyilik ifadesinin her zaman zahmetli olduğu üstünde durur. Gözlem doğrudur, ama ondan çıkarılan sonuçlar doğru değildir. Dostoyevski&rsquo;den &ldquo;olumlu&rdquo; bir sanat bekleyenler, bu sanatta bir tek Hıristiyan inancının uygun ifadesini görür.</p>

  <p class="p7">Ama onlar gerek sanat üstüne, gerek Hıristiyanlık üstüne bayağı düşünceleri olan kişilerdir hep. Aşırı olumsuzlama sanatı belki de, tersine, zamanımıza uygun, bu zamana yaraşacak tek Hıristiyan sanatıdır; o vaazlar sıralamaz, çünkü içinde yaşadığımız dönem onlara katlanamaz. Bu sanat hemen hemen kimsenin kabul edemeyeceği geleneksel doğaötesini bir kenara koyar; sırtını güven verici yalanlara değil, evrensel putataparlık bilincine dayar.</p>

  <p class="p7">Çağdaş sanatta dolaysız olumlama etkisizdir, çünkü Hıristiyan değerleri üstüne o çekilmez gevezelikleri anımsatır ister istemez. Büyük Engizisyoncu Söylencesi utanç verici nihilizmden de, değerlerin mide bulandırıcı yavanlığından da uzak durur. Bütünüyle yazarın acınası ve görkemli deneyiminden doğan bu sanat, olumlamayı olumsuzlamaların ötesinde arayacaktır. Dostoyevski yeraltından kaçma savında değildir; tersine onun öyle derinliklerine dalar ki ışığı öteki uçtan gelir. <span class="t14">Ben</span> <span class="t14">İ</span><span class="t14">sa&rsquo;ya bir çocuk gibi inanmam, ona inanc</span><span class="t14">ı</span><span class="t14">m</span><span class="t14">ı</span> <span class="t14">öyle dile getirmem.</span> <span class="t14">Ş</span><span class="t14">ükredi</span><span class="t14">ş</span><span class="t14">im ku</span><span class="t14">ş</span><span class="t14">ku s</span><span class="t14">ı</span><span class="t14">nav</span><span class="t14">ı</span><span class="t14">ndan geçmi</span><span class="t14">ş</span><span class="t14">tir.</span></p>

  <p class="p1">★ ★ ★</p>

  <p class="p7">Putatapar gururun parçalanmalarını ve ikiye bölünmelerini gün ışığına çıkaran bu sanat artık ikiye bölünmüş değildir. Onun iyiyle kötüyü saf seçim olarak ortaya koyduğunu söylemek, onda hiç Maniciliğin kalmadığını söylemektir. İvan&rsquo;ın kendini kurtarabileceğini, Alyoşa&rsquo;nınsa yolunu şaşırabileceğini her an hissederiz. Alyoşa&rsquo;nın sürekli tehdit altındaki saflığı, Mışkin&rsquo;in kıpırtısız kusursuzluğuna hiç benzemez. Artık ne <span class="t14">kendinde</span> iyi, ne de <span class="t14">kendinde</span> kötü vardır. Artık yalnızca tek bir insanlık gerçeği vardır. Bizim &ldquo;toplama aracılığıyla&rdquo; sanat olarak adlandırdığımız şeyin en üstün biçimidir bu. İyiyle kötü aynı korodaki art arda gelen sesler gibidir. Aralarındaki kavga ne kadar acımasızca olursa olsun, artık bütünün uyumana zarar veremez. Romanın en önemli sahneleri gerçek bir Hıristiyan destanından parçaları andırır.</p>

  <p class="p7">Yeraltı yaşamının yapıtları, gördüğümüz üzere, sisli ya da sulu sepkenli bir havada geçer. Ara mevsimin o ikircil ve belirsiz havası, o ikili hava yerini, <span class="t14">Karamazov Karde</span><span class="t14">ş</span><span class="t14">ler</span>&rsquo;in çocuklukla ilgili olanlar başta olmak üzere birçok sahnesinde, yele, güneşe, dondurucu bir soğuğa ve gerçek kış günlerindeki pırıl pırıl kara bırakır. Arı ışık nesnelere açık seçildiklerini ve kimliklerini geri kazandırır; don sıkılaştırıp büzüştürür her şeyi. Bu diriltici ve canlı hava en sonunda fethedilen, ele geçirilen birliğin havasıdır.</p>

  <p class="p7">Bu birliği son derece dikkat çekici kılan şey de yapıtın zenginliği ve çeşitliliğidir. Romanın konusunun bağlı olduğu farklı beşeri bilimlerin, yaptıkları keşifleri birbirleriyle uzlaştırmadıkları düşünüldüğünde bu daha iyi anlaşılacaktır. Örneğin, toplumbilimciler yeraltı putataparlığında, tarihsel evrimin aştığı toplumsal yapılara işlemiş bir tür fetişizm görür. Romandaki tüm verileri, Karamazovların tam da dağılmakta olan bir derebeylik toplumuna bağlı olmasından hareketle açıklamak isterler. Psikanalistlerse, aynı putataparlığı &ldquo;Oidipus&rdquo; çatışmasına dayandırır. Toplumbilimcilerle psikanalistler betimlemelerinin çemberini birdenbire kapayıverir. Gerçeğin içinden yalnızca keyfi olarak ayrılmış, daracık bir alanı bilir ve nedenleri gözlemlenen olaylar düzeyinde belirlemek isterler.</p>

  <p class="p7">Dostoyevski bize, Karamazovların kokuşmuş toplumunda, serflere çocuklar gibi davranılmadığını, ama çocuklara her zaman serfler gibi davranıldığını gösterir. Bize, çocukluğunun ilk yıllarında bir travma yaşamış bireyin nasıl farklı farklı durumların içini akıldışılıkla doldurduğunu, bunu yaparken o durumlardan her birini başlangıçtaki bir sarsıntının yinelenmesine dönüştürdüğünü gösterir. Son olarak da bize, bireysel tutumla ortak yapıların sürekli olarak üst üstüne bindiğini gösterir. Romancı olağanüstü bir toplumbilimci ve olağanüstü bir psikanalisttir. Ama bu iki yetenek onda birbiriyle çelişmez. Olay dinamiği asla bir nedenle ya da bir neden sistemiyle kesintiye uğramaz. Alyoşa&rsquo;nın Tanrısı bir neden değildir; dünyaya ve Öteki&rsquo;ye açılıştır. Romancı olay gözlemi çemberini asla kapatmadığı için, inanılmaz bir çağrıştırma gücü sergiler.</p>

  <p class="p7">Her şeyin özünde, her zaman insan gururu ya da Tanrı, demek ki özgürlüğün iki biçimi vardır. Rahatsız edici anıları derinlerde gömülü tutan şey gururdur; bizi kendimizden ve ötekinden ayıran şey gururdur; bireysel nevrozlar ve baskıcı toplumsal yapılar temelde sertleşmiş, taşlaşmış gururdan kaynaklanır. Gururun ve gurur diyalektiğinin bilincine varmak gerçeğin içinden parçalar ayırmayı reddetmek, özel bilgilerin bölünmelerini tek evrensel görüş açısı olan, dinsel bir görüş açısının birliğine doğru aşmaktır.</p>

  <p class="p7">Ama bu diyalektiğe egemen olmak için, zekâdan başka bir şey gerekir, gururu yenmek gerekir. Gururlu zekâ asla İsa&rsquo;nın şu sözünü anlamayacaktır: <span class="t14">Benimle birlikte toplamayan da</span><span class="t14">ğı</span><span class="t14">t</span><span class="t14">ı</span><span class="t14">yor demektir.</span> Gurur her zaman dağıtmaya ve son bölünmeye, demek ki ölüme yönelir; ama ölümü kabul etmek demek, birliğe kavuşmak demektir. Dolayısıyla, dağıtacağına toplayan yapıtta, gerçekten bir olan yapıtta ölümün ve dirilişin biçimi, demek ki gururu yenmenin biçimi olacaktır.</p>

  <p class="p7">Kovulan ikiz, yeniden yakalanan birlik, yerlerini bütünlüğü içinde insana bırakmak üzere ortadan yiten romantik melekle hayvandır. Sağlam akıl ve doğru gerçekçilik yeraltının kuruntularını alt eder. Yazar önce kendine günahkâr olarak bakmayı kabul ederek, somut olandan uzaklaşmamış, kendini ağlak zevke kaptırmamış olur. Ruhsal bir deneyime açmıştır benliğini; yapıtı da bu deneyimin hem telafisi, hem de tanığıdır.</p>

  <p class="p7">Deneyim özünde Aziz Augustinus&rsquo;inkinden ya da Dante&rsquo;ninkinden farklı değildir; bu yüzden de <span class="t14">Karamazov Karde</span><span class="t14">ş</span><span class="t14">ler</span>&rsquo;in yapısı <span class="t14">İ</span><span class="t14">tiraflar</span>&rsquo;ınkine ve <span class="t14">İ</span><span class="t14">lahi Komedya'</span>nınkine yakındır. Tanrı&rsquo;nın ete kemiğe bürünmesinin yapısı, Batı sanatının, Batı deneyiminin temel yapısıdır. Sanatçı ne zaman yapıtına, onu doğuran ruhsal başkalaşımın <span class="t14">biçim</span>&rsquo;ini kazandırmaya başarsa bu yapıya rastlanır. Yapı her ne kadar o başkalaşımın anlatısına uyabilse de, onunla karışmaz; her zaman onun bütünüyle gelişmesini isteyecek dinsel dönüşüme varmaz... Dostoyevski&rsquo;nin yapıtına, <span class="t14">Karamazov Karde</span><span class="t14">ş</span><span class="t14">ler</span>&rsquo;in ışığında son kez bakarsak, son romanda eksiksiz olan yapının bu kitapla ortaya çıkmadığını, ama ağır bir olgunlaşma sürecinden geçtiğini görürüz.</p>

  <p class="p7">İlk kez <span class="t14">Suç ve Ceza'</span>nın sonuç bölümünde ortaya çıkar; romantik melekçiliğin izlerini taşıyan <span class="t14">Budala</span> yapıtında yine yoktur. Stepan Trofimoviç&rsquo;in aslında ruhsal bir iyileşme olan ölümüyle, <span class="t14">Cinler</span>&rsquo;de yeniden kendini gösterir. <span class="t14">Delikanl</span><span class="t14">ı</span>&rsquo;da<span class="t14">,</span> kahraman Arkadi içine gömüldüğü cehennemin farkına yavaş yavaş varır ve dolayısıyla, ondan kurtulur. Yeraltı neredeyse kaçınılmaz bir durum olarak değil, bir geçiş olarak görünür artık. Esinlediği nefret onunla birlikte uzaklaşır, çünkü bu nefret de yeraltına özgüdür. Ama Tanrı&rsquo;nın ete kemiğe bürünmesinin biçimi bu romanda, en sonunda tek bir kahramanla kısıtlı olmadığı ve bu kez yapıta karıştığı <span class="t14">Karamazov Karde</span><span class="t14">ş</span><span class="t14">ler</span>&rsquo;deki gibi gelişmeyi başaramaz.</p>

  <p class="p7">Dolayısıyla, bu biçimin bir tarihi vardır, bu tarih de ruhsal bir iyileşmenin aşamalarına denk düşer. Ancak romancının yeraltından çıkmaya başladığı sıra doğabilmiştir; bütünüyle gelişmesi ancak tam özgürlükle gerçekleşebilmiştir. Demek ki, &ldquo;romantik&rdquo; dönem, geriye bakıldığında, tümüyle cehenneme iniş olarak görünür ve <span class="t14">Ezilenler</span>&rsquo;deki Dostoyevski Alyoşa&rsquo;nın, ağabeyi İvan&rsquo;la ilgili olarak sorduğu soruyu akla getirir: &ldquo;Ya gerçeğin ışıkları altında yeni bir hayata kavuşacak, ya da... nefret içinde [...] mahvolacak<a id="a42"></a><a href="../Text/notes.html#a109"><span class="t15">{33}</span></a>&rdquo;. Bu da demektir ki, yalnızca <span class="t14">Karamazov Karde</span><span class="t14">ş</span><span class="t14">ler</span>&rsquo;in ışığında belli yapıtlar değil, tüm yapıtlar ve hatta romancının yaşamı, bir ölümün ve dirilişin biçimine uymaktadır. Son roman her şeyi yeniden ele alır, her şeyi özetler, her şeyi sonuca bağlar, çünkü tek başına o dirilişin bütünlüğünü simgeler. Zosima Dede&rsquo;nin ruhsal çağrıları bize Dostoyevski&rsquo;nin dinsel deneyimini gösterdiği için, aynı zamanda onun estetiğini, tarihe bakışını ve yaşamının derinlerdeki anlamını da gösterir.</p>

  <p class="p7">&ldquo;İçinizde bir iğrenme farkederseniz, onu farkettiğiniz anda, o pislik kendiliğinden temizlenmiş olur... Yalnız, şu kadarını bildireyim ki, bütün çabalarınıza karşı, amacınıza yaklaşacak yerde, büyük bir korkuyla aksine ondan uzaklaşmış gibi olduğunuzu farkettiğiniz anda, birden amacınıza ulaşacak, Tanrının mucizeler yaratan kudretini duyacak, bütün bu çabaları harcadığınız sürece &lsquo;O&rsquo;nun size sevgi ile bakmış olduğunu, gizlice her davranışınızı yönettiğini anlayacaksını<a id="a43"></a>z.&rdquo;</p>
</body>
</html>
