<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body>
  <h1>III. Bölüm<br />
  Matematik ve Gerçek</h1>

  <h2 id="sigil_toc_id_19">Tor’Bled-Nam Ülkesi</h2>

  <p>Çok uzaklardaki bir ülkeye yolculuk etmekte olduğumuzu hayal edelim. Bu ülkeye Tor’Bled-Nam adını verelim. Uzaktan algılama cihazımızın aldığı sinyal şimdi önümüzdeki ekranda belirdi (Şekil 3.1):</p>

  <p style="text-align: center;"><img alt="" src="../Images/main-34.png" /></p>

  <p style="text-align: left;"><b>Şekil 3.1 Garip bir ülkeden ilk görüntüler.</b></p>

  <p>Bu ne olabilir? Garip görünüşlü bir böcek mi? Yoksa, belki de dağlardan inen akarsuların karıştığı, suları koyu bir göl mü? Veya civarındaki şehir ve köylere yollar uzanan yollarıyla büyük ve tuhaf bir şehir mi? Belki de bir adadır. Eğer buysa, o zaman yakınında bir kıta bulabilir miyiz diye bir bakalım. Bunun için algılama cihazımızın büyütmesini on beş kez küçülterek iyice “kuşbakışı” bir görüntü elde etmeliyiz, İşte tüm ülke ekranda göründü (Şekil 3.2).</p>

  <p><img alt="" src="../Images/main-35.png" /></p>

  <p style="text-align: left;"><b>Şekil 3.2 Bir bütün olarak Tor’Bled-Nam.<br />
  Diğer şekillerde büyütülen bölgeler okların hizasında bulunmaktadır.</b></p>

  <p>Bir önceki resimdeki ‘ada’, bu yeni resimde bir nokta gibi kaldı. Adadan çıkan çizgi’lerin hepsi (yollar, nehirler, köprüler?) sadece biri hariç hepsi kesildi. Adanın sağındaki görüntünün tam ortasından çıkan bu tek uzantı, yeni resimde sağdaki büyük şekle bağlanmaktadır. Bu büyük şekil ilk gördüğümüz adaya çok benzemektedir, ancak bazı farklar yok değildir. Görüntüyü bu yeni şeklin kıyı çizgisi üzerine odaklarsak pek çok yuvarlak girinti çıkıntı görürüz. Bu yuvarlak çıkıntılar üzerinde de benzer minik çıkıntılar bulunmaktadır. Her küçük çıkıntı bir noktada daha büyük çıkıntıya bağlanmakta, çıkıntı üstüne çıkıntı yığılmaktadır. Görüntü netleştikçe, bu yapıdan mini mini bir yığın çizginin dışa çıktığını görürüz. Her bir çizgi belli noktalarda çatallanmakta ve çok kez delicesine kıvrılıp bükülmektedir. Belli noktalarda algılama cihazının çözümleyemediği düğüm noktaları fark edilmektedir. Artık anlaşılıyor ki bu cisim ne bir ada, ne bir kıta ve ne de bir gezegen yüzeyidir. Belki de canavar bir böceğe bakmaktayız ve gördüklerimiz daha ana karnından ayrılmamış yavrularıdır.</p>

  <p>Yaratığımızın çıkıntılarını anlamak için algılama cihazımızın büyütmesini on kez kadar artırarak yakından inceleyelim. (Şekil 3.2’de Şekil 3.3 olarak belirtilen yer).</p>

  <p><img alt="" src="../Images/main-36.png" /></p>

  <p style="text-align: left;"><b>Şekil 3.3 “Beşli” yapıya sahip bir çıkıntı.</b></p>

  <p>Çıkıntı, bütün olarak, sadece bağlantı noktası dışında, yaratığın kendisine büyük bir benzerlik göstermektedir. Dikkat ederseniz, belli noktalarda, beşli teller bir araya gelmektedir. Belki de bu uzantının belli bir “beşli” yapısı var (Tıpkı en üstteki çıkıntının “üçlü” yapısı gibi). Gerçekten de bir sonraki daha küçük boyuttaki çıkıntıya yakından bakınca “yedili" yapı buluruz; daha sonra “dokuzlu” bir yapı belirir ve bu, ikişer ikişer artan, tek tam sayılarla karakterize edilen yapılarla böyle devam eder. Şimdi de Şekil 3:2’ye göre büyütmeyi on kez artırarak sağdaki büyük yarıktan iyice içeri girelim (Şekil 3.4).</p>

  <p style="text-align: center;"><img alt="" src="../Images/main-37.png" /></p>

  <p style="text-align: left;"><b>Şekil 3.4 ‘Denizatı vadisi’ sağ alt köşede görünüyor.</b></p>

  <p>Daha pek çok minik çıkıntıların varlığını ve bunların ipliksi uzantılarını görürüz. Sağ tarafta, artık “denizatı vadisi” diye adlandıracağımız bölgede, minik “denizatı kuyruğu” şeklinde spiraller fark ederiz. Büyütmeyi yeteri kadar artırırsak aynı bölgede çeşit çeşit “deniz gülleri” veya çiçek görünümünde kısımlar buluruz. Belki de gerçekten burası egzotik bir kıyı şeridi, örneğin her noktasından bin bir çeşit canlı fışkıran bir mercan adasıdır. Çiçek gibi görünen şeylerin her birisinin, büyütmeyi daha da artırınca, pek çok minik fakat çeşitli uzantılar ve spiral kuyruklardan oluşan inanılmaz derecede karmaşık yapılar oldukları ortaya çıkar. Denizatı kuyruklarından büyükçe bir tanesine (29'lu bir çıkıntıya bağlı olanına) biraz yakından bakalım! Eğer büyütmeyi yaklaşık 250 kez artırırsak Şekil 3.5’deki spiralle karşılaşırız.</p>

  <p style="text-align: center;"><img alt="" src="../Images/main-38.png" /></p>

  <p style="text-align: left;"><span style="font-weight:bold;">Şekil 3.5 Bir denizatı kuyruğunun yakın görüntüsü.</span></p>

  <p>Demek ki baktığımız basit bir kuyruk değil, ileri geri kıvrılan sayısız minik spirallerden, ahtapot, denizatı görünümündeki bölgelerden ibaret karmaşık bir şekilmiş. Pek çok yerde, tam iki spiralin birbirine değdiği noktada, bir yapı bulunmaktadır. Bunlardan bir tanesine büyütmeyi 80 kez artırarak bakalım. Tam ortadaki o tanıdık şekli görüyor musunuz?</p>

  <p style="text-align: center;"><img alt="" src="../Images/main-39.png" /></p>

  <p style="text-align: left;"><b>Şekil 3.6 İki spiralin bağlantı noktasının büyütülmüş hali. Tam merkezde minik bir yavrunun varlığı görülmekte.</b></p>

  <p style="text-align: center;"><img alt="" src="../Images/main-40.png" /></p>

  <p style="text-align: left;"><b>Şekil 3.7 Görüntüsü büyütülünce yavrunun ana yapıya benzerliği ortaya çıkıyor.</b></p>

  <p>Şekli 6 kez daha büyütünce, (Şekil 3.7) baştan beri incelemekte olduğumuz yapının aynısı bir yavru yaratık daha çıktı karşımıza. Eğer daha yakından bakarsak, bundan çıkan tellerin esas yapıdakilerden biraz farklı olduğunu görürüz; daha bir kıvrımlıdırlar ve daha ötelere uzanmaktadırlar. Yine de küçük yaratık, atasından pek farklı değildir; hatta aşağı yukarı eş konumlarda kendi yavrularına sahip oluncaya kadar. Büyütmeyi artırarak bu yavruları yakından inceleyebiliriz. Torunların da ortak atalarına benzediklerini görür ve artık bunun sonsuza dek böyle sürüp gideceğine inanırız. Algılama cihazımızı giderek artan büyütme güçlerine ayarlayarak bu olağanüstü Tor’Bled-Nam ülkesini istediğimiz kadar yakından araştırabiliriz. Burada sonsuz bir çeşitlilik buluruz: İki bölgenin hiçbiri bir diğerinin tıpatıp aynısı değildir -ama daha ilk bakışta belirgin bir ortak yapı da vardır. O tanıdık böceksi yaratıklar giderek küçülen boyutlarda tekrar tekrar karşımıza çıkmaktadırlar. Her seferinde civardaki telsi yapılar bir önce gördüğümüzden farklıdır ve bizlere inanılmaz karmaşıklıkta fantastik yeni manzaralar sergilerler. Rastladığımız bu garip, değişken ve şahane ülke nedir? Kuşkusuz pek çok okuyucu bunu zaten bilmekte. Fakat bilmeyenler de olabilir. Bu dünya Mandelbrot kümesi<a href="../Text/notbolum3.xhtml#nb31" id="nb31d"><sup>[1]</sup></a> diye bilinen soyut bir matematiksel yapıttan başka bir şey değildir. Şekil, kuşku götürmeyen karmaşıklığına karşın, inanılmaz derecede basit bir kural tarafından yaratılmaktadır. Bu kuralı açıklayabilmek için önce <span style="font-style:italic;">kompleks sayıların</span> ne olduğunu açıklamam gerekecek. Bu açıklamayı burada yapmak uygun, çünkü ileride kompleks sayılara tekrar gereksinim duyacağız. Kompleks sayılar, kuantum mekaniğinin yapısı için mutlaka gereklidirler ve bu nedenle içinde yaşadığımız dünyanın işlevlerinin temelini oluştururlar. Ayrıca, matematiğin büyük mucizelerinden birisi de kompleks sayıların varlığıdır. Bir kompleks sayının ne olduğunu açıklamak için önce okuyucuya ‘reel sayı’nın ne demek olduğunu hatırlatmalıyım. Bir de, reel (gerçek) sayı kavramı ile ‘gerçek dünya’nın gerçekliği arasında nasıl ilişki kurulduğuna değinmek yararlı olacaktır.</p>

  <h2 id="sigil_toc_id_20">Reel Sayılar</h2>

  <p><span style="font-style:italic;">Doğal</span> sayıların</p>

  <p>0, 1, 2, 3, 4, 5, 6, 7, 8, 9, 10, 11,...</p>

  <p>ile gösterilen tam sayılar olduğunu hatırlayalım. Bunlar, sayılar arasında en temel ve basit olanlardır. Aynı türden cisimler, doğal sayılar kullanılarak sayılabilir: Tarlada otlayan yirmi yedi koyun, çakan iki şimşek, on iki gece, bir kelime, dört laf, sıfır yeni fikir, bir hata, altı eksik, iki yön değişimi, vb. şeylerden konuşabiliriz. Doğal sayılar toplanarak veya çarpılarak yeni doğal sayılar bulunabilir. Geçen bölümde verdiğimiz genel algoritma tartışmasının konusu doğal sayılardı.</p>

  <p>Ancak, bazı önemli işlemler bizi, doğal sayıların dışına çıkmak zorunda bırakabilir. Bunların arasında en basiti çıkarma işlemidir. Bu işlemi tanımlayabilmek için <span style="font-style:italic;">eksi</span> sayılar gereklidir. Bu amaçla tüm <span style="font-style:italic;">tam</span> sayıları veririz:</p>

  <p>..., -6, -5, -4, -3, -2, -1, 0, 1, 2, 3, 4, 5, 6, 7,. . .</p>

  <p>Elektrik yükü, banka hesabı, tarih<a href="../Text/notbolum3.xhtml#nba3I" id="nba3Id"><sup>[I]</sup></a>, vb. bazı şeyler ancak bu tür sayılarla ifade edilebilir. Ancak, tam sayıların kullanımı da hâlâ yeterli değildir, çünkü bir tam sayıyı başka bir tam sayıya <span style="font-style:italic;">bölemeyiz.</span> Bunun için <span style="font-style:italic;">kesirlere,</span> başka bir deyişle, <span style="font-style:italic;">rasyonel sayılara</span> gerek duyarız:</p>

  <p>0, 1, -1, 1/2, -1/2, 2, -2, 3/2, -3/2, 1/3,....</p>

  <p>Bu sayılar sonlu aritmetik işlemleri için yeterlidir, fakat pek çok problem için bundan da öteye geçip sonsuz veya limit işlemleri tanımlamak zorunda kalırız:</p>

  <p>π = 2 {(2/1)(2/3)(4/3)(4/5)(6/5)(6/7)(8/7)(8/9)...}</p>

  <p>ve</p>

  <p>π <span style="font-style:italic;">=</span> 4(1 - 1/3 + 1/5 - 1/7 + 1/9 - 1/11 + ...).</p>

  <p>Bu ünlü ifadelerin birincisi İngiliz matematikçisi, dil bilgini ve şifre uzmanı John Wallis tarafından 1655’de, ikincisi ise, İskoç matematikçisi ve astronomu (ve ilk yansıtmalı teleskopun mucidi) James Gregory tarafından 1671’de bulunmuştur. Aynen π gibi, bu şekilde tanımlanan sayılar, rasyonel olmak zorunda değillerdir (Yani, <span style="font-style:italic;">n ve m</span> ≠ <span style="font-style:italic;">0</span> tamsayılar olmak üzere <span style="font-style:italic;">n/m</span> şeklinde yazılamazlar). Böyle sayıları içerebilmesi için, sayı sistemi <span style="font-style:italic;">genişletilir.</span> Bu genişletilmiş sayı sistemine reel (gerçek) sayı sistemi denir.</p>

  <p>Ondalık gösterimde</p>

  <p>-583.70264439121009538...</p>

  <p>gibi sonsuz haneli sayılar reel sayılardır. Bu gösterimde π sayısı</p>

  <p>π <span style="font-style:italic;">=</span> 3.14159265358979323846...</p>

  <p>olarak gösterilir.</p>

  <p>Bu şekilde gösterilen sayılar arasında</p>

  <p>√<span style="font-style:italic;">2 =</span> 1.41421356237309504...</p>

  <p>gibi artı kesirli sayıların karekökleri (veya küpkökleri, dördüncü kökleri, vb.), veya π sayısının İsviçreli büyük matematikçi Leonhard Euler tarafından bulunan</p>

  <p>π = √{6(1 + 1/4 + 1/9 + 1/25 + 1/36 + . . .)}.</p>

  <p>gösterimi de vardır.</p>

  <p>Reel sayılar, aslında, gündelik hayatımızda her an karşımıza çıkan, en çok kullandığımız sayı türüdür. Ancak, çoklukla bu sayıları yaklaşık olarak ele alırız; bir kaç basamağa kadar açılımlarını kullanmakla yetiniriz. Diğer taraftan, matematiksel önermelerde reel sayıları kesin olarak belirlemek gerekir ve bu durumda sonsuz basamaklı ondalık açılımda veya π için Wallis, Gregory ve Euler tarafından verilenlere benzer sonsuz matematik açılımlara gerek duyarız (Buradaki reel sayı tariflerinde, normal olarak, ama sadece alışkanlık nedeniyle, ondalık açılımları kullanacağım. Bir matematikçi için reel sayıları göstermenin bundan daha uygun yolları vardır, fakat bunları burada düşünmemiz gerekmiyor).</p>

  <p>Tam bir sonsuz açılım bulunamayacağını sanabilirsiniz, fakat gerçek bu değildir. Basit bir örnek olarak şu sonsuz dizgeyi alalım:</p>

  <p>1/3 = 0.333333333333333...,</p>

  <p>Burada noktalar 3’lerin sonsuza kadar eklendiğini göstermektedir. Her kesirli sayı tekrar eden bir ondalık açılıma sahiptir.<br />
  Örneğin, 93/74 = 1.2567567567567567...</p>

  <p>sayısının açılımında 567 dizisi sonsuza dek tekrarlanır, fakat kesirli sayı tam olarak da ele alınabilir. Diğer taraftan</p>

  <p>0.220002222000002222220000000222222220...</p>

  <p>açılımı <span style="font-style:italic;">irrasyonel</span> bir sayıyı tanımlar ve bu sayı kuşkusuz kendi bütünlüğü içerisinde ele alınır (0'lar veya 2’ler dizisi her keresinde belli bir oranda uzamaktadır). Bunlara benzer daha pek çok örnek verilebilir. Her bir durumda tatmin olmamız, açılımı gerçekleştirmek için gerekli kuralın bilinmesine bağlıdır. Birbirini izleyen her basamaktaki rakamı veren bir algoritma varsa, bu algoritma bize tam bir sonsuz ondalık açılımı düşünebilmenin yolunu açar. Açılımları bir algoritmayla verilebilen reel sayılara <span style="font-style:italic;">hesaplanabilir</span> sayılar denir. (İki tabanında açılım yerine, diyelim 3 tabanını kullanmanın bir önemi yoktur. Yukarıdaki anlamda ‘hesaplanabilir’ sayılar hangi taban kullanılırsa kullanılsın aynı sayılardır). Burada incelediğimiz π ve √2 reel sayıları, hesaplanabilir sayıların birer örneğidir. Her biri için kural vermek biraz karmaşık olabilir ama ilke olarak zor değildir. Ancak, bu anlamda hesaplanabilir <span style="font-style:italic;">olmayan</span> pek çok reel sayı bulunmaktadır. Bir önceki bölümde gayet iyi tanımlı olmakla birlikte hesaplanamayan dizgelerin varlığını gösterdik. Örnek olarak, şu ondalık açılımı düşünebiliriz: n’inci basamaktaki rakam, <span style="font-style:italic;">n</span> sayısı üzerine işlem yapan n’inci Turing makinesi durursa 0, durmazsa 1 alınsın. Genelde, bir reel sayı için sadece bir sonsuz ondalık açılımın varlığını isteriz, n'inci basamağı veren bir algoritmanın bulunmasını, ya da n’inci basamağa konacak rakamı tanımlayan bir kuralın belirlenmesini istemeyiz.<a href="../Text/notbolum3.xhtml#nb32" id="nb32d"><sup>[2]</sup></a> Hesaplanabilir sayıların kullanımında gerçekten tuhaflıklar vardır. Sadece hesaplanabilir sayılarla uğraşıyor olsaydık bile işlemlerimizin tümü hesaplanabilir olmayabilirdi. Örneğin, iki hesaplanabilir sayının bir diğerine eşit olup olmadığına karar vermek bile genelde hesaplanabilir bir iş değildir. Bu tür usavurmalar için daha çok <span style="font-style:italic;">tüm</span> reel sayıları ele almayı tercih ederiz; dolayısıyla ondalık açılımlar sadece birer hesaplanabilir dizge olmak yerine herhangi bir şey olabilirler.</p>

  <p>Son olarak, sonsuz sayıda 9 rakamıyla biten bir ondalık açılımla verilen bir reel sayı ile sonsuz sayıda 0 ile biten ondalıklı açılıma sahip bir reel sayı arasında eşitlik kurulduğuna işaret etmek istiyorum:</p>

  <p>-27.1860999999... = -27.1861000000...</p>

  <h2 id="sigil_toc_id_21">Kaç Tane Reel Sayı Var?</h2>

  <p>Rasyonel sayılardan reel sayılara geçerken yapılan genellemenin ne kadar geniş kapsamlı olduğunu anlamak için burada biraz ara verelim.</p>

  <p>İlk bakışta, doğal sayılardan daha fazla tamsayı bulunduğu düşünülebilir. Çünkü her doğal sayı aynı zamanda bir tamsayı olduğu halde, bazı tamsayılar (yani, eksi sayılar) doğal sayı değildir. Benzer olarak, kesirli sayıların tamsayılardan daha çok olduğu düşünülebilir. Ancak, durum hiç de böyle değildir, 1800’lerin sonlarında, çok özgün düşüncelere sahip, Alman asıllı Rus matematikçisi Georg Cantor’un öne sürmüş olduğu güçlü ve güzel sonsuz sayılar teoremine göre, kesirli sayıların da, tam sayıların da, doğal sayıların da toplam sayısı א<sub>o</sub> (alef sıfır) ile gösterilen aynı sonsuz sayıdadır (Buna benzer bir fikrin, 250 yıl kadar önce, 1600’lerin başında büyük İtalyan fizikçisi ve astronomu Galileo Galilei tarafından ifade edilmiş olması ilginçtir. Galileo’nun diğer bazı buluşlarına V. Bölüm’de tekrar değineceğiz).</p>

  <p>Tam sayıların adeti ile doğal sayıların adetinin aynı olduğunu görmek için aralarında aşağıdaki gibi 'bire-bir eşleme’ yapılır:</p>

  <p style="text-align: center;"><img alt="" src="../Images/main-41.png" /></p>

  <p>Bu listede, sol koldaki her bir tam sayı ile sağ koldaki her bir doğal sayı sadece ve sadece bir kez geçerler. Cantor’un teoreminde böyle bir bire-bir eşleşmenin varlığı, sol koldaki nesnelerin adetinin sağ koldaki nesnelerin adeti ile <span style="font-style:italic;">aynı</span> olduğunu gösterir, Böylece, tamsayıların adeti, gerçekten, doğal sayıların adetine eşit olmaktadır. Burada bu sayı sonsuz çıkıyorsa da, bu önemli değildir (Sonsuz sayıların kullanımı nedeniyle karşılaştığımız tek tuhaflık, yukarıdaki listenin bir yanından bazı elemanları çıkarsak bile, iki sütun arasında <span style="font-style:italic;">hâlâ</span> bire-bir eşleme yapabilmemizdir). Benzer olarak, ama biraz daha karmaşık bir biçimde, kesirli sayılar ile tamsayılar arasında da bire-bir eşleme kurabiliriz (Bunun için, verilen bir kesirli sayının payı ve paydasından oluşan çifti, tek bir doğal sayıyla göstermenin yollarından herhangi birini seçebiliriz; <a href="../Text/bolum2.xhtml">bkz. II. Bölüm</a>) Doğal sayılarla bire-bir eşlenebilen kümelere ‘sayılabilir’ denir. Sayılabilir kümelerin eleman sayısı א<sub>o</sub>'dır. Tamsayılar kümesi gibi, kesirli sayılar kümesi de sayılabilir.</p>

  <p>Eleman adeti sayılamayan kümeler var mıdır? Doğal sayılardan tam sayılara, oradan da kesirli sayılara geçerken, sayı sistemimizi genişletmiş olduk ama gerçekte eleman sayısı artmış olmadı. Tüm bu durumlarda elemanların sayılabildiğini gördük. Belki de okuyucu <span style="font-style:italic;">tüm</span> sonsuz kümelerin sayılabildiği izlenimini edinmiştir bile. Ama daha değil, çünkü reel sayılara geçildiğinde durum çok farklıdır. Cantor’un en kayda değer başarılarından birisi, kesirli sayılardan <span style="font-style:italic;">daha çok</span> reel sayının varlığını kanıtlamış olmasıdır. Cantor’un yöntemi II. Bölüm’de bahsi geçen ve Turing’in de, Turing makinelerinin durma probleminin çözümsüzlüğünü kanıtlamak için kullanmış olduğu köşegen çizik yöntemidir. Turing’in kanıtı gibi, Cantor’un kanıtı da <span style="font-style:italic;">olmayana ergi</span> <span style="font-style:italic;">(reductio ad absurdum)</span> üzerine kuruludur. Diyelim ki kanıtlamak istediğimiz sonuç yanlıştır; yani, reel sayılar kümesi sayılabilir. Öyleyse 0 ve 1 arasındaki reel sayılar da sayılabilir ve bu sayılarla tamsayılar arasında bire-bir eşleme kuran bir liste oluşturulur:</p>

  <p style="text-align: center;"><img alt="" src="../Images/main-42.png" /></p>

  <p>Köşegenin üzerindeki rakamları koyu yazdım. Bu rakamlar, yukardaki liste için sırasıyla 1, 4, 1, 0, 0, 3, 1, <span style="font-style:italic;">4,</span> 8, 5, 1, ... bulunmuştur. Köşegen yöntemi, ondalık açılımının her hanesi yukarıdaki dizide yer alan rakamlardan farklı olan 0 ile 1 arasında bir reel sayıyı yazmaktan ibarettir. Bunu daha açık belirtmek için, diyelim ki köşegen üzerindeki rakam 1 değilse o haneye 1 yazalım, 1 ise o haneye 2 yazalım. Böylece yukarıdaki listeden</p>

  <p>0.21211121112...</p>

  <p>reel sayısı bulunur. Bu reel sayı listede yoktur çünkü virgülden sonra 1. hanedeki rakam, listenin 1. sayısının 1. hanesinden farklıdır; 2. hanesindeki rakam 2. sayısının 2, hanesinden, 3. sayının 3. hanesinden, vb. farklıdır. Bu bir çelişkidir, çünkü yukardaki listenin, 0 ile 1 arasındaki bütün reel sayıları içerdiğini kabullenmiştik. Bu çelişki, göstermek istediğimiz sonucun kanıtıdır. Yani, doğal sayılarla reel sayılar bire-bir eşlenemezler; dolayısıyla, reel sayıların sayısı kesirli sayılardan daha çoktur ve sayılamazlar.</p>

  <p>Reel sayıların adedi C ile gösterilen <span style="font-style:italic;">sonsuz sayıdır.</span> <span style="">Bu sayıya neden</span> א<span style="font-style:italic;"><sub>ı</sub></span> <span style="">denmediği sorulabilir. Gerçekten</span> א<span style=""><sub>ı</sub> sayısı</span> א<span style=""><sub>o</sub>‘dan büyük bir sonraki sonsuz sayıyı göstermektedir ve C =</span> א<sub>ı</sub> <span style="">eşitliğinin doğru olup olmadığının kanıtlanması henüz çözülmemiş bir problemdir ve</span> <span style="font-style:italic;">süreklilik varsayımı</span> <span style="">adı verilmektedir.</span></p>

  <p><span style="">Öte yandan</span> <span style="font-style:italic;">hesaplanabilen</span> <span style="">sayıların</span> <span style="font-style:italic;">sayılabilir</span> <span style="">olduklarını hatırlayalım. Bunları saymak için, reel sayıların her birini üreten Turing makinelerini sıraya koyup saymamız yeterlidir. Listede zaten bulunan bir reel sayıyı üreten Turing makinesini listeden çıkarmak isteyebiliriz. Turing makineleri sayılabilir olduğuna göre, hesaplanabilir reel sayılar da sayılabilmelidir. Neden bu listeye köşegen yöntemini uygulayıp listede bulunmayan yeni bir hesaplanabilir sayı bulamayız? Bunun yanıtı genelde, bir Turing makinesinin listede bulunup bulunmadığına hesaplanabilir bir şekilde karar verilememesidir. Karar verilebilmesi, durdurma problemim çözebilmemize bağlıdır. Bazı Turing makineleri bir reel sayının ondalık basamaklarını tam verirken takılır ve artık başka bir ondalık basamak vermezler (çünkü, yanıt vermek için</span> <span style="font-style:italic;">duramazlar).</span> <span style="">Hangi Turing makinesinin böyle takılacağını önceden hesaplayarak söylemenin yolu yoktur. Durdurma problemi adı verilen problem temelde budur. Dolayısıyla, köşegen yöntemimiz bir reel sayı vermekle birlikte bu sayı hesaplanabilir bir sayı değildir. Aslında bu tartışmayı, hesaplanamaz sayıların varlığını,</span> <span style="font-style:italic;">kanıtlamak</span> <span style="">için kullanabilirdik.</span> <span style="">Turing’in önceki bölümlerde değinilen algoritmalarla çözülemiyen problem sınıflarının varlığını gösteren tartışması, tam olarak, bu uslamlamayı izler. Köşegen yönteminin başka uygulamalarını ileride göreceğiz.</span></p>

  <h2 id="sigil_toc_id_22">Reel Sayıların ‘Gerçekliği’</h2>

  <p><span style="">Hesaplanabilirlik kavramını bir yana bırakırsak, reel sayılara ‘gerçek’ denmesinin nedeni, uzaklık, açı, zaman, enerji, sıcaklık, vb. pek çok geometrik ve fiziksel ölçüm sonucunun reel sayılarla verilmesinden kaynaklanır. Ancak, soyut tanımlanmış reel sayılarla fiziksel nicelikler arasındaki ilişki hiç de sanıldığı kadar açık değildir. Reel sayılar, herhangi bir gerçek fiziksel somut nicelik yerine bir</span> <span style="font-style:italic;">matematiksel idealleştirmeye</span> <span style="">dayanırlar. Örneğin, reel sayılar sisteminin bir özelliği, ne kadar yakın olursa olsunlar herhangi iki sayının arasında üçüncü bir sayının mutlaka bulunmasıdır. Fiziksel uzaklıklar ya da zamanlar için bu özelliğin doğruluğu pek de açık değildir, iki nokta arasındaki fiziksel uzaklığı daha küçük parçalara ayırmaya başlarsak, bir süre sonra öyle küçük bir mesafe ölçeğine ulaşırız ki, bilinen anlamda uzaklık kavramının kendisi anlamını yitirir. Bir atom-altı parçacığın boyutunun 10<sup>20</sup>’de birine<a href="../Text/notbolum3.xhtml#nba3II" id="nba3IId"><sup>[II]</sup></a> eşit ‘kuantumlu gravitasyon’ ölçeğinde beklenen budur. Ama reel sayılarla, bu mesafe ölçeğinden çok daha küçüklerine, gerçek boyutunun 10<sup>200</sup>’de birine, 10<sup>2000</sup>'de birine veya 10<sup>10<sup>200</sup>,</sup>de birine ve daha küçük boyutlara kadar gidebilmeliydik. Benzer nitelik, çok küçük zaman aralıkları için de geçerlidir.</span></p>

  <p>Fizikte reel sayı sisteminin kullanım<span style="">ı, fiziksel uzaklık ve zaman kavramlarıyla büyük bir aralıkta uyum sağlanmasının yanı sıra matematiksel kullanışlılığı, basitliği ve güzelliği nedeniyledir. Bu seçim, bütün bu fiziksel kavramlarla her aralıkta uyum sağlayalım diye yapılmamıştır. Çok küçük mesafe ve zaman ölçeklerinde böyle bir uyum beklenmez bile. Mesafe ölçmek için bildiğimiz cetveller kullanılır ama bu cetveller atomlarının. boyutu düzeyinde, taneli bir yapıda görüneceklerdir. Salt bu neden, reel sayıları ölçüm sonuçlarını vermek için kullanmamıza engel olamaz. Fakat böyle küçük mesafeleri ölçerken çok daha büyük dikkat gerekir. En azından çok küçük mesafe ölçeklerinde temel ilkelerde bir zorlukla karşılaşmayacağımızdan kuşkuya düşebilirdik. Neyse ki Doğa bize gerçekten iyi davranmış; günlük veya daha büyük ölçeklerde kullanmaya alıştığımız reel sayılar, atomlardan bile çok daha küçük ölçeklerde kullanılışlılıklarını koruyorlar. Reel sayıların kullanımı, bir elektron veya proton boyutunun yüzde birine kadar kesinlikle, ‘kuantumlu gravitasyon ölçeğinde’, yani bu atom-altı parçacıkların boyutundan yirmi mertebe küçük ölçeklerde ise, büyük olasılıkla geçerlidir. Bu, deneyime dayalı olağanüstü bir genellemedir. Öte yanda, reel sayılarla ölçülen mesafe kavramı en uzak kuasarlara ve daha ötelere kadar geçerli görünmektedir. Böylece en az 10<sup>42</sup> veya 10<sup>63</sup> veya daha büyük bir aralık taranmış olmaktadır. Reel sayı sisteminin uygunluğu çoğu kez sorgulanmaz. Bu sayıların, uygunluğu üzerine ilk deneyimlerimiz aslında böyle çok sınırlı bir aralıkta kalmasına karşın, reel sayıların, fiziksel olguların doğru bir tanımını verdiğine neden bu kadar güven duyulur? Bu güven, belki haklı olmamakla birlikte (ve çok kez açıkça belirtilmemesine karşın), Doğanın olağanüstü matematiksel bütünlüğüne olan inancımızla birlikte, reel sayı sisteminin mantıksal güzelliğinden, tutarlılığından ve matematiksel gücünden kaynaklanıyor olmalı.</span></p>

  <h2 id="sigil_toc_id_23">Kompleks Sayılar</h2>

  <p>Reel sayı sisteminin matematiksel etkinliği ve şıklığının yanı sıra, örneğin, karekökü alınabilen bir sayının mutlaka artı bir sayı veya sıfır olması gerektiği, eksi sayıların karekökünün alınamaması gibi bazı olumsuz özellikleri vardır. Fiziksel dünyayla doğrudan ilişki kurabilmek sorusunu bir an için bir yana bıraksak bile, matematik yönünden artı sayıların olduğu gibi eksi sayıların da karekökünün alınabilmesi çok yarar sağlar. -1 sayısının karekökünün varolduğunu kabul edelim veya böyle bir sayıyı icat edelim. Bu sayıyı ‘i’ simgesiyle gösterdiğimiz zaman i<sup>2</sup> = -1 eşitliği elde edilir. Doğal olarak, i niceliği reel bir sayı olamaz, çünkü herhangi bir reel sayının kendisiyle çarpımı (yani, karesi) mutlaka sıfırdan büyük (veya sayı sıfırsa, sıfıra eşit) bir reel sayıdır. Bu nedenle, kareleri eksi olan sayılara <span style="font-style:italic;">sanal</span> sayılar da denir. Oysa, bu sayıların da, kullanmaya alışık olduğumuz reel sayılar kadar gerçek olduklarını önemle vurgulamak gerekir. Daha önce değindiğim gibi, reel sayılarla fiziksel gerçeklik arasındaki ilişki, doğadan açık bir <span style="font-style:italic;">a priori</span> doğrulanması gelmeyen sonsuz küçük bir matematiksel idealleştirme içerir ve ilk bakışta göründüğü gibi ne açık ne de zorlayıcıdır.</p>

  <p>-1 sayısının karekökünü bulduktan sonra, tüm reel sayıların karekökünü bulmak büyük bir çaba gerektirmez, <span style="font-style:italic;">a</span> bir artı sayı ise, i x √a sayısı ‘-a’ sayısının bir kareköküdür (Öteki karekök -i x √a sayısıdır). Peki i sayısının kendisinin de karekökü var mıdır? Kuşkusuz vardır. Hemen sağlamasını yapalım:</p>

  <p>(1 + i)/√2</p>

  <p>sayısının (ve bunun eksi işaretlisinin) karesi i e eşittir. Bu sayının karekökü var mıdır? Yanıt yine evet olacaktır:</p>

  <p style="text-align: center;"><img alt="" src="../Images/main-43.png" /></p>

  <p>sayısının ve bunun eksi işaretlisinin kareleri gerçekten (1+i)/√2 verir.</p>

  <p>Bu tür nicelikleri oluştururken reel ve sanal sayıları toplamaya ve elde ettiğimiz sayının herhangi bir reel sayıyla çarpımına -veya sıfırdan başka sayılarla bölümüne- (çünkü bu sayının bir bölüşüyle çarpım demektir) izin verdiğimize dikkat edelim. Sonuçta bulunan sayılara <span style="font-style:italic;">kompleks sayılar</span> denir. Bir kompleks sayı, ‘a' ve ‘b’ reel sayılar olmak üzere</p>

  <p><span style="font-style:italic;">a + ib</span></p>

  <p>şeklindedir, a’ya kompleks sayının <span style="font-style:italic;">reel kısmı,</span> b’ye ise <span style="font-style:italic;">sanal kısmı</span> denir. İki kompleks sayıyı toplamak veya çıkarmak için</p>

  <p>i<sup>2</sup> = -1 kabulü altında, okulda öğrendiğimiz cebir kuralları izlenir:</p>

  <p><br /></p>

  <p><span style="">(a + ib) + (c +</span> <span style="font-style:italic;">id) =</span> <span style="">(a + c) + i</span> <span style="font-style:italic;">(b + d)</span></p>

  <p><span style="">(a + ib) x</span> <span style="font-style:italic;">(c + id) =</span> <span style="font-style:italic;">(ac - bd)</span> <span style="">+ i</span> <span style="font-style:italic;">(ad + bc)</span></p>

  <p><span style="font-style:italic;"><br /></span></p>

  <p>İşte şimdi dikkate değer bir şeyler oluyor! Bu yeni sayı sistemini bulmaktan amacımız her zaman karekök alabilmektir. Gerçi henüz açık olarak görülmüyor ama bunu yapabiliyoruz. Çok daha fazlasını da yapıyoruz. 18. yüzyılda yaşamış büyük matematikçi Leonhard Euler’in gösterdiği gibi, küp kökleri, beşinci kökleri, doksan dokuzuncu kökleri, π’inci kökleri, (1+i)’nci kökleri zahmetsizce alabiliyoruz. Kompleks sayıların sihirli yönünü gösteren bir başka örnek olarak, okulda öğrenilen biraz karmaşık görünümlü bir trigonometri formülüne bakalım: İki açının toplamının sinüsünü ve kosinüsünü veren</p>

  <p><span style=""><br /></span></p>

  <p><span style="">sin (A +</span> <span style="font-style:italic;">B)</span> <span style="">= sin</span> <span style="font-style:italic;">A</span> <span style="">cos</span> <span style="font-style:italic;">B + cos A</span> <span style="">sin</span> <span style="font-style:italic;">B</span> <span style="">cos (A +</span> <span style="font-style:italic;">B) =</span> <span style="">cos A cos</span> <span style="font-style:italic;">B</span> <span style="">- sinA sin</span> <span style="font-style:italic;">B</span></p>

  <p>bağıntıları, çok daha basit (ve dolayısıyla hatırlaması daha kolay) olan<sup><a href="../Text/notbolum3.xhtml#nba3III" id="nba3IIId">[III]</a></sup></p>

  <p>e<sup>iA+iB</sup> = e<sup>iA</sup>e<sup>iB</sup></p>

  <p><span style="">kompleks denkleminin, sırasıyla, reel ve sanal kısımlarıdır. Burada bilmemiz gereken sadece ‘Euler formülü’dür (Görüşüne göre bu formül, Euler’den yıllar önce, 16. yüzyılda, İngiliz matematikçi Roger Cotes tarafından da bulunmuştur):</span></p>

  <p><span style="">e<sup>iA</sup> = cos</span> <span style="font-style:italic;">A +</span> <span style="">i sin A.</span></p>

  <p><span style="">Bunu bir önceki denklemde yerine koyar</span></p>

  <p><span style="">cos (A +</span> <span style="font-style:italic;">B)</span> <span style="">+ i sin (A +</span> <span style="font-style:italic;">B) =</span> <span style="">(cos A + i sin A) (cos</span> <span style="font-style:italic;">B</span> <span style="">+ i sin</span> <span style="font-style:italic;">B)</span></p>

  <p><span style="">ifadesini bulur ve eşitliğin sağ yanındaki parantezleri açarsak istenen trigonometri formüllerine ulaşırız.</span></p>

  <p><span style="">Bundan da öte,</span></p>

  <p><span style="font-style:italic;">a<sub>0</sub> + a<sub>1</sub> z + a<sub>2</sub> z<sup>2</sup> + a<sub>3</sub> z<sup>3</sup></span> <span style="">+ ... +</span> <span style="font-style:italic;">a<sub>n</sub> z<sup>n</sup> = 0</span></p>

  <p>cebirsel denklemi bir kompleks z sayısı için her zaman çözülebilir (<span style="font-style:italic;">a<sub>0</sub>, a<sub>1</sub> a<sub>2</sub>,</span> ..., <span style="font-style:italic;">a<sub>n</sub></span> diye verilmiş kompleks sayılarda <span style="font-style:italic;">a<sub>n</sub></span> ≠ 0 olmalıdır).</p>

  <p>Örneğin,</p>

  <p><span style="font-style:italic;">z</span><sup>102</sup> + 999 <span style="font-style:italic;">z<sup>33</sup> - π z</span><span style="font-style:italic;"><sup>2</sup></span> = 417 + i</p>

  <p>bağıntısını sağlayan bir z kompleks sayısı, varlığı hiç de açık olmamakla birlikte, bulunur. Bu olguya bazen <span style="font-style:italic;">cebirin temel teoremi</span> adı verilir. Pek çok 18. yüzyıl matematikçisi bu sonucu ispatlamak için uğraştılar. Euler bile tatmin edici bir genel ispat veremedi. Sonunda 1831’de büyük matematikçi ve fen adamı Carl Friedrich Gauss, çarpıcı özgünlükte bir uslamlamayla ilk genel ispatı verdi. İspatın can alıcı noktası, kompleks sayıları <span style="font-style:italic;">geometrik</span> olarak betimlemesi ve buradan hareketle ispatlamada topolojik<a href="../Text/notbolum3.xhtml#nba3IV" id="nba3IVd"><sup>[IV]</sup></a> kavramları kullanmasıydı.</p>

  <p>Aslında, kompleks sayıların geometrik tanımını ilk kez Gauss kullanmamıştır. Yaklaşık 200 yıl daha önce Wallis kullanmış, fakat Gauss kadar güçlü sonuçlar elde edememiştir. Kompleks sayıların geometrik tarifi, isviçreli bir kâtip olan Jean Robert Argand’ın adıyla anılır.</p>

  <p style="text-align: center;"><img alt="" src="../Images/main-44.png" /></p>

  <p style="text-align: left;"><b>Şeki 3.8: z = x + iy kompleks sayısını gösteren Argand düzlemi.</b></p>

  <p style="text-align: center;"><img alt="" src="../Images/main-45.png" /></p>

  <p style="text-align: left;"><b>Şekil 3.9: u = 1 + i 1.3, v = -2 + i, ve w = -1.5 - i 0.4 noktalarının Argand düzlemindeki yerleri.</b></p>

  <p>Argand bu gösterimi 1806’da bulmuştu ama gerçekte bu tarihten 9 yıl önce aynı sonuca Norveçli kadastrocu Caspar Wessel ulaşmıştı. Alışılmış (fakat tarihsel yönden doğru olmayan) kullanıma sadık kalarak, kompleks sayıların standart geometrik tanımına <span style="font-style:italic;">Argand düzlemi</span> diyeceğim.</p>

  <p>Argand düzlemi x, y Kartezyen koordinatlarıyla verilen bildiğimiz Eukleides düzlemidir. <span style="font-style:italic;">x</span> (sağa doğru artı, sola doğru eksi ölçülen) yatay uzaklıkları, <span style="font-style:italic;">y</span> ise (yukarı doğru artı aşağı doğru eksi ölçülen) düşey uzaklıkları göstermektedir. Böylece <span style="font-style:italic;">z = x + iy</span> kompleks sayısı Argand düzleminde koordinatları (x, <span style="font-style:italic;">y)</span> ile verilen bir noktayla gösterilir. 0 (bir kompleks sayı olarak düşünüldüğünde) koordinat merkeziyle, 1 ise <span style="font-style:italic;">x</span> ekseni üzerindeki bir noktayla gösterilir (Bkz. Şekil 3.8).</p>

  <p>Argand düzlemi kompleks sayılar kümesini basitçe bir geometrik resim üzerinde göstermeye yarar. Bu bizler için pek yeni bir şey değil. <span style="font-style:italic;">Reel</span> sayıları bir geometrik resim, yani her iki yönde sonsuza uzanan bir doğru üzerinde nasıl düzenleyeceğimizi zaten bilmekteyiz. Bir noktaya 0, bir diğer noktaya 1 dersek, 2 noktasını öyle yerleştiririz ki 1’den 2’ye yer değiştirme, 0’dan 1’e yer değiştirmeye eşittir, 0 ile 1 noktalarının tam ortasında 1/2 vardır. -1, 0’ın soluna, 0 tam -1 ile 1 arasında kalacak şekilde yerleştirilir vb. Bu biçimde gösterilen reel sayılar kümesine <span style="font-style:italic;">reel eksen</span> denir. Kompleks sayılar için kullandığımız koordinatlar aslında iki reel sayıdan ibarettir. <span style="font-style:italic;">a</span> + ib kompleks sayısı a ve b reel sayıları ile gösterilir.</p>

  <p id="Şekil 3.10" style="text-align: center;"><img alt="" src="../Images/main-46.png" /></p>

  <p style="text-align: left;"><b>Şekil 3.10: u ve v kompleks sayılarının paralelkenar yöntemiyle elde edilen u + v toplamı.</b></p>

  <p>Bu iki sayı düzlemde bir noktanın koordinatlarıdır. Örnek olması için Şekil 3.9’da (Argand düzleminde) <span style="font-style:italic;">u =</span> 1 + i 1,3, <span style="font-style:italic;">v</span> = - 2 + i, <span style="font-style:italic;">w =</span> -1,5 - i 0.4 kompleks sayılarının yerlerini yaklaşık olarak gösterdim.</p>

  <p>Kompleks sayılar üzerindeki temel cebirsel işlemler olan toplama ve çarpma böylece açık bir geometrik tanıma kavuşur. Önce toplamayı ele alalım, <span style="font-style:italic;">u</span> ve <span style="font-style:italic;">v</span> Argand düzlemine yukarıda açıklandığı gibi yerleştirilmiş iki kompleks sayı olsun, <span style="font-style:italic;">u + v</span> toplamı iki noktanın 'vektör toplamı'yla gösterilir.</p>

  <p>Yani <span style="font-style:italic;">u + v</span> noktası u <span style="font-style:italic;">ve y</span> noktaları ile koordinat merkezi 0 noktasının oluşturduğu paralelkenarın dördüncü köşesinde bulunur. Bu tanımla (<a href="#%C5%9Eekil%203.10">bkz. Şekil 3.10</a>) gerçekten iki kompleks sayının toplamının verildiğini görmek pek zor değildir; ancak bu ispatı vermeyeceğim.</p>

  <p style="text-align: center;"><img alt="" src="../Images/main-47.png" /></p>

  <p style="text-align: justify;"><b>Şekil 3.11: u ve v kompleks sayılarının çarpımı uv, 0, v, uv tarafından oluşturulan üçgenin, 0, 1, u tarafından oluşturulan üçgene benzemesini sağlar. Buna özdeş olarak, uv’in 0’dan azaldığı, u ve v’in 0’dan uzaklıklarının çarpımına eşittir; 0, 1, uv uv'in reel eksen (yatay eksen) ile yaptığı açı, u ve v noktalamam bu eksenle yaptıkları açıların toplamıdır.</b></p>

  <p><span style="font-style:italic;">uv</span> çarpımının da açık ama belki biraz daha zor görülen bir geometrik yorumu vardır (Şekil 3.11) (İspatı yine vermeyeceğim). 1 ile <span style="font-style:italic;">uv</span> noktaları arasında kalan açı, 1 ile u arasındaki açı ile 1 ile <span style="font-style:italic;">v</span> arasındaki açının toplamıdır (Tüm açılar saat yönünün tersine artı olarak ölçülmektedir), <span style="font-style:italic;">uv</span> noktasının, merkeze uzaklığı ise u’nun merkeze uzaklığı ile v'nin merkeze uzaklığının çarpımına eşittir. Bu 0, <span style="font-style:italic;">v</span> ve <span style="font-style:italic;">uv</span> noktalarının oluşturduğu üçgeninin 0, 1. ve <span style="font-style:italic;">u</span> noktalarının oluşturduğu üçgene benzer olduğunu söylemeye eşdeğerdir (Bu geometrik yapılarla tanış olmayan gayretli bir okuyucu bu kuralların kompleks sayıların toplamı ve çarpımı için verilen cebirsel kuralların ve yukarıdaki trigonometrik özdeşliklerin doğrudan birer sonucu olduklarını göstermek isteyebilir).</p>

  <h2 id="sigil_toc_id_24">Mandelbrot Kümesinin İnşa Edilmesi</h2>

  <p>Artık Mandelbrot kümesinin nasıl tanımlandığını görecek durumdayız, <span style="font-style:italic;">z</span> rasgele seçilmiş bir kompleks sayı olsun. Bu sayı Argand düzleminde bir noktayla gösterilebilir. Şimdi <span style="font-style:italic;">z</span> sayısını yeni bir kompleks sayıya götüren <span style="font-style:italic;">z</span> → z<sup>2</sup> + c gönderimini düşünelim. Burada c <span style="font-style:italic;">sabit</span> (yani verilmiş) bir kompleks sayıdır, <span style="font-style:italic;">z</span><sup>3</sup> + c sayısı Argand düzleminde yeni bir noktayla verilir. Örnek olarak c sayısı 1.63 - i 4.2 diye verilmişse; bir z sayısı</p>

  <p><span style="font-style:italic;">z</span> → z<sup>2</sup> + 1.63 - i 4.2 sayısına gider. Örneğin 3 yerine</p>

  <p>3<sup>2</sup> + 1.63 - i 4.2 = 9 + 1.63 - i 4.2 = 10.63 - i 4.2 konmalıdır, -2.7 + i 0.3 yerine ise</p>

  <p>(-2.7 + i, 0.3)<sup>2</sup> + 1.63 - i 4.2 = (-2.7)<sup>2</sup> - (0.3)<sup>2</sup> + 1.63 + i (2(-2.7) (0.3) - 4.2]</p>

  <p>= 8.83 - i 5.82</p>

  <p>konmalıdır. Sayılar çok karmaşıklaşınca, hesapları bir elektronik bilgisayarda yürütmek gerekir.</p>

  <p style="text-align: center;"><img alt="" src="../Images/main-48.png" /></p>

  <p style="text-align: justify;"><b>Şekil. 3.12 Eğer Argand düzlemindeki noktalar dizisinin tüm noktaları bir çemberin içine alınabiliyorsa, diziye sınırlı denir. (Şekildeki dizi c=1/2+1/2'i sayısından türetilmiştir.)</b></p>

  <p>Şimdi, e ne olursa olsun, 0 sayısı verilen c sayısına gider. Peki c’nin kendisi hangi sayıya gider? c sayısı yerine c<sup>2</sup> + <span style="font-style:italic;">c</span> konmalıdır. Bu süreci ilerlettiğimizi düşünelim ve c<sup>2</sup> + c sayısının yerine ne koyacağımıza bakalım. Böylece (c<sup>2</sup> + c)<sup>2</sup> + c = c<sup>4</sup> 4- 2<span style="font-style:italic;">c<sup>3</sup> + c<sup>2</sup></span> + c buluruz. İşlemi bir kez daha tekrarlayalım. Bir sonraki sayı</p>

  <p>(c<sup>4</sup> + 2 c<sup>3</sup> + c<sup>2</sup> + c)<sup>2</sup> + <span style="font-style:italic;">c</span> = c<sup>8</sup> + 4c<sup>7</sup> + 6c<sup>6</sup> + 6c<sup>5</sup> + 5c<sup>4</sup> + 2c<sup>3</sup> <span style="font-style:italic;">+ c<sup>2</sup> + c</span> çıkar, işlem bunun üzerinde tekrarlanır ve böylece sürer gider. Böylece 0 ile başlayan bir kompleks sayılar dizisi elde ederiz:</p>

  <p>0, c, c<sup>2</sup>+ c, c<sup>4</sup> - <span style="font-style:italic;">2c<sup>3</sup> - c<sup>2</sup> + c,...</span></p>

  <p>Bazı <span style="font-style:italic;">c</span> kompleks sayıları için, elde ettiğimiz bu sayı dizisi hiçbir zaman Argand düzleminin merkezinden çok uzaklara gidemez. Daha doğru bir şekilde söylersek; böyle c seçimleri için elde edilen sayı dizisi <span style="font-style:italic;">sınırlıdır.</span> Yani dizinin bütün elemanları, merkezi koordinat merkeziyle çakışan <span style="font-style:italic;">sabit yarıçaplı</span> bir <span style="font-style:italic;">çemberin</span> içinde kalırlar (Şekil 3.12). Bunun iyi bir örneği <span style="font-style:italic;">c =</span> 0 durumunda görülür. Çünkü bu durumda dizinin tüm elemanları 0’a eşittir. Sınırlı sayı dizisine ikinci örnek <span style="font-style:italic;">c =</span> - 1 durumudur. Çünkü bu durumda ise dizi 0, -1, 0, -1, 0, -1, ...; şeklindedir. Diğer bir örnek olan c = i için sayı dizisi 0, i, i-1. -i, i-1, -i, i-1, -i... şeklindedir. Halbuki, diğer pek çok başka c kompleks sayıları için dizi merkezden giderek daha uzaklaşarak sonsuza varır, yani dizi ıraksaktır; sabit yarıçaplı bir çember içine alınamaz. Bu duruma bir Örnek c = 1 seçimidir, çünkü elde edilen dizi 0, 1, 2, 5, 26, 677, 458330, ... şeklinde sonsuza gitmektedir, <span style="font-style:italic;">c =</span> -3 seçiminde de dizi 0, -3, 6, 33, 1086, ... şeklinde aynı davranışı gösterir, c = i -1 için de dizi 0, i-1, -i-1, -1 + 3İ, -9 - i5, 55 + İ91, -5257 + i 10011, ... şeklinde sınırsızdır.</p>

  <p><span style="font-style:italic;">Mandelbrot kümesi,</span> yani, bizim Tor’Bled-Nam ülkesindeki <span style="font-style:italic;">siyah</span> bölge tam olarak Argand düzleminde sınırlı dizilere karşı gelen c sayılarından ibarettir. <span style="font-style:italic;">Beyaz</span> bölge ise sınırsız dizilere karşı gelen <span style="font-style:italic;">c</span> noktalarından oluşur. Önceden gördüğümüz o ayrıntılı resimlerin hepsi bilgisayar çıktılarından çizilmişti. Bilgisayar sistematik olarak bütün <span style="font-style:italic;">c</span> kompleks sayılarını tarar. Her bir <span style="font-style:italic;">c</span> değeri için olası 0, c, c<sup>2</sup> + c, ... dizisini bulur ve uygun bir kritere göre dizinin sınırlı kalıp kalmadığına karar verir. Eğer dizi sınırlıysa, bilgisayar ekranda c sayısına karşı gelen noktaya bir siyah yuvarlak koyar. Eğer dizi sınırlı değilse, beyaz yuvarlak koyar. Sonuçta, ekranda taranan aralıktaki her bir minik kutuya siyah mı yoksa beyaz mı nokta konacağına tek tek bilgisayar tarafından karar verilir.</p>

  <p>Mandelbrot kümesinin karmaşıklığı, özellikle bir matematik tanımı olarak kümenin tanımının ne kadar basit olduğu göz önüne alındığında, gerçekten çok dikkat çekicidir. Ayrıca kümenin genel yapısı seçmiş olduğunuz <span style="font-style:italic;">z → z<sup>2</sup> + c</span> gönderiminin cebirsel şekline pek de duyarlı değildir. Diğer pek çok tekrarlayan kompleks gönderimler de (örneğin <span style="font-style:italic;">z → z<sup>3</sup> + iz<sup>2</sup> + c)</span> (başlangıç için uygun bir sayının seçilmesi kaydıyla; bu belki 0 değil de değeri her gönderim için açık bir matematik kural tarafından uygun olarak belirlenen başka bir sayı olabilir) şaşılacak derecede benzer yapılar verir. Gerçekten, tekrarlayan kompleks gönderimlere göre, bu ‘Mandelbrot' yapılarının bir tür evrensel ya da mutlak niteliği bulunmaktadır. Bu yapıların incelenmesi matematikte <span style="font-style:italic;">karmaşık dinamik sistemler</span> adıyla anılan başlı başına bir konu olmuştur.</p>

  <h2 id="sigil_toc_id_25">Matematiksel Kavramların Platonik Gerçekliği?</h2>

  <p>Matematikçinin dünyasındaki nesneler ne kadar ‘gerçek'? Bir görüşe göre, söz konusu nesnelerin tümü ile ilgili hiçbir şey gerçek görünemez. Matematiksel nesneler yalnızca kavramlardır; çoğu kez, çevremizdeki dünyada oluşumları ve görünüşteki düzenleriyle matematikçiyi etkileyerek onların uslarında idealleştirdikleri nesnelerdir ama yine de ussal idealleştirmeden öte değillerdir. İnsan usunun zorunlu ürünlerinden başka bir şey olabilirler mi? Aynı zamanda matematik kavramlarında, bir matematikçinin ussal yargılarının çok ötesine uzanan derin bir gerçeklik gözlenebilir. Sanki, kavramlar değil de insan düşüncesi bazı dış gerçeğe -kendine özgü olup bize yalnız bir kısmını gösteren gerçeğe- doğru yönlendirilmektedir.</p>

  <p>Mandelbrot kümesi bu konuda etkileyici bir örnektir. Olağanüstü özenle tasarımlanmış olan bu kümenin mimarı ne bir kişi ne de bir matematikçi ekibidir. Sistemi ilk kez<a href="../Text/notbolum3.xhtml#nb33" id="nb33d"><sup>[3]</sup></a> niceleyen Polonya kökenli Amerikalı matematikçi (ve fraktal teorisinin öncüsü) Benoit Mandelbrot, çok ilginç bir şeylerin izi üzerinde olduğunu farketmekle birlikte, sistemin özünde gizli harika yapıyı önceleri anlıyamadı. Bilgisayarının ekranında ilk görüntüler belirmeye başladığı zaman, izlemekte olduğu belirsiz yapıların, bilgisayarının yanlış işlem yapmasından kaynaklandığını sandı (Mandelbrot 1986)! Bu yapıların kümenin kapsamında yer aldığına ancak bir süre sonra inandı. Mandelbrot kümesinin karmaşık yapısının tüm ayrıntılarını hiç birimizin anlaması veya bunların bir bilgisayar tarafından gözler önüne serilmesi olanaksızdır. Sanki düşünce sistemimizin bir parçası değil de kendine özgü gerçeğe sahip bir yapıdadır. Kümeyi hangi matematikçi veya bilgisayar uzmanı incelerse incelesin, <span style="font-style:italic;">aynı</span> temel matematiksel yapıya yaklaşık yapılar bulacaktır. Bilgisayarlar için de durum farklı değildir; ancak, bilgisayarların işlem hızı, bellek kapasitesi, grafik gösterme yeteneği gibi farklı etkenleri, ayrıntılı çıktı miktarında ve hızında bazı farklar yaratabilir. Bu konuda bilgisayar, ilke olarak, bir deneysel fizikçinin fiziksel dünyanın yapısını keşfetmek için kullandığı bir deney cihazı gibi kullanılmaktadır. Mandelbrot kümesi, insan aklının bir buluşu değildir; bir keşiftir. Everest Dağı nasıl orada öylece duruyorsa, Mandelbrot kümesi <span style="font-style:italic;">de orada</span> öylece duruyor!</p>

  <p>Aynı şekilde, kompleks sayılar sistemi de, herhangi bir matematikçinin akıl yapısının çok ötesinde, derin ve süresiz bir gerçeğe sahiptir. Kompleks sayılar fikri ilk kez Gerolamo Cardano tarafından yazılan bir kitapta ileriye sürüldü. 1501-1576 yılları arasında yaşayan bir doktor olan İtalyan Cardano aynı zamanda bir kumarbaz ve yıldız falcısıydı (İsa’nın falına da bakmıştı). 1545’de, cebir üzerine ‘Ars Magna’ adında önemli ve etkileyici bir kitap yazdı. Genel bir kübik denklemin köklerini veren çözümünün ilk kompleks ifadesi bu kitapta yer almıştır.<a href="../Text/notbolum3.xhtml#nba3V" id="nba3Vd"><sup>[V]</sup></a> Ancak bu ifadenin belirli bir aşamasında, denklemin üç gerçek çözümünün bulunduğu ‘indirgenemez’ işlemlerde, <span style="font-style:italic;">eksi bir sayının karekökünü</span> almak zorunda kaldığını fark etmiştir. Ona şaşırtıcı gelse de, bu karekökleri alabilseydi, ancak bu şartla, yanıtı tümüyle (kesin yanıtın anlamı daima gerçektir) verebileceğini anladı. Daha sonraki yıllarda, 1572’de, Raphael Bombelli, 'I’Algebra’ adlı kitabında Cardano’un eserini biraz daha ilerleterek, kompleks sayıların esas cebirini incelemeye başladı.</p>

  <p>Başlangıçta, eksi sayıların söz konusu kareköklerinin alınması işlemi sadece bir araç -belirli bir amaca hizmet eden matematiksel bir buluş- olarak görünse de, bu matematiksel nesnelerin öngörülen amaçlarını aşarak çok daha fazla işler başardıkları daha sonra anlaşılmıştır. Yukarıda değindiğim gibi, kompleks sayıların matematik işlemlerine dahil edilmelerindeki ilk amaç kareköklerin serbestçe alınmasını sağlamak idiyse de, bu sayıları kullanarak, herhangi bir karekökün alınması veya ne çeşit olursa olsun bir cebir denkleminin çözümü olasılığına bir ödüle sahip olur gibi sahip oluyoruz. Çok geçmeden bu sayıların, daha önce aklımızın ucundan bile geçmeyen sihirli özelliklere sahip olduklarını anlıyoruz. Bu özellikler, bu sayıların doğasında öylece bulunuyorlar. Bu özellikler, kuşku götürmez ileri görüşlülüklerine rağmen, ne Cardano, ne Bombelli, ne Wallis, ne Coates, ne Euler, ne Wessel, ne Gauss, ne de bir başka büyük matematikçi tarafından bu sayılara kazandıramamıştır. Böylesine bir sihir, sayıların zaten doğasında vardı ve matematikçiler yavaş yavaş bu sihirin farkına vardılar. Cardano, kompleks sayıları ilk kez ortaya koyarken, daha sonraları Cauchy integral formülü, Riemann gönderimi teoremi, Lewy genişletme özelliği gibi çeşitli adlarla tanımlanacak bu özelliklerin farkında değildi. Bu özellikler, 1539’larda Cardano’un karşılaştığı sayıların özellikleri olup hiçbir değişime uğramamıştır.</p>

  <p>Matematik icad mı yoksa keşif midir? Matematikçiler sonuçlara ulaştıkları zaman, özünde gerçek olmayan, özenle tasarımlanmış zihinsel yapılar mı üretiyorlar, yoksa bu yapılar öylesine güçlü ve ince tasarımlanmış ki, mimarları üzerinde ‘gerçek' izlenimi yaratıp onları yanıltıyorlar mı? Yoksa matematikçiler, aslında, bu yapıların özünde zaten bulunan gerçekleri, matematikçilerin işlemlerinden tamamen bağımsız varolan gerçekleri ortaya mı çıkarıyorlar? Sanırım, şimdiye kadar, birincisinden çok ikinci görüşe yatkın olduğumu, en azından kompleks sayılar ve Mandelbrot kümesi açısından ikinci görüşü benimsediğimi okurlarım anlamışlardır.</p>

  <p>Ancak konu bu kadar basit değil. Matematikte öyle örnekler vardır ki ‘keşif sözcüğünün kullanılması ‘icad’ sözcüğünün kullanılmasından daha doğru olur. İşte bu gibi durumlarda yapının özü, ona daha sonra kazandırılan özelliklerden fazla önem kazanır. Bunlar, matematikçilerin ‘Tanrı’nın işi’ ile karşı karşıya kaldıkları durumlar diye niteleyebileceğimiz durumlardır. Ancak, matematiksel yapının böyle bir eşsiz özelliğe sahip olmadığı durumlar da vardır. Bir sonuca götüren kanıtın tam ortasında matematikçi, çok özel bir sonuca ulaşabilmek için önceden tasarımlanmamış ve ‘tek' olarak tanımlanamıyacak bir yapıyı kullanmak ihtiyacını duyabilir. Bu durumda elde edilecek sonucun yapısı, başlangıçta işleme dahil edilen yapıdan farklı olmayacağı için 'keşif' yerine ‘icat’ sözcüğünü kullanmak daha doğru olur. Bunlar gerçekten de ‘insan işi’dir. Bu açıdan, gerçek matematiksel keşifler, genellikle, ‘sadece bir buluş’ olan icatdan daha büyük başarılar veya esinlenmiş düşünceler olarak kabul edilebilirler.</p>

  <p>Bunun gibi sınıflamalar, sanatta veya teknikte kullanılanlardan pek farklı değildir. Büyük sanat yapıtları, diğerlerine göre ‘Tanrı’ya daha yakın'dır. Sanatçılar arasında, en büyük yapıtlarının bir çeşit göksel varlığa sahip sonsuz gerçekleri yansıttıklarına dair duygu yaygındır.<a href="../Text/notbolum3.xhtml#nba3VI" id="nba3VId"><sup>[VI]</sup></a> Buna karşılık, daha az sözünü ettiğim göksellik, sonsuzluk gibi duyguların matematikte, özellikle derin matematiksel kavramlarda çok daha güçlü olduğunu hissetmekten kendini alamıyorum. Matematik kavramlarında insanı dürtüleyen öyle bir eşsizlik ve evrensellik var ki, benzerini sanatta veya teknikte bulmak olası değil. Matematiksel kavramların böyle bir süresiz, göksel anlamda varoldukları fikri Yunan felsefeci Platon tarafından eski çağlarda (İ.Ö. 360) öne sürülmüştür. Sonuçta, bu görüş çoğu kez matematiksel platonizm olarak anılmaya başlanmıştır. Bu konu, ilerideki bölümlerde bizim için bir hayli önemli olacaktır.</p>

  <p>I. Bölüm’de, ussal olgunun varlığını bir algoritmanın matematiksel düşüncesi içerisinde bulduğu savına dayanan güçlü AI görüşünü ayrıntılı şekilde ele almıştım. II. Bölüm’de, algoritma kavramının gerçekten derin ve ‘Tanrı vergisi’ bir fikir olduğunu vurgulamıştım. Bu bölümde ise, bu gibi ‘Tanrı vergisi’ matematik görüşlerinin, bizim ‘dünyevi’ varlığımızdan bağımsız bir çeşit ebedi varlığa sahip olduklarını tartışmaktayız. Ussal olgu için göksel tipte bir varolma olasılığını sağlayarak güçlü AI görüşüne katkıda bulunabilir miyiz? Bana göre bunu yapabiliriz. Daha sonraki bölümlerde bu görüşün hiç de yabancısı olmayan bir görüşü savunacağım. Fakat, ussal olgu kendine böyle genel bir sığınak bulabilecekse bunu algoritma kavramıyla yapabileceğine inanmıyorum. Algoritmadan çok daha ustaca tasarımlanmış bir araca ihtiyacımız olacak. Algoritmik kavramların, matematiğin çok dar ve sınırlı bölümünü oluşturduğu savı, bundan sonraki tartışmamızın konusunu oluşturacak. Bir sonraki bölümde algoritmik olmayan matematiğin kapsamı ve ustaca tasarım ile ilgili fikirler edinmeye başlayacağız.</p>

  <p><br /></p>
</body>
</html>
