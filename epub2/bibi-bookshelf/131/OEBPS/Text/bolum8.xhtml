<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body>
  <h1>VIII. Bölüm<br />
  Kuantum Kütleçekimini Arayış</h1>

  <p>Son bölümdeki açıklamalardan, beynimiz veya usumuzla ilgili yeni öğrendiğimiz neler var? Algıladığımız ‘zaman akışının’ yönünü belirleyen geniş kapsamlı fizik ilkelerinin bazılarına şöyle bir göz gezdirmiş olmakla birlikte, zamanın aktığını neden algıladığımız ya da aslında neden algılamamız gerektiği sorusunu derinliğine irdeleyemedik. Kanımca çok daha köklü görüşler gerekiyor. Bazen alışılagelmişin dışında, farklı yaklaşımlar getirdim. Ama şu ana kadar açıklamalarımda özellikle radikal olduğum söylenemez. Termodinamiğin ikinci yasasıyla tanıştık. Doğa’nın kendi seçtiği yoldan bize sunduğu bu yasanın kaynağının, evrenin büyük patlamayla oluşumunda dev boyutlarda bir geometrik koşula, <span style="font-style:italic;">Weyl eğrilik varsayımına,</span> kadar izlenebileceğine okuyucuyu ikna etmeye çalıştım. Bazı evrenbilimciler başlangıç aşamasında geçerli bu koşulu farklı nitelendirmeyi yeğleyebilirler. Ama başlangıç tekilliğinin böyle bir koşulu sağlaması gerçekten gereklidir. Söz konusu varsayımdan hareketle yapacağım <span style="font-style:italic;">çıkarımlar,</span> varsayımın kendisinden de daha az alışılmış bir işlem olacaktır. Kuantum kuramı çerçevesinde bir değişikliğe gereksinimimiz olacağını iddia ediyorum!</p>

  <p>Bu değişiklik, <span style="font-style:italic;">kuantum kütleçekiminin</span> arayışı içinde kuantum mekaniği, genel görelilikle uygun şekilde birleştirildiği zaman rolünü oynayacaktır. Fizikçilerin çoğu, genel görelilikle birleştiğinde kuantum kuramının değiştirilmesine gerek olmadığına inanırlar. Üstelik, beynimiz gibi bir yapının ölçeğinde herhangi bir kuantum kütleçekiminin fiziksel etkilerinin tamamen önemsiz kalacağını savunurlar! <span style="font-style:italic;">Planck mesafesi</span><a href="../Text/notbolum8.xhtml#nua8I" id="nua8Id"><sup>[I]</sup></a> olarak tanınan ve en minik atomaltı tanecikten 100 000 000 000 000 000 000 kez daha küçük, yani 10<sup>-35</sup> m kadar gülünç denebilecek ölçüde kısa bir mesafe için fiziksel etkilerin gerçekten önemsenebileceğini, ama beyinsel etkinlikler için önemli kimyasal veya elektrik etkenlerin egemen olduğu, diyelim sadece 10<sup>-12</sup> m’e kadar çok çok daha büyük ‘normal’ ölçeklerdeki olgular için fiziksel etkilerin doğrudan hiçbir ilgisi olamayacağını (haklı olarak) ileri süreceklerdir. Gerçekten, <span style="font-style:italic;">klasik</span> (yani kuantumlu olmayan) kütleçekiminin, elektriksel ve kimyasal eylemlerde hemen hemen hiç etkisi yoktur. Klasik kütleçekimi etkisiz ise, klasik kuramda yapılacak herhangi bir ufak ‘kuantum düzeltmesi’ sonucu nasıl değiştirebilirdi acaba? Ayrıca, kuantum kuramından <span style="font-style:italic;">sapmalar</span> asla gözlemlenmediğine göre, standart kuantum kuramından küçük bir olası sapmanın, ussal olgularda dikkate değer herhangi bir rol oynayacağını düşünmek <span style="font-style:italic;">çok daha</span> mantıksız görünüyor!</p>

  <p>Ben, konuya tamamen farklı yaklaşacağım. Kuantum mekaniğinin, uzay-zamanın yapısı ile ilgili kuramımıza (Einstein’ın genel görelilik kuramı) etkileri ile fazlaca ilgilenmiyorum. Bunun tam <span style="font-style:italic;">aksi</span> etkilerle, yani Einstein’ın uzay-zaman kuramının, kuantum mekanik üzerindeki olası etkileriyle ilgileniyorum. İleriye süreceğim görüşün alışılagelmiş eğilimlerden tamamen farklı olduğunu, <span style="font-style:italic;">konvansiyonel bir görüş olmadığını</span> vurgulamalıyım. Genel göreliliğin, kuantum mekaniğinin yapısı üzerinde herhangi bir etkiye sahip olması alışıldık bir görüş değildir. Sıradan fizikçiler, kuantum mekaniğinin standart yapısının herhangi bir şekilde değiştirilebileceğine inanmakta daima isteksiz olagelmişlerdir. Kuantum kuramının kurallarının Einstein’ın kuramına doğrudan uygulanmasında görünüşte altından kalkılamayacak zorluklarla karşılaşıldığı doğrudur ama, uygulayıcılar bu zorlukları, kuantum kuramını<a href="../Text/notbolum8.xhtml#nu81" id="nu81d"><sup>[1]</sup></a> değil, <span style="font-style:italic;">Einstein’ın</span> kuramını değiştirmek için bir sebep olarak kullanmışlar, uygulamada karşılaşılan sorunlara bu gerekçeyle tepki göstermişlerdir. Benim görüşüm neredeyse bunun tam aksi. Kuantum kuramının kendi problemlerinin asal nitelikte olduğuna inanıyorum. Kuantum mekaniğinin iki ana yöntemi olan <span style="font-style:italic;">U</span> ve <span style="font-style:italic;">R</span> arasındaki uyuşmazlığı anımsayın (<span style="font-style:italic;">U üniter</span> evrim olarak adlandırılan, tümüyle belirleyici Schrödinger <span style="font-style:italic;">denklemini</span> izlerken, <span style="font-style:italic;">R</span> ne zaman bir ‘gözlem’ yapıldığı varsayılsa, olasılıkçı <span style="font-style:italic;">durum vektörü indirgemesinin</span> uygulanmasını öngören bir yöntemdir). Kanımca, bu uyuşmazlık, kuantum mekaniğinin uygun bir ‘yorumunun’ benimsenmesiyle (yaygın görüşün bu yönde olmasına karşın) değil, fakat <span style="font-style:italic;">U</span> ve <span style="font-style:italic;">R</span> yöntemlerinin, daha geniş kapsamlı ve kesin <span style="font-style:italic;">bir tek</span> yöntemin farklı (ve mükemmel) yaklaşıklıkları sayılacağı radikal yeni bir yöntemle giderilebilir. Bu nedenle, fevkalade doğru kuantum mekanik kuramının dahi değiştirilmesi gerekiyorsa, böyle bir değişikliğin doğası ile ilgili güçlü fikirlerin, Einstein’ın genel görelilik kuramından gelmesi gerektiği görüşündeyim. Hatta biraz daha ileri giderek diyorum ki, arayışı içerisinde olduğumuz <span style="font-style:italic;">kuantum kütleçekimi</span> kuramı, asal öğelerinden birisi olarak, bu <span style="font-style:italic;">U/R</span> sentezini içermelidir.</p>

  <p>Öte yandan, <span style="font-style:italic;">alışılmış</span> görüşte, kuantum kütleçekiminin doğrudan bildirimleri çok daha belirsiz bir nitelik taşıyacaktır. Planck mesafesi gibi gülünç derecede minik bir ölçekte uzay-zaman yapısında asal bir değişiklik yapılmasının umut edildiğini söylemiştim. Kuantum kütleçekimi etkisinin, günümüzde gözlemlenen ‘basit parçacık ailelerinin’ özelliklerinin belirlenmesi için asal olarak dikkate alınması gerektiğine inananlar da (bence haklılar) vardır. Bugün, örneğin, ‘kütle’ kavramının evrensel çekim kavramıyla çok yakın ilişkisi bilinmesine karşın, parçacıkların kütlelerinin bilinen özelliklerini neden taşıdıklarını açıklayan iyi bir kuram yoktur (Gerçekten, kütle, kütleçekiminin yegâne ‘kaynağı’ olarak davranır). Doğru kuantum kütleçekimi kuramının (1955’lerde, İsveçli fizikçi Oskar Klein tarafından ileri sürülen bir görüşe göre), alışılmış kuantumlu alanlar kuramında sorun yaratan sonsuzlukların giderilmesine katkıda bulunacağı ümidi de vardır (II. cilt, s. 173). Fizik bir bütündür ve sonunda açıklığa kavuşturulduğunda kuantum kütleçekimi kuramı, Doğa’nın evrensel yasaları ile ilgili ayrıntılı bilgi edinmemizde kuşkusuz en büyük katkıyı sağlayacaktır.</p>

  <p>Ancak, bugün için doğanın evrensel yasalarını anlamaktan çok uzağız. Üstelik, varsayımlara dayalı bir kuantum kütleçekimi kuramı, beynin davranışını kontrol eden olgulardan kuşkusuz çok uzak olacaktır. Beynin işlevlerini açıklamaktan özellikle uzak olacağı konu, geçen bölümde sürüklendiğimiz çıkmazı çözümlemek için gerekli kuantum kütleçekiminin (genellikle kabul edilen) rolü ile ilgili olacaktır. Anımsayacağınız gibi karşılaşılan çıkmaz, <span style="font-style:italic;">büyük patlamada</span> ve <span style="font-style:italic;">kara deliklerde</span> ortaya çıkan <span style="font-style:italic;">uzay-zaman tekillikleri,</span> yani Einstein’ın klasik kuramının tekillikleri ve ayrıca, evrenimiz sonunda kendi üstüne çökmeye karar verdiği takdirde, <span style="font-style:italic;">büyük sıkışmada</span> ortaya çıkacak tekilliklerdir. Evet, kuantum kütleçekimi kuramının bu rolü üstlenmesi bir hayli uzak bir olasılık gibi <span style="font-style:italic;">gözükebilir.</span> Oysa ben, küçük ama önemli bir mantıksal bağın var olduğunu savunuyorum. Bu bağlantıyı anlamaya çalışalım şimdi.</p>

  <h2 id="sigil_toc_id_76">Weyl Eğrilik Varsayımının Gerisinde Ne Yatıyor?</h2>

  <p>Daha önce söylediğim gibi, klasik genel görelilik kuramının yardımına gelerek uzay-zaman tekillikleri bilmecesini kuantum kütleçekiminin çözümleyeceğini alışılmış görüş bile kabul etmektedir. Klasik kuramın verdiği anlamsız ‘sonsuzluk’ yanıtı yerine, kuantum kütleçekimi kuramı bize tutarlı bir fizik sağlayacaktır. Kuşkusuz bu görüşe katılıyorum: Kuantum kütleçekiminin damgasını vuracağı gerçekten açık bir alan budur. Ancak, kuramcılar, kuantum kuramının vuracağı damganın açıkça görülür bir şekilde zamanda simetrik olmayacağını pek onaylamıyorlar! Büyük patlamada, yani <span style="font-style:italic;">geçmişteki tekillikte,</span> kuantum kütleçekimi,</p>

  <p style="text-align: center;">WEYL = 0</p>

  <p>gibi bir koşulun, uzay-zaman geometrisinin klasik kavramlarına ait terimlerle konuşmanın anlam kazandığı anda, geçerli olması gerektiğini bildirmelidir. Öte yandan, kara deliklerin içinde ve (olası) büyük sıkışmada, yani <span style="font-style:italic;">-gelecekteki tekilliklerde-</span>böyle bir koşula gerek yoktur ve Weyl tensörünün, tekilliğe yaklaşılırken sonsuza gitmesi beklenir:</p>

  <p style="text-align: center;">WEYL → ∞</p>

  <p>Aradığımız kuramın, zamanda simetrik olmaması gerektiğine dair bunun açık bir işaret olduğu kanısındayım:</p>

  <p><span style="font-style:italic;">Aradığımız kuantum kütleçekimi zamanda simetrik olmayan bir kuramdır.</span></p>

  <p>Bu sonuç, benim sunuş tarzıma bakarak açık seçik bir gereklilik gibi görünse de, kabul edilen bir uslamlama <span style="font-style:italic;">olmadığı</span> hakkında okuyucuyu uyarmalıyım. Uygulamacılar bu görüşü benimsemiyorlar. Bunun nedeni, kuantumlama yöntemlerinin uygulandığı klasik kuramın (standart genel görelilik veya bu kuramın herkesçe bilinen genelleştirilmiş şekillerinden birisinin) kendisi zamanda simetrik<a href="../Text/notbolum8.xhtml#nu82" id="nu82d"><sup>[2]</sup></a> ise alışılmış ve iyi bilinen kuantumlama yöntemlerinin (gidebildikleri yere kadar) zamanda simetrik olmayan kuantumlanmış bir kuramı üretebildikleri kesin bir yöntemin görünüşte bulunmayışıdır. Aynı şekilde, (bu gibi konuları dikkate aldıkları zaman, ki bu pek sık olmaz!), böylesi kütleçekim kuantumlayıcıları, büyük patlamada oluşan entropinin düşük düzeyde olmasının ‘açıklanması’ için başka yerlere bakmak durumunda kalacaklardır.</p>

  <p>Belki birçok fizikçi, başlangıçtaki Weyl eğriliğinin sıfıra eşitliği gibi bir varsayımın, ‘bir bağ koşulu’ olup dinamik yasa olmadığı gerekçesiyle, açıklaması fiziğin alanına giren bir varsayım olmadığını ileri sürecektir. Uygulamacılar, aslında, bunun ‘Tanrı’nın işi’ olduğunu, neden şu sınır koşulunun değil de, bu sınır koşulunun verildiğini anlamaya kalkışmanın bizim haddimiz olmadığını savunuyorlar. Ancak, daha önce gördüğümüz gibi, bu varsayımın ‘Yaradan’ın iğnesinin ucuna’ getirdiği sınır, Newton, Maxwell, Einstein, Schrödinger, Dirac ve diğerlerinin denklemleriyle ulaştığımız dinamik yasaların oluşturduğu dikkate değer ve özenli düzenlenmiş koreografiden ne daha az olağanüstü ne de daha az kesindir. Termodinamiğin ikinci yasası, belirsiz ve istatistiksel niteliğe sahip görünse bile, son derece kesin bir geometrik koşuldan kaynaklanır. Dinamik denklemleri anlamak için bilimsel yaklaşımın böylesine değerli olduğu kanıtlanmışken, büyük patlama gibi bir ‘sınır koşulunda’ etkin sınırlamalar hakkında bilimsel yönden bilgi edinilmesi için büyük uğraş verilmemesi bana anlamsız geliyor. Benim düşünce tarzıma göre, İkincisi de ilki kadar bilimin bir parçasıdır; bugüne değin bilimin yeterince anlayamadığımız bir parçası da olsa bu böyledir.</p>

  <p>Bilimin tarihi, fiziğin <span style="font-style:italic;">dinamik denklemlerini</span> (Newton yasaları, Maxwell denklemleri, vb.), <span style="font-style:italic;">sınır koşulları</span> adı verilen ve bu gibi denklemlerin fizik yönünden uygun çözüm veya çözümlerinin, uygun olmayanlardan ayırt edilmesini sağlayan bu görüşün ne kadar değerli olduğunu bize göstermiştir. Geçmişte basit biçimlere ulaşanlar, dinamik denklemleri olmuştur. Parçacıkların eylemleri, basit yasalara uyarlar ama aynı parçacıkların, evrende gördüğümüz <span style="font-style:italic;">gerçek düzenlenimleri</span> genellikle basitlikten uzaktır. Bazen, Kepler’in gezegenlerin eliptik yörüngelerde hareketi gösterdiği gibi, bu düzenlenimler ilk bakışta basit görünebilirse de bu basit düzenin, dinamik yasalarının bir <span style="font-style:italic;">sonucu</span> olduğu sonradan anlaşılır. Daha derinlemesine bilgi edinmek, daima dinamik yasaları sayesinde mümkün olmuştur. Basit düzenlemeler, Newton’un dinamik denklemince açıklanan ve gözlemlenen tedirgenmiş (yani tam olarak eliptik olmayan) gezegen hareketleri gibi çok daha karmaşık hareketlerin sadece yaklaşıklaştırmaları da olabilir. Sınır koşulları, ele alınan bir sistemin ‘başlatılmasını’ sağlarken, dinamik denklemler bu aşamadan sonrasını üstlenir. Fizik biliminin gerçekleştirdiği en önemli olgulardan birisi, dinamik davranışı, evrenin gerçek içeriğinin düzenlenmesinden ayırt etmemize olanak sağlamasıdır.</p>

  <p>Dinamik denklemlerle sınır koşullarının bu şekilde ikiye ayırımının geçmişte son derece önemli olduğunu söylemiştim. Böyle bir ayırımı yapabilmek dahi, fizikte hemen daima karşılaşılan <span style="font-style:italic;">özel</span> tip denklemlerin (diferansiyel denklemlerin) bir özelliğidir. Ancak bu ayırımın kalıcı olduğu kanısında değilim. Eninde sonunda, sadece harika yaklaşık sonuçlar veren ve ÜSTÜN olarak nitelediğimiz kuramların yerine, evrenimizin davranışına <span style="font-style:italic;">gerçekten</span> hükmeden yasaları veya ilkeleri kavrayabildiğimizde, dinamik denklemler ile sınır koşulları arasındaki ayırımın kendiliğinden kaybolup gideceği görüşündeyim. Bunun yerini, harikulade tutarlı ve kapsamlı bir yapı alacaktır. Kuşkusuz bu benim kişisel görüşümdür. Birçokları bu görüşe katılmayabilir, ama kuantum kütleçekiminin bilinmeyen kuramının ipuçlarını ararken usumda belli belirsiz tasarladığım görüş böyledir (Bu görüşüm, kitabın son bölümünde yer alan daha birçok tasarımsal düşünceyi de etkileyecektir).</p>

  <p>Bilinmeyen bir kuramın ipuçlarını nasıl bulabiliriz? Bu iş, göründüğü kadar umutsuz olmayabilir. Tutarlılık, kilit kavramdır! Önce, okuyucunun CQG (‘doğru kuantum kütleçekimi’!) olarak adlandırdığım olası kuramımızın, Weyl eğrilik varsayımına (WCH) bir açıklama getireceğini kabul etmesini istiyorum. <span style="font-style:italic;">Başlangıç</span> tekillikleri, bu tekilliklerin yakın geleceğinde WEYL = 0 olacak şekilde sınırlanmalıdır. Bu sınırlama, sonuçta, CQG yasalarına etkili olacağı için sadece, ‘büyük patlama’ olarak adlandırdığımız belirli bir tekillik için değil <span style="font-style:italic;">herhangi bir</span> ‘başlangıç tekilliğine’ uygulanabilmelidir. Evrenimizde büyük patlamadan başka bir başlangıç tekilliğine gereksinim olduğunu söylemiyorum. Ama olsaydı, böyle bir tekilliğin WCH ile sınırlanması gerekirdi diyorum. Bir başlangıç tekilliği, ilke olarak, parçacıkların kaynağını oluşturacaktır. Böyle bir tekillik, kara delik tekilliklerinin, yani cisimlerin içine düştüğü <span style="font-style:italic;">son</span> tekilliklerin tam aksi bir tekillik olacaktır.</p>

  <p>Büyük patlama tekilliğinden başka olası bir tekillik, 7. Bölümden anımsayacağımız gibi, bir kara deliğin zamanda tersinmişi olan <span style="font-style:italic;">beyaz delikteki</span> tekillik olabilir (bkz. Şekil 7.14). Fakat, daha önce gördüğümüz gibi, kara deliklerin içindeki tekillikler WEYL → ∞ koşuluna uyarlar ve bu nedenle beyaz delik için WEYL → ∞ olmalıdır. Fakat, buradaki tekillik bir <span style="font-style:italic;">başlangıç</span> tekilliğidir ve bu tekillik için WCH’ın öngördüğü koşul WEYL = 0’dır. Böylece, WCH, evrenimizde beyaz deliklerin varlığını <span style="font-style:italic;">reddeder</span>! (İyi ki böyle yapar, çünkü beyaz delikler, termodinamiğin ikinci yasasına asla boyun eğmedikleri için var olmaları, termodinamik yönünden arzu edilmez; ayrıca, varlıkları gözlemlerle saptanmamıştır! Bazı astrofizikçiler, zaman zaman, birtakım gözlemlerini açıklamak çabası içerisinde beyaz deliklerin var olabileceklerini ileri sürmüşlerdir. Ama bu, daima, çözüm getirmek yerine daha fazla sorunların yaratılmasına neden olmuştur.) Dikkat ederseniz, büyük patlamanın kendisine ‘beyaz delik’ demiyorum. Beyaz delik, WEYL = 0 sınırına uymayan <span style="font-style:italic;">yerelleştirilmiş</span> başlangıç tekilliğine sahip olacaktır. Aksine, geniş kapsamlı büyük patlama WEYL = 0 koşulunu sağlar ve ancak böyle sınırlanması halinde var olmasına <span style="font-style:italic;">WCH</span> tarafından izin verilebilir.</p>

  <p>‘Başlangıç tekilliğine’ olası bir başka örnek daha vardır: Hawking buharlaşmasından (diyelim) 10<sup>64</sup> yıl sonra ortadan kaybolan bir kara deliğin patlama anı (bkz. s. 49 ve 74)! Özellikleri hakkında pek çok fikir ileri sürülmüş olan (çok mantıklı şekilde savunulan) böyle bir varsayımsal olgu sanırım, WCH ile bu konuda çelişkiye düşmeyecektir. Böyle bir (yerelleştirilmiş) patlama, etkin ölçüde eşanlı ve simetrik olabilir ve bunda WEYL = 0 varsayımıyla halen bir çelişki göremiyorum. Ne olursa olsun, mini kara deliklerin halen var olmadıkları (s. 49) varsayımından hareketle, böyle bir patlamanın ilki, büyük olasılıkla, evrenin var olduğu T süresinden 10<sup>54</sup> kat fazla süre geçtikten sonra meydana gelecektir diyebiliriz. 10<sup>54</sup> x T süresinin ne kadar uzun olduğunu tahmin etmek için, T’in ölçülebilen en kısa zamana, herhangi bir kararsız elementin en kısa bozunma süresine, kısaltıldığını düşünürsek, evrenimizin bugünkü gerçek yaşı, bu ölçekte, trilyonu aşan bir katsayıyla 10<sup>54</sup> x T süresinden az olacaktır.</p>

  <p>Bazıları konuya benim yaklaşımımdan daha farklı yaklaşabilirler. CQG’un zamanda simetrik olmasının zorunlu olmadığını, fakat aslında, birisi WEYL = 0 koşulunu öngören ve öteki WEYL → ∞ koşuluna da izin veren <span style="font-style:italic;">iki</span> tür tekillik yapısına sahip olabileceğini savunabilirler.<a href="../Text/notbolum8.xhtml#nu83" id="nu83d"><sup>[3]</sup></a> Birinci tür tekillik evrenimizde vardır ve zamanın yönü algımız (ikinci yasa uyarınca) bu tekilliği, ‘gelecek’ olarak adlandırdığımız zamana değil ‘geçmiş’ dediğimiz zamanın kapsamına yerleştirir. Ancak, bu görüş bana bu haliyle yeterli görünmüyor. WEYL → ∞ türüne ait <span style="font-style:italic;">başka</span> başlangıç tekilliklerinin neden bulunmadığını (ya da bir başka WEYL = 0 tipi örneğinin var olmadığını) açıklamıyor. Neden evrende beyaz delikler yok? Birçok <span style="font-style:italic;">kara deliğin</span> var olduğu öne sürüldüğüne göre, niçin hiç beyaz delik bulunmadığının açıklanması gerekir.<a href="../Text/notbolum8.xhtml#nua8II" id="nua8IId"><sup>[II]</sup></a></p>

  <p>Bazen, bu bağlamda, <span style="font-style:italic;">insansıl ilke</span> (bkz. Barrow ve Tipler 1986) olarak adlandırılan bir sav söz konusu edilir. Buna göre, içinde yaşadığımızı gözlemlediğimiz evren, <span style="font-style:italic;">olası</span> tüm evrenlerin içinden, <span style="font-style:italic;">bizim</span> (yani, en azından hisseden yaratıkların) onu gözlemleyebilmemiz için var olmamız gerektiğinden seçilmiştir (Bu ilkeyi 10. bölümde tartışacağım). Bu sav kullanılarak, yalnız çok özel bir büyük patlamayla oluşan evrende düşünebilen yaratıkların yaşayabileceği iddia edilir ve dolayısıyla, WCH gibi bir şey bu ilkenin sonucu olabilir. Ancak, bu sav, büyük patlamanın ‘özel olması’ için öngörülen 10<sup>10<sup>23</sup></sup> değerine yakınlaşamaz. (bkz. 7. bölüm, s. 51) Çok genel bir hesaplamayla tüm sakinleri ile birlikte tüm Güneş sistemi, sadece 10<sup>10<sup>60</sup></sup>’da birden çok daha az bir ‘olasılıksızlıkla’ (uzay-zaman hacmine göre ölçümlendiği gibi) yaratılmış olmak yerine, çok daha ‘ucuz olarak’ taneciklerin sadece rasgele çarpışmasından yaratılmış olabilir. İnsansıl (antropik) ilkenin bizim için bundan başka yapabileceği yoktur ve biz hâlâ gerekli rakamı bulmaktan çok uzağız. Üstelik, biraz önce tartıştığımız insansıl görüş, beyaz deliklerin neden var olmadıklarını da açıklamıyor.</p>

  <h2 id="sigil_toc_id_77">Zamanda Simetrik Olmayan Durum Vektörü İndirgenimi</h2>

  <p>Öyle görünüyor ki, CQG kuramının zamanda simetrik olmayan bir kuram olduğu ve WCH varsayımının (veya buna benzer bir şeyin) kuramın bildirimlerinden birisi olduğu sonucuyla başbaşa kaldık. Kuantum kuramı ve genel görelilik gibi zamanda simetrik iki öğeden oluşan ama zamanda simetrik olmayan bir kuramı nasıl elde edebiliriz? Bunu gerçekleştirmek için, görünüşe göre, hiçbiri çok fazla derinliğine araştırılmamış bir hayli sayıda teknik olanak mevcuttur (bkz. Ashtekar ve arkadaşları, 1989). Ancak ben, farklı bir yaklaşımı incelemek istiyorum. Kuantum kuramının ‘zamanda simetrik’ olduğunu söylemiştim. Fakat bu özelliği aslında kuramın yalnız <span style="font-style:italic;">U</span> kısmı için geçerlidir (Schrödinger’in denklemi, vb.) 7. Bölümün başlarında fizik yasalarının zamanda simetrik olmaları özelliğini tartışırken, <span style="font-style:italic;">R</span> kısmından (dalga fonksiyonunun çöküşü) bahsetmekten kasten kaçındım. Bugün hakim olan görüş <span style="font-style:italic;">R</span>’nin de zamanda simetrik olması gerektiğidir. Belki bu görüş, kısmen, <span style="font-style:italic;">U</span>'nun zamanda simetrik oluşunun <span style="font-style:italic;">R</span> için de geçerli olabilmesi için <span style="font-style:italic;">R</span>’yi gerçekte <span style="font-style:italic;">U</span>'dan bağımsız bir ‘işlem’ olarak kabul etmek isteksizliğinden kaynaklanmaktadır. Böyle <span style="font-style:italic;">olmadığını</span> savunmak isterim: <span style="font-style:italic;">R</span> zamanda simetrik değildir; en azından, <span style="font-style:italic;">R’</span>ye, fizikçilerin kuantum mekaniğinde olasılıkları hesaplarken benimsedikleri yöntem gözüyle bakarsak bu böyledir.</p>

  <p>Önce okuyucuya, kuantum mekaniğinde uygulanan ve durum vektörü indirgemesi <span style="font-style:italic;">(R)</span> olarak anılan yöntemi anımsatmalıyım (Şekil 6.23’ü anımsayınız). Şekil 8.1’de, |ψ&gt; durum vektörünün kuantum mekaniğinde evrimleştiği kabul edilen tuhaf yöntemi şematik olarak gösterdim. Çoğunlukla, söz konusu evrimin, <span style="font-style:italic;">üniter U</span> evrimine uygun olarak gerçekleştiği kabul edilir (Schrödinger denklemi), fakat çeşitli zamanlarda, bir ‘gözlemin’ (veya ‘ölçümlemenin’) yapılmış olduğu varsayılan durumlarda, <span style="font-style:italic;">R</span> yöntemi kullanılır. |ψ&gt; durum vektörü başka bir durum vektörüne, diyelim |χ&gt;<span style="font-style:italic;">’e atlar;</span> burada, |χ&gt; yapılan belirli bir <span style="font-style:italic;">0</span> gözleminin doğasınca saptanan iki veya daha fazla sayıda birbirlerine dikey |χ&gt;, |φ&gt;, |θ&gt;, ..., seçeneklerinden birisidir. |ψ&gt;’den |χ&gt;’ye atlanma olasılığı (Hilbert uzayında) |ψ&gt;’nin |χ&gt; üstüne izdüşümünü alırken |ψ&gt;’nin uzunluğunun karesi olan |ψ|<sup>2,</sup>deki azalma miktarı ile belirlenir (Matematiksel işlem olarak bu: |χ&gt;’nin |ψ&gt; yönüne izdüşümü alındığında, |χ|<sup>2</sup>’de görülen azalma miktarına denktir). Bu şekliyle yöntem zamanda simetrik değildir. Çünkü <span style="font-style:italic;">0</span> gözlemi yapıldıktan hemen <span style="font-style:italic;">son</span><span style="font-style:italic;">ra</span><span style="font-style:italic;">,</span> <span style="font-style:italic;">0 tarafından belirlenen</span> |χ&gt;, |φ&gt;, |θ&gt;, ... olasılık seçenekleri <span style="font-style:italic;">kümesinden</span> birisi artık durum vektörüdür. Öte yandan, <span style="font-style:italic;">0</span> gözleminden hemen <span style="font-style:italic;">önce</span> durum vektörü, verilen bu seçeneklerden birisi olması gerekmeyen |ψ&gt; idi. Ancak, bu simetrik olmama sadece görünümdedir ve durum vektörünün evrimi hakkında farklı bir yaklaşımla bu görüş açısı düzeltilebilir. <span style="font-style:italic;">Zamanda tersinmiş</span> bir kuantum mekaniksel evrimi düşünelim. Bu alışılmadık tanım, Şekil 8.2’de gösterilmektedir.</p>

  <div>
    <img alt="" src="../Images/RU3016.png" />

    <p><b>Şekil 8.1. Bir durum vektörünün zamanda evrimi: <span style="font-style:italic;">U</span>'nun düzgün üniter evrimi (Schrödinger denklemine göre), süreksiz R durum vektörü indirgemesi <span style="font-style:italic;">R</span> ile kesiklenmiştir.</b></p>
  </div>

  <p>Şimdi, |χ&gt; durumunu, <span style="font-style:italic;">0</span> gözleminden hemen sonra değil, hemen <span style="font-style:italic;">önce</span> olarak alıyoruz ve üniter evrimi, <span style="font-style:italic;">zamanda geriye doğru</span><span style="font-style:italic;">,</span> bir <span style="font-style:italic;">önceki</span> 0' gözlemine geriye dönerek o zaman aralığında geçerli sayıyoruz. Diyelim bu geriye evrimli durum |χ'&gt; durumuna dönüşüyor (<span style="font-style:italic;">0'</span> gözleminin geleceğinin hemen öncesi). Şekil 8.1’de tanımlanan normal ileriye evrimde <span style="font-style:italic;">0'</span> gözleminin geleceğinin tam üzerinde bir başka |χ&gt; durumunu elde ettik (Bu <span style="font-style:italic;">0'</span> gözleminin sonucu olup, normal tanımlamada |ψ'&gt;, <span style="font-style:italic;">0</span> gözleminde |ψ&gt; olacak şekilde ileriye evrimlenir). Zamanda ters yönde tanımlamamızda |ψ'&gt; durum vektörünün de artık bir rolü vardır: Sistemin, <span style="font-style:italic;">0'</span> gözleminin <span style="font-style:italic;">geçmişinin</span> hemen öncesindeki durumunu temsil etmek. |ψ'&gt; durum vektörü, <span style="font-style:italic;">0'</span> noktasında gözlemlenen durumdur ve bu nedenle geriye doğru evrim görüşümüz uyarınca şimdi |ψ'&gt; durumunu, <span style="font-style:italic;">0'</span> noktasındaki gözlemin, <span style="font-style:italic;">zamanda geriye doğru</span> anlamında ‘sonucu’ olarak kabul ederiz. <span style="font-style:italic;">0'</span> gözleminin sonucunu <span style="font-style:italic;">0</span> gözleminin sonucu ile ilişkilendiren kuantum olasılığı <span style="font-style:italic;">p'</span> hesabı bize, |ψ'&gt; yönünde |χ'&gt;’in izdüşümü alındığında |χ'|<sup>2</sup>’deki azalma miktarıyla verilir (Bu miktar, |ψ'&gt;, |χ'&gt; yönünde izdüşümlendiği zaman |ψ'|<sup>2</sup>’in azaldığı miktarla aynıdır). <span style="font-style:italic;">U</span> yönteminin asal bir özelliği olarak bu değer, aslında, daha önce elde ettiğimiz değerin kesinlikle aynısıdır.<a href="../Text/notbolum8.xhtml#nu84" id="nu84d"><sup>[4]</sup></a></p>

  <p>Böylece, görünüşe göre, normal U üniter evriminin yanı sıra R durum vektörü indirgemesi ile tanımlanan süreksiz işlemi dikkate alsak dahi, <span style="font-style:italic;">kuantum kuramının zamanda simetrik</span> olduğunu gösterdik. Ancak, gerçek <span style="font-style:italic;">böyle değildir.</span> Her iki yöntemle de hesaplanabilen, p kuantum olasılığı, <span style="font-style:italic;">0'</span> gözlemindeki sonuç (yani |ψ'&gt;) <span style="font-style:italic;">verildiğinde <i>0</i></span> gözlemindeki sonucu (yani |χ'&gt;) bulmak olasılığını verir. Bunun mutlaka, <span style="font-style:italic;">0</span>’daki sonuç <span style="font-style:italic;">verildiğinde</span> <i>0</i>"daki sonucun olasılığıyla aynı olması gerekmez.</p>

  <div>
    <img alt="" src="../Images/RU3017.png" />

    <p><b>Şekil 8.2. Durum vektörü evriminin farklı bir gösterimi; burada zamanda ters yönde bir tanımlama yapılmıştır. <span style="font-style:italic;">0</span> gözleminin <span style="font-style:italic;">0'</span> gözlemine göre hesaplanan olasılığı, Şekil 8.1’deki ile aynı olabilir, ama hesaplanan bu değer neyi gösterir?</b></p>
  </div>

  <p>Zamanda tersinmiş kuantum mekaniğimizin gerçekten elde edeceği sonuç bu İkincisi olacaktır.<a href="../Text/notbolum8.xhtml#nu85" id="nu85d"><sup>[5]</sup></a> Ne kadar çok fizikçinin, söz konusu iki olasılığın aynı olduğunu sessiz sedasız varsayıyor görünmeleri dikkat çekicidir (Ben, kendim, bundan sorumluyum, bkz. Penrose, 1979b, s. 584). Ne var ki, aslında, iki olasılık birbirinden son derece farklı çıkabilir ve yalnız yukarıdakilerden ilki kuantum mekaniği tarafından doğru olarak verilir!</p>

  <p>Bunu çok basit bir örnekle açıklayalım. Bir L lambamız ve bir P fotoselimiz (yani, foton algılayıcı) bulunduğunu varsayalım. L ve P arasına, L’den P’ye uzanan doğru parçasıyla, diyelim, 45° açı yapan, yarı sırlı bir M aynası koyduğumuzu düşünelim (Şekil 8.3). Diyelim ki lamba, zaman zaman ve rasgele bir şekilde foton salmaktadır ve lambanın yapısı (parabolik aynalar kullanılabilir), fotonların daima tam olarak <span style="font-style:italic;">P’ye</span> isabet etmesini sağlayacak yapıdadır. Fotosel, tek tek fotonları kaydetmektedir ve bu kaydın yüzde 100 güvenilir olduğunu varsayıyoruz. Ne zaman bir foton yayılsa, bu olayın, yine yüzde 100 güvenilirlikle L’de <span style="font-style:italic;">kaydedildiğini</span> de varsayıyoruz (Bu ideal koşulların hiçbirisinde kuantum mekaniği ilkeleriyle çelişki yoksa da böylesine ideal bir tasarıma uygulamada ulaşmak zor olabilir).</p>

  <p>Yarı sırlı M aynası, kendisine ulaşan fotonların tam yarısını yansıtırken, öteki yarısını iletir. Daha doğrusu, bu durumu kuantum mekaniği yönünden düşünelim. Fotonun dalga fonksiyonu aynaya vurur ve ikiye ayrılır. Dalganın yansıyan kısmı için genlik 1/√2 ve aynadan geçen kısmı için genlik 1/√2 değerlerini alır. Her iki kısmın (normal zamanda ileri doğru tanımında), bir ‘gözlemin’ yapılmış olduğu varsayılan zamana kadar ‘bir arada var oldukları’ kabul edilmelidir. Bu aşamada, birlikteliklerini sürdüren seçenekler, kendilerini <span style="font-style:italic;">gerçek</span> seçeneklerine ayırırlar; bir seçenekte ya da ötekinde olasılıklar, yukarıdaki genliklerin mutlak değer kareleriyle, yani (1/√2)<sup>2</sup> = 1/2 diye verilir. Gözlem yapıldığı zaman, yansıyan ve geçen foton olasılıkları gerçekten de yarı yarıyadır.</p>

  <p>Bunun deneyimize nasıl uygulandığını görelim. L’nin bir foton kaydettiğini varsayalım. Fotonun dalga fonksiyonu, aynada ikiye ayrılır ve 1/√2 genliğiyle <span style="font-style:italic;">P'ye</span> ulaşır ve böylece, her biri yarım olasılığa sahip olacak şekilde, fotosel bunu kaydeder veya kaydetmez. Fotonun dalga fonksiyonun öteki yarısı, yine 1/√2 genliğiyle, <span style="font-style:italic;">laboratuvar duvarındaki bir A</span> noktasına ulaşır (Şekil 8.3). <span style="font-style:italic;">P</span> kayıt yapmazsa, fotonun <span style="font-style:italic;">A</span> noktasında duvara vurduğu düşünülmelidir. Çünkü, A noktasına bir fotosel koymuş olsaydık, <span style="font-style:italic;">P</span> kayıt yapmadığında bu fotosel daima kayıt yapacaktı; bir fotonun çıkışını L’nin kaydettiğini varsayarsak, <span style="font-style:italic;">P</span> kayıt yaptığında ise kayıt yapmayacaktı. Bu nedenle, A noktasına bir fotosel koymaya gerek kalmadan ne <span style="font-style:italic;">yapacağını</span> uslamlamayla anlayabiliriz.</p>

  <div>
    <img alt="" src="../Images/RU3018.png" />

    <p><b>Şekil 8.3. Basit bir kuantum deneyinde, R’nin zamanda tersinemez oluşu. Işık kaynağının kesinlikle bir foton yayması halinde, fotoselin bu fotonu saptaması olasılığı tam yarı yarıyadır; fakat, fotoselin kesinlikle bir fotonu kaydetmesi halinde, ışık kaynağının bu foton yaymış olması olasılığı kuşkusuz yarı yarıya <span style="font-style:italic;">değildir.</span></b></p>
  </div>

  <p>Kuantum mekaniği hesabının nasıl yapıldığı açıkça anlaşılmalı. Şu soruyu sorarız:</p>

  <p>‘L’nin kayıt yaptığı bilindiğinde, P’nin kayıt yapması olasılığı nedir?’</p>

  <p>Soruyu yanıtlamak için, LMP yolunu izleyen fotonun 1/√2 genliğe sahip olduğunu ve LMA yolunu izleyen fotonun yine 1√<span style="font-style:italic;">2</span> genliğe sahip olduğunu dikkate alırız. Karelerini aldığımız zaman, <span style="font-style:italic;">P</span>’ye ulaşması için 1/2 olasılığını ve A’ya ulaşması için 1/2 olasılığını buluruz. Bu nedenle sorumuzun kuantum mekaniksel yanıtı</p>

  <p style="text-align: center;">‘yarı yarıya’dır.</p>

  <p>Deneysel olarak, elde edilecek yanıt da gerçekten budur.</p>

  <p>Aynı yanıtı almak için ‘zamanda tersinmiş’ süreci de kullanabilirdik. Fotonun sonunda <span style="font-style:italic;">P</span>’ye ulaştığını varsayarak, foton için zamanda geriye doğru giderek bulunacak dalga fonksiyonunu dikkate alırız. Zamanda geriye doğru izlediğimizde, foton <span style="font-style:italic;">M</span> aynasına ulaşıncaya dek P’den geriye doğru gider. <span style="font-style:italic;">M</span> aynasına ulaştığında, dalga fonksiyonu ikiye ayrılır ve <span style="font-style:italic;">L</span> lambasına ulaşmak için fotonun 1/√2 genliği, laboratuvar duvarında <span style="font-style:italic;">başka</span> <span style="font-style:italic;">bir</span> noktaya, Şekil 8.3’teki <span style="font-style:italic;">B</span> noktasına ulaşmak üzere <span style="font-style:italic;">M</span> aynasında yansıtılması için 1/√2 genliği vardır. Kareleri alındığında, iki olasılık için yine 1/2 değerini elde ederiz. Fakat, bu olasılıkların hangi soruların yanıtları olduklarına dikkat etmeliyiz. Birisi, yukarıdaki soruya benzer ‘L’nin kayıt yaptığı bilinirse, <span style="font-style:italic;">P</span>’nin kaydetmesi olasılığı nedir?’, diğeri ‘fotonun duvarda <span style="font-style:italic;">B</span> noktasından çıktığı bilinirse, P’nin bunu kaydetme olasılığı nedir’ biçiminde iki soru vardır.</p>

  <p>İkinci sorunun (fotonun duvardaki bir noktaya ulaşması), <span style="font-style:italic;">gerçek</span> bir dizi deneyin sonucu değil, fakat uslamlamayla ulaşılan bir sonuç olmasına karşın, her iki yanıtın da, bir anlamda, deneysel olarak ‘doğru’ olduğunu kabul edebiliriz! Ancak, bu iki sorudan hiçbirisi, daha önce sorduğumuz sorunun <span style="font-style:italic;">zamanda tersinmişi</span> değildir. Zamanda tersinmiş soru şöyle olmalıydı:</p>

  <p>‘P’nin kaydettiği bilinirse, L’nin kaydetmesi olasılığı nedir?’ Bu sorunun deneysel <span style="font-style:italic;">doğru</span> yanıtı ‘yarım’ değil,</p>

  <p style="text-align: center;">‘bir’</p>

  <p>olur. Fotosel gerçekten kaydederse, fotonun <span style="font-style:italic;">lambadan</span> çıktığı, laboratuvarın duvarındaki bir noktadan çıkmadığı kuşku götürmez! Zamanda tersinmiş soruda ise, kuantum mekaniksel hesabımız bize <span style="font-style:italic;">tamamen yanlış yanıt</span> vermiştir!</p>

  <p>Demek ki, kuantum mekaniğinin <span style="font-style:italic;">R</span> kısmı ile ilgili kurallar, zamanda tersinmiş sorular için kullanılamaz. Bilinen bir <span style="font-style:italic;">gelecek</span> durumuna dayanarak bir <span style="font-style:italic;">geçmiş</span> durumun olasılığını hesaplamak istediğimizde, kuantum mekaniksel genliğin mutlak değer karesini almaktan ibaret standart <span style="font-style:italic;">R</span> yöntemini kullanmaya kalkışırsak tamamen yanlış yanıtlar elde ederiz. Bu yöntem, <span style="font-style:italic;">geçmişteki</span> durumlar esas alınarak <span style="font-style:italic;">gelecekteki</span> durumlara ilişkin olasılıkların hesaplanmasında işe yarar, hem de mükemmel şekilde işe yarar! Buna göre, <span style="font-style:italic;">R</span> yönteminin <span style="font-style:italic;">zamanda simetrik olamayacağının</span> açıkça görüldüğü kanısındayım (ve bu arada, bu nedenle bu yöntem zamanda simetrik <span style="font-style:italic;">U</span> yönteminden uslamlamayla elde edilemez).</p>

  <p>Birçokları, söz konusu zamanda simetri ile ilgili uyuşmazlığın, nasıl olduysa ikinci yasanın bir şekilde kuantum mekaniğe dahil edilmesinden, genliğin karesini alma yöntemince tanımlanmayan ek bir zamanda simetrik olmayan kavramın ortaya atılmasından kaynaklandığını ileri sürebilirler. Gerçekten, <span style="font-style:italic;">R</span> yöntemini etkileyebilen herhangi bir fiziksel ölçme aygıtının, ne zaman bir ölçüm yapılırsa entropinin artması için bir <span style="font-style:italic;">‘termodinamik tersinemezliği</span><span style="font-style:italic;">’</span> içermesi gerektiği görüşü doğru gibi görünüyor. Sanırım ikinci yasa, ölçme işleminde önem kazanmaktadır. Ayrıca, yukarıda tanımlanan (ideal) koşullarda bir kuantum mekaniksel deneyin tüm işlemini zamanda tersine uygulamaya uğraşmak, işlemle ilgili tüm ölçümleri kaydetmek fazlaca fiziksel anlam taşımamaktadır. Bir deneyi zamanda ters yöne çevirmekle nereye kadar gidebiliriz sorusuyla ilgilenmedim. Benim ilgilendiğim konu, genliklerin mutlak değer karelerini almak suretiyle doğru olasılıklar elde eden önemli bir kuantum mekaniksel yöntemin uygulanabilirliğini araştırmaktır. Bu basit yöntemin, sistemle ilgili başka hiçbir bilginin uyarılmasına gerek olmaksızın, gelecek yönünde uygulanabilmesi şaşırtıcı bir olgudur. Gerçekten, bu olasılıkları hiç kimse <span style="font-style:italic;">etkileyemez:</span> Kuantum kuramsal olasılıklar tümüyle <span style="font-style:italic;">dokunulmazdır!</span> Ancak, söz konusu yöntemleri geçmiş yönünde uygulamaya kalkışırsak (yani, geleceği önceden haber verme değil, geçmişi önceden haber verme) ne yazık ki yanlış yaparız. Genliklerin karesinin alınması yönteminin <span style="font-style:italic;">niçin</span> geçmiş yönünde doğru olarak uygulanamadığını açıklamak amacıyla birçok bahaneler, başarısızlığı örtbas eden sebepler veya başka etkenler öne sürülebilir. Ama gerçek odur ki, bu yöntem geçmiş yönünde uygulanamaz. Gelecek yönünde uygulama söz konusu olduğu zaman, bahanelere, özürlere gerek yoktur! <span style="font-style:italic;">R</span> yöntemi, <span style="font-style:italic;">gerçekten de kullanıldığı gibi,</span> zamanda simetrik değildir.</p>

  <h2 id="sigil_toc_id_78">Hawking’in Kutusu: Weyl Eğrilik Varsayımıyla Bir Bağlantısı Var mı?</h2>

  <p>Bütün bunların, WCH veya CQG ile ne ilgisi olduğunu merak ediyor olabilirsiniz. Evet, <span style="font-style:italic;">ikinci yasa,</span> bugün uygulandığı şekliyle, <span style="font-style:italic;">R</span> yönteminin bir parçası olabilir ama, durum vektörü indirgemesi çerçevesinde ‘her gün’ meydana gelen olaylarda, uzay-zaman tekilliklerinin veya kuantum kütleçekiminin önemli bir rolü var mıdır? Bu soruyu yanıtlamak için alışılmadık bir ‘düşünce deneyini’ açıklamak istiyorum; ilk kez Stephen Hawking tarafından önerilmiş olmakla birlikte deneye sonradan kazandırılan amaç, Hawking’in deneyi tasarımlarken hedeflediği amacın kapsamında yer almaz.</p>

  <p>Çok büyük boyutlarda yalıtılmış bir kutu düşünün. Yüzeyleri tümüyle yansıtıcı ve tüm etkenlere karşı yalıtımlı olsun. Maddesel hiçbir cisim, hiçbir elektromanyetik sinyal, hiçbir nötrino, hiçbir şey, ama hiçbir şey bu kutunun içine giremesin. Kutunun içinden veya dışından yüzeylerine vuran her şey geri yansıtılmalı. Kütleçekim etkisi bile duvarlarından geçememeli. Kutunun duvarları, gerçek bir maddeden yapılmamış olup, tanımlayacağım ‘deneyi’ hiç kimse gerçek olarak uygulayamaz. (Birazdan göreceğimiz gibi, kimse uygulamak istemeyecektir zaten!) Ama sorun bu değil. Bir düşünce deneyinde, sadece ussal işlemlerden elde edilebilen genel ilkeler gün ışığına çıkarılmaya çalışılır, genel ilkelerle ilintisiz olmaları koşuluyla, tek<span style="">n</span>ik zorluklar göz ardı edilir (6. bölümde, Schrödinger’in kedisi ile ilgili tartışmamızı anımsayınız). Buradaki kutu deneyimizde de, kutunun yüzeylerinin yapımına ilişkin zorluklar, bu amaçla, sadece ‘teknolojik’ kabul edilerek göz ardı edilecektir.</p>

  <p>Kutunun içinde herhangi bir türden çok miktarda madde bulunduğunu varsayıyoruz. Maddenin hangi türden olduğu önemli değil. Bizim için sadece çok büyük olmasını yeğlediğimiz M toplam kütlesi ile kutunun toplam hacmi <span style="font-style:italic;"><b>V</b></span> önemli. Pahalıya malolan kutumuzla hiç de ilginç olmayan içindeki maddeyle ne yapacağız? Akla gelebilecek en sıkıcı deneyi yapacağız. Hiç dokunmadan öylece bırakacağız - sonsuza dek!</p>

  <p>Bizi ilgilendiren soru, kutunun içindeki maddenin en sonunda başına ne geleceğidir. Termodinamiğin ikinci yasası uyarınca, entropisinin yükseliyor olması gerekir. Entropi en üst değere ulaşıncaya kadar artacak, bu arada madde ‘ısıl dengeye’ ulaşmış olacaktır. Isıl dengeden (nispeten) önemsiz uzaklaşmaların yer aldığı ‘dalgalanmalar’ olmasaydı, bu aşamadan sonra pek bir şey olmazdı. Örneğimizde <span style="font-style:italic;"><b>M</b></span> yeterince büyük, <span style="font-style:italic;"><b>V</b></span> ise uygun büyüklükte (ne <span style="font-style:italic;">çok</span> büyük, ne de aşırı büyük) varsayıldığı için ‘ısıl dengeye’ ulaşıldığında maddenin çoğu bir <span style="font-style:italic;">kara deliğin</span> içine çökmüş olacak, pek az miktarda madde ve ışınma bunun etrafında dolaşıyor olacaktır. Dolaşan bu madde ve ışıma, içinde kara deliğin yüzdüğü (çok soğuk!) ‘ısıl banyoyu’ oluşturur. Daha kesin çizgilerle tanımlamak için, diyelim, <span style="font-style:italic;"><b>M</b></span> Güneş sisteminin kütlesidir ve <span style="font-style:italic;"><b>V</b></span> Samanyolu galaksimizin büyüklüğü kadardır! Buna göre ‘banyonun’ sıcaklığı, mutlak sıfırın üzerinde bir derecenin sadece 10<sup>-7</sup>’si kadar olacaktır.</p>

  <p>Söz konusu dengenin ve dalgalanmaların özelliklerini daha iyi anlamak için, özellikle entropi ile ilgili olarak 5. ve 7. Bölümlerde tanıştığımız <span style="font-style:italic;">faz uzayı</span> kavramını anımsayalım. Şekil 8.4., Hawking’in kutusunun içeriğinin <span class="cer">P</span> faz uzayının şematik bir tanımını vermektedir. Anımsayacağımız gibi, bir faz uzayı, büyük boyutlu olup, her bir noktası, ele alınan sistemin -örneğimizde, kutunun içindekilerin- olası bir durumunun tamamını temsil eder. Bu nedenle, <span class="cer">P</span>’nin her noktası kutudaki <span style="font-style:italic;">uzay-zaman geometrisi</span> hakkında gerekli tüm bilgilerin yanı sıra, tüm cisimciklerin konumlarını ve momentumlarını betimler. Şekil 8.4’ün sağ tarafındaki <span class="cer">P</span>’nin) <span class="cer">B</span> alt bölgesi, kutunun içinde bir <span style="font-style:italic;">kara delik</span> içeren durumların tümünü (birden fazla kara delik içeren durumların tümü dahil) temsil ederken, soldaki <span class="cer">A</span> altbölgesi, kara delik içermeyen durumların tümünü temsil eder. Entropinin kesin tanımı için gerekli ‘kaba taneciklenme’ uyarınca, <span class="cer">A</span> ve <span class="cer">B</span> bölgelerinden her birinin daha küçük bölgelere ayrıldığını varsaymalıyız (Şekil 7.3, s. 12), fakat bununla ilgili ayrıntılar bizim konumuzun dışındadır. Bu aşamada bilmemiz gereken, söz konusu bölgelerin en büyüğünün, yani bir kara delik içeren ısıl dengenin, <span class="cer">B</span>’nin geniş bir alanını oluştururken, <span class="cer">A</span>’nın (biraz daha küçük) geniş bir alanını, <span style="font-style:italic;">görünüşte,</span> kara deliksiz ısıl dengenin oluşturduğudur.</p>

  <p>Herhangi bir faz uzayında, fiziksel sistemin zaman evrimini tanımlayan bir vektör alanı bulunduğunu anımsayınız (II. cilt, 5. bölüm, s. 38 ve Şekil 5.11).</p>

  <div>
    <img alt="" src="../Images/RU3019.png" />

    <p><b>Şekil 8.4. Hawking’in kutusunun faz uzayı <span class="cer">P</span>. <span class="cer">A</span> bölgesi kutuda bir kara deliğin bulunmadığı durumları, <span class="cer">B</span> bölgesi ise bir (veya birden fazla) kara deliğin bulunduğu durum veya durumları temsil eder.</b></p>
  </div>

  <p>Sistemimizde bundan sonra ne olacağını görmek için <span class="cer">P</span>’deki vektör alanında okların yönünü izlememiz yeterlidir (Şekil 8.5). Oklardan bazıları <span class="cer">A</span> bölgesinden <span class="cer">B</span> bölgesine geçecektir. Maddenin kütleçekimi etkisiyle çökmesi sonucu bir kara deliğin ilk kez oluşmasıyla bu geçiş meydana gelir. <span class="cer">B</span> bölgesinden <span class="cer">A</span> bölgesine tekrar geçen oklar var mı? Evet vardır, ama ancak Hawking buharlaşmasını (s. 49, 63) dikkate alırsak vardır. Klasik genel görelilik kuramı gereğince kara delikler her şeyi sadece yutarlar; dışarıya hiçbir şey çıkarmazlar. Fakat, kuantum mekaniksel etkileri göz önüne alarak Hawking (1975), kara deliklerin, kuantum düzeyinde, <span style="font-style:italic;">Hawking ışıması</span> olayı uyarınca dışarıya bir şeyler göndermesi gerektiğini göstermiştir (Bu olay ‘sanal çift yaratımı’ denilen bir kuantum sürecine dayanır. Parçacıklar ve anti-parçacıklar, normal olarak sadece yaratıldıktan hemen sonra birbirlerini yok etmek ve hiçbir iz bırakmamak üzere boşluktan (vakumdan) -geçici olarak- sürekli yaratılırlar. Ancak, bir kara delik varsa, bu parçacık çiftinden birisi, çift birbirini yok etmek için zaman bulamadan önce yutulabilir ve çiftin öteki teki, delikten uzaklaşabilir. Kaçan parçacıklar, Hawking’in ışımasını oluşturur). Normal durumlarda Hawking ışıması gerçekten çok azdır. Fakat, ısıl denge durumunda, kara deliğin Hawking ışımasıyla kaybettiği enerji miktarı, kara deliğin kendini içinde bulduğu ‘ısıl banyo’nun içinde dolaşan öteki ‘ısıl parçacıkları’ yutarak kazandığı enerjiyi tam tamına dengeler. Arada sırada, ‘dalgalanma’ suretiyle, kara delik biraz aşırı miktarda parçacık dışarı verebilir veya çok az miktarda parçacık yutabilir ve böylece enerji kaybeder. Enerji kaybederken, (Einstein’ın <span style="font-style:italic;">E</span> = <span style="font-style:italic;">mc<sup>2</sup></span> bağıntısına göre) kütle kaybeder ve Hawking ışıması kuralları uyarınca, biraz daha ısınır. Çok <span style="font-style:italic;">çok</span> ender olarak, dalgalanma yeterince fazla ise, kara deliğin başıboş durumuna düşmesi ve bu nedenle giderek daha fazla ısınması ve enerji kaybetmesi; sonunda (büyük olasılıkla) şiddetli bir patlamayla yok olması bile olasıdır! Bu gerçekleştiği zaman (ve kutuda başka kara deliklerin var olmadığı varsayımıyla), <span class="cer">P</span> faz uzayımızda <span class="cer">B</span> bölgesinden <span class="cer">A</span> bölgesine geçeriz; öyleyse, gerçekten, <span class="cer">B</span>’den <span class="cer">A</span>’ya geçen oklar mevcuttur!</p>

  <p>Bu aşamada, ‘dalgalanma’ kavramına açıklık getirmek isterim. Son bölümde değindiğimiz kaba tanecikli bölgeleri anımsayınız. Bir tek bölgeye ait faz uzayı noktaları (makroskopik düzeyde) birbirinden ‘ayırt edilemez’ olarak düşünülmelidir. Entropi artar çünkü, okları izleyerek, zaman ilerledikçe, giderek daha geniş bölgelere ulaşırız. Sonunda, faz uzayı noktası kendini, tüm bölgelerin en büyüğünde, yani ısıl dengeyi (maksimum entropi) temsil eden bölgede kaybeder. Ancak bu tanım, bir yere kadar doğrudur. Yeterince uzun süre beklersek, faz uzayı noktası <span style="font-style:italic;">sonunda</span> daha küçük bir bölge bulacak ve buna göre entropi azalacaktır. Normal olarak (bir kıyaslama yapmak gerekirse) bu pek uzun sürmez ve faz uzayı noktası en büyük bölgeye tekrar girerken, entropi tekrar yükselmeye başlar. Entropinin geçici olarak azalmasıyla oluşan bu durum bir <span style="font-style:italic;">dalgalanmadır.</span></p>

  <div>
    <img alt="" src="../Images/RU3020.png" />

    <p><b>Şekil 8.5. Hawking’in kutusundaki maddenin ‘Hamilton akışı’ (Şekil 5.11 ile kıyaslayın). <span class="cer">A</span>’dan <span class="cer">B</span>’ye geçen akış çizgileri, bir kara deliğe çöküşü gösterir; <span class="cer">B</span>’den <span class="cer">A</span>’ya çizgiler ise Hawking buharlaşması uyarınca kara deliğin yokoluşunu gösterir.</b></p>
  </div>

  <p>Çoğu kez entropi, çok fazla azalmaz ama çok, çok ender olarak <span style="font-style:italic;">aşırı</span> bir dalgalanma oluşabilir ve entropi önemli ölçüde düşebilir ve belki uzunca bir süre düşük düzeyde kalabilir.</p>

  <p>Hawking buharlaşma işlemiyle <span class="cer">B</span> bölgesinden <span class="cer">A</span> bölgesine geçmek için gerek duyduğumuz oluşum işte budur. <span class="cer">B</span> ve <span class="cer">A</span> arasında okların geçtiği yerde küçük bir bölgenin geçilmesi gerektiği için aşırı dalgalanmalara ihtiyaç vardır. Aynı şekilde, faz uzayı noktamız <span class="cer">A</span> bölgesi sınırları içerisindeki en büyük bölgede (kara deliksiz ısıl denge durumu) yer alıyorsa, kütleçekimsel çökme sonucu noktanın <span class="cer">B</span> bölgesine girmesinden önce, gerçekte, çok uzun bir süre geçecektir. Yine, büyük bir dalgalanmaya ihtiyaç vardır. (Isıl ışıma kütleçekim etkisiyle hemen çökmez!)</p>

  <p><span class="cer">A</span>’dan <span class="cer">B</span>’ye giden okların sayısı mı yoksa <span class="cer">B</span>’den <span class="cer">A</span>’ya giden okların sayısı mı daha çok? Ya da iki bölgeye girip çıkan okların sayısı aynı mı? Bu bizim için önemli bir konu olacaktır. Soruyu başka şekilde soralım: Bir kara deliği, kütleçekimle çöken ısıl parçacıklarla yaratmak mı, yoksa bir kara delikten Hawking ışımasıyla kurtulmak mı Doğa için ‘daha kolaydır’? yoksa bu iki süreçten birisi, diğeri kadar zor mudur? Bizi ilgilendiren okların ‘sayısı’ değil, faz uzayı hacminin akış hızıdır. Faz uzayının, bir tür (yüksek boyutlu!) sıkıştırılamaz sıvı ile dolu olduğunu düşünün. Oklar, bu sıvının akış yönünü gösterir. 5. Bölümde (II. cilt, s. 42) açıklanan Liouville teoremini anımsayın. Bu teorem, faz uzayı hacminin akışla korunduğunu önerir; buna göre, faz uzayı sıvımız gerçekten sıkıştırılamaz! Öyle görünüyor ki Liouville’in teoremi bize, <span class="cer">A</span>’dan <span class="cer">B</span>’ye akışın, <span class="cer">B</span>’den <span class="cer">A</span>’a akışa eşit olduğunu öğütlemektedir, çünkü faz uzayı ‘sıvısı’ sıkıştırılamaz olduğu için, herhangi bir tarafta birikemez. Bu nedenle, ısıl ışımadan bir kara delik oluşturmak ne kadar zor ise, yok etmek de o kadar zordur.</p>

  <p>Bu gerçekten, Hawking’in oldukça farklı bir düşünceyle hareket etmiş olsa bile, bizzat ulaştığı sonuçtur. Hawking’in ana savı, problemle ilgili tüm asal fiziksel kuramların (genel görelilik, termodinamik, kuantum kuramının standart üniter yöntemleri) <span style="font-style:italic;">zamanda simetrik</span> olduğudur; bu nedenle, saati geriye doğru çalıştırırsak, ileriye doğru çalıştırdığımız zaman ulaşacağımız sonuca ulaşırız. Demek ki, <span class="cer">P</span>’deki okların hepsinin yönlerini aksi yönlere çevirebiliriz. <span style="font-style:italic;">Bu</span> sav uyarınca, B bölgesine karşı gelen zamanda tersinmiş bölgenin yine <span class="cer">B</span> bölgesi olması (ve, aynı şekilde, <span class="cer">A</span>’nın zamanda tersinmiş bölgesinin yine <span class="cer">A</span> olması) koşuluyla, <span class="cer">A</span>’dan <span class="cer">B</span>’ye ne kadar sayıda ok geçiyorsa, <span class="cer">B</span>’den <span class="cer">A</span>’ya aynı sayıda ok geçmelidir. Bu durum, Hawking’in, kara deliklerin ve bunların zamanda tersinmiş durumlarının, yani beyaz deliklerin, fiziksel anlamda aynı oldukları önerisiyle bağdaşmaktadır! Hawking’in uslamlaması, zamanda simetrik fizik gereğince, ısıl denge durumunun da zamanda simetrik olması gerektiğidir. Bu çarpıcı olasılığın ayrıntılı tartışmasına burada girmek istemiyorum. Hawking, kuantum mekaniksel Hawking ışımasının, maddenin kara delik tarafından klasik ‘yutulmasının’, zamanda tersinmiş durumu olarak kabul edileceğini düşünmüştü. Zekice bir düşünce olmasına karşın ciddi kuramsal zorluklar içermesi bakımından ben şahsen bu görüşün uygulanabilir olduğuna inanmıyorum.</p>

  <p>Ne olursa olsun, Hawking’in önerisi, benim burada ileri sürdüğüm fikirlerle gerçekten uyuşmamaktadır. Kara deliklerin var olmalarına karşın, <span style="font-style:italic;">Weyl eğrilik varsayımı</span> uyarınca beyaz deliklerin <span style="font-style:italic;">yasaklandıklarını</span> savundum! WCH, tartışmamıza <span style="font-style:italic;">zamanda simetrik olmama</span> (asimetri) kavramını getirmiştir ki bu, Hawking’in dikkate almadığı bir kavramdır. Kara delikler ve bunların uzay-zamandaki tekillikleri her ne kadar Hawking’in kutusunun içinde olup bitenlerle ilgili tartışmamızın önemli bir bölümünü oluştursa da, bu gibi tekilliklerle yönetmesi gereken bilinmeyen fizik yasaları da bu tartışmada elbette dikkate alınmalıydı. Hawking, söz konusu bilinmeyen fiziğin <span style="font-style:italic;">zamanda simetrik</span> kuantum kütleçekim kuramı olduğu düşüncesini benimserken ben, zamanda simetrik olmayan CQG olduğunu iddia ediyorum! Yine iddia ediyorum ki, CQG’un başlıca öğretilerinden birisinin WCH (ve sonuçta, bildiğimiz şekliyle termodinamiğin ikinci yasası) olması gerekir; bu nedenle, şu andaki problemimiz için WCH’in öğretilerini doğrulamaya çalışmamız yerinde olacaktır.</p>

  <p>WCH’ın dikkate alınmasının, <span class="cer">P</span>’deki ‘sıkıştırılamaz sıvının’ akışı ile ilgili tartışmamızı nasıl etkileyeceğini görelim. Uzay-zamanda, bir kara delik tekilliğinin etkisi, üzerine düşen her maddeyi emerek yok etmesidir. Tartışmamızın amacı bakımından daha da önemlisi, <span style="font-style:italic;">bilgiyi yok etmesidir</span>! Bunun <span class="cer">P</span>’deki etkisi, bazı akış çizgilerinin birleşmesinde görülür (Şekil 8.6). Önceleri birbirinden farklı olan iki durum, aralarındaki farkı yaratan bilgi yok edilir edilmez, birbirinin aynısı olacaktır. <span class="cer">P</span>’deki akış çizgileri birbiriyle kaynaşınca, Liouville’in teoremi ciddi şekilde <span style="font-style:italic;">ihlal</span> edilmiş olacaktır. ‘Sıvı’ artık sıkışamaz değildir, fakat <span class="cer">B</span> bölgesinde <span style="font-style:italic;">sürekli yok edilmektedir.</span></p>

  <p>Şimdi başımız dertte gibi görünüyor. ‘Sıvı’, <span class="cer">B</span> bölgesinde sürekli yok edilmekte ise, <span class="cer">B</span>’den <span class="cer">A</span>’ya olduğundan daha fazla sayıda akış çizgisi <span class="cer">A</span>’dan <span class="cer">B</span>’ye geçmektedir; bu nedenle, artık bir kara delik yaratmak, yok etmekten ‘daha kolay’dır! <span class="cer">A</span> bölgesine şimdi tekrar girenden fazla çıkan ‘sıvı’ akışı olmasaydı, bunun gerçekten bir anlamı olabilirdi. <span class="cer">A</span> bölgesinde kara delikler bulunmadığına -ve beyaz deliklerin var olmasına WCH izin vermediğine- göre, Liounville’in teoreminin <span class="cer">A</span> bölgesine mükemmel şekilde uygulanması gerekir! Ancak, <span class="cer">B</span> bölgesindeki kaybı dengelemek amacıyla <span class="cer">A</span> bölgesinde ‘sıvı oluşturmak’ için bir yönteme gereksinimimiz var gibi görünüyor. Akış çizgilerinin sayısını artırmak için ne gibi bir mekanizma kullanılabilir? Bazen bir ve aynı durumun birden fazla sonuca (akış çizgilerinin çatallanması) neden olabildiğini biliyoruz. Fiziksel bir sistemin gelecekteki evriminde bu tür bir belirsizlik, kuantum kuramı <span style="font-style:italic;">-</span><span style="font-style:italic;">R</span> kısmı- ‘kokusu’ taşıyor. <span style="font-style:italic;">R</span><span style="font-style:italic;">,</span> bir anlamda, WCH için ‘madalyonun öbür yüzü’ olabilir mi? WCH, akış çizgilerinin <span class="cer">B</span> bölgesinde birleşmelerini sağlarken, kuantum mekaniksel <i>R</i> yöntemi, akış çizgilerinin ikiye ayrışmalarına neden olur. Akış çizgilerinin ayrışmasına, <span style="font-style:italic;">nesnel</span> bir kuantum mekaniksel süreç olarak R durum vektörü indirgeniminin neden olduğunu ve böylece akış çizgilerinin WCH uyarınca birleşmeleriyle bozulabilecek dengenin sağlandığını gerçekten iddia ediyorum (Şekil 8.6)!</p>

  <p>Akış çizgilerinin bu şekilde çatallanması için, daha önce gördüğümüz gibi, R’nin zamanda simetrik olmaması gerekir: Lamba, fotosel ve yarı sırlı aynayla yaptığımız deneyi anımsayın. Lambadan bir foton çıktığı zaman, sonuç için iki seçenek (eşit olasılıkla) vardır: Ya foton, fotosele ulaşır ve fotosele kayıt yapar ya da foton duvarda A noktasına ulaşır ve fotosel bunu kaydetmez. Bu deneyle ilgili faz uzayında, fotonun çıkışını gösteren bir akış çizgimiz vardır ve bu çizgi ikiye ayrışır: birisi fotoselin kayıt yapmasını, öteki kayıt yapmamasını tanımlar.</p>

  <div>
    <img alt="" src="../Images/RU3021.png" />

    <p><b>Şekil 8.6. <span class="cer">B</span> bölgesinde akış çizgileri, kara delik tekilliklerindeki bilgi kaybı nedeniyle, birleşmelidir. <i>R</i> kuantum süreci uyarınca akış çizgilerinin oluşumuyla (özellikle <span class="cer">A</span> bölgesinde) bu kayıp dengelenebilir mi?</b></p>
  </div>

  <p>Kabul edilen yalnız bir girdi ve olası iki çıktı söz konusu olduğu için bunun gerçek bir ikiye ayrışma olayı olduğunu söyleyebiliriz. Bir diğer girdi, laboratuvarın duvarındaki B noktasından fotonun çıkması olasılığı vardır ki, bu durumda iki girdi ve iki çıktı söz konusudur. Fakat bu seçeneği, termodinamiğin ikinci yasasına uymadığı, yani evrim geçmişe kadar izlendiğinde WCH ile uyuşmadığı, gerekçesiyle reddetmiştik.</p>

  <p>Burada açıklamakta olduğum görüşün ‘alışılmış’ bir görüş olmadığını bir kez daha belirtmeliyim. Ancak, bu bölümde tartışmakta olduğumuz konuların çözümü hakkında ‘sıradan’ bir fizikçinin ne diyeceğini de açıkça bildiğimi söyleyemem. (Pek çoğu, bu problemler hakkında fazlaca kafa yormuş mudur? kuşkuluyum!) Elbette, bu konuda farklı görüşler kulağıma gelmedi değil. Örneğin, bazı fizikçilerin, Hawking ışımasının bir kara deliğin yok olmasını <span style="font-style:italic;">tümüyle</span> sağlayamayacağını, geriye daima küçük bir ‘külçenin’ kalacağını ileri sürdüklerini biliyorum. (Öyleyse, bu durumda, <span class="cer">B</span>’den <span class="cer">A</span>’ya geçen <span style="font-style:italic;">hiç</span> ok yok!). Böyle bir iddia, benim görüşümü pek az etkiler (aslında güçlendirir). Ne var ki, <span class="cer">P</span> faz uzayının toplam hacminin gerçekte <span style="font-style:italic;">sonsuz</span> olduğu gerekçesiyle, ulaştığım sonuçlar gerçekçi bulunmayabilir. Fakat böyle bir gerekçe, kara delik entropisi ve sınırlı bir (kuantum) sisteminin faz uzayının özelliği ile ilgili temel görüşlerle uyuşmaz. Ulaştığım sonuçların teknik yönden eleştirilmesini ise tatminkar bulmadım. Oldukça ciddi bir itiraz, Hawking’in kutusunun yapımının aşırı idealleştirildiği ve ilke ile ilgili bazı konularda böyle bir kutunun inşa edilebilirliğini varsaymakla aşırıya gidildiği şeklindedir. Bundan pek emin değilim ama gerekli idealleştirilmelerin gerçekten kabul edilmesi zor da olsa yapılması gerektiğine inanmak eğilimindeyim.</p>

  <p>Son olarak, evvelce pek üzerinde durmadığım önemli bir noktaya değinmek istiyorum. Tartışmaya, <span style="font-style:italic;">klasik</span> bir faz uzayına sahip olduğumuzu varsayarak ve Liouville’in teoreminin klasik fiziğe uygulandığım söyleyerek başlamıştık. Fakat daha sonra Hawking ışıması gibi bir kuantum olgusunun dikkate alınması gerekmişti (Ve kuantum kuramı, <span class="cer">P</span>’nin hacminin sınırlı olması kadar <span style="font-style:italic;">sonlu boyutlu olması için de gereklidir).</span> 6. Bölümde gördüğümüz gibi, faz uzayının kuantum karşılığı <span style="font-style:italic;">Hilbert uzayıdır;</span> bu nedenle, tartışma boyunca, faz uzayı yerine Hilbert uzayını kullan<span style="">mamı</span>z belki daha doğru olurdu. Hilbert uzayında, Liouville teoreminin bir benzeri vardır. Bu benzerlik zamanda <span style="font-style:italic;">U</span> evriminin ‘üniter’ denilen özelliğinden kaynaklanır. Belki, klasik faz uzayı yerine, tümüyle Hilbert uzayına dayanarak tartışmalıydım. Ama bu şekilde, kara deliklerin uzay-zaman geometrisinin içerdiği klasik olguları açıklamak zordur. Bence <span style="font-style:italic;">doğru</span> kuram için ne Hilbert uzayı, ne de klasik faz uzayı uygundur; ikisi arasında yer alan ve henüz keşfedilmemiş matematiksel bir uzay esas alınmalıdır. Buna göre, burada ileri sürdüğüm görüşüm bir araştırma düzeyinde değerlendirilmeli, sonuçsal değil fakat sadece <span style="font-style:italic;">önerimsel</span> olarak nitelendirilmelidir. Yine de, ileri sürdüğüm görüşün, WCH ve <span style="font-style:italic;">R</span> arasında çok yakın bir ilişkinin varlığını ve sonuçta <span style="font-style:italic;">R</span>’nin <span style="font-style:italic;">gerçekten bir</span> <span style="font-style:italic;">kuantum kütleçekimi etkisi</span> olması gerektiğini düşündürmek için güçlü bir varsayım olduğuna inanıyorum.</p>

  <p>Ulaştığım sonuçları özetlemek gerekirse: Kuantum mekaniksel durum vektörü indirgemesi gerçekten WCH madalyonunun öbür yüzüdür. Bu durumda, arayışını sürdürdüğümüz ‘doğru kuantum kütleçekimi’ kuramı (CQG), WCH ve R olacaktır. WCH’ın etkisi, faz uzayındaki akış çizgilerinin <span style="font-style:italic;">birleşmesi</span><span style="font-style:italic;">,</span> R’nin etkisi ise akış çizgilerinin, durumu dengelemek için <span style="font-style:italic;">dağılmasıdır.</span> Her iki işlem de, termodinamiğin ikinci yasası ile son derece yakından ilişkilidir.</p>

  <p>Akış çizgileri tümüyle <span class="cer">B</span> bölgesi içinde birleşirken, akış çizgisi dağılması ya <span class="cer">A</span> veya <span class="cer">B</span> bölgeleri içinde oluşur. <span class="cer">A</span>’nın, kara deliklerin <span style="font-style:italic;">yokluğunu</span> gösterdiğini, bu nedenle durum vektörü indirgemesinin, aslında, kara delikler var olmadığı zaman yer aldığını anımsayın. <span style="font-style:italic;">R</span> etkisinin yaratılması için laboratuvarda bir kara deliğin bulunması elbette gerekmez (foton deneyimizde olduğu gibi). Biz, bir sistemde ortaya çıkabilecek olasılıklar arası genel denge ile ilgileniyoruz. Açıkladığım görüşte, herhangi bir aşamada kara deliklerin oluşması (ve sonuçta bilgileri yok etmesi) <span style="font-style:italic;">olasılığı</span> ve bunun kuantum kuramının kararlılığa sahip olmamasıyla dengelenmesi gerektiği anlatılmaktadır!</p>

  <h2 id="sigil_toc_id_79">Durum Vektörü Ne Zaman indirgenir?</h2>

  <p>Açıklanan savlara dayanarak, durum vektörü indirgemesinin sonuçta kütleçekimsel bir olgu olduğunu kabul ettiğimizi varsayalım. <span style="font-style:italic;">R</span> ile kütleçekimi arasındaki ilişkiler daha açık olabilir mi? Bu görüş uyarınca, bir durum vektörünün çökmesi <span style="font-style:italic;">gerçekte</span> ne zaman meydana gelir?</p>

  <p>Kuantum kütleçekimi kuramına daha ‘alışılmış’ yaklaşımların bile, genel görelilik ilkelerinin, kuantum kurallarıyla bağdaştırılmasında teknik sorunlarla karşılaştığını hemen belirtmeliyim. Bu kurallar (özellikle, Schrödinger denkleminin bildiriminde, momentumların konumlara göre türev diye yeniden yorumlanması yöntemi, bkz. II. cilt, s. 171), eğrilikli uzay-zaman geometrisiyle uyuşmazlar. Kanımca, ‘önemli’ oranda uzay-zaman eğriliği söz konusu olur olmaz, kuantum doğrusal birleştirim kuralları bir yana bırakılmalıdır. Potansiyel olarak birbirine seçenek oluşturan durumların kompleks genliklerinin birleştirimlerinin yerini, olasılık ağırlıklı gerçek seçenekler almalıdır - ve bu seçeneklerden birisi gerçekten yer almalıdır.</p>

  <p>‘Önemli’ oranda eğrilikle neyi kastediyorum? Eğrilik ölçümünün <span style="font-style:italic;">bir graviton</span><a href="../Text/notbolum8.xhtml#nu86" id="nu86d"><sup>[6]</sup></a> ölçeğinde veya daha fazla olduğu düzeyi kastediyorum (Anımsayacağınız gibi, kuantum kuralları gereğince, elektromanyetik alan, ‘fotonlar’ denilen bireysel birimler halinde ‘kuantumlanır’. Alan frekanslarına ayrıştırıldığında, v frekansı her biri <span style="font-style:italic;">hv</span> enerjisine sahip fotonlardan oluşur. Aynı kurallar, kütleçekim alanları için de geçerli olabilir). Bir graviton, kuantum kuramı uyarınca, eğriliğin kabul edilen en küçük birimidir. Söz konusu düzeye ulaşılır ulaşılmaz, doğrusal birleştirim kuralları, <span style="font-style:italic;">U</span> yöntemi uyarınca, gravitonlara uygulandığında değiştirilmiş olur ve bunun yerini bir tür zamanda simetrik olmayan ve ‘doğrusal - olmayan kararsızlık’ alır. ‘Seçeneklerin’ kompleks doğrusal birleştirimlerinin sonsuza dek bir arada var olmalarını sağlamak yerine, seçeneklerden birisi bu aşamada ön plana çıkmaya başlar ve sistem seçeneklerden birine veya ötekine ‘atlar’. Belki seçim sadece rastlantıyla yapılır ya da daha derinde yatan bir neden vardır. Fakat artık, <span style="font-style:italic;">gerçek</span> ya bu, ya da ötekidir. <span style="font-style:italic;">R</span> yöntemi uygulanmıştır.</p>

  <p>Dikkat ederseniz <span style="font-style:italic;">R</span> yöntemi, herhangi bir insan müdahalesinden bağımsız olarak, tümüyle nesnel bir tarzda ve kendiliğinden oluşur. Bu görüşün temelinde yatan düşünce şudur: ‘bir graviton’ düzeyi, atomların, moleküllerin vb. parçacıkların, kuantum doğrusal kurallarının <span style="font-style:italic;">(U)</span> egemen olduğu ‘kuantum düzeyi’ ile günlük deneyimlerimizin “klasik düzeyi’ arasında rahatça yerini almalıdır. Bir graviton düzeyi ne kadar 'büyüktür'? Burada söz konusu olan fiziksel büyüklük değildir: Daha çok, bir kütle ve enerji dağılımı söz konusudur. Çok fazla enerji bulunmaması koşuluyla, uzak mesafelerde kuantum girişimi etkilerinin oluşabileceğini görmüştük (II. cilt, s. 129’da tanımlanan fotonun kendi kendisiyle girişimi ve Clauser / Aspect’in EPR deneylerini, (II. cilt, s. 168 anımsayın). Kuantum kütleçekimsel kütle ölçeği, <span style="font-style:italic;">Planck kütlesi</span> olarak anılır ve değeri (yaklaşık)</p>

  <p style="text-align: center;"><span style="font-style:italic;">m<sub>p</sub> =</span> 10<sup>-5</sup> gram’dır.</p>

  <p>Arzu edilenden yüksek bir değer gibi görünmektedir, çünkü bu değerden çok daha <span style="font-style:italic;">az</span> kütleye sahip toz tanecikleri gibi cisimlerin klasik davranışları doğrudan algılanabilir <span style="font-style:italic;">(m<sub>p</sub></span> kütlesi bir <span style="font-style:italic;">pirenin</span> kütlesinden biraz daha küçüktür). Ancak, bir gravitonluk ölçütün bu kadar kaba bir uygulanım bulacağını sanmıyorum. Biraz daha açık anlatmaya çalışacağım, ama bu kitabı yazdığım günlerde söz konusu ölçütün nasıl uygulanacağı konusunda henüz belirsizlikler bulunmaktaydı.</p>

  <p>Doğrudan bir yöntem, Wilson <span style="font-style:italic;">sis odası</span> yöntemini kullanarak bir parçacığı gözlemlemektir. Doyma noktasına yakın buharla dolu bir kap düşünün. Kabın dışında, diyelim, radyoaktif bir atomun parçalanmasıyla oluşmuş, hızla hareket halinde bir parçacık kaba girdiği zaman, buharın içinden geçişi, geçiş yoluna yakın bazı atomların iyonlaşmasına (yani, yer değiştiren elektronlar nedeniyle yüklenmesine) sebep olur. İyonlaşan atomlar, buharın yoğunlaşmasıyla oluşan küçük su damlacıklarının çekirdeklerini oluşturur. Bu şekilde, deneycinin doğrudan gözlemleyebildiği bir damlalar dizisi elde ederiz (Şekil 8.7).</p>

  <p>Peki bu olayı kuantum mekaniksel olarak nasıl tanımlarız? Radyoaktif atom parçalandığı anda açığa çıkan bir taneciğin izleyeceği birçok yön vardır. Şu yön için bir genlik, bu yön için başka bir genlik, diğer yönlerin her biri için birer genlik vardır ve hepsi aynı anda kuantum doğrusal birleştirim içinde bulunurlar. Birleştirimli seçeneklerin toplamı, bozunan atomdan çıkan küresel bir dalga oluşturacaktır: Taneciğin <span style="font-style:italic;">dalga fonksiyonu.</span> Parçacığın izleyeceği her bir olası yol, sis odasına girdiği zaman, bir dizi iyonlaşmış atomla buluşur; atomların her biri buharın yoğunlaşma merkezi olarak davranmaya başlar. İyonlaşmış atomların olası farklı dizileri de, kuantum doğrusal birleştirimde var olmalıdır; böylece, yoğunlaşan su damlacıklarından oluşan çok sayıda farklı dizilerin doğrusal birleştirimine sahibiz artık. Bir aşamada, söz konusu kompleks kuantum doğrusal birleştirimi, <span style="font-style:italic;">R</span> yöntemi gereğince, kompleks genlik katsayılarının mutlak değer kareleri alınmış olacağı için, <span style="font-style:italic;">gerçek</span> seçeneklerin olasılık-ağırlıklı gerçek bir birleşimi olacaktır. Deneyimlerimizin gerçek fiziksel dünyasında, bu seçeneklerden yalnız <span style="font-style:italic;">birisi</span> gerçekleşir ve gerçekleşen bu seçenek, deneyci tarafından gözlemlenir. Önermekte olduğum görüş uyarınca, bu aşama, çeşitli seçeneklerin kütleçekimi alanları arasındaki fark, bir graviton düzeyine ulaştığı zaman gerçekleşir.</p>

  <div>
    <div>
      <img alt="" src="../Images/RU3022.png" />

      <p><b>Şekil 8.7. Wilson sis odasına girerek bir dizi damlacığın oluşmasını sağlayan yüklü bir parçacık.</b></p>
    </div>
  </div>

  <p>Bu, ne zaman olur? Kabaca bir hesaplamayla<a href="../Text/notbolum8.xhtml#nu87" id="nu87d"><sup>[7]</sup></a>, sadece <span style="font-style:italic;">bir</span> düzgün küresel damlacık söz konusu olursa, bir graviton düzeyine, tümüyle düzgün bu damlacık <span style="font-style:italic;">m<sub>p</sub></span> kütlesine, yani gramın milyonda birine kadar, büyüdüğü zaman ulaşılır. Bu hesapta birçok belirsizlikler (ilke ile ilgili zorluklar dahil) vardır ve kolaylık sağlanması açısından damlacığın büyüklüğü biraz fazla alınmıştır, ama sonuç tümüyle mantıksız değildir. Daha kesin sonuçlara yakın gelecekte ulaşılması umulmaktadır. Böylece, bir tek damlacığın yerine damlacıklar dizisi esas alınarak hesap yapılabilecektir. Damlacıkların, tümüyle düzgün olmaktan çok, çok sayıda minik atomlardan oluştuğu varsayılırsa sonuçta önemli farklar ortaya çıkabilir. Üstelik, ‘bir graviton’ ölçütünün de, matematiksel olarak daha kesinleştirilmesi gerekmektedir.</p>

  <p>Yukarıdaki örnekte, bir kuantum sürecinin (bir atomun radyoaktif bozunmasının) gerçekte nasıl gözlemlenebileceği üzerinde durdum. Burada farklı kuantum seçenekleri, farklı ve gözlemlenebilir makroskopik seçenekler üretilebilecek düzeye dek büyültülmüşlerdir. Bana kalırsa, böylesine <span style="font-style:italic;">açıkça görünür</span> bir büyültme olmasa dahi, <span style="font-style:italic;">R</span> nesnel olarak meydana gelebilir. Diyelim ki, parçacığımız, bir sis odası yerine, gazla (veya sıvıyla) dolu büyük bir kutunun içine girmiştir; öyle ki gazın yoğunluğu, parçacığın gazın içerdiği çok sayıdaki atomlarla çarpışacağı veya herhangi bir şekilde atomları bozunduracağı bir düzeydedir. Parçacıkla ilgili seçeneklerden sadece ikisinin başlangıçtaki kompleks doğrusal birleştirimi oluşturduğunu düşünelim: Parçacık kutuya hiç girmeyebilir veya belirli bir yol izleyip girerek gazın atomlarından birine çarpar ve saçılır. İkinci durumda, gaz atomu büyük parçacığın ona çarpmaması halinde asla ulaşamayacağı bir hızla başka bir atoma yönelerek çarpar saçılır. Bu iki atom, başka türlü asla izlemeyecekleri yönlerde hızlanırlar. Sonuçta parçacık kutuya girmemiş olsaydı asla gerçekleşmeyecek olan bir süreçle atomlar eyleme geçerler (Şekil 8.8). Çok geçmeden, ikinci durumda, her bir gaz atomu parçacığın kutuya girmesinden tedirgenmiş olacaktır.</p>

  <p>Bu durumu, kuantum mekaniksel olarak nasıl tanımlayabileceğimizi düşünelim. Başlangıçta, farklı konumları, dalga fonksiyonunun parçası olarak, kompleks doğrusal birleştirimler halinde gösterilen tek bir parçacık dikkate alınmalıdır.</p>

  <div>
    <img alt="" src="../Images/RU3023.png" />

    <p><b>Şekil 8.8. Bir parçacık, herhangi bir gazla dolu bir kutuya girdiğinde çok geçmeden hemen hemen her gaz atomu bundan tedirgenmiş olacaktır. Kutuya giren parçacık ile girmeyen parçacığın kuantum doğrusal birleştirimi, gaz parçacıklarının iki ayrı düzenlenimlerine karşı gelen kütleçekim alanlarını tanımlayan iki ayrı uzay-zaman geometrisinin doğrusal birleştirimini içerir. Bu iki geometri arasındaki <span style="font-style:italic;">fark</span> ne zaman bir graviton düzeyine ulaşır?</b></p>
  </div>

  <p>Fakat kısa bir süre sonra, gazın tüm atomlarının dikkate alınması gerekir. Parçacığın, biri kutuya giren öteki girmeyen olası yönelim yollarının kompleks birleştirimini düşünün; standart kuantum mekaniği, bu birleştirimin gazın tüm atomlarını kapsayacak şekilde genişletilmesini öngörür. Bir durumdaki gaz atomlarının hepsinin konumu; öteki durumda istisnasız değişmelidir. Şimdi, bireysel atomların tümünün kütleçekim alanları arasında oluşacak <span style="font-style:italic;">farkı</span> ele alalım. Gazın <span style="font-style:italic;">genel</span> dağılımı, birleştirime giren iki durum için de hemen hemen aynı (ve genel kütleçekim alanları da hemen hemen aynı) olmasına karşın, alanlardan birini diğerinden <span style="font-style:italic;">çıkarırsak</span> (yüksek salınımlı) bir <span style="font-style:italic;">fark</span> alanı elde ederiz. Bu alan, burada kastettiğim anlamda, yani bir graviton düzeyinin kolaylıkla aşılabilmesi, yönünden ‘önem’ taşıyabilir. Bu düzeye ulaşılır ulaşılmaz, durum vektörü indirgemesi oluşur: Sistemin <span style="font-style:italic;">gerçek</span> durumunda, parçacık, gaz dolu kutuya <span style="font-style:italic;">ya</span> girmiştir <span style="font-style:italic;">ya da</span> girmemiştir. Kompleks doğrusal birleştirim, istatistiksel ağırlıklı seçeneklere indirgenmiştir ve bunlardan yalnız <span style="font-style:italic;">biri</span> gerçekleşir.</p>

  <p>Bir önceki örnekte, sis odasını, kuantum mekaniksel gözlem yapılabilecek bir araç olarak kabul etmiştim. Gaz dolu kutu örneğinde açıkladığım yaklaşımla, ‘bir graviton ölçütünü’ kullanarak, başka tür gözlem araçlarından (fotoğraf levhaları, kıvılcım odaları, vb.) pekâlâ yararlanılabileceği kanısındayım. Bu yöntemin ayrıntılarıyla nasıl uygulanabileceği hakkında yapılacak daha çok iş var.</p>

  <p>Yeni kuram<a href="../Text/notbolum8.xhtml#nu88" id="nu88d"><sup>[8]</sup></a> için çok gerekli olduğuna inandığım bir düşüncenin sadece bir tohumunu atmış bulunmaktayım. Tümüyle başarılı bir programın, uzay-zaman geometrisinin doğasına ilişkin çok köklü yeni fikirleri; belki temelde yerel olmayan bir tanımlamayı, içermesi gerektiğine inanıyorum.<a href="../Text/notbolum8.xhtml#nu89" id="nu89d"><sup>[9]</sup></a> Bu inancımı besleyen en önemli nedenlerden birisi, EPR-tipi deneylerden (II. cilt, s. 160-168) kaynaklanmaktadır: Bir odanın bir ucundaki bir gözlem (fotoselin kayıt yapması), odanın öteki ucunda durum vektörünün <span style="font-style:italic;">aynı anda</span> (eşanlı) indirgenmesini sağlayabilir. Görelilik ruhuyla uyumlu, tamamen nesnel bir durum vektörü indirgemesi kuramının inşa edilmesi son derece zordur, çünkü ‘eşanlı eylem’ kavramı, gözlemcinin eylemine bağlı olması nedeniyle, göreliliğin yabancısı olan bir kavramdır. Kanımca, özellikle <span style="font-style:italic;">zamanın</span> doğası yönünden, fiziksel gerçeklik tanımımız, günümüzün görelilik ve kuantum mekaniğinin şimdiye kadar yaratmış olduğundan belki de daha büyük, daha sarsıcı bir etki yaratacaktır.</p>

  <p>Şimdi, ilk sorumuza dönelim. Bütün bunlar, beynimizin işlevlerini yöneten fizik bilimiyle nasıl ilintilidir? Düşüncelerimizle ve duygularımızla ne gibi bağlantısı olabilir? Yanıtlamaya çalışmadan önce, beynimizin gerçekte nasıl inşa edilmiş olduğunu incelemeliyiz. Daha sonra esas sorumuza yöneleceğim: Bilinçli olarak düşündüğümüz veya algıladığımız zaman ne tür <span style="font-style:italic;">yeni</span> bir fiziksel işlem söz konusu olabilir?</p>
</body>
</html>
