<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
  <link href="../Styles/fonts.css" rel="stylesheet" type="text/css"/>
</head>

<body>
  <h1>VI. Bölüm<br/>
  Kuantumun Büyüsü ve Kuantum Gizemi</h1>

  <h2 id="sigil_toc_id_41"><span style="font-weight: bold;">Felsefecilerin Kuantum Kuramına Gereksinimleri Var mı?</span></h2>

  <p>Klasik fizik’te, sağ duyuya göre, ‘orada bir yerde’ nesnel bir dünya vardır. O dünya, kesin tanımlanmış matematiksel denklemlerin yönetiminde, açık ve belirlenebilir bir evrim içerisindedir. Newton’a göre bu nasıl böyleyse Maxwell ve Einstein’a göre de böyledir. Fiziksel gerçekliğin, bizden bağımsız olarak varolduğu bilinir ve ona hangi gözle baktığımızdan etkilenmez. Üstelik bedenlerimiz ve beynimiz o dünyanın bir parçasıdır, ve aynı açık ve belirlenebilir evrimin içinde oldukları kabul edilir. Tüm eylemlerimiz, davranışlarımızı bilinçli istemlerimizin de etkilediği hakkında ne düşünürsek düşünelim, bu denklemlerle belirlenir.</p>

  <p>Böyle bir tanım, gerçekliğin doğası, bilinçli algılamalarımız ve görünüşteki özgür istencimizle ilgili ciddi<a href="../Text/notbolum6.xhtml#nu61" id="nu61d"><sup>[1]</sup></a> felsefi savların temelinde yatar. Bazı insanlar, yüzyılımızın ilk çeyreğinde, dünyanın gerçek davranışı ile klasik fizik tanımlamaları arasındaki ince farklarla ilgili gözlemlerden kaynaklanan, temel fakat tedirgin edici kavramlardan oluşan <span style="font-style: italic;">kuantum. kuramının</span> da bu tanımda yer alması gerektiği düşüncesiyle bir rahatsızlık duygusuna kapılabilirler. Birçoklan için ‘kuantum kuramı’, parçacıklar, atomlar veya moleküller düzeyinde, tanımlamalarımızın kesinliğini engelleyen ve sadece olasılıklar üzerine kurulu davranışlar üreten, pek de açık olmayan bir ‘belirsizlik ilkesi’ kavramından öteye gidemez. Biraz sonra göreceğimiz gibi kuantum tanımlamaları, aslında, alışageldiğimiz klasik kuramlardan kökten farklı olmalarına karşın çok kesindirler. Üstelik, aksini savunan yaygın bir görüş bulunsa da, olasılıklar, <span style="font-style: italic;">-belirleyici olarak</span> evrimleşen- parçacıklar, atomlar veya moleküller düzeyindeki kuantumdan değil, fakat görünüşe göre, bilinçli algılayabildiğimiz bir klasik dünyanın doğasıyla ilişkili gizemli ve daha büyük çapta bir eylem vasıtasıyla ortaya çıkmaktadır. Bunu anlamaya ve kuantum kuramının fiziksel gerçeklik ile ilgili görüşümüzü değiştirmeye bizi nasıl zorladığını görmeye çalışmalıyız.</p>

  <p>Kuantum kuramı ile klasik kuramlar arasındaki farkların çok önemsiz olduğunu düşünmek eğilimindeyiz ama bu farklar, normal boyutlarda bir çok fiziksel olgunun temelinde yatarlar. Katı cisimlerin varlığı, maddeyi oluşturan kuvvetler ve fiziksel özellikleri, kimyanın doğası, maddelerin renkleri, donma / kaynama olayları, kalıtımın güvenilirliği -bütün bunlar ve diğer bir çok bildiğimiz özelliklerin açıklanmaları kuantum kuramını gerektirir. Belki bilinçli olma olgusu da, tamamen klasik terimler kullanılarak anlaşılamaz. Belki uslarımız, <span style="font-style: italic;">klasik</span> fiziksel yapının ‘nesneleri’ tarafından uygulanan bir algoritmanın özellikleri değil de, dünyamızı <span style="font-style: italic;">gerçekten</span> yöneten fizik yasalarının tuhaf ve harikulade bir özelliğinden kaynaklanan niteliklerdir. Belki, bir anlamda, tüm zenginliğine ve gizemliliğine karşın tamamiyle klasik evrende yaşamak yerine, duyarlı yaratıklar olarak, kuantum dünyasında yaşamamız gerekliliğinin ‘nedeni’ budur. Bizler gibi düşünen, algılayan yaratıklar onun öz maddesinden oluşabilsinler diye kuantum dünyası <span style="font-style: italic;">gerekebilir</span> mi? Böyle bir soruyu bizim değil, yaşanabilir bir evren yaratmağa kararlı bir Tanrının yanıtlaması daha uygun olur! Fakat bu soru bizi de ilgilendiriyor. Klasik dünya, bir parçası olarak bilinçliliği barındıramıyorsa, uslarımız, klasik fizikten ayrılan belirli kavramlara bir şekilde bağımlı olmalı. Bu konuyu, kitabın başka bir bölümünde tartışacağım.</p>

  <p>Felsefenin başlıca sorularının derinliklerine dalacaksak, fizik kuramlarının en kesini ve gizemlisi olan kuantum kuramıyla gerçekten uzlaşmalıyız: Dünyamız nasıl davranmaktadır, ve, gerçekte, ‘bizler’ olan ‘uslarımızı’ ne oluşturur? Bilim, bir gün, Doğayı anlamamızı sağlamak için kuantum kuramından fazlasını veren <span style="font-style: italic;">çok daha</span> engin bir kuramı bize sunabilir. Benim kişisel görüşüm, kuantum kuramının bile, içinde yaşadığımız dünyanın eksiksiz bir resmini çizmek için gerekli bazı temel kavramlardan yoksun, sadece boşluğu doldurmayı amaçlayan bir kuram olduğudur. Fakat bu bizim için bir bahane olmamalıdır; felsefi sezgilerden istediğimiz ölçüde yararlanmak istiyorsak dünya görüşümüzü kuantum kuramına göre yorumlamalıyız.</p>

  <p>Ne yazık ki kuramcılar, bu tanımın <span style="font-style: italic;">gerçekliği</span> hakkında çok ayrı (gözlemsel olarak aynı da olsa) görüşlere sahiptirler. Fizikçilerin çoğu, Niels Bohr’dan esinlenerek, <span style="font-style: italic;">nesnel</span> bir tanımın yapılamayacağını söylerler. Kuantum düzeyinde, ‘orada bir yerde’ gerçekte hiç bir şey yoktur. Gerçek, yalnız ‘ölçmelerin’ sonuçlarıyla ortaya çıkar. Kuantum kuramı, sadece hesap yöntemini bildirir ve dünyanın gerçek resmini çizmeye kalkışmaz. Kuantum kuramına böylesi bir yaklaşım bana fazlasıyla bozguncu bir yaklaşım gibi geliyor ve bu nedenle daha olumlu bir çizgi izleyerek kuantum tanımına <span style="font-style: italic;">nesnel fiziksel gerçeklik</span> kazandıran <span style="font-style: italic;">kuantum durumuna</span> ulaşacağım.</p>

  <p><span style="font-style: italic;">Schrödinger denklemi</span> bu durumla ilgili tümüyle belirleyici (determinist) bir zaman evrimini sağlar. Fakat zaman evrimli kuantum durumunda ve gözlemlenebilen fiziksel dünyanın gerçek davranışı arasındaki ilişkide çok garip bir şey var. Bazen, -bir ‘ölçümün’ gerçekleştiğini düşündüğümüzde -büyük çaba göstererek evrimleştirmeye çalıştığımız kuantum durumunu bir yana bırakarak, bu durumu sadece, <span style="font-style: italic;">yeni</span> olası durumlar kümesinin birinden diğerine ‘atlayacağı’ çeşitli olasılıkların hesaplanmasında kullanmalıyız. ‘Kuantum sıçraması’ gibi yadırganacak bir kavramın yanısıra bir başka sorun da var: ‘Ölçmenin’ gerçekten yapıldığını saptayan fiziksel bir sistemin bu kararını doğrulayan etken nedir? Ölçüm aygıtının kendisi, ne de olsa, kuantum bileşenlerinden esinlenerek imal edilmiştir ve bu nedenle belirleyici Schrödinger denklemine uygun davranmalıdır. ‘Ölçmenin’ gerçekten yapıldığını saptamak için bilinçli bir varlığa mı gereksinim duymalıyız? Sanırım, kuantum fizikçilerinden yalnız ufak bir azınlık böyle bir görüşe katılacaktır. Bir olasılıkla, insan gözlemcilerin kendileri de minik kuantum bileşenlerinden oluşmuşlardır!</p>

  <p>Bu bölümün sonlarına doğru sözünü ettiğim kuantum durumu için ‘sıçrama’ sürecinin tuhaf sonuçlarını tartışacağım; örneğin, bir yerde yapılan bir ‘ölçmenin’, uzak bir bölgede bir ‘sıçramayı’ nasıl oluşturabileceğini tartışacağım. Fakat önce, başka bir tuhaf olayla karşılaşacağız: Bazen bir cismin katedeceği iki alternatif ve karşıt konumlu yol, birleştirildiklerinde birbirlerini tamamiyle yok edecekler ve bundan öteye ne biri ne de öteki konumlanamayacaktır! Kuantum durumlarının nasıl tanımlandıklarını da oldukça ayrıntılı inceleyeceğiz. Bu tanımlamaların, klasik tanımlamalardan ne kadar farklı olduklarını göreceğiz. Örneğin, bir parçacık, aynı anda ayrı yerlerde olabilir! Birkaç parçacık bir arada düşünüldüklerinde, kuantum tanımlamalarının nasıl karmaşıklaştığı hakkında bir fikir edineceğiz. Parçacıkların her biri ayrı ayrı tanımlanamasalar bile, değişik seçeneklerde düzenlendiklerinde kompleks toplamlar oluşturabilirler. Özdeş parçacıkların birbirinden ayrı kimliklere sahip olamamalarının nedenlerini öğreneceğiz. <span style="font-style: italic;">Spin</span> özelliğini, bu tuhaf ve temelde kuantum mekaniksel, olan kavramı, ayrıntılı inceleyeceğiz. ‘Schrödinger’in kedisi’ denen düşünce deneyinin ikilemli sonuçlarını irdeleyeceğiz.</p>

  <p>Bu bölümde yer alan konuların bir kısmı, önceki (veya sonraki) bölümlerde ele aldıklarımızın aksine kolay anlaşılır olmayabilir ama kuantum dünyasına ulaşmamızın başka yolu yok. Bir görüş bir türlü açıklığa kavuşmuyorsa yılmamanızı, yapıyı bir bütün olarak düşünerek kıyısından köşesinden de olsa bir iki kırıntı ele geçirmeğe uğraşmanızı öneririm. Elinizden hiçbir şey gelmiyorsa da umutsuzluğa kapılmayın. Bu durumda, ele avuca sığmamazlık yapının doğasında var demektir!</p>

  <h2 id="sigil_toc_id_42">Klasik Kuramın Sorunları</h2>

  <p>Klasik fiziğin, dünyamızı doğru ve tam olarak yansıtmadığını nasıl bilebiliriz? Başlıca nedenler, gözlemsel kanıtlarla gösterilmiştir. Kuantum kuramını fizikçiler bize kendi istekleriyle sunmadılar. Çoğunlukla kendi istekleri dışında bir çok bakımdan, felsefe yönünden tatmin edici olmayan bir yabancı dünyanın içine itildiler. Tüm görkemine karşın klasik dünyanın da karmaşık sorunları vardır. Bu sorunların kaynağı, iki tür fiziksel nesnenin bir arada var olmak zorunda olmalarıdır: Her biri <span style="font-style: italic;">sonlu</span> sayıda (altı adet) değişkenle (üç konum ve üç momentum) tanımlanan <span style="font-style: italic;">parçacıklar,</span> ve <span style="font-style: italic;">sonsuz</span> sayıda parametre gerektiren <span style="font-style: italic;">alanlar.</span> Bu ikili, fizik yönünden gerçek bir tutarlılığa sahip değildir. Parçacıkların ve alanların dengede olmalarını (‘tamamen oturmuş olmalarını’) gerektiren bir sistemde tüm enerji parçacıklardan alınıp alanlara verilir. Bu, enerjinin ‘eş bölüşümü’ denilen bir olayın sonucudur: denge durumunda, enerji, sistemin tüm özgürlük derecelerinin arasına eşit miktarda yayılır. Alanlar, sonsuz özgürlük derecelerine sahip oldukları için, zavallı parçacıkların payına hiç bir şey düşmez!</p>

  <p>Özellikle, klasik atomlar durgun olmadıkları için, parçacıkların tüm eylemi, alanların dalga kiplerinin enerjisine dönüşür. Yeni Zelanda asıllı İngiliz deneysel fizikçisi Ernest Rutherford’un 1911’de sunduğu atomun ‘Güneş sistemi’ tasarımını anımsayınız. Gezegenlerin yerini elektronlar ve güneşin yerini ise minik bir çekirdek alır. Bunları bir arada tutan evrensel çekim kuvveti değil elektromanyetik kuvvetlerdir. Bu tasarımda ortaya çıkan temel ve görünüşte çözümsüz problem, çekirdeğin yörüngesinde hareket eden elektronun, Maxwell denklemleri uyarınca, çekirdeğin üstüne doğru sarmal hareketiyle ve saniyenin minik bir oranı içerisinde sonsuzluğa doğru giderek artan yoğunlukta elektromanyetik dalgalar üretmesi gerektiğidir! Ancak, böyle bir şey gözlenmemiştir. Aslında, gözlenen olayı, yani atomların kararlılığını, klasik kuramla açıklamak olası değildir.</p>

  <div>
    <img alt="" src="../Images/RU2035.png"/>

    <p><b>Şekil 6.1. Isıtılan bir maddedeki atomlar, özgün frekanslarda ışık yayarlar. Bu ışıma, bir prizmadan geçirilerek, atomların özelliğini yansıtan spektrum çizgileri kümesi oluşturulur.</b></p>
  </div>

  <div>
    <img alt="" src="../Images/RU2036.png"/>

    <p><b>Şekil 6.2. Sıcak bir cismin (‘siyah cisim’) ışıma genliğinin klasik yöntemle (Rayleigh-Jeans) ve gözlemle ölçülen değerleri arasındaki farktan hareketle Planck, kuantum kuramının ilk aşamasını başlattı.</b></p>
  </div>

  <p>Atomlar, ancak belirli frekanslarda elektromanyetik dalgalar (ışık), gözlemlendiği şekliyle keskin <span style="font-style: italic;">spektral çizgileri</span> yayabilirler (Şekil 6.1). Üstelik bu frekanslar, klasik kuramda yeri olmayan ‘anlamsız’ (çılgın) kurallara<a href="../Text/notbolum6.xhtml#nu62" id="nu62d"><sup>[2]</sup></a> bağlıdır.</p>

  <p>Konumuzla ilgili bir başka örnek, ‘siyah cisim ışıması’ olarak tanınan olaydır. Belirli bir ısıda, elektromanyetik ışımanın parçacıklarla dengede olduğu bir cisim düşünün. 1900 yılında Rayleigh ve Jeans, bu durumda, tüm enerjinin alan tarafından sınırsız olarak emileceğini hesapladılar! Burada fiziksel yönden alışılmadık bir durum söz konusudur. (Morötesi felaket; enerji durmaksızın giderek artan frekanslarda alana yönelmelidir.) Ancak doğa kendisini bu felaketten sakınabilmektedir. <span style="font-style: italic;">Düşük</span> alan salınım frekanslarında, enerji Rayleigh ve Jeans tarafından hesaplandığı gibidir; fakat morötesi felaketini öngördükleri <span style="font-style: italic;">yüksek</span> frekanslarda, enerji dağılımının sonsuz artmadığını, aksine frekans arttıkça sıfıra yaklaştığını gözlemler göstermiştir. Verilen bir ısıda, çok özgün bir frekansda (renk) enerji en yüksek değerine ulaşır; bkz. Şekil 6.2. (Akkor halindeki bir demir parçasının ışıması veya güneşin sarı-beyaz ışığı, aslında, bunun en bilinen örnekleridir.)</p>

  <h2 id="sigil_toc_id_43">Kuantum Kuramının Başlangıcı</h2>

  <p>Bu sorunlar nasıl çözümlenecek? Newton’un parçacıklar resminin, kuşkusuz, Maxwell alanlarının desteğine gereksinimi var. Daha ileriye giderek <span style="font-style: italic;">her şeyin</span> bir alan olduğunu, parçacıkların herhangi bir alanın, küçük fakat sonlu boyutlu, ‘düğümleri’ olduklarını varsayabilir miyiz? Bunun da bazı zorlukları var çünkü parçacıklar kıvrılarak, salınarak, durmadan değişerek sonsuz biçim değiştirebilirler. Fakat, gözlemlenen hiç böyle değildir. Fizik dünyasında aynı türden tüm parçacıklar <span style="font-style: italic;">birbirine özdeştir.</span> Örneğin, iki elektron birbirinin tamamen aynıdır. Atomlar veya moleküller bile ancak sonlu sayıda farklı düzenlemeler oluşturabilirler.<a href="../Text/notbolum6.xhtml#nu63" id="nu63d"><sup>[3]</sup></a>Eğer parçacıklar alanlar olarak kabul edilirse, alanları sonlu ve kesikli özelliklere kavuşturacak yeni bazı öğelere gereksinim var demektir.</p>

  <p>1900’de, zeki fakat tutucu ve tedbirli bir Alman fizikçisi olan Max Planck, yüksek frekanslı ‘siyah cisim’ kiplerinden kurtulmak için devrimsel nitelikte bir görüş sundu: Elektromanyetik salınımlar yalnız, E enerjisi ile v frekansı arasında belli bir ilişki bulunan kuantumlardan oluşur:</p>

  <p style="text-align: center;">E = hv</p>

  <p>Burada <span style="font-style: italic;">h, Planck sabiti</span> olarak bilinen, Doğanın yeni bir temel sabitidir. Böyle bir zorlama varsayım yoluyla Planck’ın, bugün <span style="font-style: italic;">Planck ışıma yasası</span> adı verilen kuramı ile, ışıma genliğinin frekansa bağımlılığını gözlemlerle bağdaştırması şaşırtıcıdır. (Planck sabitinin değeri normal standartlara göre çok küçüktür: yaklaşık 6.6 x 10<sup>-34</sup> Joule-saniyedir.) Planck bu cesur atılımıyla kuantum kuramının perdesini aralamış oldu. Einstein başka bir şaşırtıcı öneride bulununcaya kadar fazlaca bir dikkat de çekmedi. Einstein’ın buluşu şöyleydi: Elektromanyetik alan tamamiyle bu tür bağımsız birimlerden oluşur! Maxwell ve Hertz’in, <span style="font-style: italic;">ışığın</span> elektromanyetik alan salınmalarından oluştuğunu gösterdiklerini anımsayın. Böylece, Einstein’a -ve Einstein’dan iki yüzyıl kadar öncesi Newton’a- göre ışık aslında <span style="font-style: italic;">parçacıklardır</span>! (On dokuzuncu yüzyılın başlarında İngiliz kuramcı ve deneycisi Thomas Young ışığın dalgalardan oluştuğunu göstermişti.)</p>

  <p>Işığın aynı zamanda hem parçacıklardan hem alan salınmalarından oluşması nasıl olasıdır? Bu iki kavram yadsınamaz kadar birbirine terstir. Yine de bazı deneysel sonuçlar ışığın parçacıklardan oluştuğunu gösterirken bazıları dalgalardan oluştuğunu göstermiştir. 1923’te Fransız aristokrat ve fizikçi Prens Louis de Broglie, parçacık-dalga karmaşasına bir aşama daha katarak, doktora tezinde (bu tez için Einstein’ın onayını almak istemişti!), <span style="font-style: italic;">madde</span> parçacıklarının bazen dalgalar gibi davrandıklarını savundu! De Broglie’nin, <span style="font-style: italic;">m</span> kütlesine sahip herhangi bir parçacık için dalga frekansı v, Planck’ın bildirimini bir kez daha doğrular. Einstein’ın <span style="font-style: italic;">E = mc</span><sup>2</sup>’si ile birleştirildiğinde ortaya çıkan eşitlik <span style="font-style: italic;">v</span>’nin <span style="font-style: italic;">m</span> ile bağlantısını gösterir:</p>

  <p style="text-align: center;"><span style="font-weight: bold; font-style: italic;">hv = E = mc</span><span style="font-style: italic;"><sup>2</sup></span></p>

  <p>de Broglie’nin önermesine göre klasik kuramın bir niteliği olan parçacık-alan ikiliğini Doğa tanımamaktadır. Gerçekten, v frekansıyla salınan her neyse yalnız kesikli <span style="font-style: italic;">hv/c<sup>2</sup></span> kütle birimlerinden oluşabilir. Nasıl oluyorsa oluyor Doğa, <span style="font-style: italic;">parçacıkların ve alan salınımlarının aynı şeyler</span> oldukları tutarlı bir dünya inşa etmeyi başarıyor! Veya, daha doğrusu, Doğa’nın dünyası, ‘parçacık’ veya ‘dalga’ diye uygun tanımlar yapmamıza ancak kısmen olanak veren daha incelikli bir içerik taşıyor.</p>

  <p>Planck bağıntısı, yirminci yüzyıl bilimsel düşününün ünlü simalarından Danimarkalı fizikçi Niels Bohr tarafından (1913) parlak bir biçimde kullanıldı. Bohr’un açısal momentum kuralında (s. 22) öngörülen fikir, çekirdeğin yörüngesindeki elektronların açısal momentumunun yalnızca <span style="font-style: italic;">h/2</span>’nin tam katları değerler alabileceği idi. Sonradan Dirac, daha kullanışlı bir simge olan ħ tanımını verdi:</p>

  <p style="text-align: center;"><span style="font-weight: bold; font-style: italic;">ħ = h/2π</span></p>

  <p>Buna göre, açısal momentum (hangi eksene göre ölçülürse ölçülsün) sadece şu değerleri alabilir:</p>

  <p>0, ħ , 2 ħ , 3 ħ , 4 ħ<span style="font-style: italic;">,...</span></p>

  <p>Bu yeni içeriğiyle atomun ‘Güneş sistemi’ modeli, oldukça doğru bir şekilde, birbirinden ayrık kararlı enerji düzeylerini ve Doğanın gerçekten uyduğu ‘çılgın’ kuralları vermekteydi!</p>

  <p>Bu çarpıcı başarısına karşın Bohr’un parlak önerisi, ‘eski kuantum kuramı’ olarak anılan, ancak geçici bir yararı olan ‘yamalı bohçadır’. Bugün bildiğimiz şekliyle kuantum kuramı, biri Alman Werner Heisenberg, diğeri Avusturyalı Erwin Schrödinger olmak üzere dikkate değer iki fizikçi tarafından birbirinden bağımsız olarak başlatılmıştır. Önceleri, iki yaklaşım, 1925’te Heisenberg’in ‘matriks mekaniği’ ve 1926’da Schrödinger’in ‘dalga mekaniği’ olarak birbirinden ayrı kuramlar olarak görülmüşse de, daha sonra aralarındaki yakın ilişki anlaşılmış; büyük İngiliz teorik fizikçisi Paul Adrien Maurice Dirac tarafından kapsamlı tek bir kuram halinde geliştirilmiştir. Bu kurama ve bunun sağladığı olağanüstü öngörülere daha sonra tekrar değineceğiz.</p>

  <h2 id="sigil_toc_id_44">Çift Yarık Deneyi</h2>

  <p>Kuantum mekaniğinin ilk ana deneyini inceleyelim. Bu deneyde bir elektron veya ışık demeti, veya başka tür ‘parçacık-dalga’ demeti bir çift dar ve uzun yarıktan geçirilerek arkadaki ekrana düşürülür (Şekil 6.3). Daha açık örneklemek için, ışığı ele alalım ve ışığın kuantumlarına bilinen isimlendirmeye uyarak, ‘fotonlar’ diyelim. Işığın, parçacıklar (yani, fotonlar) olduğunun en açık belirtisi ekranda gözükür. Işık, aralıklı olarak yerelleşmiş enerji birimleri halinde ekrana ulaşır; ışık enerjisi, <span style="font-style: italic;">E = hv</span> Planck formülü uyarınca frekansı ile ilişkilidir. Ekrana ulaşan enerji asla bir fotonun yarısı (veya herhangi bir başka oranı) kadar değildir. Işık düşümü, foton birimleri cinsinden bir ya- hep-ya-hiç olayıdır. Sadece tam sayıda foton görülebilir.</p>

  <div>
    <img alt="" src="../Images/RU2037.png"/>

    <p><b>Şekil 6.3. Monokromatik (tek renkli) ışıkla yapılan iki ince yarık deneyi.</b></p>
  </div>

  <p>Ancak, fotonlar yarıklardan geçerken bir <span style="font-style: italic;">dalga davranışı</span> ortaya çıkar. Önce, yalnız bir yarığın açık (diğerinin kapalı) olduğunu varsayın. Işık açık kalan yarıktan geçtikten sonra dalga yayılma olayının bir özelliği olarak <span style="font-style: italic;">kırınım,</span> sonucu dağılır. Fakat bu durumda bile parçacık niteliklerini önde tutabiliriz. Yarığın kenar çevresinin bir etki yaratarak, fotonları rasgele miktarlarda bir tarafa veya öteki tarafa saptırdığını düşünebiliriz. Yarıktan geçen ışık hatırı sayılır büyüklükte bir genliğe sahipse, yani oldukça fazla miktarda foton içeriyorsa, ekrandaki aydınlanma düzgün bir dağılım gösterir. Işık genliği iyice azaldığından, parçacık niteliklerine uygun olarak, fotonların ekrana vurduğu yerlerde bireysel noktalar halinde aydınlanma oluşur. Aydınlanmanın düzgün görünümü ışığın içerdiği fotonların çok fazla sayıda olması nedeniyle istatistiksel bir etkidir (Şekil 6.4) (Kıyaslama amacıyla belirteyim: Altmış mumluk bir ampul saniyede yaklaşık 100 000 000 000 000 000 000 foton üretir!) Gerçekten de fotonlar yarıktan geçerken rasgele dağılıyorlarmış görüntüsü verirler; değişik sapma açılarında değişik olasılıklarla dağılma, ekrandaki aydınlanmanın gözlemlenen görüntüsünü verir.</p>

  <p>Ancak, parçacık nitelikleri ile ilgili esas problem, her iki yarığı da açtığımız zaman başgösterir! Yalın, katıksız bir renk, teknik adıyla <span style="font-style: italic;">monokromatik</span> (yani, tek bir dalga uzunluğuna veya frekansa sahip; parçacık görüntüsünde ise fotonlarının tümünün aynı enerjiye sahip oldukları ışık) sağlayan sarı sodyum lambası ışık kaynağımız olsun. Burada, dalga uzunluğu 5 x 10<sup>-7</sup> m kadardır. Yarıkların her birinin açıklığı 0.001 mm kadar ve birbirlerinden uzaklığı 0.15 mm kadar olsun. Ekran yaklaşık bir metre uzakta yer alsın. Oldukça güçlü bir ışık genliğinde, yine düzgün görünümlü bir aydınlanma elde ederiz, fakat bu kez girişim deseni adı verilen bir <span style="font-style: italic;">dalga</span> niteliği belirgindir. Ekranın ortasına yakın yerde yaklaşık üç milimetre eninde şeritler olmuştur (Şekil 6.5). Oysa, ikinci yarığı da açtığımızda sadece ekrandaki aydınlanmanın iki katına çıkmasını beklerdik. Toplam genel aydınlanma yönünden beklentimiz gerçekleşmiştir. Fakat şimdi, genliğin ayrıntılı dağılımı, tek yarıkla yapmış olduğumuz deneyle elde ettiğimiz genlikten tamamiyle farklıdır.</p>

  <div><img alt="" src="../Images/RU2038.png"/></div>

  <p><b>Şekil 6.4. Bir yarık açık olduğunda ekranda görülen genlik dağılımı tek tek küçük noktalar şeklindedir.</b></p>

  <p>Ekranın bazı noktalarında, girişim deseninin en parlak olduğu noktalarda, aydınlanma genliği, ilk deneydeki genliğe kıyasla, iki kat değil tam dört kat artmıştır. Desenin en fazla silikleştiği diğer yerlerde genlik sıfıra iner. Sıfır genlikli noktalar parçacık yorumu için belki en büyük problemi yaratmaktadır. Yarıklardan birinin açık olması durumunda fotonun güle oynaya ulaştığı bu noktalar, ikinci yarığın da açılmasıyla birdenbire fotona <span style="font-style: italic;">yasaklanıverdi.</span> Fotona izleyeceği yol için ikinci bir seçenek sunarak nasıl oluyor da onun öteki yolu da izlemesini <span style="font-style: italic;">önlüyoruz</span>? Fotonun dalgaboyunu, fotonun ‘büyüklüğü’ olarak alırsak, ikinci yarık birincisinden 300 foton büyüklüğü kadar uzaktadır (her bir yarık birkaç dalgaboyu kadar açıktır ) (Şekil 6.6). Öyleyse foton, yarıklardan birinden geçerken öteki yarığın açık olup olmadığını nasıl biliyor? Aslında, ilke olarak, söz konusu ‘yapıcı’ veya ‘yıkıcı’ girişim olaylarının oluşması için iki yarığın birbirinden uzaklığı konusunda bir sınır yoktur.</p>

  <div>
    <img alt="" src="../Images/RU2039.png"/>

    <p><b>Şekil 6.5. Her iki yarık da açık olduğundaki genlik kesikli noktaların dalgalı dağılımını gösterir.</b></p>
  </div>

  <p>Işık yarıktan (yarıklardan) geçerken, öyle görünüyor ki, bir parçacık olarak değil bir <span style="font-style: italic;">dalga</span> gibi davranmaktadır! Yıkıcı girişim dalgaların bir özelliği olarak bilinir. Dalganın yayılması için iki ayrı yol varsa ve <span style="font-style: italic;">her iki</span> yol da dalgaya açıksa, iki ayrı yoldan gelen dalgaların birbirini söndürmesi olasıdır. Şekil 6.7’de bunun nasıl gerçekleştiğini gösterdim. Dalganın yarıklardan birinden geçen kısmıyla, öteki yarıktan geçen kısmı tekrar bir araya geldiklerinde aynı ‘fazda’ iseler, birbirlerini güçlendireceklerdir (başka deyişle, üst üste gelen iki dalganın tepeleri tepelerine ve, çukurları çukurlarına oturuyorsa), fakat tamamen ayrı ‘fazda’ iseler birbirlerini söndüreceklerdir. (Başka deyişle, iki dalgadan birinin dalga tepeleri öteki dalganın dalga çukurlarına oturuyorsa.) Çift yarık deneyinde, iki yarığa olan uzaklıkları farkı, dalgaboyunun <span style="font-style: italic;">tam</span> sayı katına eşitse ekranda parlak yerler oluşur ve bu durumda dalga tepeleri ile çukurları gerçekten birlikte oluşmuşlardır; iki uzaklık arasında fark, bu değerlerin tam yarılarına eşit ise ekranda siyah yerler oluşur ve bu durumda dalga tepesi dalga çukuruyla ve dalga çukuru dalga tepesiyle buluşmuştur. Basit bir makroskopik klasik dalganın, iki yarıktan aynı anda bu şekilde geçmesinde olağanüstü bir şey yoktur. Ne de olsa bir dalga, ya sürekli bir ortamın (alan) ya da milyonlarca minik noktamsı parçacıktan oluşan bir maddenin ‘bozulmuş’ halidir ve kısmen bir yarıktan, kısmen öteki yarıktan geçebilir. Fakat burada durum farklıdır: Her bir foton, tamamen kendi başına bir dalgaymışçasına davranmaktadır! Bir anlamda, parçacık her <span style="font-style: italic;">iki yarıktan aynı anda</span> geçerek <span style="font-style: italic;">kendi kendisiyle girişim yapmaktadır</span>! Çünkü ışık genliğinin tümünü yeterince azaltarak, bir anda birden fazla fotonun yarıklardan geçmesini engelleyebiliriz. Fotonun izleyebileceği iki ayrı yolunun bilinen olasılıkları alarak birbirlerini yok ettikleri yıkıcı girişim olgusu <span style="font-style: italic;">tek tek</span> fotonlar için geçerlidir. İki yoldan sadece birisi fotonun yönlenmesi için açık durumdaysa, foton bu yolu izleyecektir. Öteki yol tek başına açıksa, bu kez foton o yolu izleyecektir. Fakat <span style="font-style: italic;">her ikisi</span> birden fotonun önünde açılıyorsa, bu durumda iki olasılık mucizevi bir şekilde birbirini geçersizleştiriyor ve foton iki yolun hiçbirini izleyemiyor!</p>

  <p>Okuyucu bir an durmalı, bu olağanüstü olayı düşünmelidir.</p>

  <div>
    <img alt="" src="../Images/RU2040.png"/>

    <p><b>Şekil 6.6. Fotonun bakış açısından yarıklar! 300 ‘foton büyüklüğü’ kadar uzaklıktaki ikinci yarığın açık mı yoksa kapalı mı olduğunu foton nasıl fark edebilir?</b></p>
  </div>

  <p>Işığın bazen parçacıklar bazen de dalgalar gibi davranmasında olağanüstü bir durum yoktur. Olağanüstü olan, <span style="font-style: italic;">her bir</span> parçacığın, tamamen tek başına, bir dalga gibi davranması ve bir parçacıkla ilgili <span style="font-style: italic;">değişik olasılıkların bazen birbirini yok etmeleridir.</span></p>

  <p>Foton gerçekten ikiye ayrılarak kısmen bir yarıktan, kısmen ötekinden geçebilir mi? Fizikçilerin çoğu deneyin bu şekilde yorumlanmasına itiraz edeceklerdir. Yolların yalnızca <span style="font-style: italic;">alternatif</span> olmaları nedeniyle ekranda beliren etkiye katkıda bulunamayacaklarını, ve yarıklardan geçmek için parçacığın ikiye bölünemeyeceğini ısrarla savunacaklardır.</p>

  <div>
    <img alt="" src="../Images/RU2041.png"/>

    <p><b>Şekil 6.7. Tümüyle dalga resmine bakarsak, dalgaların girişiminden yararlanarak ekrandaki parlak/koyu şeritleri (kesikli olmaları dışında) açıklayabiliriz.</b></p>
  </div>

  <p>Parçacığın kısmen bir yarıktan kısmen öteki yarıktan geçmediği görüşünü desteklemek için, yarıklardan birine bir <span style="font-style: italic;">parçacık detektörü</span> konulduğunu varsayalım. Gözlemlendiği zaman bir foton -veya başka bir parçacık- daima bir bütün olarak görünür, bir bütünün parçası olarak görünmez ve bu nedenle böyle bir detektör ya tek bir foton saptar ya da hiç bir foton saptayamaz. Ancak, böyle bir detektör fotonun hangi yarıktan geçtiğini <span style="font-style: italic;">söyleyebilmek</span> için yarıklardan birine konulduğu zaman, ekrandaki girişim deseni kaybolur. Bu görüntünün oluşabilmesi için parçacığın ‘aslında’ hangi delikten geçtiği ile ilgili bir ‘bilgi eksikliği’ olmalı.</p>

  <p>Girişim görüntüsünü elde etmek için, seçeneklerin her ikisinin de bazen ‘yapıcı’ yani beklenenin iki katı kadar bir miktarda birbirlerini güçlendirerek, veya ‘yıkıcı’, yani birbirlerini gizemli bir şekilde “yok ederek’, katkıda bulunmaları gerekir. Gerçekte, kuantum mekaniğinin kurallarına göre olup bitenler bundan da gizemlidir! Seçenekler yapıcı girişimde bulunabilirler (ekrandaki en parlak noktalar) veya yıkıcı girişimde bulunabilirler (koyu noktalar); fakat daha başka tuhaf birleşimler de verebilirler, örneğin,</p>

  <p style="text-align: center;">‘A seçeneği’ artı <span style="font-style: italic;">i</span> kere ‘B seçeneği’</p>

  <p style="text-indent: 0;">gibi bir birleşimde olabilmelidir; burada ‘i’, 3. Bölümde tanıştığımız eksi birin kare köküdür (= √-1) (ekrandaki gri noktalarda). Gerçekte, <span style="font-style: italic;">herhangi bir kompleks sayı</span> ‘seçeneklerin birleştirilmesinde’ böyle bir rol alabilir!</p>

  <p>3. Bölümdeki uyarımı anımsayacaksınız: Kompleks sayılar, ‘kuantum mekaniğinin yapısı için kesinlikle temel niteliktedir.’ Kompleks sayılar sadece matematiğin şık elemanları değildir. Bir çok ikna edici ve beklenmedik deneysel olgu sayesinde fizikçilerin dikkatlerini zorla üzerlerine çekmişlerdir. Kuantum mekaniğini anlamak için, katsayıların kompleks sayılar olabilmesini anlamalıyız. Bunlarla nereye varacağız, görelim.</p>

  <h2 id="sigil_toc_id_45">Olasılık Genlikleri</h2>

  <p>Bir önceki kısımdaki tanımlamalarda fotonları kullanmamızın özel bir amacı yoktur. Elektronlar veya herhangi bir tür parçacık, hatta bütün halinde atomlar da aynı amaçla kullanılabilirdi. Kuantum mekaniğinin kuralları uyarınca, farklı seçenekli olasılıkların kompleks katsayılarla toplanarak birleşmeleri bağlamında kriket toplarıyla filler de toplanabilirler (süperpozisyon). Ancak biz, kriket toplarının ya da fillerin böyle alışılmadık şekilde toplanmalarını asla göremeyiz. Neden göremeyiz? Zor ve tartışması çok uzun olduğu için bu aşamada sorunun yanıtıyla tanışmanızı istemiyorum. Şu an için, bir iş kuralı olarak yalnızca, <span style="font-style: italic;">kuantum düzeyi</span> ve <span style="font-style: italic;">klasik düzey</span> olarak adlandırılan, olası iki farklı fiziksel tanım düzeyinin bulunduğunu varsayalım. Kompleks katsayılarla toplanmayı sadece kuantum düzeyinde kullanacağız. Kriket topları ve filler klasik düzey nesneleridir çünkü.</p>

  <p>Kuantum düzeyi, moleküllerin, atomların, atom-altı parçacıkların, vb. düzeyidir. Genelde bunun çok ‘küçük ölçekli’ olguların düzeyi olduğu düşünülürse de, ‘küçük’ kavramı aslında fiziksel boyutu bildirmez. Biraz sonra göreceğimiz gibi, kuantumun sonuçları metrelerce, veya hatta ışık yılları boyunca oluşabilir. Bir şey çok küçük enerji farklarını içeriyorsa kuantum düzeyinde yer alabilir şeklinde bir açıklama, belki daha doğru fikir verecektir. (Özellikle 8. Bölümde biraz daha ayrıntılı açıklayacağım.) Klasik düzey ‘makroskopik’ düzeydir ve alışık olduğumuz tanımlar, çevremizde olup bitenlerin, alışıldık nesnelerin ve fikirlerin olasılıkları bu düzeyde yer alır. Kuantum düzeyinde kullanmak zorunda olduğumuz kompleks sayıların klasik olasılıklarla yakından ilişkili olduklarını göreceğiz. Gerçekte aynı değillerse de, bunu anlamak için önce klasik olasılıkların davranışlarını anımsamamızda yarar var.</p>

  <p>A ve B seçeneklerinin hangisinin meydana geleceğini bilmediğimiz klasik bir ‘belirsiz’ durum düşünün. Böyle bir durum, söz konusu seçeneklerin ‘ağırlıklı’ bir birleşimi olarak tanımlanabilir:</p>

  <p style="text-align: center;"><span style="font-style: italic;">p</span> kere A seçeneği artı <span style="font-style: italic;">q</span> kere B seçeneği;</p>

  <p>Burada <span style="font-style: italic;">p,</span> A olayının <span style="font-style: italic;">olasılığı</span> ve <span style="font-style: italic;">q,</span> B olayının olasılığıdır. (Bir olasılığın 0 ila 1 arasında yer alan bir reel sayı olduğunu anımsayın. Olasılığın 1’e eşitliği ‘mutlaka olacak’, olasılığın 0’a eşitliği ‘hiçbir zaman olmayacak’, olasılığın 1/2’ye eşitliği olması veya olmaması eşit olasılıklar anlamındadır). A ve B <span style="font-style: italic;">bincik</span> seçeneklerse, ikisinin olasılıklarının toplamı 1’e eşittir:</p>

  <p style="text-align: center;"><span style="font-style: italic;">p + q = 1.</span></p>

  <p>Ancak, A ve B’den başka seçenekler de varsa, A seçeneği ile B seçeneğinin olasılıklarının toplamı 1’den küçüktür. Bu durumda, <span style="font-style: italic;">p : q</span> oranı A olayının B olayına göre oluşma olasılığı oranıdır. Yalnız bu iki seçeneğe göre A ve B olaylarının gerçek olasılıkları, sırasıyla, <span style="font-style: italic;">p/(p + q)</span> ve <span style="font-style: italic;">q/(p + q)</span> olarak bildirilir. Bu yorum <span style="font-style: italic;">p + q,</span> 1’den büyük olsa bile kullanılabilir. (Örneğin, üst üste yinelenen bir deneyde bu yorumun çok yararı olabilir: A verilerinin sayısı olarak <span style="font-style: italic;">p</span> ve B verilerinin sayısı olarak <span style="font-style: italic;">q</span> alınabilir). <span style="font-style: italic;">p + q</span> = 1 ise <span style="font-style: italic;">p</span> ve <span style="font-style: italic;">q</span> sayılarının <span style="font-style: italic;">normalleştirilmiş olduğunu</span> ve bu nedenle, sadece olasılıkların oranlarını değil gerçek olasılıklarını verdiklerini söyleyeceğiz.</p>

  <p>Kuantum fiziğinde görünüşte buna benzer bir uygulama yapacağız ama bu kez <span style="font-style: italic;">p</span> ve <span style="font-style: italic;">q,</span> kompleks sayılar olacak. Bu nedenle <span style="font-style: italic;">p</span> yerine <span style="font-style: italic;">w, q</span> yerine <span style="font-style: italic;">z</span> kullanmayı yeğleyeceğim:</p>

  <p style="text-align: center;"><span style="font-style: italic;">w</span> kere A seçeneği artı <span style="font-style: italic;">z</span> kere B seçeneği</p>

  <p style="text-indent: 0;">yazdığımızda <span style="font-style: italic;">‘w’</span> ve ‘z’yi nasıl yorumlamamız gerekir? Kuşkusuz bunlar olağan olasılıklar (veya olasılık oranları) değiller. Çünkü her birisi bağımsız olarak eksi veya saf sanal olabilir, ama ikisi de bir çok bakımdan olasılık olarak davranır. (Daha sonra göreceğimiz gibi, uygun şekilde normalleştirildiklerinde) <span style="font-style: italic;">olasılık genlikleri</span> veya sadece <span style="font-style: italic;">genlikler</span> olarak anılırlar. Üstelik, çoğu kez, olasılıkların çağrıştırdığı şöyle ifadeler kullanırız: ‘A’nın olması genliği <span style="font-style: italic;">w,</span> B’nin olması genliği, z’dir.’ Gerçek olasılıklar olmasa da şimdilik bunları olasılıklar veya daha doğrusu, olasılıkların kuantum düzeyindeki benzerleri olarak kabul edeceğiz.</p>

  <p>Normal olasılıkların kuralları nelerdir? Daha önce tanımladığımız iki yarık deneyinde (Şekil 6.3) olduğu gibi fakat bu kez foton yerine makroskopik bir nesne, diyelim bir top kullandığımızı ve topa vurarak iki delikten birinden geçirip arkadaki bir ekrana gönderdiğimizi varsayalım. Bu durumda oluşacak olasılıklardan birisi <span style="font-style: italic;">P(s,t)</span>’dir, yani s’de vurulduktan sonra top üstteki <span style="font-style: italic;">t</span> deliğine ulaşır; başka bir olasılık <span style="font-style: italic;">P(s,b)’</span>dir, yani top alttaki <span style="font-style: italic;">b</span> deliğine ulaşır. Ayrıca, ekran üzerinde özel bir <span style="font-style: italic;">p</span> noktası belirlersek başka bir olasılık, <span style="font-style: italic;">P(t,p),</span> yani topun <span style="font-style: italic;">t</span> deliğinden geçerek ekrandaki <span style="font-style: italic;">p</span> noktasına ulaşacağı olasılık; ve yine başka bir olasılık <span style="font-style: italic;">P(b,p),</span> yani <span style="font-style: italic;">b</span> deliğinden geçerek <span style="font-style: italic;">p</span> noktasına ulaşacağı olasılığıdır. Yalnız <span style="font-style: italic;">t</span> üst deliği açık olduğu takdirde topa, vurulduktan sonra <span style="font-style: italic;">t</span> yoluyla <span style="font-style: italic;">p’</span>ye ulaşması olasılığını elde etmek için, topun s’den <span style="font-style: italic;">t’</span>ye gidişi olasılığını, <span style="font-style: italic;">t</span>’den <span style="font-style: italic;">p'</span>ye gidişi olasılığı ile çarparız:</p>

  <p style="text-align: center;"><span style="font-style: italic;">P(s,t)</span> x <span style="font-style: italic;">P(t,p).</span></p>

  <p>Aynı şekilde, yalnız alttaki delik açıksa, topun <span style="font-style: italic;">s</span>’den <span style="font-style: italic;">p'</span>ye gidiş olasılığı:</p>

  <p style="text-align: center;"><span style="font-style: italic;">P(s,b)</span> x <span style="font-style: italic;">P(b,p) olur.</span></p>

  <p>Her <span style="font-style: italic;">iki</span> delik de açıksa, topun s’den <span style="font-style: italic;">p'</span>ye <span style="font-style: italic;">t</span> yoluyla gidiş olasılığı ilk ifadede olduğu gibi, yani yalnız <span style="font-style: italic;">t</span> deliğinin açık olduğu durumdaki gibi<span style="font-style: italic;">, P(s,t) x P(t,p)</span> dir; s’den <span style="font-style: italic;">p'</span>ye <span style="font-style: italic;">b</span> yoluyla gidiş olasılığı da yine <span style="font-style: italic;">P(s,b) x P(b,p)</span> olup, <span style="font-style: italic;">toplam,</span> olasılık <span style="font-style: italic;">P(s,p),</span> yani topun s’den <span style="font-style: italic;">p'</span>ye ulaşması olasılığı bu ikisinin <span style="font-style: italic;">toplamına</span> eşittir:</p>

  <p style="text-align: center;"><span style="font-style: italic;">P(s,p) = P(s,t)</span> x <span style="font-style: italic;">P(t,p) + P(s,b)</span> x <span style="font-style: italic;">P(b,p).</span></p>

  <p>Kuantum düzeyinde kurallar aynıdır ancak bu kez olasılıkların rolünü kompleks <span style="font-style: italic;">genlikler</span> üstlenmelidir. Buna göre, bir fotonla gerçekleştirdiğimiz iki yarık deneyinde fotonun s kaynağından <span style="font-style: italic;">t</span> yarığına ulaşması genliği <span style="font-style: italic;">A(s,t);</span> ve fotonun <span style="font-style: italic;">t</span> yarığından ekrandaki <span style="font-style: italic;">p</span> noktasına ulaşması genliği <span style="font-style: italic;">A(t,p)'</span>dir<span style="font-style: italic;">;</span> bu iki genliğin çarpımı olan fotonun <span style="font-style: italic;">t</span> yoluyla ekrandaki <span style="font-style: italic;">p</span> noktasına ulaşmasının genliğidir.</p>

  <p style="text-align: center;"><span style="font-style: italic;">A(s,t)</span> x <span style="font-style: italic;">A(t,p)</span></p>

  <p>Alt yarık açık olsun olmasın üst deliğin açık olduğunu varsayarak bu doğru bir genliktir. Aynı şekilde, b’nin açık olduğu varsayılırsa, fotonun s’den <span style="font-style: italic;">b</span> yoluyla (<span style="font-style: italic;">t</span> açık olsun olmasın) <span style="font-style: italic;">p'</span>ye ulaşması genliği şöyledir:</p>

  <p style="text-align: center;"><span style="font-style: italic;">A(s,b)</span> x <span style="font-style: italic;">A(b,p)</span></p>

  <p>Her iki yarık da açık olursa, fotonun <span style="font-style: italic;">s</span>’den <span style="font-style: italic;">p'</span>ye erişmesi için toplam genlik şöyle bulunacaktır:</p>

  <p style="text-align: center;"><span style="font-style: italic;">A(s,p) = A(s,t)</span> x <span style="font-style: italic;">A(t,p) + A(s,b) x A(b,p)</span></p>

  <p>Hepsi iyi güzel de, bir kuantum etkisi klasik düzeye ulaşıncaya kadar büyültüldüğü zaman, bu genlikleri nasıl yorumlayacağımızı bilmedikçe bunun bize pek bir yararı yok. Örneğin <span style="font-style: italic;">p</span> noktasına yerleştirilen bir foton detektörü, veya bir fotosel, kuantum düzeyindeki bir olayı, fotonun <span style="font-style: italic;">p'</span>ye ulaşması olayını büyültmenin ve klasik olarak fark edilebilecek, diyelim bir ‘klik’ sesinin duyulması gibi bir olay, haline getirmenin yolunu bulabilir. (Ekran, fotonun gözle görülebilir bir leke bırakabileceği fotoğraf filmi görevini görebilse bu da işe yarayabilirdi, ama yine de biz bir fotosel kullanmaktan vazgeçmeyelim.) ‘Klik’ sesinin duyulması için şu gizemli ‘genliklerden’ birisi değil, gerçek bir <span style="font-style: italic;">olasılık</span> gerekli! Kuantum düzeyinden klasik düzeye geçerken genliklerden olasılıklara nasıl geçeriz? Göründüğü kadarıyla bunu gerçekleştirmek için çok güzel fakat gizemli bir kural vardır.</p>

  <p>Klasik olasılığı elde etmek için kompleks değerli kuantum genliğinin <span style="font-style: italic;">mutlak değer karesini almalıyız.</span> ‘Mutlak değer karesi’ ne demek? Argand düzleminde kompleks sayıları nasıl tanımladığımızı anımsayınız (3. Bölüm s. 106). Bir <span style="font-style: italic;">z</span> kompleks sayısının modülü (mutlak değer) |<span style="font-style: italic;">z|</span>, <span style="font-style: italic;">z</span> tarafından tanımlanan bir noktanın merkezden (yani O noktasından) uzaklığıdır. <span style="font-style: italic;">z</span> sayısının mutlak değer karesi olan |z|<sup>2</sup> sadece bu sayının karesidir. Öyleyse,</p>

  <p style="text-align: center;"><span style="font-style: italic;">z= x + iy</span></p>

  <p>(ki burada <span style="font-style: italic;">x</span> ve <span style="font-style: italic;">y</span> reel sayılardır) kompleks sayısı verilirse, (Pythagoras teoremine göre, <span style="font-style: italic;">O</span>’dan <span style="font-style: italic;">z</span>’ye doğru parçası, <span style="font-style: italic;">O, x, z</span> dik üçgeninin hipotenüsüdür) bizim için gerekli mutlak değer karesi şöyle bulunur:</p>

  <p style="text-align: center;">|<span style="font-style: italic;">z</span>|<sup>2</sup> = <span style="font-style: italic;">x</span><sup>2</sup> <span style="font-style: italic;">+ y<sup>2</sup>.</span></p>

  <p>Normalleştirilmiş gerçek bir olasılık için |z<sup>2</sup>| değerinin 0 ila 1 arasında yer alması gerektiğine dikkatinizi çekerim. Öyleyse uygun şekilde normalleştirmiş bir genliğe karşı gelen z noktası Argand düzlemindeki <span style="font-style: italic;">birim çemberin</span> üstünde bir yerde bulunmaktadır (Şekil 6.8). Ancak, bazen, <span style="font-style: italic;">w</span> kere A seçeneği + <span style="font-style: italic;">z</span> kere B seçeneği gibi birleşimlere gereksinim duyacağız. Burada <span style="font-style: italic;">w</span> ve z, olasılık genlikleriyle sadece orantılıdırlar ve bu nedenle birim çember içinde yer almaları gerekmez. <span style="font-style: italic;">Normalleştirilmeleri</span> (ve böylelikle gerçek olasılık genliklerini vermeleri) için koşul, <span style="font-style: italic;">mutlak değer karelerinin</span> toplamının 1’e eşitlenmesidir:</p>

  <p style="text-align: center;">|<span style="font-style: italic;">w|</span><sup>2</sup> + |<span style="font-style: italic;">z</span>|<sup>2</sup> = 1</p>

  <p>Bu şekilde eşitlenmelerde, A ve B için gerçek genlikler, sırasıyla, <span style="font-style: italic;">w/√ (|w|<sup>2</sup> +</span> |<span style="font-style: italic;">z</span>|<sup>2</sup>) ve <span style="font-style: italic;">z</span>/√(|<span style="font-style: italic;">w|<sup>2</sup></span> + |<span style="font-style: italic;">z</span>|<sup>2</sup>) olup, bu genlikler birim çember üstünde yer alırlar.</p>

  <p>Görüldüğü gibi, bir olasılık genliği hiç de olasılık değil, fakat daha çok bir olasılığın ‘kompleks kare kökü’ gibi davranmaktadır. Bu durum, kuantum düzeyindeki etkiler, klasik düzeye ulaşmaları için büyültüldükleri zaman nasıl bir sonuç yaratır? Olasılıkları ve genlikleri bazen toplamak, bazen çarpmak durumunda kaldığımızı anımsayın.</p>

  <div>
    <img alt="" src="../Images/RU2042.png"/>

    <p><b>Şekil 6.8. Argand düzleminde birim çember üstünde kalan bir z noktası ile temsil edilen bir olasılık genliği. Merkezden uzaklığın karesi |z|<sup>2</sup>, etkilerin klasik düzeye büyültülmesi halinde gerçek olasılık haline gelir.</b></p>
  </div>

  <p>Dikkate alınması gereken ilk nokta, <span style="font-style: italic;">çarpma</span> işleminin, kuantumdan klasik kurallara geçişte bir sorun yaratmamasıdır. Bunun nedeni önemli bir matematiksel gerçektir:</p>

  <p style="text-align: center;">|<span style="font-style: italic;">zw</span>|<sup>2</sup> = |<span style="font-style: italic;">z</span>|<sup>2</sup> |<span style="font-style: italic;">w</span>|<sup>2</sup>.</p>

  <p>(Bu özellik, 3. Bölümde verildiği gibi, bir çift kompleks sayının çarpımının geometrik tanımından kaynaklanır; fakat <span style="font-style: italic;">z = x + iy, w = u + iv</span> reel ve sanal kısımları yönünden biraz mucize gibidir. Deneyin!)</p>

  <p>Bu gerçeğin bildirimi şudur: Parçacığın önünde açık bir tek yol varsa, örneğin bir tek açık yarık (diyelim <span style="font-style: italic;">t)</span> varsa, çıkarım klasik düzeyde yapılabilir ve ara noktada <span style="font-style: italic;">(t)</span> parçacık Ayrıca saptansın veya saptanmasın, olasılıklar fark etmez.<a href="../Text/notbolum5-6.xhtml#nua2XV" id="nua2XVd"><sup>[XV]</sup></a> Genliklerin mutlak değer karelerini bu ara aşamalarda veya yalnız yolun sonunda alabiliriz; sonuçta elde edilen olasılık,</p>

  <p style="text-align: center;"><span style="font-style: italic;">|A(s,t)|<sup>2</sup></span> x<span style="font-style: italic;">|A(t,p)</span> |<sup>2</sup> = |<span style="font-style: italic;">A(s,t)</span> x <span style="font-style: italic;">A(t,p)|<sup>2</sup>,</span></p>

  <p>çıkar ki her iki hesaplama için de yanıt aynıdır.</p>

  <p>Ancak, parçacığın izleyeceği birden fazla yol varsa (her iki yarık da açıksa) bir <span style="font-style: italic;">toplam,</span> almak zorundayız ve işte bu aşamada kuantum mekaniğin karakteristik özellikleri ortaya çıkmaya başlar. Toplamın mutlak değer karesini, <span style="font-style: italic;">w</span> ve z kompleks sayılarının <span style="font-style: italic;">w + z</span> toplamını oluşturduktan sonra alırsak, genelde bu sayıların, ayrı ayrı mutlak değer karelerinin toplamını elde etmeyiz; ek bir ‘düzeltme terimi’ çıkar:</p>

  <p style="text-align: center;"><span style="font-style: italic;">|w +z|<sup>2</sup> =</span> |<span style="font-style: italic;">w</span>|<sup>2</sup> + |<span style="font-style: italic;">z</span>|<span style="font-style: italic;"><sup>2</sup> + 2</span>|<span style="font-style: italic;">w</span>| |z| cos <span style="font-style: italic;">θ</span>.</p>

  <p>Burada <span style="font-style: italic;">θ</span>, Argand düzleminin merkez noktasına göre <span style="font-style: italic;">z</span> ve <span style="font-style: italic;">w</span> noktaları arasında taranan açıdır. (Şekil 6.9) (Bir açının kosinüsü, dik üçgende komşu kenar / hipotenüs oranına eşittir. Yukarıdaki formülü bilmeyen meraklı okuyucular, 3. Bölümde verilen geometriden yararlanarak formülü doğrudan elde edebilirler. Aslında bu formül, biraz kılık değiştirmiş ‘kosinüs teoreminden’ başka bir şey değil!) İşte bu <span style="font-style: italic;">2</span> |<span style="font-style: italic;">w</span>| |<span style="font-style: italic;">z</span>| cos <span style="font-style: italic;">θ</span>, düzeltme terimi kuantum mekaniksel seçenekler arasındaki kuantum girişimini sağlar, cos <span style="font-style: italic;">θ</span>, -1 ile 1 arasında değerler alabilir. <span style="font-style: italic;">θ</span>=0° olduğu zaman cos <span style="font-style: italic;">θ</span>=1 eşitliğini elde ederiz ve iki seçenek yapıcı girişime uğrar; öyleki toplam olasılık, ayrı ayrı olasılıkların toplamından fazladır. <span style="font-style: italic;">θ</span> = 180° olduğu zaman cos <span style="font-style: italic;">θ =</span> -1 değerini elde ederiz ve iki seçenek yıkıcı girişime uğrayacağı için toplam olasılık ayrı ayrı olasılıkların toplamından azdır. <span style="font-style: italic;">θ =</span> 90° olduğu zaman cos <span style="font-style: italic;">θ =</span> 0 eşitliğini elde ederiz; bu, iki olasılığın toplandığı bir ara durumdur. Büyük ve karmaşık sistemlerde düzeltme terimlerinin genel olarak ‘ortalaması’ alınır ve cos <span style="font-style: italic;">θ</span>’nın ortalaması sıfır olduğu için bu terim düşer. Böylece, klasik olasılık kurallarıyla başbaşa kalırız! Fakat kuantum düzeyinde bu düzeltme terimi önemli girişim etkilerine neden olur.</p>

  <div>
    <img alt="" src="../Images/RU2043.png"/>

    <p><b>Şekil 6.9. İki genliğin toplamının mutlak değer karesi için 2|<span style="font-style: italic;">w|</span> |<span style="font-style: italic;">z</span> | cos <span style="font-style: italic;">θ</span> düzeltme terimini veren geometri</b></p>
  </div>

  <p>Şimdi her iki yarığın da açık olduğu, iki yarık deneyine geri dönelim. Fotonun <span style="font-style: italic;">p</span> noktasına ulaşması için genlik <span style="font-style: italic;">w + z toplamıdır:</span></p>

  <p style="text-align: center;"><span style="font-style: italic;">w</span> = <span style="font-style: italic;">A(s, t)</span> x <span style="font-style: italic;">A(t,p) ve z=A(s,b)</span> x <span style="font-style: italic;">A(b,p).</span></p>

  <p>Ekrandaki en parlak noktalarda <span style="font-style: italic;">w = z</span> eşitliği (cos θ=1) vardır ve buna göre</p>

  <p style="text-align: center;"><span style="font-style: italic;">|w+z|<sup>2</sup> =|2w|<sup>2</sup> = 4|w|<sup>2</sup></span></p>

  <p>formülünü elde ederiz ki bu, yalnız üst yarık açık olduğunda bulunan |<span style="font-style: italic;">w</span>|<sup>2</sup> olasılığının dört katıdır. Bu nedenle, çok sayıda foton bulunduğu zaman genliği dört katı buluruz ki bu, gözlemle uyumlu sonuçtur. Ekranda <span style="font-style: italic;">koyu</span> noktalarda <span style="font-style: italic;">w = -z</span> eşitliği (cos θ=-1) varolduğuna göre</p>

  <p style="text-align: center;"><span style="font-style: italic;">|w + z|<sup>2</sup></span> = |<span style="font-style: italic;">w</span> - <span style="font-style: italic;">w</span>|<sup>2</sup> = 0 bulunur.</p>

  <p>Başka bir deyişle genlik <span style="font-style: italic;">sıfırdır</span> (yıkıcı girişim) ki bu yine gözlemle uyumludur. Tam ara noktalarda, <span style="font-style: italic;">w</span> = <span style="font-style: italic;">iz</span> veya <span style="font-style: italic;">w</span> = -<span style="font-style: italic;">iz</span> değerlerine (cos θ =0) sahip oluruz ve buna göre</p>

  <p style="text-align: center;"><span style="font-style: italic;">|w + z|<sup>2</sup> = |w ± w|<sup>2</sup></span> = <span style="font-style: italic;">|w|</span><sup>2</sup> + <span style="font-style: italic;">|w|<sup>2</sup> = 2|w|<sup>2</sup></span></p>

  <p>bulunur ve yalnız bir yarık için bulunan genliğin <span style="font-style: italic;">iki</span> katını verir (klasik parçacıklar için durum böyledir.) Bir sonraki kısımda, parlak, koyu ve ara yerlerin gerçek konumlarının nasıl hesaplandığını göreceğiz.</p>

  <p>Son olarak bir noktaya daha değinmeliyim. Her iki yarık da açık olduğu zaman, <span style="font-style: italic;">t</span> yoluyla <span style="font-style: italic;">p</span> noktasına ulaşan fotonun genliği gerçekte <span style="font-style: italic;">w</span> = <span style="font-style: italic;">A(s,t)</span> x A(<span style="font-style: italic;">t</span>,p)'dir ama bunun mutlak değer karesi olan |<span style="font-style: italic;">w|</span><sup>2</sup>, fotonun <span style="font-style: italic;">p</span> noktasına ulaşmak için gerçekten üst yarıktan geçtiği olasılığı diye yorumlanamaz. Böyle bir yorum, özellikle <span style="font-style: italic;">p</span> ekrandaki koyu renkli bölgede yer alıyorsa, bize anlamsız yanıtlar verir. Fakat fotonun <span style="font-style: italic;">t</span>’deki varlığını, <span style="font-style: italic;">oradaki</span> varlığının (veya yokluğunun) etkisini klasik düzeye büyülterek ‘saptarsak’, fotonun gerçekten <span style="font-style: italic;">t</span>'de varolduğu olasılığını hesaplamak için |<span style="font-style: italic;">A(s,t)</span>|<sup>2</sup> ifadesini kullanabiliriz. Fakat böyle bir saptama, ekranda dalgalı deseni bozacaktır. Girişimi sağlamak için, fotonun yarıklardan geçerken <span style="font-style: italic;">kuantum düzeyinde kalmasını</span> ve böylece iki ayrı yolun <span style="font-style: italic;">her ikisinin</span> etkiye katkıda bulunmasını ve bazen birbirlerini etkisiz kılmalarını sağlamalıyız. Kuantum düzeyinde alternatif yolların her birisinin olasılıkları değil yalnızca genlikleri vardır.</p>

  <h2 id="sigil_toc_id_46">Bir Parçacığın Kuantum Durumu</h2>

  <p>Bir sisteme ait farklı seçeneklerin, bunlara karşı gelen olasılıkların kompleks katsayılarla çarpılarak garip bir şekilde toplanmasıyla kuantum düzeyinde daima birarada olabilmeleri ne tür bir fiziksel gerçeklik tanımına yol açar? Bir çok fizikçi böyle bir tanım bulmaktan umutlarını kesmiş görünüyorlar. Umutlarını yitirdikleri için kuantum kuramının, sadece olasılık hesaplarını yapmak için bir yöntem olduğu, fiziksel dünyanın nesnel bir tanımını yapamayacağı görüşüyle kendilerini avutuyorlar. Bazıları, kuantum kuramının nesnel bir tanımının yapılmasının, en azından fiziksel gerçeklerle uyumlu bir tanımının yapılmasının, mümkün olmadığını bildirdiğini savunuyorlar. Bana sorarsanız, böylesi bir karamsarlığın hiç bir gerekçesinin olmadığını söylerim. Şu ana kadar yaptığımız tartışmalara bakarak onların görüşlerine katılmayı çok erken buluyorum. İlerleyen tartışmalarımızda kuantum etkileri ile ilgili çok daha çarpıcı açmazlarla karşılaştığımızda belki de bu umutsuzluğun nedenlerini daha iyi değerlendirebileceğiz. Fakat şimdilik iyimserliğimizi elden bırakmayarak kuantum kuramının bize sunduklarını cesurca karşılamaya hazırlanalım.</p>

  <p>Bu bize sunulan <span style="font-style: italic;">kuantum durumu</span> ile verilendir. Bir tek kuantum parçacığını düşünmeye çalışın. Klasik düzeyde, bir parçacık uzaydaki konumuyla tanımlanır ve bir sonraki evredeki davranışını bilmek için, hızını (veya, eşdeğer olarak momentumunu) bilmeliyiz. Kuantum mekaniksel açıdan, bir parçacığın bulunabileceği <span style="font-style: italic;">her bir konum,</span> ona sunulan bir ‘seçenektir’. Tüm seçenekler, biraz önce gördüğümüz gibi, kompleks katsayılarla çarpılıp toplanabilirler. Bu kompleks katsayılar kümesi, parçacığın kuantum durumunu tanımlar. Kuantum kuramında, konumun bir kompleks değerli fonksiyonu kabul edilen ve parçacığın <span style="font-style: italic;">dalgafonksiyonu</span> denilen bu katsayılar kümesini Yunan harfi ψ(‘psi’ okunur) ile göstermek standart uygulamadır. Herhangi bir <span style="font-style: italic;">x</span> konumu için, dalgafonksiyonu ψ<span style="font-style: italic;">(x)</span> değerine sahiptir ve bu parçacığın <span style="font-style: italic;">x</span> konumunda bulunması olasılığının genliğidir. Kuantum durumunu bir bütün olarak göstermek için sadece ψ harfini kullanabiliriz. Parçacığın konumunun <span style="font-style: italic;">fiziksel gerçekliğinin,</span> aslında, onun ψ kuantum durumu olduğu görüşünü benimsiyorum.</p>

  <p>Kompleks değerli ψ nasıl tarif edilir? Üç boyutlu uzayda bu biraz zor olacağı için parçacığın, tek boyutlu bir doğru üzerinde, örneğin, standart (kartezyen) koordinat sisteminin <span style="font-style: italic;">x</span>-ekseni boyunca kalmaya kısıtlandığını varsayalım. ψ, reel değerli bir fonksiyon olsaydı, <span style="font-style: italic;">x</span>-eksenine dikey bir ‘y-ekseni’ gibi alınarak ψ’nin <span style="font-style: italic;">grafiği</span> çizilebilirdi (Şekil 6.10a). Ancak, ψ <span style="font-style: italic;">kompleks değerli bir</span> fonksiyon olduğu için bir ‘kompleks y-eksenine’ -Argand düzlemi olabilir- gereksinimimiz var. Hayalimizde, bu amaçla, farklı iki uzaysal boyut daha canlandırabiliriz: Diyelim ki, uzaydaki <span style="font-style: italic;">y</span>-yönü, Argand düzleminin <span style="font-style: italic;">reel</span> eksenini oluştursun <span style="font-style: italic;">z</span>-yönü ise <span style="font-style: italic;">sanal</span> eksen olsun. Dalgafonksiyonunun doğru tasarımlanması için ψ(<span style="font-style: italic;">x</span>)’i Argand düzleminde bir nokta olarak (yani, <span style="font-style: italic;">x</span>-eksenindeki her konuma karşı <span style="font-style: italic;">(y,</span> z)-düzleminde bir nokta) işaretleyebiliriz. <span style="font-style: italic;">x</span> değiştikçe bu nokta da değişir, ve izlediği yol, <span style="font-style: italic;">x</span>-ekseninin yakın komşuluğu içinde dolanarak uzayda bir eğriyi tanımlar (Şekil 6.10b). Bu eğriye, parçacığın ψ-<span style="font-style: italic;">eğrisi</span> diyelim. Parçacığı belirli bir <span style="font-style: italic;">x</span> noktasında bulma olasılığı, -bu noktaya bir parçacık detektörü yerleştirilmiş gibi düşünelim- ψ(x) genliğinin mutlak değer karesini almak suretiyle bulunabilir:</p>

  <p style="text-align: center;">|ψ(x)|<sup>2</sup></p>

  <p style="text-indent: 0;">Bu ifade, ψ-eğrisinin <span style="font-style: italic;">x</span>-ekseninden uzaklığının karesidir.<a href="../Text/notbolum5-6.xhtml#nua2XVI" id="nua2XVId"><sup>[XVI]</sup></a></p>

  <p>Üç boyutlu fiziksel uzaydaki bir dalgafonksiyonu ile ilgili olarak bu tür eksiksiz bir resim oluşturmak için, üç boyutu fiziksel uzaya ve iki boyutu ψ(<span style="font-style: italic;">x</span>)’in işaretlendiği her noktadaki Argand düzlemi için olmak üzere <span style="font-style: italic;">beş</span> boyut gerekir. Ancak, bizim basitleştirilmiş tek boyutlu resmimiz hâlâ yardımcı olabilir. Eğer bir dalgafonsiyonun fiziksel uzayda herhangi bir doğru boyunca davranışını incelemek istersek, <span style="font-style: italic;">x</span>-eksenini bu doğru boyunca alabilir ve buna dik öteki iki uzay yönünü, gerekli Argand düzleminin tanımı için kullanabiliriz. Çift yarık deneyini daha iyi yorumlamak için bu resmin gerçekten yararlı olacağını göreceğiz.</p>

  <p>Daha önce söylediğim gibi, klasik fizikte, bir sonraki davranışını belirlemek için bir parçacığın hızının (veya momentumunun) bilinmesi gerekir. Bu konuda kuantum mekaniği bize önemli ölçüde ekonomi sağlar. ψ dalgafonksiyonu zaten olası momentum değerlerine karşı gelen genlikler içerir! (Bazı hoşnutsuz okuyucular, parçacığın basit klasik tanımını fazla büyüttüğümüzü düşünerek biraz ekonomi yapmanın zamanının çoktan geldiğini düşünüyor olabilirler. Onları anlayışla karşılamakla birlikte önlerine konulan lokmaları iştahla yemelerini öneririm, çünkü daha da beteri gelmek üzere!) Hız genlikleri ψ ile nasıl belirlenir? Aslında, momentum genliklerini dikkate almak daha iyi olur. (Momentumun, parçacığın kütlesi ile hızının çarpımı olduğunu anımsayın; s. 22) Yapılması gereken, <span style="font-style: italic;">harmonik analiz</span> denilen yöntemin ψ fonksiyonuna uygulanmasıdır. Burada bunu ayrıntılandırmam yersiz olur, ama şu kadarını söyleyeyim; müzikte seslere uygulanan yöntem de budur. Herhangi bir dalga formu, farklı ‘harmoniklerin’ bir toplamı olarak ayrıştırılabilir (‘harmonik analiz’) ve farklı tınılarda (yani, farklı yalın frekanslarda) yalın ses tonları elde edilir. ψ dalgafonksiyonuna gelince ‘yalın tonlar’, parçacığın sahip olduğu olası momentum değerlerinin karşılığıdır, ve her ‘yalın ton’ büyüklüğünün ψ'ye katkısı, bu momentumun genliğidir. ‘Yalın tonlara’, <span style="font-style: italic;">momentum durumları</span> denir.</p>

  <p>Bir momentum durumu, ψ-eğrisi olarak neye benzer? Bir <span style="font-style: italic;">helezona</span> benzer, ve matematiksel adı <span style="font-style: italic;">helisdir</span> (sarmal). (Şekil 6.11)<a href="../Text/notbolum5-6.xhtml#nua2XVII" id="nua2XVIId"><sup>[XVII]</sup></a>. Sık helezonlar, büyük momentumlara, seyrek helezonlar küçük momentumlara karşılıktır.</p>

  <div>
    <div>
      <img alt="" src="../Images/RU2046.png"/>

      <p><b>Şekil 6.10. (a) Bir <span style="font-style: italic;">x</span> reel değişkeninin reel değerli fonksiyonunun grafiği, (b) Bir <span style="font-style: italic;">x</span> reel değişkeninin kompleks değerli fonksiyonu ψ’nin grafiği.</b></p>
    </div>
  </div>

  <p>Ender olarak hiç helezonu bulunmayan sarmallar vardır, yani ψ-eğrisi düz bir çizgidir: Bu <span style="font-style: italic;">sıfır</span> momentum durumudur. Ünlü <span style="font-style: italic;">Planck</span> bağıntısı bu tanımların içindedir. Sık sarmallar kısa dalga uzunluğu ve yüksek <span style="font-style: italic;">frekans,</span> ve dolayısıyla yüksek momentum ve yüksek <span style="font-style: italic;">enerji</span> anlamına gelir; seyrek sarmallar düşük frekans ve düşük enerji <span style="font-style: italic;">(E</span> daima v <span style="font-style: italic;">(E = hv)</span> frekansıyla orantılı olarak) demektir. Argand düzlemleri olağan şekilde yönlendirilirse (yani, verilen <span style="font-style: italic;">x, y, z</span> tanımlaması olağan sağ-elli eksenlere, uygun olarak yapılırsa), artı <span style="font-style: italic;">x</span>-ekseni yönündeki momentumlar, sağ-elli sarmalların karşılığı olur.</p>

  <div>
    <img alt="" src="../Images/RU2047.png"/>

    <p><b>Şekil 6.11. Bir momentum durumunun, ψ eğrisi sarmal yapıdadır.</b></p>
  </div>

  <p>Bazen kuantum durumlarını, yukarıda yaptığımız gibi, olağan dalgafonksiyonlarıyla değil, momentum dalgafonksiyonları ile tanımlamak yararlıdır. Bu çeşitli momentum durumlarına göre ψ'nin ayrışımına bakarak, yeni bir <span class="dal">ψ</span> fonksiyonunun oluşturulmasından ibarettir. Her <span style="font-style: italic;">p</span> için değeri <span class="dal">ψ</span> <span style="font-style: italic;">(p)</span> olan ve <span style="font-style: italic;">x</span> konumunun değil <span style="font-style: italic;">p</span> momentumun bir fonksiyonu olan <span class="dal">ψ</span>, p-momentumun <span class="dal">ψ</span>’ye katkısının boyutunu verir, <span style="font-style: italic;">(p’lerin</span> uzayı, <span style="font-style: italic;">momentum uzayı</span> olarak anılır.) p’nin her belirli seçimi için <span class="dal">ψ</span>'nin anlamı şudur: <span class="dal">ψ</span><span style="font-style: italic;">(p)</span> kompleks sayısı, <span style="font-style: italic;">p momentumuna sahip parçacığın genliğidir.</span></p>

  <p><span class="dal">ψ</span> ve ψ fonksiyonlarının arasındaki ilişkinin matematiksel bir adı vardır. Sözü edilen fonksiyonlar, Fransız mühendis/matematikçisi Joseph Fourier’in (1768-1860) adıyla, <span style="font-style: italic;">Fourier dönüşümleri</span> olarak bilinir. Burada sözünü edeceğim yalnız bir kaç bağıntıdan birisi ψ ve <span class="dal">ψ</span>’nin arasındaki simetridir: ψ'den <span class="dal">ψ</span>’ye geri dönmek için, ψ den <span class="dal">ψ</span><span style="font-style: italic;">’yi</span> elde etmek için uyguladığımız yöntemi uygularız. Artık, harmonik analizi yapılacak olan fonksiyon <span class="dal">ψ</span>’dir. ‘Yalın tonlar’ (momentum uzayı resmindeki sarmallar), şimdi <span style="font-style: italic;">konum durumları</span> adını alırlar. Her bir <span style="font-style: italic;">x-konumu,</span> momentum uzayında bir ‘yalın tonu’ belirler, ve bu ‘yalın tonun’ ψ'ye katkısının büyüklüğü ψ<span style="font-style: italic;">(x)</span> değerini verir.</p>

  <p>Bir konum durumunun kendisi, olağan konum uzayı resminde, x-değeri dışında tüm genliklerin sıfır olduğu ortamda, <span style="font-style: italic;">x</span> değerinde birdenbire yükselen bir ψ fonksiyonuna karşılık gelir. Böyle bir fonksiyon, <span style="font-style: italic;">x</span> noktasında aldığı değer sonsuza gittiği için, teknik olarak, tam bir ‘fonksiyon’ sayılmasa bile, (Dirac) <span style="font-style: italic;">delta fonksiyonu</span> adıyla bilinir. Aynı şekilde, momentum durumları (konum uzayı resimindeki sarmallar), momentum uzayı resmindeki delta fonksiyonlarını verirler (Şekil 6.12). Böylece, bir sarmalın Fourier dönüşümü bir delta fonksiyonudur, veya bunun tersi, bir delta fonksiyonu, bir sarmalın Fourier dönüşümüdür.</p>

  <p>Konum uzayı tanımı, bir parçacığın konumunun ölçümü için yararlıdır; bu ölçümde, olası konumların etkilerinin klasik düzeye yükseltimi gerekir. (Genel bir örnek olarak, fotoseller ve fotoğraf filmleri, fotonların konum ölçümlerini sağlarlar.) Momentum uzayı tanımı ise, parçacığın momentumunu ölçmek için (başka deyişle, farklı momentumların etkilerinin klasik düzeye yükseltimi için) yararlıdır. (Momentum ölçümlerinde geritepki etkileri veya kristallerden kırınım etkileri kullanılabilir.) Her durumda, karşı gelen dalgafonksiyonunun (ψ veya <span class="dal">ψ</span>) mutlak değer karesi, öngörülen ölçümün sonucunun istenen olasılığını verir.</p>

  <p>İki yarık deneyine bir kez daha dönerek bu kısımdaki tartışmamızı noktalayalım. Kuantum mekaniğine göre, bir tek parçacığın bile, tek başına, sanki bir dalgaymış gibi davranabileceğini öğrendik. Bu dalga, ψ dalgafonksiyonu ile tanımlanır. En ‘dalgaya benzer’ dalgalar, momentum durumlarıdır.</p>

  <div>
    <img alt="" src="../Images/RU2048.png"/>

    <p><b>Şekil 6.12. Konum uzayında delta fonksiyonları, momentum uzayındaki sarmallara gider veya bunun tersi olur.</b></p>
  </div>

  <p>İki yarık deneyinde, fotonların belli bir frekansa sahip olmalarım öngördük; böylece foton dalgafonksiyonu, farklı yönlerdeki momentum durumlarından oluşur, ve dalgafonksiyonunda sarmalın bir dönüşü ile bir sonraki dönüşü arasındaki açıklık tüm sarmallar için aynı olup bu uzaklık fotonun <span style="font-style: italic;">dalgaboyudur.</span> (Dalgaboyu, frekans tarafından belirlenir.)</p>

  <p>Her bir fotonun dalgafonksiyonu kaynaktan başlayarak yayılır, (yarıklarda herhangi bir alıkoyma olmaksızın) ekrana doğru ilerlerken her iki yarıktan da geçer. Ancak yarıklardan, dalga-fonksiyonunun sadece bir bölümü geçebilir ve biz her bir yarığı, dalgafonksiyonun ayrı ayrı yayıldığı yeni birer kaynak olarak kabul ederiz. Dalgafonksiyonunun söz konusu iki bölümü birbirini etkiler, öyle ki, ekrana ulaştıklarında, ekran üzerinde birbirlerini güçlendirdikleri yerler ve birbirlerini söndürdükleri yerler vardır. Dalgaların nerede güçlendiklerini ve nerede birbirlerini söndürdüklerini anlamak için, ekranda bir <span style="font-style: italic;">p</span> noktası seçeriz, <span style="font-style: italic;">t</span> ve <span style="font-style: italic;">b</span> yarıklarının her birinden <span style="font-style: italic;">p</span> noktasına ulaşan doğru parçalarını inceleriz. <span style="font-style: italic;">tp</span> doğrusu boyunca bir sarmal ve <span style="font-style: italic;">bp</span> doğrusu boyunca başka bir sarmal elde ederiz. (<span style="font-style: italic;">st</span> ve <span style="font-style: italic;">sb</span> doğrulan boyunca da sarmallar elde ederiz ama kaynağın her bir yarıktan aynı uzaklıkta olduğunu varsayarsak, sarmalların her biri <span style="font-style: italic;">yarıklara ulaşana dek</span> aynı miktarlarda dönmüş olacaklardır.) Şimdi, ekrandaki <span style="font-style: italic;">p</span> noktasına ulaşıncaya kadar sarmalların kaçar kez dönecekleri <span style="font-style: italic;">tp</span> ve <span style="font-style: italic;">bp</span> doğru parçalarının uzunluklarına bağlı olacaktır. Bu uzunluklar, arasındaki fark dalgaboyunun tamsayı katlarına eşit olduğunda <span style="font-style: italic;">p</span> noktasındaki sarmallar, eksenlerinden <span style="font-style: italic;">aynı</span> yönlerde yer değiştireceklerdir (yani 0 bir önceki kısımda tanımladığımız değişken olmak üzere, <span style="font-style: italic;">θ</span> = 0 olacaktır) ve böylece her birine ait genlikler toplanacak ve ekranda bir <span style="font-style: italic;">parlak</span> nokta oluşturacaktır. Bu uzunluklar, dalgaboyunun tamsayı katı artı yarım dalgaboyu kadar farklılık gösterirse, bu durumda <span style="font-style: italic;">p</span> noktasındaki sarmallar, eksenlerinden <span style="font-style: italic;">zıt</span> yönlerde (0 = 180°) yer değiştirecekler, böylece her birine ait genlikler birbirini yok edecek, ekranda bir <span style="font-style: italic;">koyu nokta</span> oluşacaktır. Öteki tüm durumlarda, <span style="font-style: italic;">p</span> noktasına ulaştıklarında, sarmalların yer değiştirmeleri arasında bir açı oluşacak ve böylece genlikler bir ara yolda birleşince, ara yoğunluklar oluşacaktır (Şekil 6.13).</p>

  <div>
    <img alt="" src="../Images/RU2049.png"/>

    <p><b>Şekil 6.13. İki yarık deneyinin foton momentum durumlarının sarmal tanımıyla analizi.</b></p>
  </div>

  <h2 id="sigil_toc_id_47">Belirsizlik İlkesi</h2>

  <p>Pek çok okuyucu Heisenberg belirsizlik ilkesini duymuş olmalıdır. Bu ilkeye göre bir parçacığın hem konum ve hem momentumunu aynı anda ölçmek (yani klasik düzeye büyültmek) mümkün değildir. Bundan da kötüsü, <span style="font-style: italic;">Δx</span> ve Δ<span style="font-style: italic;">p</span> ile göstereceğimiz bu ölçüm kesinsizliklerinin çarpımlarında,</p>

  <p style="text-align: center;"><span style="font-style: italic;">Δx. Δp&gt; ħ</span></p>

  <p style="text-indent: 0;">bağıntısıyla gösterilen mutlak bir alt sınır vardır.</p>

  <p>Bu formül bize, eğer <span style="font-style: italic;">x</span> konumunu ölçerek ne kadar kesin belirliyorsak, <span style="font-style: italic;">p</span> momentumunun o oranda belirsiz kalacağını söylemektedir. Aynen kesin <span style="font-style: italic;">p</span> momentum ölçümleri de <span style="font-style: italic;">x</span> konumunu belirsiz bırakacaktır. Eğer konumu sonsuz duyarlılıkta ölçmüş olsaydık momentum bütünüyle belirsiz kalırdı; tersine eğer momentumu kesin olarak ölçseydik parçacığın konumu tamamen belirsiz kalırdı. Heisenberg bağıntısının getirdiği alt sınırın büyüklüğü hakkında bir fikir edinmek için bir elektronun konumunun nanometre (10<sup>-9</sup>m) mertebesinde duyarlılıkta ölçüleceğini düşünün; bu durumda momentumu o denli belirsiz kalır ki ölçümden bir saniye sonra elektronun bize 100 km’den daha yakın olmasını bekleyemeyiz.</p>

  <p>Bazı tanımlamalarda, ölçme sürecine has bir tür içten beceriksizliğin bulunduğunu sanabiliriz. Dolayısıyla, biraz önce düşündüğümüz elektronun konumunu belirlemek istersek, bu görüş açısına göre, ölçme süreci sırasında elektron öyle bir rasgele ‘darbe’ alır ki, büyüklüğü Heisenberg ilkesiyle bulunacak bir hızla uçup gitmesi olasılığı büyüktür. Diğer tanımlamalarda ise belirsizliğin parçacığa has bir nitelik olduğunu öğrenmekteyiz; hareketinde öyle bir rastgelelik var ki kuantum düzeyinde davranışını öngöremeyiz. Bundan da farklı tanımlamalarda, kuantum parçacığının klasik konum ve klasik momentum kavramlarının uygulanamadığı anlaşılamaz bir şey olduğu söylenir. Bu tanımlamaların hiç birisinden hoşlanmıyorum. Birincisi yanıltıcıdır, İkincisi kesin yanlıştır, üçüncüsü ise gereksiz yere karamsardır.</p>

  <p>Dalgafonksiyonu tanımı, gerçekte bize ne bildirir? Momentum durumunun tanımını anımsayınız. Momentumun en belirgin olduğu durum budur. ψ-eğrisi bir sarmaldır ve ilerlediği tüm yol boyunca eksenden uzaklığı sabit kalır. Farklı konum değerleri ile ilgili genliklerin, bu nedenle, mutlak değer kareleri eşittir. Öyleyse, bir konum ölçümü yapılırken parçacığı herhangi bir noktada bulma olasılığı, bir başka noktada bulma olasılığıyla aynıdır. Parçacığın konumu gerçekten tümüyle belirsizdir! Peki, bir konum durumu nedir? Şimdi, ψ-eğrisi bir delta fonksiyonudur. Tüm öteki konum değerleri için genlikler sıfır olduğu için parçacık kesinlikle delta fonksiyonun tepesindeki konumda yer alır. Momentum genlikleri, momentum uzayı tanımlarına bakılarak elde edilir; momentum uzayında ψ-eğrisi artık öyle bir sarmaldır ki, farklı momentum genliklerinin tümünün mutlak değer kareleri eşittir. Parçacığın momentumun ölçülmesi tamamlandıktan sonra elde edilecek sonuç şimdi tamamen belirsizdir!</p>

  <p>Konumların ve momentumların, Heisenberg bağıntısına göre belirli bir derecede de olsa sınırlandığı bir ara durumu incelemek ilgi çekici olabilir. Bu duruma ait ψ-eğrisi ile <span class="dal">ψ</span>-eğrisi (birbirlerinin Fourier dönüşümleri), Şekil 6.14’te gösterilmiştir. Dikkat ederseniz, her bir eğrinin eksenden uzaklığı yalnız dar bir bölgede hatırı sayılır büyüklüktedir. Uzaklaştıkça, eğri ekseni çok daha sıkı sarmaktadır. Başka bir deyişle, mutlak değer kareler, gerek konum uzayında gerekse momentum uzayında, yalnız çok sınırlı bir bölgede değerlendirilebilecek boyuttadır. Bu şekilde parçacık uzayda oldukça dar bir bölge içine sınırlandırılabilir, fakat yine de belirli bir yayılma vardır; aynı şekilde momentum oldukça belirlidir ve böylece parçacık oldukça belirli bir hızla hareket eder ve olası konumlarının yayılması zamanla çok fazla artmaz. Böyle bir kuantum durumuna <span style="font-style: italic;">dalga paketi</span> adı verilir; çoğu kez, kuantum kuramının klasik parçacığa en yaklaştığı durum olarak kabul edilir. Ancak, momentum (yani, hız) değerlerindeki yayılma, dalga paketinin zamanla <span style="font-style: italic;">yayılacağı</span> izlenimini verir. Başlangıç konumunda ne kadar çok yerel başlanırsa yayılma o kadar hızlı olacaktır.</p>

  <div>
    <img alt="" src="../Images/RU2050.png"/>

    <p><b>Şekil 6.14. Dalga paketleri. Bunlar hem konum uzayında hem de momentum uzayında yerelleşmiştir.</b></p>
  </div>

  <h2 id="sigil_toc_id_48">U ve R Evrim Yöntemleri</h2>

  <p>Bir dalga paketinin zamanla evriminin yukarıdaki tanımlaması; dalgafonksiyonunun zaman içerisinde nasıl evrimleştiğini bildiren <span style="font-style: italic;">Schrödinger denklemini</span> çağrıştırmaktadır. Schrödinger denklemine göre, ψ’yi momentum durumlarına (‘yalın tonlar’) ayrıştırırsak, her bir bileşen, c<sup>2</sup> bölü ele alınan momentumuna sahip klasik bir parçacığın hızı kadar bir hızla hareket edecektir. Aslında Schrödinger’in matematik denklemi bu açıklamadan daha öz yazılmıştır. Denklemin kendisini daha sonra irdeleyeceğiz. Hamilton veya Maxwell denklemlerine (her iki denklemle yakın benzerlikleri vardır) benzeyen bu denklem, aynı adı geçen denklemler gibi herhangi bir zamanda belirlenmiş dalgafonksiyonunun <span style="font-style: italic;">tamamiyle belirleyici</span> evrimini verir! (bkz. s. 170-171)</p>

  <p>ψ’nin dünyanın ‘gerçekliğini’ tanımladığı kabul edilirse -ψ, belirleyici Schrödinger evrimi tarafından yönetildiği sürece- kuantum teorisinde doğuştan varolduğu düşünülen belirleyici olmama özelliğinden bir iz bile kalmaz. Bu evrime <span style="font-style: italic;">U</span> diyelim. Ancak, kuantum genliklerini klasik düzeye yükseltmek için ne zaman ‘bir ölçüm yaparsak’, bu kuralları değiştiririz. Şimdi <span style="font-style: italic;">U</span> evrimini kullanmıyoruz ama yerine, tamamen farklı bir yöntemi, <span style="font-style: italic;">R</span> yöntemini - klasik olasılıkları elde etmek için kuantum genliklerinin mutlak değer karelerini oluşturma yöntemini kullanıyoruz.<a href="../Text/notbolum6.xhtml#nu64" id="nu64d"><sup>[4]</sup></a> Kuantum kuramına belirsizlikleri ve olasılıkları getiren yalnız ve yalnız <span style="font-style: italic;">R</span> yöntemidir.</p>

  <p>Belirleyici <span style="font-style: italic;">U</span> süreci uygulayıcı fizikçiler açısından kuantum kuramının ilgi çeken kısmıdır; fakat felsefeciler daha çok belirleyici olmayan <span style="font-style: italic;">R durum vektörü indirgenmesi</span> ile (veya, süreci gözümüzde canlandıran tanımı <span style="font-style: italic;">dalgafonksiyonunun</span> çöküşü ile) ilgilenirler. <span style="font-style: italic;">R</span>’yi istersek bir sistemle ilgili eldeki bilgide ani bir değişiklik olarak kabul edelim veya istersek (benim yaptığım gibi) ‘gerçek’ bir kavram olarak kabul edelim, aslında birbirinden tümüyle farklı iki matematik yaklaşımla, bir fizik sisteminin durum vektörünü zamanla evrimleşen bir vektör olarak tanımlayan bir yöntemle karşı karşıyayız. <span style="font-style: italic;">U</span>'nun tümüyle belirleyici olmasına karşın <span style="font-style: italic;">R</span> bir olabilirlik yasasıdır; <span style="font-style: italic;">U</span> kompleks kuantum toplamlarını her zaman korurken <span style="font-style: italic;">R</span> asla umursamaz; <span style="font-style: italic;">U</span>'nun davranışının sürekli olmasına karşı <span style="font-style: italic;">R</span> açık bir süreksizlik gösterir. Kuantum mekaniğinin standart yöntemlerine göre <span style="font-style: italic;">R</span> sürecini, <span style="font-style: italic;">U</span> sürecinin karmaşık bir ifadesi diye ‘yorumlamak’ olası değildir. Gerçekten <span style="font-style: italic;">U</span> sürecinden <span style="font-style: italic;">farklı</span> bir yöntemdir; kuantum biçimciliğinin yorumunun öteki ‘yarısını’ oluşturur. Kuramın belirleyici olmaması özelliği tümüyle <span style="font-style: italic;">R</span>’den kaynaklanır; <span style="font-style: italic;">U</span>'nun bu konuda bir katkısı yoktur. Kuantum kuramının gözlemsel gerçeklerle kurduğu harika uzlaşma için hem <span style="font-style: italic;">U</span> hem de <span style="font-style: italic;">R</span> gereklidir.</p>

  <p>Yine ψ dalgafonksiyonuna dönelim, ve bir momentum durumu olduğunu varsayalım. Parçacık herhangi bir başka nesneyle karşılıklı bir ilişkiye girmediği sürece bir momentum durumu olarak kalmakta bir sıkıntısı olmayacaktır. (Schrödinger denkleminin bildirimi budur.) Momentumu ne zaman ölçersek ölçelim aynı kesin yanıtı alırız. Ölçüm sonuçlarında olasılıklara yer yoktur. Öngörüler, klasik kuramdakiler kadar kesindir. Ancak, herhangi bir aşamada parçacığın konumunu ölçmeğe (yani, klasik düzeye ulaşıncaya kadar yükseltmeye) kalkışırsak, mutlak değer karelerini almamız gereken bir dizi olasılık genliğiyle karşılaşırız. Bu aşamada, bir yığın olasılığın arasında ölçümün ne gibi bir sonuç vereceği tümüyle belirsizdir. Bu belirsizlik, Heisenberg ilkesine uygundur.</p>

  <p>Öte yandan ψ fonksiyonunu bir konum durumunda (veya ilk yaklaşıklıkta bir konum durumunda) başlattığımızı varsayalım. Şimdi, Schrödinger denklemi bize, ψ’nin bir konum durumunda kalamayacağını, hızla yayılacağını bildirir. Ne var ki bu yayılma <span style="font-style: italic;">şekli</span> tümüyle belirlenmiştir. Davranışında belirlenemezlik veya olasılık söz konusu değildir. İlke olarak, bu gerçeği doğrulayacak deneyler yapabiliriz. (Daha sonra ayrıntılandıracağım.) Fakat tutar momentumu ölçmeğe kalkışırsak, eşit mutlak değer karelere sahip tüm farklı olası momentum değerleri için katsayılar buluruz, ve yine Heisenberg ilkesi uyarınca, deneyin sonucu ile ilgili tam bir belirsizlikle karşılaşırız.</p>

  <p>Aynı şekilde, ψ fonksiyonunu bir dalga paketi olarak başlatırsak, gelecekteki evrimi tümüyle Schrödinger denklemiyle belirlenir, ve bu gerçeği izlemek için, ilke olarak, deneyler yapılabilir. Fakat parçacık üzerinde <span style="font-style: italic;">farklı</span> bir ölçme, diyelim konum veya momentum ölçümü, yapmaya kalkışır kalkışmaz, yine Heisenberg ilkesi uyarınca, genliklerin mutlak değer kareleriyle tanımlanan olasılıklar ve bunların yanısıra belirsizlikler devreye girecektir.</p>

  <p>Kuşkusuz alışılmadık ve gizemli bir olay bu. Ama dünyanın anlaşılamaz bir tanımı da değil. Bu tanımda, çok açık ve kesin yasalar var. Ancak belirleyici <span style="font-style: italic;">U</span> sürecinin yerine olasılıkçı <span style="font-style: italic;">R</span> sürecinin hangi aşamada devreye alınacağını öngören açık bir kural yok henüz. ‘Bir ölçüm sürecinin’ öğeleri nelerdir? Genliklerin mutlak değer kareleri niçin (ve ne zaman) ‘olasılıklara dönüşür’? ‘Klasik düzey’, kuantum mekaniği yönünden anlaşılabilir mi? Yanıtlarını bu bölümün ilerleyen kısımlarında arayacağız.</p>

  <h2 id="sigil_toc_id_49">Bir Parçacık Aynı Anda İki Ayrı Yerde Olabilir mi?</h2>

  <p>Yukarıdaki tanımlardan anlaşıldığı gibi, dalgafonksiyonu hakkında, kuantum fizikçileri arasında yaygın görüşten belki daha ‘gerçekçi’ bir görüşü benimsiyorum ve diyorum ki bir parçacığın ‘nesnel olarak gerçek’ durumu, ψ dalgafonksiyonu ile tanımlanabilir. Birçokları bunun, ciddi şekilde yaklaşılamayacak kadar zor bir yöntem olduğunu düşünebilirler. Böyle düşünmelerinin nedenlerinden birisi, bireysel parçacıkların daima bir noktada toplanmadıklarını, uzaysal yayılabildiklerini varsaymamız olabilir. Bir momentum durumunda bu yayılma en üst düzeydedir, çünkü ψ uzayın her tarafına eşit miktarda yayılır. İnsanlar, bir parçacığın uzaya yayıldığını düşünmektense, konumunun tamamiyle belirsiz olduğunu, bir yerde bulunması olasılığının başka bir yerde bulunması olasılığına eşit olduğunu düşünmeyi yeğlerler. Ancak, dalgafonksiyonunun, farklı konumlar için salt bir olasılık dağılımı sağlamaktan öteye; farklı konumlar için bir <span style="font-style: italic;">genlik</span> dağılımı sağladığını görmüştük. Bu genlik dağılımını (yani, ψ fonksiyonunu) bilirsek, Schrödinger denklemi gereğince parçacığın durumunun zaman içindeki evrimini bilebiliriz. Parçacığın ‘hareketini’ (yani, zaman içinde ψ’nin evrimini) tanımlayabilmek için parçacığın söz konusu ‘yayılma’ görüşünü benimsemeliyiz; benimsediğimiz takdirde, parçacığın hareketinin gerçekten kesin olarak belirlendiğini görürüz. <span style="font-style: italic;">ψ(x)</span> ile ilgili ‘olasılık görüşü’, parçacığın üzerinde bir konum ölçme deneyi yaparsak doğruluk kazanır ve bu durumda ψ(x), değil, mutlak değer karesi |ψ(x)|<sup>2</sup> kullanılır.</p>

  <p>Uzayda geniş bölgelere yayılabilen ve bir sonraki konum ölçümüne kadar bu şekilde yayılmış olarak kalması olası bir parçacığın sergilediği tabloyu gerçekten yakından tanımamız gerekli gibi görünüyor. Bir konum kipi olarak yerelleştirilse bile bir parçacık daha sonraki zaman birimleri içerisinde yayılmaya başlar. Bir momentum durumunu, bir parçacığın varoluşunun ‘gerçekliği’ olarak kabul etmek zor olabilir ama parçacığın bir çift ince uzun yarıktan geçer geçmez oluşan iki sivri tepeden ibaret durumunu ‘gerçek’ olarak kabul etmek belki de daha zordur. (Şekil 6.15) Dikey yönde, ψ dalgafonksiyonunun biçimi, üst yarıkta sivrilen bir dalgafonksiyonu ile alt yarıkta sivrilen ψ<sub>b</sub>’nin toplamı olacaktır:<a href="../Text/notbolum5-6.xhtml#nua2XVIII" id="nua2XVIIId"><sup>[XVIII]</sup></a></p>

  <p style="text-align: center;">ψ(<span style="font-style: italic;">x</span>) = ψ<sub>t</sub>(<span style="font-style: italic;">x</span>) + ψ<sub>b</sub>(<span style="font-style: italic;">x</span>).</p>

  <div>
    <img alt="" src="../Images/RU2051.png"/>

    <p><b>Şekil 6.15. Foton dalgafonksiyonu bir çift ince yarıktan geçtikten sonra aynı anda iki ayrı yerde sivrilir.</b></p>
  </div>

  <p>Eğer ψ’nin, parçacığın durumunun ‘gerçekliğini’ temsil ettiğini varsayarsak, parçacığın aynı anda gerçekten iki yerde ‘varolduğunu’ kabul etmeliyiz! Bu görüşe göre parçacık, <span style="font-style: italic;">her iki yarıktan da aynı anda gerçekten geçmiştir.</span></p>

  <p>Parçacığın ‘aynı anda iki yarıktan birden geçmesi’ görüşüne standart itirazı anımsayın: Hangi yarıktan geçildiğini saptamak için <span style="font-style: italic;">yarıklarda</span> bir ölçme yapsak parçacığın <span style="font-style: italic;">tümünün</span> daima yarıklardan birinde ya da ötekinde olduğunu buluruz. Fakat bu görüşün dayanak noktası, parçacık üzerinde bir konum ölçümü yapıyor olmamız ve bu durumda ψ fonksiyonunun, mutlak değer karesi yöntemi uyarınca, parçacığın konumu ile ilgili olarak sadece bir olasılık dağılımı olan |ψ|<sup>2</sup> fonksiyonunu vermesi ve bizim parçacığı gerçekten bir yerde ya da öteki yerde bulmamızdır. Oysa yarıklarda, konum ölçümlerinden <span style="font-style: italic;">başka</span> ölçümler de gerçekleştirebiliriz. Çeşitli tipte ölçümler için, farklı <span style="font-style: italic;">x</span> konumları ile ilgili olarak yalnız |ψ|<sup>2</sup> fonksiyonunu değil ψ dalgafonksiyonun kendisini de bilmeliyiz. Böyle bir ölçüm</p>

  <p style="text-align: center;">ψ = ψ<sub>t</sub> + ψ<sub>b</sub>,</p>

  <p>dalgafonksiyonu üstünde olduğu kadar</p>

  <p style="text-align: center;">ψ<sub>t</sub> - ψ<sub>b</sub></p>

  <p>veya</p>

  <p style="text-align: center;">ψ<sub>t</sub> + iψ<sub>b</sub>.</p>

  <p>gibi farklı dalgafonksiyonları üstünde de yapılmış olabilirdi. (Söz konusu ölçümlerdeki y-eğrileri için Şekil 6.16’ya bakınız.) Bu seçenekleri ayırt eden başka ölçümler varolduğu için, yukarıdakilerin hepsi, fotonun varolabileceği <span style="font-style: italic;">farklı</span> ‘gerçek’ olası durumlar olmalıdır.</p>

  <div>
    <img alt="" src="../Images/RU2052.png"/>

    <p><b>Şekil 6.16. Bir foton dalgafonksiyonun iki noktada sivrildiği üç farklı seçenek.</b></p>
  </div>

  <p>Yarıkların, bir fotonun her ikisinden aynı anda geçmesini sağlayacak kadar birbirine yakın olmaları gerekmez. Yarıklar birbirinden ne kadar uzak olursa olsun bir kuantum parçacığının ‘aynı anda iki yerde’ bulunabildiğini anlamak için, iki yarık deneyinden biraz farklı tasarımlanmış bir deney ortamı düşündüm. Daha önce olduğu gibi, tek tek foton yollayan monokromatik bir ışık kaynağımız olsun; fakat bu kez ışığı bir çift ince uzun yarıktan geçirmek yerine, ışık demetini 45° açıyla konumlanmış yarı saydam bir aynadan yansıtalım. (Yarı saydam ayna, üzerine düşen ışığın tam yarısını geçirirken diğer yarısını yansıtan bir aynadır.) Işığın aynaya düşmesiyle fotonun dalgafonksiyonu ikiye ayrılarak, bir bölümü yan tarafa yansıtılır ve geriye kalan bölümü fotonun geliş yönünde ilerlemeye devam eder. Dalgafonksiyonu tıpkı iki yarık deneyinde olduğu gibi yine iki sivri tepe kazanmıştır. Fakat şimdi bu iki tepe noktası birbirinden çok daha geniş bir mesafeyle ayrılmış olup, tepelerden birisi yansıtılan fotonu, diğeri ise iletilen fotonu tanımlar. (Şekil 6.17) Üstelik, zaman ilerledikçe, bu sivri tepeler arasındaki uzaklık da artar ve sonsuza gider. Dalgafonksiyonunun iki bölümünün uzaya kaçtığını ve bütün bir yıl beklediğimizi varsayın. Bu durumda, fotonun dalgafonksiyonunun iki tepe noktası arasında bir ışık yılı mesafe bulunacaktır. Nasıl oluyorsa, foton kendini birbirinden bir ışık yılından daha uzak iki yerde aynı anda buluyor!</p>

  <div>
    <img alt="" src="../Images/RU2053.png"/>

    <p><b>Şekil 6.17. Bir dalgafonksiyonunun iki sivri tepe noktası birbirlerinden birkaç ışık yılı uzak olabilir. Bu olay, yarı saydam bir aynayla gerçekleştirilebilir.</b></p>
  </div>

  <p>Böyle bir tanımı ciddiye almak için neden var mı? Fotonun, herhangi bir noktada bulunması için yüzde 50, bir başka noktada bulunması için yüzde 50 olasılığa sahip olduğunu düşünebilir miyiz? Hayır, düşünemeyiz! Ne kadar uzun yol almış olursa olsun foton demetinin iki bölümünün geriye yansımaları olasılığı ve böylece birbirleriyle karşılaşarak, iki seçeneğe ait olasılıkların içermediği girişim etkilerini yaratmaları olasılığı her zaman vardır. Işık demetinin her bir bölümünün, ışık demetlerini tekrar başlangıç noktasında bir araya getirecek şekilde konumlanmış, tam yansıtıcı birer aynayla karşılaştıklarını düşünün. Karşılaşma noktasına başka bir yarı saydam ayna yerleştirelim ve bu aynayı bir öncekiyle aynı açıda konumladığımızı varsayalım. Işık doğruları üstüne iki fotosel yerleştirirsek (Şekil 6.18) ne gözleriz? Fotonun bir yolu izleme olasılığı yüzde 50, öteki yolu izleme olasılığı yüzde 50 olsaydı, detektörlerden birinin fotonu kaydetme olasılığı yüzde 50, diğer detektörün kaydetme olasılığı yüzde 50 olurdu. Ancak, bu hiç de böyle olmuyor, izlenebilecek iki yol tamamiyle aynı uzunlukta iseler fotonun, ilk hareket yönü doğrultusundaki A detektörüne ulaşması olasılığı yüzde 100, diğer B detektörüne ulaşması olasılığı yüzde 0 olur - ve kuşkusuz foton A detektörüne çarpacaktır! (Bunu, iki yarık deneyi için biraz önce verdiğimiz sarmal tarifinden yararlanarak anlayabiliriz.)</p>

  <p>Işık yılıyla ölçülen uzaklıklara dayalı böyle bir deney kuşkusuz yapılmamıştır ama varsayılan sonuçtan hiç de ciddi şekilde kuşku duyulmamaktadır (geleneksel kuantum fizikçilerine göre!).</p>

  <div>
    <img alt="" src="../Images/RU2054.png"/>

    <p><b>Şekil 6.18. Dalgafonksiyonunun iki sivri tepe noktası fotonun sadece bir yerde veya başka yerde bulunması olasılığı katsayıları olarak düşünülemez. Fotonun izlediği iki yol kesiştirilebilir.</b></p>
  </div>

  <p>Bir kaç metrelik uzaklıklara dayalı benzer deneyler yapılmıştır ve sonuçlar kuantum mekaniksel öngörülerle gerçekten tam bir uyum içerisindedir. (bkz. Wheeler 1983). Fotonun, yarı yansıtıcı bir aynayla ilk ve son karşılaşması arasında fotonun varoluşunun ‘gerçekliği’ hakkında böyle bir deney bize ne bildirir? Fotonun, bir anlamda, aynı anda her iki yolu da gerçekten <span style="font-style: italic;">izlemiş olması</span> kaçınılmaz görünüyor! Çünkü, fotonun izlediği iki yoldan birine soğurucu bir ekran yerleştirilse A veya B noktalarına ulaşılması olasılığı eşit olur; fakat, her iki yol açık olduğu (ve eşit uzunlukta olduğu) takdirde yalnız A noktasına ulaşılabilir. Yollardan birinin kapatılması durumunda yalnız B noktasına ulaşılabilir! Her iki yol açıksa foton, B’ye ulaşmasına izin verilmediğini bir şekilde ‘bilir’; demek ki her iki yolun varolduğunu aslında bilmektedir.</p>

  <p>Niels Bohr’un, iki ölçme arasında fotona hiç bir somut ‘anlam’ yüklenemeyeceği görüşü bana, foton durumlarının gerçekliği hakkında aşırı kötümser bir görüş gibi geliyor. Fotonun konumu hakkındaki gerçeği tanımlamamız için kuantum mekaniği bize bir <span style="font-style: italic;">dalgafonksiyonu</span> sunmaktadır, ve yarı saydam aynalar arasında foton’un dalgafonksiyonu iki sivri tepeli durumda olup, iki tepe noktası arasındaki uzaklık bazen büyük boyutlara ulaşabilmektedir.</p>

  <p>‘Aynı anda belirli iki yerde birden olabilmesi’ özelliğinin fotonun durumunu tam olarak tanımlamak için yeterli olmadığını biliyoruz: Örneğin, ψ<sub>t</sub> + ψ<sub>b</sub> durumunu, ψ<sub>t</sub> - ψ<sub>b</sub> durumundan (veya ψ<sub>b</sub>+ iψ<sub>b</sub> durumundan) ayırt edebilmeliyiz; burada ψ ve ψ<sub>b</sub>, fotonun (sırasıyla, ‘geçen’ ve ‘yansıyan’ olmak üzere) izlediği yollardan her birindeki konumunu gösterir. Ancak böyle bir ayrım varsa, yarı saydam son aynaya ulaştığında fotonun A noktasına mı yoksa B noktasına mı (veya bir ara olasılıkla A’ya mı veya B’ye mi) ulaştığı kesinlik kazanır.</p>

  <p>Kuantum gerçekliğinin bu şaşırtıcı özelliği, yani bir parçacığın, (farklı) durumlarda ‘aynı anda iki yerde bulunabilmesi’ özelliği, kuantum durumlarını kompleks katsayılarla çarpıp toplayarak yeni kuantum durumları elde edebilmemiz olgusundan kaynaklanır. Kuantum mekaniğinin genel ve önemli bir özelliğini oluşturan bu kuantum durumlarının toplanabilmesi özelliği, <span style="font-style: italic;">kuantum birleştirimi</span> olarak anılır ve konum durumlarından momentum durumları oluşturmamızı veya tersine momentum durumlarından konum durumları oluşturmamızı sağlar. Bu örneklerde sonsuz sayıda farklı durumların, yani tüm farklı konum kiplerinin veya tüm farklı momentum kiplerinin kuantum birleştirimi söz konusudur. Fakat, daha önce gördüğümüz gibi, çizgisel kuantum birleştirimi, <span style="font-style: italic;">sadece iki</span> duruma uygulandığında bile sonuç oldukça şaşırtıcıdır. Kurallara göre, birbirinden ne kadar farklı olurlarsa olsunlar <span style="font-style: italic;">herhangi</span> iki durum, herhangi bir kompleks çizgisel birleştirimle bir araya getirilebilir. Gerçekten, tek tek parçacıklardan oluşan fiziksel bir cisim, uzayda birbirinden uzak konumlanan durumların birleştiriminde bulunabilmeli ve böylece ‘aynı anda iki yerde olabilmelidir’! Kuantum mekaniğinin formalizmi bu konuda, tek parçacıklarla, çok parçacıktan oluşan karmaşık sistemler arasında bir ayırım gözetmez. Öyleyse, makroskopik cisimler, örneğin kriket topları, veya hatta insanlar, aynı anda tamamen farklı yerlerde neden bulunmasın? Bu, pek derin bir sorudur ve bugünkü kuantum kuramının tatmin edici bir yanıt veremediği bir sorudur. Bir kriket topu gibi maddesel bir cisim söz konusu olduğunda sistemin ‘klasik düzeyde’ olduğunu düşünmeliyiz, veya çoğu kez ifade edildiği gibi, kriket topu üzerinde bir ‘gözlem’ veya ‘ölçüm’ yapılacağı ve buna göre, çizgisel birleştirimimizi belirleyen kompleks olasılık genlikleri, mutlak değer karelerinin alınması nedeniyle gerçek seçenekleri tanımlayan olasılıklar olarak kabul etmeliyiz. Ancak, bu durumda, kuantum kurallarımızı, <span style="font-style: italic;">neden U</span> yasasına göre değil de <span style="font-style: italic;">R</span> yasasına göre belirlememize izin verildiğine dair tartışmalı soruya yanıt aramalıyız. Bu konuya daha sonra döneceğim.</p>

  <h2 id="sigil_toc_id_50">Hilbert Uzayı</h2>

  <p>Klasik sistemlerin tanımı için 5. Bölümde bir <span style="font-style: italic;">faz uzayı</span> kavramının verildiğini anımsayınız. Faz uzayının her bir noktası, fizik sisteminin (klasik) bir durumunu temsil etmek için kullanılıyordu. Kuantum kuramında bunun uygun bir karşılığı <span style="font-style: italic;">Hilbert uzayıdır<a href="../Text/notbolum5-6.xhtml#nua2XIX" id="nua2XIXd"><sup>[XIX]</sup></a></span>. Hilbert uzayının her bir noktası, tüm sistemin bir <span style="font-style: italic;">kuantum</span> durumunu temsil eder. Hilbert uzayının matematiksel yapısına göz atmamız gerekiyor. Umanın böyle yapmakla okurun gözünü yıldırmam. Açıklayacaklarım matematiksel yönden hiç de karmaşık olmamakla birlikte bazı kavramlar yabancı gelebilir.</p>

  <p>Hilbert uzayının en belirgin özelliği bir <span style="font-style: italic;">vektör uzayı,</span> daha doğrusu <span style="font-style: italic;">kompleks</span> bir vektör uzayı olmasıdır. Bunun anlamı, uzayın herhangi iki elemanını <span style="font-style: italic;">toplayabiliriz</span> ve başka bir uzay elemanı elde edebiliriz ve bu toplama işlemlerini kompleks katsayılarla da yapabiliriz demektir. Bu toplama işlemlerini yapabilmeliyiz çünkü bu işlemler, biraz önce incelediğimiz çizgisel kuantum birleştirimleri, özellikle fotonla ilgili olarak ψ<sub>t</sub> + ψ<sub>b</sub>, ψ<sub>t</sub> - ψ<sub>b</sub>, ψ<sub>t</sub> + iψ<sub>b</sub>, vb. sonuçları veren işlemlerdir. Aslında, ‘kompleks vektör uzayı’ terimini kullanmakla, bu türden katsayılı toplamlar oluşturabileceğimizi anlatmak istiyoruz.<a href="../Text/notbolum6.xhtml#nu65" id="nu65d"><sup>[5]</sup></a></p>

  <p>Hilbert uzayının elemanlarını, yani <span style="font-style: italic;">durum vektörlerini</span> simgeleyen |ψ&gt;, |χ&gt;, |ψ&gt;, |1&gt;, |2&gt;, |3&gt;, |<span style="font-style: italic;">n&gt;</span>, |↑&gt;, |↓&gt;, |→&gt;, |↗&gt;, vb., (Dirac bildirimine uygun) bir kodlama kolaylık sağlayacaktır. Bu simgeler, kuantum durumlarını gösterir. İki durum vektörünün toplama işlemi için</p>

  <p style="text-align: center;">|ψ&gt; + |<i>χ</i>&gt;</p>

  <p>yazarız; <span style="font-style: italic;">w ve z</span> kompleks katsayılarıyla</p>

  <p style="text-align: center;"><span style="font-style: italic;">w</span>|ψ&gt; + <span style="font-style: italic;">z|χ</span>&gt;</p>

  <p>yazarız (burada <span style="font-style: italic;">w</span> |ψ&gt;, <span style="font-style: italic;">w</span> χ |ψ&gt; vb. anlamındadır). Aynı şekilde, yukarıdaki, ψ<sub>t</sub> + ψ<sub>b</sub>, ψ<sub>t</sub> - ψ<sub>b</sub>, ψ<sub>t</sub> + iψ<sub>b</sub> birleştirimlerini sırasıyla | ψ<sub>t</sub>&gt; + | ψ<sub>b</sub>&gt;, |ψ<sub>t</sub>&gt; - | ψ<sub>b</sub>&gt; ,|ψ<sub>t</sub> + i| ψ<sub>b</sub>&gt;, şeklinde yazarız. | ψ&gt; ile verilen bir <span style="font-style: italic;">tek durumdan, w</span> kompleks sayısıyla çarparak</p>

  <p style="text-align: center;"><span style="font-style: italic;">w</span>|ψ&gt;</p>

  <p>durumunu da elde edebiliriz. <span style="font-style: italic;">(z</span> = 0 ile belirlenen biraz yukarıda verilen ifadenin özel bir halidir.)</p>

  <p>Anımsarsanız, kompleks katsayılı toplamlarda, <span style="font-style: italic;">w</span> ve z katsayılarını gerçek olasılık genlikleri olarak değil, sadece bu genliklere orantılı katsayılar olarak kabul etmiştik. Aynı şekilde, tüm durum vektörünü sıfırdan farklı herhangi bir kompleks sayı ile çarpabileceğimiz ve çarpım sonucunun fiziksel durumu değiştirmeyeceği kuralını benimsiyoruz. (Bu işlem, <span style="font-style: italic;">w</span> ve <span style="font-style: italic;">z</span> katsayılarının gerçek değerini değiştirecek fakat <span style="font-style: italic;">w : z</span> oranı değişmeyecektir.) Aşağıdaki durum vektörlerinin hepsi</p>

  <p style="text-align: center;">|ψ&gt;, 2|ψ&gt;, -|ψ&gt;, i|ψ&gt;, √2|ψ&gt;, π|ψ&gt;,(1 - 3i)|ψ&gt; v.d.</p>

  <p>veya daha genel olarak durum vektörü verilen bir <span style="font-style: italic;">z ≠ 0</span> sayısı için <span style="font-style: italic;">z</span> |ψ&gt; ile, <span style="font-style: italic;">aynı</span> fiziksel durumu temsil ederler. Hilbert uzayının, fiziksel bir durum olarak <span style="font-style: italic;">hiçbir</span> yoruma sahip olmayan tek elemanı 0 <span style="font-style: italic;">sıfır</span> vektörüdür (veya Hilbert uzayının <span style="font-style: italic;">merkezidir.)</span></p>

  <p>Bütün bunların geometrik bir resmini elde etmek için önce, ‘reel’ vektör kavramını biraz daha inceleyelim. Böyle bir vektörü, çoğu kez, bir düzlem üzerine veya üç boyutlu bir uzayda çizilmiş basit bir <span style="font-style: italic;">ok</span> olarak gözümüzde canlandırırız.</p>

  <div>
    <img alt="" src="../Images/RU2055.png"/>

    <p><b>Şekil 6.19. Bildiğimiz uzaysal vektörler için olduğu gibi, Hilbert uzayındaki vektörlerin toplanması ve sayılarla çarpılması işlemleri normal şekilde düşünülebilir.</b></p>
  </div>

  <p>Böyle iki okun toplanması işlemi, paralelkenar kuralına göre yapılır (Şekil 6.19). Bu ‘ok’ resmi cinsinden, bir vektörün bir (reel) sayıyla çarpımı işlemi, okun yönünü değiştirmeden uzunluğunu, verilen sayıyla çarpmak demektir. Çarpan sayı eksi işaretli ise, okun yönü terse döndürülür; veya bu sayı sıfır ise, 0 sıfır vektörünü elde ederiz ki bu okun yönü yoktur. (0 vektörünü, sıfır uzunlukta ‘bir ok’ temsil eder.) Vektör niceliklerine bir örnek, bir cisim üzerine etkiyen kuvvettir. Öteki örnekler ise, klasik hızlar, ivmeler ve momentumlardır. Ayrıca bir önceki bölümün sonunda incelediğimiz momentum dört-vektörü vardır. Bunlar, iki ya da üç değil dört boyutlu bir uzaydaki vektörlerdir. Ancak, Hilbert uzayı için, daha da yüksek boyutlu vektörlere ihtiyacımız vardır. (Aslında, sonsuz boyutta vektörlere gereksinim duyarız ama şimdi burada bunu önemsemeyelim.) Anımsarsanız, kuşkusuz çok büyük boyutlara sahip olabilen klasik faz uzayında da vektörleri temsil etmek için oklar kullanılmıştı. Bir faz uzayındaki ‘boyutlar’, normal uzay boyutları olmak zorunda değildir. Hilbert uzayında da bu böyledir. Bunun yerine, her bir Hilbert uzayı boyutu, bir kuantum sisteminin bağımsız farklı fiziksel durumlarından birini temsil eder.</p>

  <p>|ψ&gt; ve <span style="font-style: italic;">z</span> |ψ&gt; arasındaki eşdeğerlik nedeniyle Hilbert uzayında bir fiziksel durum, 0 merkezinden geçen bir doğru üzerindeki vektör ile değil (bu vektörün olanaklı bütün çarpanlarıyla tanımlanmış) doğrunun tümü, yani <span style="font-style: italic;">ışın</span> ile temsil edilir.</p>

  <div>
    <img alt="" src="../Images/RU2057.png"/>

    <p><b>Şekil 6.20. Hilbert uzayında ışınlar, fiziksel kuantum durumlarını temsil ederler.</b></p>
  </div>

  <p>Işın, belirli bir |ψ&gt; durum vektörünün, olanaklı bütün çarpanlarından oluşur. (Unutmayın ki, bunlar <span style="font-style: italic;">kompleks</span> çarpanlardır ve bu nedenle doğru da <span style="font-style: italic;">kompleks</span> bir doğrudur, ama şimdilik bununla ilgilenmemek en iyisi!) (bkz. Şekil 6.20) Birazdan <span style="font-style: italic;">iki</span> boyutlu bir Hilbert uzayı bağlamında şık bir ışınlar uzayı ile tanışacağız. Hilbert uzayı sonsuz boyutlu olduğu zaman bambaşka bir görüntüyle karşılaşıyoruz. Sonsuz boyutlu bir Hilbert uzayı, bir tek parçacığın konumu gibi basit bir durumda bile oluşur. Buna göre parçacığın sahip olabileceği her bir olası konum değeri için bir boyut vardır! Parçacığın her konumu, Hilbert uzayında bir bütün ‘koordinat eksenini’ tanımlar ve böylece parçacığın sonsuz sayıda farklı her bir konumu için, Hilbert uzayında sonsuz sayıda farklı bağımsız yönler (veya ‘boyutlar’) elde ederiz. Momentum durumları da <span style="font-style: italic;">aynı</span> Hilbert uzayında tanımlanır. Momentum durumları, konum durumlarının birleşimleri şeklinde ifade edilirler ve bu nedenle, her bir momentum durumu, ‘çapraz’ ve konum uzayı eksenlerine eğik duran bir eksenle temsil edilir. Momentum durumlarının kümesi, yeni bir eksenler kümesi oluşturur ve konum uzayı eksenlerinden momentum uzayı eksenlerine geçmek için Hilbert uzayında bir <span style="font-style: italic;">dönme</span> gerekir.</p>

  <p>Özellikle, söz konusu eksenlerin <span style="font-style: italic;">(ya</span> tüm konum uzayı eksenleri ya <span style="font-style: italic;">da</span> tüm momentum uzayı eksenleri) birbirlerine dikey oldukları, yani her bir çift eksen arasında ‘dik açı’ olduğu kabul edilmelidir.</p>

  <div>
    <img alt="" src="../Images/RU2058.png"/>

    <p><b>Şekil 6.21. Konum ve momentum durumları aynı Hilbert uzayında dikey eksenler oluştururlar.</b></p>
  </div>

  <p>Işınların dikeyliği, kuantum mekaniği yönünden önemli bir kavramdır: Dikey ışınlar, birbirinden <span style="font-style: italic;">bağımsız</span> durumları temsil ederler. Bir parçacığın herhangi bir olası konum durumu, tüm diğer olası konum durumlarına, dikeydir. Aynen olası bir momentum durumunun diğer bütün olası momentum durumlarına dikey olduğu gibi. Fakat konum durumları, momentum durumlarına dikey değildirler. Bu durum Şekil 6.21’de çok şematik olarak görülmektedir.</p>

  <h2 id="sigil_toc_id_51">Ölçmeler</h2>

  <p><span style="font-style: italic;">Ölçme</span> (veya gözlem) ile ilgili genel bir <span style="font-style: italic;">R</span> kuralı bir kuantum sisteminin eşanlı olarak klasik düzeye büyültülebilen farklı niteliklerinin -ki sistem bunlar arasından bir seçim yapmalıdır- daima birbirlerine dikey olmalarını gerektirir. Bir <span style="font-style: italic;">tam</span> ölçme için seçilen seçeneklerin kümesi, birbirlerine dikey vektörlerden oluşur; bunun anlamı, Hilbert uzayındaki her vektörün (tek bir şekilde bunlar cinsinden) doğrusal olarak ifade edilebileceğidir. Tek parçacıktan oluşan bir sistemde <span style="font-style: italic;">konum</span> ölçümü için, bu taban vektörleri, sözü edilmiş konum eksenlerini tanımlar. <span style="font-style: italic;">Momentum</span> için, momentum eksenlerini tanımlayan farklı bir küme, ve sistemin başka bir tam ölçümü için yine bir başka küme olacaktır. Ölçmeden sonra sistemin durumu, taban kümesinin ölçmeyle saptanmış eksenlerinden birine <span style="font-style: italic;">atlar.</span> Bu seçim sadece olasılıkla belirlenir. Seçilen eksenler arasında, Doğanın hangisini seçeceğini bize bildiren dinamik bir yasa yoktur. Doğanın seçimi, olasılık değerlerini olasılık genliklerinin mutlak değer karesi yapmak dışında rasgeledir.</p>

  <p>Durumu |ψ&gt; olan bir sistemde, sistemin tam bir ölçümü yapılsın ve seçilen ölçmede taban olarak</p>

  <p style="text-align: center;">|0&gt;, |1&gt;, |2&gt;, |3&gt;, ...</p>

  <p>durum vektörleri alınsın. Bunlar bir tam küme oluşturdukları için, herhangi başka bir durum vektörü, ve özellikle |ψ&gt;, bunların cinsinden doğrusal<a href="../Text/notbolum5-6.xhtml#nua2XX" id="nua2XXd"><sup>[XX]</sup></a> olarak gösterilebilir:</p>

  <p style="text-align: center;">|ψ&gt; = z<sub>0</sub>|0&gt;+z<sub>1</sub>|1&gt;+z<sub>2</sub>|2&gt; +z<sub>3</sub>|3&gt;+...</p>

  <p>Geometrik olarak, <span style="font-style: italic;">z<sub>0</sub>, z<sub>1</sub> z<sub>2</sub>,</span> ... bileşenleri, |0&gt;, |1&gt;, |2&gt;, ... gibi çeşitli eksenler üstüne |ψ&gt; vektörünün <span style="font-style: italic;">düşey izdüşümlerini</span> gösterir.(Şekil 6.22). <span style="font-style: italic;">z<sub>0</sub>, z<sub>1</sub>, z<sub>2</sub>,</span> ... kompleks sayılarını, istenen olasılık genlikleri olarak yorumlayabilmek isteriz. Böylece, ölçme sonrası, bunların mutlak değer kareleri, sistemin sırasıyla |0&gt;, |1&gt;, |2&gt;, ... durumlarında bulunması olasılıklarını verecektir. Ancak, yine de bir eksiğimiz var: |0 &gt;, |1&gt;, |2&gt;, ... taban vektörleri için bir ‘ölçek’ saptamadık henüz.</p>

  <div>
    <div><img alt="" src="../Images/RU2059.png"/></div>
  </div>

  <p>Bunun için, bu vektörlerin bir anlamda <span style="font-style: italic;">birim vektörler</span> (yani, birim ‘uzunlukta’ vektörler) olduklarını, yani matematiksel terminolojide <span style="font-style: italic;">ortonormal</span> denilen (ikişer ikişer birbirlerine dik ve birim uzunlukta vektörlerden oluşan) taban vektörleri olduklarını belirlemeliyiz.<a href="../Text/notbolum6.xhtml#nu66" id="nu66d"><sup>[6]</sup></a> |ψ&gt; durumu da bir birim vektör olarak boylandırılırsa, öngörülen genlikler şimdi gerçekten <span style="font-style: italic;">z<sub>0</sub>, z<sub>1</sub>, z<sub>2</sub>, ...</span> bileşenleri olacak; öngörülen olasılıklar ise sırasıyla |<span style="font-style: italic;">z<sub>0</sub></span>|<sup>2</sup>,|<span style="font-style: italic;">z<sub>1</sub></span>|<sup>2</sup>,|<span style="font-style: italic;">z<sub>2</sub></span>|<sup>2</sup>, ... olacaktır. Eğer |ψ&gt; bir birim vektörü değilse, bu sayılar, öngörülen genlikler ve olasılıklarla, <span style="font-style: italic;">orantılı</span> olacaktır. Gerçek senlikler</p>

  <div>
    <div><img alt="" src="../Images/RU2060.png"/></div>
  </div>

  <p>olacaktır; burada |ψ|, |ψ&gt; durum vektörünün boyu ya da ‘uzunluğu’dur. Bu ‘uzunluk’, her bir durum vektörü için tanımlanan artı değerli bir reel sayıdır, <span style="font-style: italic;">(0</span> vektörünün boyu sıfırdır) eğer |ψ&gt; birim vektör ise |ψ| = 1’dir.</p>

  <p>Bir tam ölçme çok idealleştirilmiş bir ölçmedir. Örneğin bir parçacığın konumunun tam ölçümü, evrenin herhangi bir yerinde bu parçacığın konumunu sonsuz doğrulukla saptayabilmemize bağlıdır! Daha basit bir tür ölçme için bir <span style="font-style: italic;">evet/hayır</span> sorusu sormamız yeterlidir, örneğin: ‘Parçacık, bir doğrunun solunda mı yoksa sağında mı yer alıyor?’ veya ‘Parçacığın momentumu, herhangi bir değer aralığı içinde mi bulunuyor?’, vb. Evet/hayır ölçmede gerçekten en temel ölçüm türüdür.</p>

  <div>
    <img alt="" src="../Images/RU2061.png"/>

    <p><b>Şekil 6.22. |ψ&gt; durum vektörünü |0&gt;, |2&gt;, |2&gt;... |ψ&gt; durum vektörünün eksenleri üstüne düşey izdüşümlerinin boyları, öngörülen <span style="font-style: italic;">z<sub>0</sub>, z<sub>1</sub>,</span> <span style="font-style: italic;">z</span><sub>2</sub>... genliklerini verir.</b></p>
  </div>

  <p>(Yalnız evet/hayır sorularının yanıtlarına dayanarak, örneğin, bir parçacığın konumunu veya momentumu istediğimiz kadar iyi belirleyebiliriz.) Bir evet/hayır ölçmesinin sonucunun EVET olduğunu varsayalım. Buna göre, durum vektörü kendini, Hilbert uzayının ‘EVET’ bölgesinde bulacaktır; bu bölgeye <span style="font-style: italic;">Y</span> diyorum. Öte yandan, ölçümün sonucu HAYIR ise, durum vektörü kendini Hilbert uzayının ‘HAYIR’ bölgesinde, yani <span style="font-style: italic;">N</span> bölgesinde bulacaktır. <span style="font-style: italic;">Y</span> ve <span style="font-style: italic;">N</span> bölgeleri, Y’deki herhangi bir durum vektörünün <span style="font-style: italic;">N</span>'deki her durum vektörüne dik olması (veya <span style="font-style: italic;">bunun tersi)</span> anlamında birbirlerine tamamen diktirler. Üstelik, herhangi bir |ψ&gt; durum vektörü <span style="font-style: italic;">Y</span>’den ve <span style="font-style: italic;">N</span>'den birer adet olmak üzere, iki vektörün toplamı olarak tanımlanabilir. Matematik diliyle ifade edersek, <span style="font-style: italic;">Y</span> ve <span style="font-style: italic;">N</span> birbirinin <span style="font-style: italic;">dik tümleyenidirler.</span> Buna göre, |ψ&gt; tek bir şekilde şöyle yazılabilir:</p>

  <p id="sigil_toc_id_31" style="text-align: center;">|ψ&gt;=|ψ<sub>Y</sub>&gt; +|ψ<sub>N</sub>&gt;</p>

  <p>Burada |ψ&gt; <span style="font-style: italic;">Y</span> bölgesine, ve |ψ<sub>N</sub>&gt; bölgesine ait olup, |ψ<sub>Y</sub>&gt; <span style="font-style: italic;">Y</span> bölgesi üstüne |ψ&gt; durumunun <span style="font-style: italic;">düşey izdüşümü,</span> buna karşılık |ψ<sub>N</sub>&gt;, <span style="font-style: italic;">N</span> bölgesine düşey izdüşümüdür. (Şekil 6.23). Ölçme sonrasında, |ψ&gt; durum vektörü, ya |ψ<sub>Y</sub>&gt;'ye veya |ψ<sub>N</sub>&gt;’ye atlar (orantılı olur). Yanıt EVET ise |ψ<sub>Y</sub>&gt;'ye atlar, yanıt HAYIR ise |ψ<sub>N</sub>&gt;ye atlar. Eğer |ψ&gt; birim vektörse, bu iki durumun olasılıkları, sırasıyla izdüşüm vektörlerinin boylarına eşittir:</p>

  <p style="text-align: center;">|ψ<sub>Y</sub>|<sup>2</sup>, |ψ<sub>N</sub>|<sup>2</sup></p>

  <p>Diğer taraftan eğer |ψ&gt; birim değilse, bu terimlerin her birini |ψ|<sup>2</sup> ile bölmeliyiz. (‘Pythagoras teoremi’, beklendiği gibi |ψ|<sup>2</sup> = |ψ<sub>Y</sub>|<sup>2</sup> + |ψ<sub>N</sub>|<sup>2</sup> olasılıkların toplamının bire eşit olduğunu gösterir.) Dikkat ederseniz, |ψ&gt; durum vektörünün |ψ<sub>Y</sub>&gt; vektörüne atlama olasılığı, bu süreç sırasında vektörün boyunda görülen azalmayla orantılıdır.</p>

  <div>
    <img alt="" src="../Images/RU2062.png"/>

    <p><b>Şekil 6.23. Durum vektörün indirgenmesi. Bir evet/hayır ölçmesi, birbirlerine dik tümleyen iki <span style="font-style: italic;">Y</span> ve <span style="font-style: italic;">N</span> bölgesini belirleyerek tanımlanabilir. Ölçüm sonrası |ψ&gt;, bu bölgelerin birindeki ya da ötekindeki izdüşümüne atlar; bu sürecin olasılığı, durum vektörünün boyunun karesinin izdüşüm sırasındaki kısalmasıyla orantılı olarak belirlenir.</b></p>
  </div>

  <p>Bir kuantum sistemi üstünde yapılabilen ölçmelerle ilgili son bir konuya değinmek istiyorum. Kuantum kurallarının sonuçlarından birisi şudur: Hangi durum söz konusu olursa olsun, diyelim |χ&gt; durumu için, ölçülen durum |χ&gt; ise (veya ona orantılı ise) yanıtın EVET olduğu, |χ&gt;’ye dik ise yanıtın HAYIR olduğu, uygulanabilir bir evet/hayır ölçümü<a href="../Text/notbolum6.xhtml#nu67" id="nu67d"><sup>[7]</sup></a> <span style="font-style: italic;">ilke olarak</span> vardır. Buna göre <span style="font-style: italic;">Y</span> bölgesi, seçilen herhangi bu |χ&gt; durumunun çarpanlarından oluşabilir. Burada güçlü olarak önerilen, durum vektörlerinin somut birer gerçek olduklarıdır. Bir fiziksel sistemin durumu ne olursa olsun -bu duruma |χ&gt; diyelim- EVET sonucunu <span style="font-style: italic;">kesinlikle</span> sadece |χ&gt; veya ona orantılı bir durumda veren bir ölçme ilke olarak yapılabilir. Bazı |χ&gt; durumları için bu ölçme son derece zor, belki de ‘olanaksızdır’, fakat kurama göre böyle bir ölçümün <span style="font-style: italic;">ilke olarak</span> uygulanabilir olması, bu bölümün sonlarında bizim için sürpriz sonuçlar verecek.</p>

  <h2 id="sigil_toc_id_52">Spin ve Riemann Durumlar Küresi</h2>

  <p>Kuantum mekaniğinde <span style="font-style: italic;">‘spin’</span> olarak adlandırılan nicelik, bazen tüm fiziksel niceliklerin en ‘kuantum mekaniksel' olanı kabul edilir; bu nedenle bizim de bu konuya değinmemiz akıllıca bir davranış olacaktır. ‘Spin’ nedir? Kısaca, bir parçacığın dönüşünün ölçüsüdür. ‘Spin’ terimi gerçekten de bir kriket topunun veya bir beyzbol topunun kendi ekseni etrafında dönüş hareketini çağrıştırır. <span style="font-style: italic;">Açısal momentumun,</span> enerji ve momentum gibi, <span style="font-style: italic;">korunduğunu</span> anımsayın (5. Bölüm s. 22, ve s. 102). Bir cismin açısal momentumu, cisim sürtünme ve diğer kuvvetler tarafından etkilenmediği sürece, zaman içinde değişmez. Kuantum mekaniksel ‘spin’ de gerçekten böyledir ama şimdi bizi ilgilendiren, sayısız bireysel parçacıktan oluşan bir sistemin ortak kütle merkezine göre hareketi değil, (kriket topu için durum böyledir) bir <span style="font-style: italic;">tek</span> parçacığın ‘spin’ durumudur. Doğada bulunan parçacıkların her birinin kendine özgü ‘spin’e sahip olması dikkat çekici bir fiziksel olgudur.<a href="../Text/notbolum6.xhtml#nu68" id="nu68d"><sup>[8]</sup></a> Ancak, birazdan göreceğimiz gibi, tek bir kuantum mekaniksel parçacığın ‘spin’ durumu, kriket topları ve benzerlerinin ‘spin’ hareketlerinden edindiğimiz izlenimlere dayalı tahminlerimizden çok farklı özelliklere sahiptir.</p>

  <p>Bir kere, bir parçacığın ‘spin’inin büyüklüğü belirli türden her parçacık için, daima <span style="font-style: italic;">aynıdır.</span> Değişen, sadece spin ekseninin yönüdür. (Bu olguya çok ilginç bir şekilde birazdan rastlayacağız.) Nasıl atıldığına bağlı olarak değişen miktarlarda dönen bir kriket topunun dönüşünden çok, çok farklı bir durumdur bu! Bir elektron, proton, veya nötron için ‘spin’in büyüklüğü daima <span style="font-style: italic;">ħ/</span>2’dir, yani Bohr’un, atomların açısal momentumlarının kuantumlanması için belirlediği en küçük artı değerin sadece <span style="font-style: italic;">yarısıdır.</span> (Anımsayacağınız gibi bu değerler <span style="font-style: italic;">0, ħ, 2 ħ, ...</span> idi.) Burada bize gereken asal birim <span style="font-style: italic;">ħ</span>’ın yarısıdır; bir bakıma <span style="font-style: italic;">ħ</span>/2 aslında daha geçerli bir asal birimdir. Spin açısal momentumu hiçbirisi ‘spin’ davranışı göstermeyen, yörüngesel hareket halindeki parçacıklardan oluşan cisimler için söz konusu değildir; ‘spin’ parçacığın <span style="font-style: italic;">özünde saklı</span> bir niteliğidir. (Yani, ‘kısımlarının’ bir merkez etrafında yörüngesel hareketlerinden kaynaklanmaz.)</p>

  <p>‘Spin’i, <span style="font-style: italic;">ħ</span>/2’nin <span style="font-style: italic;">tek</span> tamsayı katı (yani, <span style="font-style: italic;">ħ/2,</span> 3 <span style="font-style: italic;">ħ/2</span> veya 5 <span style="font-style: italic;">ħ/2</span> vb) olan bir cisimciğe <span style="font-style: italic;">fermiyon</span> adı verilir; fermiyon, ilginç bir kuantum mekaniksel özellik arzeder: 360° derecelik tam dönüş, durum vektörünü kendine değil fakat kendisinin <span style="font-style: italic;">eksi</span> işaretlisine gönderir! Doğa’daki bir çok parçacık gerçekten ‘fermiyon’lardır; bunların, varlığımız için yaşamsal öneme sahip davranışlarını daha sonra inceleyeceğiz. Geriye kalan parçacıklar için ‘spin’, <span style="font-style: italic;">ħ/</span>2’in çift tamsayı katlarıdır, yani <span style="font-style: italic;">ħ</span> ’ın tamsayı katıdır (0, <span style="font-style: italic;">ħ</span> , 2 <span style="font-style: italic;">ħ</span>, 3 <span style="font-style: italic;">ħ</span> ,... vb.); bunlara <span style="font-style: italic;">bozon</span> adı verilir. 360° dönüşte bir bozon durum vektörü, kendisinin <span style="font-style: italic;">eksi</span> işaretlisine değil, <span style="font-style: italic;">kendine</span> geri döner.</p>

  <p>Spin 1/2 bir parçacık, yani spin değeri <span style="font-style: italic;">ħ/2</span> olan bir parçacık düşünün. Daha somut bir örnek verebilmek için bu parçacığı <span style="font-style: italic;">elektron</span> olarak adlandıracağım ama bir protonla, veya nötronla veya hatta uygun türde bir atomla da örneğimizi pek ala verebiliriz. (Bir ‘parçacık’; belli bir toplam açısal momentuma sahip olduğu ve tek bir bütün olarak kuantum mekaniksel olarak tarif edilebildiği takdirde daha küçük parçalardan oluşuyor gibi düşünülebilir). Örneğimizdeki elektron durgun olup sadece ‘spin’ durumunu düşünüyoruz. Kuantum mekaniksel durumlar uzayını (Hilbert uzayı) <span style="font-style: italic;">iki</span> boyutlu olarak alırsak, <span style="font-style: italic;">iki</span> durumdan ibaret bir tabanımız var demektir. Bu <span style="font-style: italic;">iki</span> durumu |↑<span style="font-weight: bold;">&gt;</span> ve |↓<span style="font-weight: bold;">&gt;</span> simgeleriyle gösterirsem, |↑<span style="font-weight: bold;">&gt;</span> simgesi, ‘spin’in sağ-elli, yukarı doğru düşey doğrultuda, |↓<span style="font-weight: bold;">&gt;</span> simgesi ise ‘spin’in sol-elli, aşağı doğru düşey doğrultuda, olduğunu gösterir. (Şekil 6.24) |↑<span style="font-weight: bold;">&gt;</span> ve |↓<span style="font-weight: bold;">&gt;</span> durumları birbirlerine diktirler ve birim alınmışlardır. (|↑|<sup>2</sup> = |↓|<sup>2</sup> = 1). Elektron ‘spin’inin herhangi bir olası durumu, birbirine dik |↑<span style="font-weight: bold;">&gt;</span> ve |↓<span style="font-weight: bold;">&gt;</span>’nın, yani <span style="font-style: italic;">yukarı</span> ve <span style="font-style: italic;">aşağı spin</span> durumlarının bir <span style="font-style: italic;">w</span>|↑<span style="font-weight: bold;">&gt; +</span> <span style="font-style: italic;">z</span>|↓<span style="font-weight: bold;">&gt;</span> ile gösterdiğimiz çizgisel birleştirimidir.</p>

  <p>‘Yukarı’ ve ‘aşağı’ yönlerinin bir özelliği yoktur. ‘Spin’i herhangi bir başka yönde de, diyelim <span style="font-style: italic;">sol</span> |←<span style="font-weight: bold;">&gt;</span> ve karşıtı <span style="font-style: italic;">sağ</span> |→<span style="font-weight: bold;">&gt;</span> yönlerine göre de tanımlayabiliriz.<a href="../Text/notbolum5-6.xhtml#nua2XXI" id="nua2XXId"><sup>[XXI]</sup></a> Bu durumda, (|→<span style="font-weight: bold;">&gt;</span> ve |↓<span style="font-weight: bold;">&gt;</span> için uygun bir kompleks ölçek seçmek suretiyle) şu eşitlikleri</p>

  <p id="sigil_toc_id_33" style="text-align: center;">|→<span style="font-weight: bold;">&gt;</span> = |↑<span style="font-weight: bold;">&gt;</span> + |↓<span style="font-weight: bold;">&gt;</span> ve|←<span style="font-weight: bold;">&gt; =</span>|↑<span style="font-weight: bold;">&gt; -</span> |↓<span style="font-weight: bold;">&gt;.</span></p>

  <p>Bu bize yeni bir görüş kazandırıyor: Elektron ‘spin’inin herhangi bir durumu, |→<span style="font-style: italic;">&gt;</span> ve |←&gt; dik ‘spin’ durumlarının, yani <span style="font-style: italic;">sağ</span> ve <span style="font-style: italic;">solun</span> bir çizgisel birleştirimidir. Bunun yerine, tamamen gelişigüzel bir yön, diyelim,|<span style="text-align: start; text-indent: 0;">↗</span>&gt;durum vektörü tarafından belirlenen bir yön seçebilirdik. Bu yine |↑&gt; ve |↓&gt; durumlarının kompleks bir çizgisel birleştirimidir yani</p>

  <p style="text-align: center;">|↗&gt; = <span style="font-style: italic;">w</span> |↑&gt; + <span style="font-style: italic;">z</span> |↓&gt; yazabiliriz.</p>

  <p>Her spin durumu, bu durum ile buna ters yönü gösteren |↙&gt; dik durumunun bir çizgisel birleştirimi olacaktır. (Dikkat ederseniz Hilbert uzayındaki ‘diklik’ kavramının, normal uzaydaki ‘dik açıyla kesişme’ kavramının karşılığı olması gerekmiyor. Birbirine dik Hilbert uzayı vektörleri burada, dik açılı yönlerden çok, uzayda taban tabana zıt yönlerin karşılığıdır.)</p>

  <div>
    <img alt="" src="../Images/RU2063.png"/>

    <p><b>Şekil 6.24. Bir elektronun spin durumlarının tabanı sadece iki durumdan oluşur: Yukarı spin ve aşağı spin.</b></p>
  </div>

  <p>Uzayda |<span style="text-align: start; text-indent: 0;">↗</span>&gt; ile belirlenen yön ile, <span style="font-style: italic;">w</span> ve z kompleks sayıları arasındaki geometrik ilişki nedir? |<span style="text-align: start; text-indent: 0;">↗</span>&gt; tarafından verilen fiziksel durum, |<span style="text-align: start; text-indent: 0;">↗</span>&gt; ile sıfırdan farklı bir kompleks sayıyı çarptığımız zaman etkilenmeyeceği için, yalnız <span style="font-style: italic;">z</span>’nin <span style="font-style: italic;">w'</span>ya oranı önemli olacaktır. Bu oranı yazalım:</p>

  <p style="text-align: center;"><span style="font-style: italic;">q = z/w.</span></p>

  <p>Burada <span style="font-style: italic;">q</span> herhangi bir kompleks sayı olmakla birlikte, <span style="font-style: italic;">‘q =</span> ∞’ değeri de <span style="font-style: italic;">w =</span> 0 durumuyla, yani spin yönünün aşağı olduğu durumla uyum sağlanması için kullanılabilir. <span style="font-style: italic;">q</span> = ∞ olmadığı sürece, <span style="font-style: italic;">q’yu,</span> 3. Bölümde yaptığımız gibi, Argand düzleminde bir nokta olarak gösterebiliriz. Argand düzleminin uzayda yatay olarak yer aldığını, ve reel ekseninin, spin sağa yani, |→&gt; durumu yönünde bulunduğunu varsayalım. Birim yarıçaplı bir kürenin merkezinin bu Argand düzleminin merkeziyle çakıştığını ve böylece 1, i, -1, -i noktalarının tümünün, bu kürenin ekvator düzleminde bulunduğunu düşünelim. Güney kutbundaki ∞ noktasını esas alalım ve Argand düzlemini küre üstüne izdüşürelim. Bu durumda Argand düzlemindeki herhangi bir <span style="font-style: italic;">q</span> noktası, bu noktayı güney kutbuyla birleştiren bir çizginin uzantısıyla elde edilen, küre yüzeyindeki tek bir noktaya karşılıktır. (Şekil 6.25) Bu ilişkiye <span style="font-style: italic;">stereografik</span> izdüşüm denir ve bir çok güzel geometrik özelliklere sahiptir (örneğin, açıları korur, bir çemberi yine çembere gönderir). Stereografik izdüşüm sayesinde küre yüzeyindeki noktaları ∞ ile genişletilmiş kompleks sayılarla, yani, <span style="font-style: italic;">q</span>’nun olası kompleks oranları kümesiyle tanımlayabiliriz. Bu şekilde tanımlanan küreye <span style="font-style: italic;">Riemann küresi</span> denir. Bir elektronun spin durumları yönünden Riemann küresinin önemi, |↗&gt; = <span style="font-style: italic;">w</span> |↑&gt; + <span style="font-style: italic;">z</span> |↓&gt; eşitliğiyle verilen spin yönünü, Riemann küresinde gösterildiği gibi, merkezden <span style="font-style: italic;">q = z/w</span> noktasına uzanan gerçek bir vektörle temsil etmesidir.</p>

  <div>
    <img alt="" src="../Images/RU2064.png"/>

    <p><b>Şekil 6.25. Şekildeki Riemann küresi, bir spin 1/2 parçacığının fiziksel bakımdan farklı spin durumlarının uzayı olarak gösterilmiştir. Küre, ekvator düzlemiyle çakışan Argand düzlemine, güney kutup noktasından (∞) izdüşürülmüştür.</b></p>
  </div>

  <p>Görüldüğü gibi kuzey kutbu, <span style="font-style: italic;">z =</span> 0, yani <span style="font-style: italic;">q =</span> 0 ile verilen |↑&gt; durumuna karşılık olup, güney kutbu, <span style="font-style: italic;">w</span> = 0, yani <span style="font-style: italic;">q</span> = ∞ tarafından verilen |↓&gt; durumuna karşılıktır. En sağdaki <span style="font-style: italic;">q =</span> 1 noktası |→&gt; = |↓&gt; + |↑&gt; durumunu gösterirken, en soldaki nokta <span style="font-style: italic;">q</span> = -1<span style="font-weight: bold;">, |←&gt;</span> = |↑&gt; <span style="font-weight: bold;">-|↓&gt;</span> durumunu gösterir. Kürenin arkasında en uzak nokta <span style="font-style: italic;">q</span> = <span style="font-style: italic;">i,</span> spinin bizden uzağa yöneldiği |↑&gt; + i|↓&gt; durumunu temsil ederken, en yakın nokta <span style="font-style: italic;">q =</span> -i, spinin bize doğru yöneldiği |↑&gt; -i|↓&gt; durumunu gösterir. Genel bir <span style="font-style: italic;">q</span> noktası |↑&gt; + <span style="font-style: italic;">q</span>|↓&gt; durumunun karşılığıdır.</p>

  <p>Bütün bunların, elektron spinini ölçmekle ne gibi bir ilişkisi var?<a href="../Text/notbolum6.xhtml#nu610" id="nu610d"><sup>[10]</sup></a> Uzayda bir yön seçelim ve buna <span style="font-style: italic;">α</span> diyelim. Elektron spinini bu yönde ölçersek EVET yanıtı elektronun (şimdi) gerçekten α yönünde (yani, sağa doğru), HAYIR yanıtı <span style="font-style: italic;">a</span> yönüne ters yönde döndüğünü bildirir.</p>

  <p>Yanıtın EVET olduğunu varsayarak spin durumunu |α&gt; olarak belirtiyoruz. Şimdi yine <span style="font-style: italic;">a</span> yönünde bir spin ölçümünü tekrarlarsak, yanıt yüzde 100 olasılıkla EVET olur. Fakat ikinci ölçme için yönü β yönüne değiştirirsek, durum |<span style="font-style: italic;">β</span>&gt;’ya atlayacağı için EVET yanıtını alma olasılığı biraz azalır ve durum |<span style="font-style: italic;">β</span>&gt; durumunun zıt yönüne de atlayabileceği için ikinci ölçme sonucunda HAYIR yanıtının alınması olasılığı doğar. Bu olasılığı nasıl hesaplarız? Bunun yanıtını, bir önceki kısmın sonunda verilen tanımlamalarla bulabilirsiniz. İkinci ölçüm için EVET olasılığı şöyledir:</p>

  <div><img alt="" src="../Images/RU2065.png"/></div>

  <p>Burada θ, α ve β yönleri<a href="../Text/notbolum6.xhtml#nu611" id="nu611d"><sup>[11]</sup></a> arasındaki açıdır. Buna göre ikinci ölçüm için HAYIR yanıtı olasılığı şöyledir:</p>

  <div><img alt="" src="../Images/RU2066.png"/></div>

  <p>Görüldüğü gibi, ikinci ölçüm birincisine dik yapıldığı zaman her iki yanıt için olasılık yüzde 50’dir (cos 90° = 0). İki ölçüm arasındaki açı, dar açısıysa, EVET yanıtının alınması daha olasıdır; geniş açıysa, HAYIR yanıtının alınması daha olasıdır. β yönü, α yönüne zıt yönde ise olasılıklar, EVET için yüzde 0, HAYIR için yüzde 100 olur; başka bir deyişle, ikinci ölçümün sonucu, birincinin tersi olacaktır (‘Spin’ hakkında daha fazla bilgi için bkz. Feynman ve arkadaşları, 1965).</p>

  <p>Riemann küresi, <span style="font-style: italic;">herhangi bir</span> iki durumlu kuantum sisteminde olası kuantum durumlarının (bir orantı katsayına kadar) tanımlanması için gerçekten önemli (fakat fazla bilinmeyen) bir rol oynar. Özellikle bir spin 1/2 parçacığı söz konusu olduğunda geometrik rolü önemlidir. Çünkü küre yüzeyindeki noktalar, spin ekseninin olası uzaysal yönelimlerini gösterir. Diğer bir çok problem için, Riemann küresinin önemini değerlendirmek daha zordur. Bir çift dar ve uzun yarıktan geçen veya yarı saydam bir aynadan yansıyan bir fotonu düşünün. Fotonun durumu, |ψ<sub>t</sub>&gt; ve |ψ<sub>b</sub>&gt; gibi ayrık konumları tanımlayan durumların |ψ<sub>t</sub>&gt; + |ψ<sub>b</sub>&gt;, |ψ<sub>t</sub>&gt; - |ψ<sub>t</sub>&gt;, ve |ψ<sub>t</sub>&gt; + i|ψ<sub>b</sub>&gt; gibi bir çizgisel birleştirimidir. Riemann küresi burada da fiziksel olarak farklı olasılıklar sistemini tanımlar, ama sadece <span style="font-style: italic;">soyut olarak</span> tanımlar. |ψ<sub>t</sub>&gt; durumu, kuzey kutbu (‘üst’) tarafından temsil edilirken, |ψ<sub>b</sub>&gt;durumu güney kutbu (‘alt’) tarafından temsil edilir. Buna göre, |ψ<sub>t</sub>&gt; + |ψ<sub>b</sub>&gt; ,|ψ<sub>t</sub>&gt; - |ψ<sub>b</sub>&gt; ve |ψ<sub>t</sub>&gt; + i |ψ<sub>t</sub>&gt; durumları ekvator düzleminde kalan çeşitli noktalar tarafından, ve genelde <span style="font-style: italic;">w</span>|ψ<sub>t</sub>&gt; + <span style="font-style: italic;">z</span> |ψ<sub>b</sub>&gt; durumu ise <span style="font-style: italic;">q</span> = <span style="font-style: italic;">z</span>/<span style="font-style: italic;">w</span> eşitliğiyle verilen bir q noktası tarafından temsil edilirler. Son örnekte olduğu gibi bir çok durumda Riemann küresinin olasılıklar yönünden değeri, uzay geometrisi ile açık ilişki kurulamadığı için, tam belirginleşememiştir.</p>

  <h2 id="sigil_toc_id_53">Kuantum Durumlarının Nesnelliği ve Ölçülebilirliği</h2>

  <p>Bir deneyin sonucuna ilişkin bize sadece olasılıkları belirlemesine karşın bir kuantum mekaniksel durumun <span style="font-style: italic;">nesnelliği</span> var gibi görünüyor. Halbuki durum vektörünün, fiziksel bir sistemle ilgili ‘bilgimizi’ tanımlayan bir araç olduğu, veya belki de bir tek sistemi tanımlamak yerine çok sayıda, benzer sistemlerden oluşan bir küme (ensemble) ile ilgili olasılık bilgileri verdiği sıkça ileri sürülür. Bu gibi yaklaşımlar bana, fiziksel dünyanın <span style="font-style: italic;">gerçekliği</span> hakkında kuantum mekaniğinin bize söylediklerine karşı gösterilen yersiz bir ürkeklik gibi geliyor.</p>

  <p>Durum vektörlerinin ‘fiziksel gerçekliği’ ile ilgili bu çekimser yaklaşım, kuşkusuz, kurama göre, fiziksel yönden ölçülebilir kavramların son derece sınırlı olmasından kaynaklanır. Bir elektronun, yukarıda açıklanmış spin durumunu ele alalım. Spin durumunun |α&gt; olduğunu ama bunu bilmediğimizi varsayalım; başka deyişle, elektronun spin <span style="font-style: italic;">yönünü</span> bilmiyoruz. Bu yönü, ölçerek bulabilir miyiz? Hayır, bulamayız. En iyisi, “bir bit’lik” bilgi edinelim, yani evet/hayır sorusuna yanıt arayalım. Uzayda bir β yönü seçebilir ve elektronun spinini bu yönde ölçebiliriz. Ya EVET ya da HAYIR yanıtını alırız. Ama daha sonra spinin ilk yönü ile ilgili bilgiyi yitirmiş oluruz. EVET yanıtıyla durumun <span style="font-style: italic;">şimdi</span> |β&gt; ile orantılı olduğunu, HAYIR yanıtıyla durumun <span style="font-style: italic;">şimdi</span> β ile zıt yönde olduğunu biliyoruz. Her ikisi de, ölçümden <span style="font-style: italic;">önceki</span> durumun <span style="font-style: italic;">a</span> yönünü bize bildirmez, sadece <span style="font-style: italic;">a</span> hakkında bazı olasılık bilgileri verir.</p>

  <p>Öte yandan, ölçüm yapılmadan önce<a href="../Text/notbolum5-6.xhtml#nua2XXII" id="nua2XXIId"><sup>[XXII]</sup></a> elektronun spin durumunun yer aldığı <span style="font-style: italic;">a</span> yönü hakkında tamamen <span style="font-style: italic;">nesnel</span> bir şey var gibi görünüyor. Çünkü, elektronun spinini <span style="font-style: italic;">a</span> yönünde ölçmeyi yeğleyebilirdik ve bunu yapmakla doğru bir seçim yapmış olabilirdik, ve elektron, bu durumda, <span style="font-style: italic;">kesin</span> bir olasılıkla EVET yanıtını vermeğe hazır olmalıdır! Elektronun gerçekten bu yanıtı vermesi gerektiğine dair ‘bilgi’, bir şekilde, elektronun spin durumunda saklanmıştır.</p>

  <p>Bana kalırsa, kuantum mekaniğine göre fiziksel gerçekliği tartışırken neyin ‘nesnel’ ve neyin ‘ölçülebilir’ olduğu ayırımını yapmamız gerekir. Nitekim, bir durum vektörü, sistem üzerinde yapılan deneylerle, (orantısal olarak) sistemin aslında hangi duruma sahip olduğunun doğrulanması anlamında <span style="font-style: italic;">ölçülemez.</span> Fakat durum vektörü (yine orantısal olarak) sistemin tümünün nesnel bir özelliği olarak görünür, çünkü uygulayabileceğimiz deneylere verebileceği sonuçlarla tanımlanır. Örneğin bir elektron gibi spin 1/2 parçacığı için bu nesnellik anlamsız değildir. Çünkü, hangi yön olduğunu bilmesek dahi elektronun spininin kesin olarak tanımlanabildiği herhangi bir yönün varlığını doğrular sadece. (Ancak, daha sonra göreceğimiz gibi bu ‘nesnel’ tanım daha karmaşık sistemler için, hatta bir çift spin 1/2 parçacığından oluşan bir sistem için dahi, alışılmadık garip bir tanımdır.)</p>

  <p>Fakat elektron spininin ölçülmeden önce fiziksel tanımlanmış bir durumda bulunması mutlaka gerekir mi? Bir çok sistemde <span style="font-style: italic;">gerekmeyecektir;</span> çünkü spin tek başına bir kuantum sistemi olarak kabul edilemeyebilir. Kuantum durumu, genelde, çok sayıda başka parçacıklarla karışmış bir elektrona aittir. Ancak, özel koşullarda elektron (en azından spin durumu yönünden) tek başına değerlendirilebilir. Spin durumunun herhangi (belki de bilinmeyen) bir yönde daha önce gerçekten ölçülmüş olduğu ve bunun sonrasında elektronun bir süre değişmeden kalabildiği bu gibi koşullarda elektron, standart kuantum kuramına göre mükemmel şekilde nesnel olarak tanımlanan bir spin yönüne sahip olur.</p>

  <h2 id="sigil_toc_id_54">Bir Kuantum Durumunun Kopyalanması</h2>

  <p>Bir elektron spin durumunun nesnel fakat ölçülemez oluşu, bir başka önemli olguyu gösterir: <span style="font-style: italic;">İlk durumunu bozmadan bir kuantum durumunun kopyasını çıkarmak olanaksızdır!</span> Bir elektron spin durumu |α&gt;'nın kopyasını çıkardığımızı varsayalım. Bunu bir kez yapabilirsek, tekrar tekrar yapabiliriz. Sonuçta ortaya çıkan sistem, yönü çok iyi tanımlanmış büyük bir açısal momentuma sahip olabilir. Bu yön, yani <span style="font-style: italic;">a,</span> makroskopik bir ölçümle doğrulanabilir. Bu, |α&gt; spin durumunun ölçülmezlik özelliğine aykırıdır.</p>

  <p>Ancak orijinalini yok etmeye hazırsak, bir kuantum durumunun kopyasını elde edebiliriz. Örneğin, bilinmeyen bir |α&gt; spin durumunda bir elektron, bir başka spin |γ&gt; durumunda bir nötron bulunduğunu varsayalım. Nötronun spin durumunu |<span style="font-style: italic;">α&gt;</span>’da ve elektronunki |α&gt;’da olacak şekilde bunları değiştirmemiz kurallara tamamen uygundur. Yapamayacağımız şey |α&gt;'nın kopyasını çıkarmaktır, (|α&gt;’nın gerçekte ne olduğunu <span style="font-style: italic;">bilmediğimiz</span> sürece!) (bkz. Wootters ve Zurek 1982.)</p>

  <p>1. Bölümde (s. 30) tartıştığımız ‘teleulaşım makinesini’ anımsayınız. İlke olarak, insan bedenini ve beynini uzak bir gezegende tümüyle kopyalama olasılığına dayalı bir sistemde insan ‘bilincinin’ bir kuantum durumunun niteliklerine bağlı olup olmadığını tartışmak ilginç olurdu. Eğer bu doğruysa, orijinal durumu ortadan kaldırmaksızın ‘bilincin’ bir kopyasını çıkarmamıza kuantum kuramı izin vermez ve böylece teleulaşım ‘ikilemi’ çözümlenir. Kuantum etkilerinin beynin fonksiyonu ile olası ilgisi son iki bölümde ele alınacaktır.</p>

  <h2 id="sigil_toc_id_55">Foton Spini</h2>

  <p>Şimdi, bir fotonun ‘spin’ini ve bunun Riemann küresi ile ilgisini inceleyelim. Fotonların, spini vardır, fakat daima ışık hızında ilerledikleri için spinin değişmez bir noktaya göre verildiği düşünülemez; spin ekseni daima hareket yönündedir. Foton spinine <span style="font-style: italic;">kutuplanma</span> adı verilir; ‘polaroid’ (kutuplayıcı) güneş gözlüklerinin davranışının dayanağı bu olgudur. İki kutuplayıcıyı üst üste koyup bakınız. Bir miktar ışığın geçtiğini göreceksiniz. Bu kez, kutuplayıcılardan birini sabit tutarken diğerini çeviriniz. Geçen ışık miktarının değiştiğini görürsünüz. Işığın maksimum miktarını yakaladığınız anda, sabit kutuplayım, hareketli kutuplayıcıdan geçen ışığı hemen hemen hiç azaltmaz; halbuki bu konuma göre hareketli kutuplayıcıyı doksan derece döndürürseniz; ikinci kutuplayıcı ışık miktarını hemen hemen sıfıra indirir.</p>

  <p>Bu olayı, ışığın dalga tanımıyla açıklandığında anlamak kolaylaşır. Bunun için, Maxwell’in salınan elektrik ve manyetik alanlarına ihtiyacımız var. Şekil 6.26’da, bir <span style="font-style: italic;">düzlemsel kutuplanmış</span> ışık gösterilmektedir. Elektrik alanı, <span style="font-style: italic;">kutuplanma düzlemi</span> denilen bir düzlemde ileri geri salınım durumundadır, ve manyetik alanın salimim da bununla uyumludur, ancak manyetik alan salınımı düzlemi, elektrik alanınınkine diktir.</p>

  <div>
    <img alt="" src="../Images/RU2068.png"/>

    <p><b>Şekil 6.26. Düzlemsel kutuplanmış bir elektromanyetik dalga.</b></p>
  </div>

  <p>Her bir kutuplayıcı, kutuplayıcının yapısıyla aynı yönde kutuplanma düzlemine sahip ışığı geçirmektedir. İkinci kutuplayıcının yapısını, birincininkinin yönüne çevirdiğimizde, birinci kutuplayıcıdan geçen ışık, İkincisinden de geçer. Fakat iki kutuplayıcının yapıları birbirleriyle dik konuma geldiğinde, ikinci kutuplayıcı, birincisinden geçen ışığın tümünü keser. İki kutuplayıcı birbirlerine φ açısı yapıyorlarsa, ışığın</p>

  <p style="text-align: center;">cos<sup>2</sup> φ</p>

  <p>oranı ikinci kutuplayıcıdan geçer.</p>

  <p>Parçacık yorumunda, <span style="font-style: italic;">her bir fotonu</span> tek tek kutuplanmış olarak düşünmeliyiz. Bu durumda birinci kutuplayıcı bir kutuplanma ölçer gibi davranarak eğer foton uygun yönde kutuplanmışsa EVET yanıtını verir ve fotonun geçmesine izin verilir. Foton, buna dik yönde kutuplanmışsa yanıt HAYIR olur ve foton soğurulur (Burada, Hilbert uzayındaki diklik kavramı, normal uzaydaki ‘diklik’ karşıtıdır!) Fotonun birinci kutuplayıcıdan geçtiği varsayılırsa, ikinci kutuplayıcı aynı soruyu farklı bir yön için sorar. İki yön arasındaki açı φ olduğuna göre şimdi elimizde cos<sup>2</sup> φ olasılığı vardır.</p>

  <p>Riemann küresi nerede devreye girer? Kutuplanma durumları ile ilgili kompleks sayı sistemini tam olarak tanımlayabilmemiz için, <span style="font-style: italic;">çember sel</span> ve <span style="font-style: italic;">eliptik</span> kutuplanmayı incelemeliyiz. Bir klasik dalganın söz konusu kutuplanmaları Şekil 6.27’de gösterilmektedir. Çembersel kutuplanmada, elektrik alanı salınmaktan çok <span style="font-style: italic;">döner</span> ve elektrik alanına dik olan manyetik alan da onunla uyumlu şekilde döner. Eliptik kutuplanmada ise, dönme ve salınım hareketlerinin birlikteliği vardır; elektrik alanını tanımlayan vektör, uzayda bir <span style="font-style: italic;">elips</span> çizer. Kuantum tanımında, <span style="font-style: italic;">bireysel</span> her fotonun tüm bu farklı, kutuplanmaların herhangi birisini taşımasına izin vardır: <span style="font-style: italic;">Fotonun spin</span> durumları.</p>

  <p>Farklı olasılıklar sisteminin burada da Riemann küresini oluşturduğunu görmek için fotonun dikey doğrultuda yukarı gittiğini düşünelim. Bu durumda kuzey kutbu, sağ-elli spinin |R&gt; durumunu gösterir; bunun anlamı, elektrik alanı vektörünün, foton geçerken (yukarıdan bakılırsa) dikey eksen çevresinde saat yönünün aksi yönünde döndüğüdür. Güney kutbu, sol-elli spinin |L&gt; durumunu gösterir. (Fotonların, tüfeğin namlusundan çıkan mermiler gibi ya sağa ya da sola spinli olduklarını düşünebiliriz.)</p>

  <div>
    <img alt="" src="../Images/RU2069.png"/>

    <p><b>Şekil 6.27. Çembersel kutuplanmış elektromanyetik dalga (Eliptik kutuplanma. Şekil 6.26 ve 6.27 arasında yer alır.)</b></p>
  </div>

  <p>Genel bir spin durumu |R&gt; <span style="font-style: italic;">+ q|</span>L&gt;, her ikisinin kompleks çizgisel toplamıdır ve Riemann küresi yüzeyinde bir <span style="font-style: italic;">q</span> noktasına karşı gelir. <span style="font-style: italic;">q</span> ile kutuplanma elipsi arasındaki bağıntıyı bulmak için <span style="font-style: italic;">q</span>’nun <span style="font-style: italic;">kare kökünü</span> alır ve başka bir kompleks <span style="font-style: italic;">p</span> sayısı buluruz: p = √q</p>

  <p>Riemann küresinde <span style="font-style: italic;">q</span> yerine <span style="font-style: italic;">p</span> noktasını işaretler, ve kürenin merkezinden geçen düzlemin, merkezle <span style="font-style: italic;">p</span> noktasını birleştiren doğru parçasına dik olduğunu varsayarız. Bu düzlemin, küreyle kesişimi bir çember oluşturur; kutuplanma elipsini elde etmek için bu çemberi yatay düzlem üzerine izdüşürürüz. (Şekil 6.28)<a href="../Text/notbolum5-6.xhtml#nua2XXIII" id="nua2XXIIId"><sup>[XXIII]</sup></a>. <span style="font-style: italic;">q</span>’nun Riemann küresi yine foton kutuplanma durumlarının tamamını tanımlar, ama gerçek uzaydaki kutuplanma vektörünü <span style="font-style: italic;">q</span>’nun kare kökü p verir.</p>

  <p>Olasılıkları hesaplamak için, <span style="font-style: italic;">p’ye</span> değil <span style="font-style: italic;">q’ya</span> uyguladığımız sürece, elektron için kullandığımız aynı 1/2(1+cos 2 φ) formülünü kullanırız. <span style="font-style: italic;">Düzlemsel</span> kutuplanmayı ele alalım. Fotonun kutuplanmasını önce bir yönde, sonra bununla φ açısı yapan diğer bir yönde ölçeriz; bu iki yön, kürenin ekvatorunda yer alan iki <span style="font-style: italic;">p</span> kompleks değerine karşı gelir.</p>

  <div>
    <img alt="" src="../Images/RU2070.png"/>

    <p><b>Şekil 6.28. √<span style="font-style: italic;">q</span>’nun Riemann küresi ile bir fotonun kutuplanma durumları tanımlanır.</b></p>

    <p>(√<span style="font-style: italic;">q</span> noktasıyla tanımlanan vektöre Stokes vektörü denir.)</p>
  </div>

  <p>Bu <span style="font-style: italic;">p</span>’leri merkezden gören açı ρ olsun, <span style="font-style: italic;">p</span>’ler, <span style="font-style: italic;">q</span>’ların kare kökleri olduğu için, <span style="font-style: italic;">q</span> noktalarını merkezden gören θ açısı, <span style="font-style: italic;">p</span> noktalarını gören açının iki katıdır: θ = 2 φ. Böylece, birinci ölçme sonucu EVET yanıtı çıktığında, ikinci ölçmenin de EVET yanıtı vermesi olasılığı (yani, fotonun birincisinden geçtiği bilinirse ikinci kutuplayıcıdan da geçmesi olasılığı) 1/2(1+cos 2φ) olur; bunun basit bir trigonometri ile yukarıda bulunmuş olan cos<sup>2</sup> φ ifadesiyle aynı olduğu anlaşılır.</p>

  <h2 id="sigil_toc_id_56">Yüksek Spine Sahip Cisimler</h2>

  <p>İkiden fazla temel duruma sahip bir kuantum sistemi için, fiziksel yönden ayırt edilebilir durumların uzayı, Riemann küresinden daha karmaşıktır. Ancak, spinin söz konusu olduğu her zaman, Riemann küresi doğrudan bir geometrik rol üstlenir. <span style="font-style: italic;">n</span> x ħ/2 spinli, durgun, <span style="font-style: italic;">kütlesi sıfırdan farklı</span> bir taneciği veya atomu ele alalım. Spin, <span style="font-style: italic;">(n</span> + 1) - durumlu bir kuantum sistemini tanımlar. (Spinli fakat kütlesiz, yani ışık hızında hareket eden, foton gibi bir parçacık daima <span style="font-style: italic;">iki</span> durumlu bir sistemdir. Fakat, kütleli bir parçacık için durumların sayısı spinle birlikte artar.) Spini, herhangi bir yönde ölçmek istersek, spinin bu seçilen yöne ne ölçüde yönlendiğine bağlı olarak, <span style="font-style: italic;">n +</span> 1 adet farklı olası sonuç elde ederiz. <span style="font-style: italic;">ħ</span>/<span style="font-style: italic;">2</span> birimi cinsinden bu yöndeki olası spin değerleri şöyledir: <span style="font-style: italic;">n, n -</span> 2, <span style="font-style: italic;">n -</span> 4, ..., 2 - <span style="font-style: italic;">n</span> veya - <span style="font-style: italic;">n.</span> Bu nedenle, <span style="font-style: italic;">n = 2</span> için değerler 2, 0 veya -2; <span style="font-style: italic;">n</span> = 3 için değerler 3, 1, -1 veya -3, vb. olur.</p>

  <div>
    <img alt="" src="../Images/RU2071.png"/>

    <p><b>Şekil 6.29. Kütleli bir parçacık için genel bir yüksek spinli durum, rasgele yönlere yönelik spin 1/2 durumlarının bir derlemi olarak verilebilir.</b></p>
  </div>

  <p><span style="font-style: italic;">Eksi</span> değerler, ölçümün yapılmakta olduğu yöne <span style="font-style: italic;">zıt</span> yönelik spini gösterir. Spin 1/2 , yani <span style="font-style: italic;">n</span> = 1, durumunda 1 değeri EVET, -1 değeri HAYIR’dır.</p>

  <p>Nedenlerini açıklamasam da (Majorana 1932, Penrose 1987a) ħ<span style="font-style: italic;">.n/<sub>2</sub></span> spini için her bir <span style="font-style: italic;">spin durumu</span> (bir orantı katsayısına kadar), <span style="font-style: italic;">Riemann küresi yüzeyinde bir</span> (sırasız), <span style="font-style: italic;">noktalar kümesiyle,</span> yani, merkezden dışa doğru <span style="font-style: italic;">n farklı</span> yön ile, tanımlanır. (Şekil 6.29) (Bu yönler, sistem üzerinde yapılan ölçmelerle belirlenir: Spini, söz konusu <span style="font-style: italic;">n</span> yönden birinde ölçersek sonuç elbette tümüyle zıt yönde olamaz, yani - <span style="font-style: italic;">n</span> değerini değil, <span style="font-style: italic;">n, n -</span> 2, <span style="font-style: italic;">n -</span> 4, ..., 2 - <span style="font-style: italic;">n</span> değerlerinden birini verir.) Yukarıda verilen elektron örneğinde olduğu gibi, <span style="font-style: italic;">n =</span> 1 özel durumunda, Riemann küresi yüzeyinde sadece <span style="font-style: italic;">bir</span> noktaya sahip oluruz ki bu nokta yukarıdaki tanımlamalarda <span style="font-style: italic;">q</span> ile verilen noktadan başkası değildir. Fakat, daha yüksek spin değerleri için verilen tanım daha karmaşıktır, ve biraz önce söylediğim gibi tanımlandığı şekliyle, bazı nedenlerle, fizikçilerin çok yakından tanıdıkları bir tanım değildir.</p>

  <p>Bu tanımlamada oldukça önemli ve şaşırtıcı bir şey vardır. Çoğu kez, atomların (veya basit parçacıklar veya moleküllerin) kuantum tanımlarının, sistem genişledikçe ve karmaşıklaştıkça bizi, belli bir limit anlamında, klasik Newtoncu tanımlamalara götürmesi gerektiğine inandırmak eğiliminde oldukları izlenimine kapılırız. Ancak, görünürde <span style="font-style: italic;">bu doğru değildir.</span> Çünkü, biraz önce tartıştığımız gibi, yüksek açısal momentuma sahip bir cismin spin durumları, Riemann küresinin yüzeyine serpiştirilmiş çok sayıda noktaların karşılığıdır.<a href="../Text/notbolum5-6.xhtml#nua2XXIV" id="nua2XXIVd"><sup>[XXIV]</sup></a> Bu cismin spin durumunu, bu noktaların belirlediği farklı yönlere yönelik spin 1/2 durumlarının tümünden oluşan bir bütün olarak düşünebiliriz. Bu toplu durumların ancak bir kaçı, örneğin, küre yüzeyinde küçük bir alana birikmiş noktalar (yani, spin 1/2 noktalarının çoğunun hemen hemen aynı yönde olduğu bölgeler), kriket topları gibi klasik cisimlerde karşılaşabileceğimiz gerçek açısal momentum durumlarını temsil edecektir. Spinin toplam ölçümünün ( <span style="font-style: italic;">ħ</span> /2 cinsinden) çok büyük bir değere sahip olduğu, fakat yönlere ‘rasgele’ dağılmış bir spin durumunu seçtiğimiz takdirde, klasik spine benzer bir durumun ortaya çıkmaya başlayacağını bekleyebilirdik. Fakat durum hiç de beklendiği gibi değildir. Genel olarak, toplam spin değeri yüksek kuantum spin durumları hiç bir şekilde klasik durumlara benzemez!</p>

  <p>Klasik fizikteki açısal momentum ile nasıl bağlantı kurulmalı öyleyse? Yüksek spin değerine sahip kuantum durumlarının çoğu, gerçekte klasik durumlara benzemese de, <span style="font-style: italic;">her biri</span> klasik duruma <span style="font-style: italic;">benzeyen (birbirine dik)</span> durumların çizgisel birleştirimidir. Nasılsa bir ‘ölçme’, sistemde kendini uygulatır ve durum vektörü, klasik benzeri durumlardan birine ya da diğerine ‘atlar’. Bu, bir sistemin yalnız açısal momentumu için değil, klasik olarak ölçülebilir herhangi bir başka özelliği için de aynıdır. Kuantum mekaniğinin işte bu niteliği, bir sistem ‘klasik düzeye ulaştığında’ öne çıkmalıdır. Bu konuda daha sonra başka söyleyeceklerim var ama böyle ‘geniş’ ve ‘karmaşık’ kuantum sistemlerini tartışmadan önce kuantum mekaniğinin, bir parçacıktan fazlasını içeren sistemleri alışılmadık şekilde ele alış yöntemi hakkında bir fikir edinmeliyiz.</p>

  <h2 id="sigil_toc_id_57">Çok Parçacıklı Sistemler</h2>

  <p>Çok parçacıklı durumların kuantum mekaniksel tanımlamaları, ne yazık ki, biraz karmaşıktır. Aslında <span style="font-style: italic;">son derece</span> karmaşıklaşabilirler. Ayrı ayrı parçacıkların, ayrı ayrı olası konumlarının <span style="font-style: italic;">tümünün</span> birleştirimleri söz konusudur! Bu durumda, klasik kuramdaki bir <span style="font-style: italic;">alan</span> için düşünülebileceğinden çok fazla sayıda olası durumlardan oluşan geniş bir uzay yaratılır. Bir <span style="font-style: italic;">tek</span> parçacık için kuantum durumunun, yani bir dalgafonksiyonunun klasik bir alanın sahip olduğu ölçüde karmaşıklığa sahip olduğunu görmüştük. Tanımlanmak için <span style="font-style: italic;">sonsuz</span> sayıda parametreyi öngören bir sistemin, (içsel bağımsızlık dereceleri içermediği sürece (5. Bölüm s. 36) tanımlanmak için bir kaç sayıya, çok çok altı sayıya gereksinimi olan bir sistemden) ne kadar daha karmaşık olduğu açıktır. Bu böylece yeterince karmaşık iken, her biri için birer alan gereken <span style="font-style: italic;">iki</span> ‘alanlı’ bir iki parçacıklı kuantum durumunun nasıl tanımlanacağını düşününüz bir de. Düşünmek bile istemezsiniz! Göreceğiniz gibi, iki veya daha fazla parçacığa sahip bir durumun tanımı iyice karmaşıktır.</p>

  <p>Bir <span style="font-style: italic;">tek</span> (spinsiz) parçacığın kuantum durumu, parçacığın bulunabildiği her olası konum için bir kompleks sayıyla (genlikle) tanımlanır. Parçacığı, <span style="font-style: italic;">A</span> noktasında bulmak için bir genlik, <span style="font-style: italic;">B</span> noktasında bulmak için bir genlik ve <span style="font-style: italic;">C</span> noktasında bulmak için bir başka genlik, vb. vardır. Şimdi <span style="font-style: italic;">iki</span> parçacık düşününüz. Birincisi <span style="font-style: italic;">A</span> noktasında, İkincisi <span style="font-style: italic;">B</span> noktasında yer alabilir. Bu olasılıkla ilgili bir genliğin bulunması gerekir. Başka bir olasılıkla, birinci parçacık B’de İkincisi A’da bulunabilir ve bu olasılık için de bir genliğe ihtiyacımız var; veya birincisi B’de İkincisi C’de bulunabilir, veya her ikisi de A’da yer alabilir, ve bu olasılıkların her biri için birer genliğe gereksinimimiz var. Bu nedenle dalgafonksiyonu sadece bir kaç konum fonksiyonundan (yani, birkaç alandan) ibaret değildir; <span style="font-style: italic;">iki</span> konumun bir fonksiyonudur!</p>

  <p><span style="font-style: italic;">İki</span> konumun bir fonksiyonunu tanımlamanın, bir konumun iki fonksiyonunu tanımlamaktan çok daha karmaşık olduğu hakkında bir fikir edinmek için, yalnız bir tane olası sonlu konumlar kümesine sahip bir durumu ele alalım. (Ortonormal) durumlarla verilen yalnız on kabul edilebilir konum bulunsun:</p>

  <p style="text-align: center;">|0&gt;, |1&gt;, |2&gt;, |3&gt;, |4&gt;, |5&gt;, |6&gt;, |7&gt;, |8&gt;, |9&gt;.</p>

  <p>Tek parçacığın |ψ&gt; durumu, aşağıdaki gibi bir toplam olacaktır:</p>

  <p style="text-align: center;">|ψ&gt; = <span style="font-style: italic;">z</span><span style=""><sub>0</sub>|0&gt; +</span> <span style="font-style: italic;">z</span><span style=""><sub>1</sub>|1&gt; +</span> <span style="font-style: italic;">z</span><span style=""><sub>2</sub>|2&gt; +</span> <span style="font-style: italic;">z<sub>3</sub></span><span style="">|3&gt; + ... +</span> <span style="font-style: italic;">z</span><span style=""><sub>9</sub>|9&gt;</span></p>

  <p>Burada, çeşitli <span style="font-style: italic;">z<sub>0</sub>, z<sub>1</sub>, z<sub>2</sub>, z</span><sub>3</sub>, ... <span style="font-style: italic;">z<sub>9</sub></span> bileşenleri, her bir noktada bulunan parçacığın ilgili genliklerini verirler. On kompleks sayı, parçacığın durumunu belirler. <span style="font-style: italic;">İki</span> parçacık durumu için her bir <span style="font-style: italic;">çift konum</span> ile ilgili bir genliğe gereksinim duyarız. Dolayısıyla</p>

  <p style="text-align: center;">10<sup>2</sup> = 100</p>

  <p>farklı (sıralanmış) konum çifti vardır, öyleyse <span style="font-style: italic;">yüz</span> kompleks sayıya gereksinimimiz vardır! Sadece bir parçacıklı iki duruma (yani, yukarıdaki ‘iki konumun bir fonksiyonu’ yerine ‘bir konumun iki fonksiyonuna’) sahip olsaydık, yalnız <span style="font-style: italic;">yirmi</span> kompleks sayıya gereksinimimiz olacaktı.</p>

  <p>Bu yüz sayıyı şöyle gösterebiliriz:</p>

  <p style="text-align: center;"><span style="font-style: italic;">z<sub>00</sub>, z<sub>01</sub>, z<sub>02</sub>, ..., z<sub>09</sub>,z<sub>10</sub>, z<sub>11</sub>, z<sub>12</sub>, ..., z<sub>20</sub>, ..., z<sub>99</sub>,</span></p>

  <p>ve bunların karşılığı (ortonormal) taban vektörlerini de şöyle gösteririz:<a href="../Text/notbolum6.xhtml#nu612" id="nu612d"><sup>[12]</sup></a></p>

  <p style="text-align: center;">|0&gt;|0&gt;, |0&gt;|1&gt;, |0&gt;|2&gt;,..., |0&gt;|9&gt;, |1&gt;|0&gt;,..., |9&gt;|9&gt;.</p>

  <p>Buna göre genel iki parçacık durumu |ψ&gt;, şu şekilde bir toplamla gösterilir:</p>

  <p style="text-align: center;">|ψ&gt; = <span style="font-style: italic;">z<sub>00</sub>|</span>0&gt; |0&gt; + <span style="font-style: italic;">z<sub>01</sub>|</span>0&gt; |1&gt; + ... + <span style="font-style: italic;">z<sub>99</sub>|9</span>&gt; |9&gt;.</p>

  <p>Bu ‘çarpım’ gösterimi şu anlamı taşır: |<span style="font-style: italic;">α&gt;</span>, birinci parçacık için (konum durumu olması gerekmiyor) olası bir durumsa, ve |β&gt;, ikinci parçacık için olası bir durumsa; birinci parçacığın durumunun |α&gt; olduğunu ve ikincisininkinin |β&gt; olduğunu gösteren ‘durum’ şöyle yazılır:</p>

  <p style="text-align: center;">|α&gt;|β&gt;</p>

  <p>Yalnız tek parçacık durumlarının değil, başka kuantum durum çiftlerinin de <span style="font-style: italic;">çarpımları</span> alınabilir. Böylece |α&gt; |β&gt; son durumu ‘birinci sistem, |α&gt; durumunda ve ikinci sistem |β&gt; durumundadır’ birleştirimini tanımlar şeklinde yorumlarız. (Buna benzer bir tanımlama |α&gt;|β&gt;|γ&gt; vb. için de yapılabilir; aşağıdaki açıklamaya bakınız.) Ancak, <span style="font-style: italic;">genel bir</span> iki parçacık durumu gerçekte bu ‘çarpım’ şeklinde olamaz. Örneğin,</p>

  <p style="text-align: center;">|α&gt;|β&gt; + |ρ&gt;|σ&gt;</p>

  <p>gibi bir birleştirimde |ρ&gt;, birinci sistemin başka bir olası durumu ve |σ&gt;, ikinci sistemin bir başka olası durumudur- Bu durum, bir <span style="font-style: italic;">çizgisel birleştirimdir;</span> birinci birleştirme (|<span style="font-style: italic;">α&gt;</span> <span style="font-style: italic;">ve</span> |β&gt;) <span style="font-style: italic;">artı</span> ikinci birleştirme (|ρ&gt; <span style="font-style: italic;">ve</span> |σ&gt;) şeklinde verildiği için, bir çarpım (yani, iki durumun birleştirimi) olarak yorumlanamaz. Bir başka örnek olarak, |<span style="font-style: italic;">α&gt;|</span>β<span style="font-style: italic;">&gt; - i|ρ&gt;|σ&gt;</span>, farklı bir çizgisel birleştirimi bildirir. Dikkat ederseniz, kuantum mekaniği, ‘ve’ ve ‘artı’ sözcüklerinin anlamları arasındaki kesin ayırıma özen gösterilmesini öngörmektedir. Modern dilde -özellikle sigorta belgelerinde olduğu gibi- ‘artı’ sözcüğünü ‘ve’ yerine yanlış olarak kullanma eğilimi yazık ki görülmektedir. Burada bu konuda çok daha dikkatli olmalıyız!</p>

  <p>Üç parçacık söz konusu olduğu zaman durum yine buna benzerdir. Genel bir üç parçacık durumunu tanımlamak için, yukarıdaki örnekte yalnız on alternatif konum varken bu kez tam <span style="font-style: italic;">bin</span> adet kompleks sayıya gereksinim duyarız! Üç parçacık durumları için eksiksiz bir taban olarak şu yapıyı kullanabiliriz:</p>

  <p id="sigil_toc_id_39" style="text-align: center;">|0&gt;|0&gt;|0&gt;, |0&gt;|0&gt;|1&gt;, |0&gt;|0&gt;|2&gt;,..., |9&gt;|9&gt;|9&gt;.</p>

  <p>Özel üç parçacık durumları:</p>

  <p style="text-align: center;">|α&gt;|β&gt;|γ&gt; şeklindedir.</p>

  <p>(Burada |α&gt;, |β&gt; ve |γ&gt;’nın konum durumları olmaları gerekmez). Fakat bu basit ‘çarpım’ şeklindeki bir çok durumun, genel bir üç parçacık durumu elde etmek üzere, çizgisel birleştirimi gerekecektir. Buna göre, dört veya daha fazla parçacık için durum vektörü tanımlarının nasıl yapılabileceği açıktır.</p>

  <p>Şu aşamaya kadarki tartışmamız, ‘birinci parçacık’, ‘ikinci parçacık’, ‘üçüncü parçacık’ vb. <span style="font-style: italic;">ayırt edilebilir</span> parçacıklar üzerine gelişti. Ancak, kuantum mekaniğinin çarpıcı bir özelliği, <span style="font-style: italic;">özdeş</span> (ayırt edilemez) parçacıklar için kuralların farklı olmasıdır. Gerçekte, kurallar, belli tür parçacıkların sadece, diyelim son derece birbirine benzer olmalarını değil <span style="font-style: italic;">kesinlikle</span> özdeş olmalarını öngörür. Bu kural, tüm elektronlar ve tüm fotonlar için geçerlidir. Fakat elektronlar, tüm fotonların birbirlerine özdeşliklerinden <span style="font-style: italic;">farklı</span> şekilde birbirlerine özdeştirler! Bu fark, elektronların fermiyonlar olmasından, fotonların ise bozonlar olmasından kaynaklanır. Bu iki genel tür parçacık birbirinden oldukça farklı şekilde ele alınmalıdır.</p>

  <p>Sözcüklerin yetersiz kaldığı tanımlamalarla okuyucunun kafasını iyice karıştırmadan önce ‘fermiyon’ ve ‘bozon’ durumlarının özelliklerini açıklayayım. Kural şöyle: |ψ&gt; durumu, belirli türde ve herhangi bir sayıda fermiyon içeren bir durumsa, fermiyonlardan herhangi ikisi aralarında yer değiştirdiği takdirde |ψ&gt; şöyle bir değişime uğrar:</p>

  <p style="text-align: center;">|ψ&gt; → - |ψ&gt;.</p>

  <p>|ψ&gt; durumu, belirli türde ve herhangi bir sayıda bozon içeriyorsa, bozonlardan herhangi ikisi aralarında yer değiştirdiği takdirde |ψ&gt; şöyle bir değişime uğrar:</p>

  <p style="text-align: center;">|ψ&gt; →|ψ&gt;</p>

  <p>Bu önermeleri yorumlarsak: <span style="font-style: italic;">İki fermiyon hiçbir zaman aynı durumda bulunamaz.</span> Çünkü bu mümkün olsaydı, aralarında yer değiştirmeleri, toplam durumu asla etkilemez, böylece -|ψ&gt; = |ψ&gt;, yani |ψ&gt; = 0 bildirimini alırdık ki bu bir kuantum durumu için söz konusu olamaz. Bu özellik, <span style="font-style: italic;">Pauli dışarlama ilkesi</span><a href="../Text/notbolum6.xhtml#nu613" id="nu613d"><sup>[13]</sup></a> olarak bilinir ve bu ilkenin maddenin yapısı ile ilgili temel öngörüleri vardır. Maddenin tüm ana öğeleri gerçekten fermiyonlardır: Elektronlar, protonlar ve nötronlar. Dışarlama ilkesi olmaksızın madde kendi üzerine çökerdi!</p>

  <p>Yine on konumumuzu inceleyelim ve şimdi iki özdeş fermiyondan oluşan bir duruma sahip olduğumuzu varsayalım. Pauli ilkesine göre |0&gt; |0&gt; durumunu dışlıyoruz. (Birinci çarpanın İkincisiyle yer değiştirmesi sonucu eksi değerine değil kendine gider.) Ayrıca, |0&gt;|1&gt; durumu da bu haliyle işimize yaramaz, çünkü yer değişimiyle eksi değerine gitmez; fakat bunun yerine</p>

  <p id="sigil_toc_id_40" style="text-align: center;">|0&gt;|1&gt; - |1&gt;|0&gt;</p>

  <p>durumunu koyarak sorunu kolayca çözümleriz: (İstenirse, ortak bir 1/√2 çarpanı boylandırma amacıyla kullanılabilirdi.) Bu durum, birinci parçacığın İkincisiyle yer değiştirmesi koşulunda doğru şekilde işaret değiştirir, fakat şimdi |0&gt;|1&gt; ve |1&gt;|0&gt; durumlarına artık bağımsız durumlar olarak sahip değiliz. Bu <span style="font-style: italic;">iki</span> durumun yerine artık sadece <span style="font-style: italic;">bir</span> durum koyabiliriz!</p>

  <div><img alt="" src="../Images/RU2072.png"/></div>

  <p>Bu türden yalnızca durum var elimizde; bunları sıralanmamış |0&gt;, |1&gt;,... |9&gt; ayrı durumlarının çiftleri cinsinden yazabiliriz. Böylece, sistemimizde iki fermiyonlu bir durumu belirlemek için 45 kompleks sayı gerekir. Üç fermiyon için üç ayrı konum gerektiğine göre taban durumlarını şöyledir:</p>

  <p style="text-align: center;">|0&gt;|1&gt;|2&gt; +|1&gt;|2&gt;|0&gt; +|2&gt;|0&gt;|1&gt; -|0&gt;|2&gt;|1&gt; -|2&gt;|1&gt;|0&gt; -|1&gt;|0&gt;|2&gt;,</p>

  <p>Toplam (10 x 9 x 8) / 6 = 120 durum olduğuna göre, bir üç fermiyon durumunu tanımlamak için 120 kompleks sayı gerekiyor. Daha fazla sayıda fermiyonlar için durum buna benzerdir.</p>

  <p>Bir çift özdeş bozon için ise bağımsız taban durumları iki çeşittin</p>

  <p style="text-align: center;">|0&gt;|1&gt; +|1&gt;|0&gt;</p>

  <p>ve</p>

  <p style="text-align: center;">|0&gt;|0&gt;</p>

  <p>gibi durumlar olabilir; dolayısıyla toplam 10 x 11/2 = 55 kompleks sayı, iki bozonlu durumları tanımlamak için yeterlidir. Üç-bozonlu durumlar için üç ayrı çeşit durum vardır ve (10 x 11 x 12) / 6 = 220 kompleks sayı gerekir, ve bu böylece devam eder.</p>

  <p>Kuşkusuz, ana fikri iletebilmek amacıyla koşulları basitleştirerek açıklamaya çalıştım. Daha gerçekçi bir tanımlama, ana düşünce değişmese de, konum durumlarının tüm sürekliliğiyle verilmesini gerektirir. Yine küçük bir sorunumuz var. Kaçınılmaz olarak bir fermiyon olan bir spin 1/2 parçacığının her bir konumuna karşılık iki olası durum söz konusu: ‘↑’ (spin ‘yukarı’) ve ↓ (spin ‘aşağı’). Basitleştirilmiş sistemimizde bir tek parçacık için, on yerine yirmi taban durumuna sahibiz:</p>

  <p style="text-align: center;">|↑0&gt;, |↓0&gt;, |↑1&gt;, |↓1&gt;, |↑2&gt;, |↓2&gt;, ... |↑9&gt;, |↓9&gt;.</p>

  <p>Bunun dışında sistemimiz daha önceki örneklerde olduğu gibi tanımlanır (İki fermiyon için (20 x 19) / 2 = 190 kompleks sayı; üç fermiyon için (20 x 19 x 18) / 6 = 1140 sayı, vb. gerekir.).</p>

  <p>1. Bölümde bir olguya değinmiştim: Çağdaş kurama göre, insan bedenindeki bir parçacık, bu insanın oturduğu evin tuğlalarından birisindeki özdeş bir parçacıkla yer değiştirseydi, hiç bir şey olmazdı. Bu parçacık, bir bozon olsaydı |ψ&gt; durumu gerçekten hiç bir şekilde etkilenmezdi. Bu parçacık bir fermiyon olsaydı, |ψ&gt; durumu, fiziksel yönden |ψ&gt; durumuna eşdeğer -|ψ&gt; ile yer değiştirebilirdi. (Gerekli görürsek bu işaret değişmesi sorununu, değişim yapılırken iki parçacıktan birini 360° döndürerek basit bir önlemle giderebiliriz. Anımsarsanız, bozon durumların aksine, fermiyonlar böyle bir dönme sonucu işaret değiştirirler!) Çağdaş kuram (1926’lardan bu yana), gerçekten, fiziksel maddenin parçacıklarının kimliği sorusu hakkında bize önemli şeyler bildirmektedir. Bu parçacıkları ‘şu elektron’ veya ‘bu foton’ diye kesinlikle ayırt edemeyiz. ‘Birinci elektron burada ve İkincisi de orada’ şeklinde bir önerme, durum vektörünün |0&gt;|0&gt; şeklinde olduğunu savunmak demektir ki, biraz önce gördüğümüz gibi, böyle bir önerme, fermiyon durumu için söz konusu olamaz! Ancak, ‘birisi burada, diğeri şurada olmak üzere bir çift elektron vardır,’ diyebiliriz. Tüm elektron topluluğunu, veya tüm protonlar topluluğunu, veya tüm fotonlar topluluğunu savunmak kurallara uygundur (bu bile farklı parçacık türleri arasındaki <span style="font-style: italic;">etkileşmeleri</span> gözardı eder.) Bireysel elektronlar, bu genel tanıma birer yaklaştırmadır; bireysel protonlar veya fotonlar da aynı şekilde yaklaştırmalardır. Bu yaklaştırmalar bir çok amaca hizmet ederler fakat, süperiletkenlik, süperakışkanlık, ve lazer davranışı gibi aksine örneklerin gösterdiği gibi bu hizmeti de yerine getiremedikleri koşullar vardır.</p>

  <p>Fiziksel dünyanın, kuantum mekaniği tarafından sunulan resmi, klasik fiziğin bize sunmasına alışageldiğimiz resme hiç benzemiyor, ama sıkı durun - kuantum dünyasının daha ne tuhaflıkları var, göreceğiz!</p>

  <h2 id="sigil_toc_id_58">Einstein, Podolsky ve Rosen ‘İkilemi’</h2>

  <p>Bu bölümün başlarında değindiğim gibi Albert Einstein’ın görüşlerinin bazıları, kuantum kuramının temelini oluşturur. Anımsayacağınız gibi, 1905 yılı gibi oldukça erken bir tarihte elektromanynetik alanın kuantumu olarak ‘foton’ kavramını ilk kez o öne sürmüş ve bu kavramdan dalga-parçacık ikiliği fikri geliştirilmiştir. (‘Bozon’ kavramı da, kuramın odağını oluşturan diğer bir çok fikirler gibi, kısmen Einstein’a aittir.) Yine de Einstein, daha sonraları bu kavramlara dayanarak geliştirilen kuramın, fiziksel dünyanın geçici tanımından başka bir şey olabileceğini asla kabul edemedi. Kuramın olasılıkçı yönüne duyduğu hoşnutsuzluk çok iyi bilinir. Bu hoşnutsuzluğu 1926 yılında Max Born’un mektuplarından birine verdiği yanıtta özetlenmişti (Pais 1982, s. 443’teki alıntıdan):</p>

  <p><span style="font-weight: bold; font-style: italic;">“Kuantum mekaniği çok etkileyici. Fakat içimden bir ses bana yine de henüz bunun tam gerçek olmadığını söylüyor. Kuram pek çok şey bildiriyor ama bizi ‘Tanrı’nın sırlarına yaklaştırmıyor. Ne olursa olsun inanıyorum ki ‘O’ zar atmıyor”</span></p>

  <p>Ancak, görünüşe göre, Einstein’ı, kuramın bu fiziksel belirleyicilikten uzak oluşundan daha endişenlendiren yönü, kuantum kuramının tanımlanmış olduğu şekliyle görünüşte sahip olduğu <span style="font-style: italic;">nesnelsizlik</span> idi.</p>

  <p>Kuantum kuramını sergilerken, her ne kadar garip ve sağ duyuya aykırıymış gibi gelse bile, kuramın getirdiği dünya tasarımının gerçekten nesnel bir tasarım olduğunu vurgulamaya gayret ettim. Diğer yandan, Bohr’un bir sistemin kuantum durumunun (ölçmeler arasında) bir fiziksel gerçekliği olmadığı, sadece sistem hakkındaki ‘bilgimizin’ bir özetini içerdiği görüşünde olduğu anlaşılıyor. Fakat değişik gözlemciler bir sistem hakkında değişik bilgilenecekleri için, dalgafonksiyonu aslında ‘öznel’ bir nitelik almayacak mıdır? veya ‘her şey fizikçinin zihninde’ olmayacak mı? Yüzyıllar boyunca geliştirilmiş harikulade kesin bir fiziksel dünya resminin tamamen uçup gidivermesine izin veremeyiz; bu nedenle Bohr <span style="font-style: italic;">klasik düzeyde</span> dünyanın bir nesnel gerçekliği olduğunu görmek zorundaydı. Ancak bunun altında kalan kuantum düzeyindeki durumların bir gerçekliği yok gözüküyordu.</p>

  <p>Böyle bir tasarım, kuantum olguları ölçeğinde bile nesnel bir fiziksel dünyanın varlığına inanan Einstein’a itici geldi. Bohr’la girdiği sayısız tartışmada, sunulan bu kuantum resminin kendi içinde tutarsızlıkları olduğunu, ve bu nedenle kuantum kuramının altında daha derin bir yapı bulunması gerektiğini ve bunun klasik fiziğin gösterdiği resimlerle benzerlikleri olabileceğini göstermeye çalıştı (fakat başaramadı). Belki de kuantum sistemlerinin olasılık niteliklerinin altında, sistemin haklarında doğrudan bilgi sahibi olmadığımız içeriğinin veya ‘parçalarının’ istatistiksel katkıları bulunmaktaydı. Einsten’ın izleyicileri, özellikle David Bohm, ‘saklı değişkenler’ görüşünü geliştirdiler. Bu görüşe göre belli bir nesnel gerçeklik olacaktı, fakat bir sistemi kesin olarak tanımlayacak değişkenler bizim ulaşımımız dışında kaldığı için bunların bir ölçme öncesindeki değerleri bilinmeyecek; böylece kuantum olasılıkları oluşacaktı.</p>

  <p>Böyle bir saklı değişkenler kuramı, kuantum fiziğinin bütün gözlemsel olgularıyla tutarlılık içinde olabilir mi? Yanıt evet gözüküyor, ancak kuramın temel bir biçimde yerel olmaması koşuluyla. Buradan yerel olmayan saklı değişkenlerin sisteminin sonsuz uzaktaki kısımlarını anında etkileyebilmeleri anlamındadır! Bu da Einstein’ı özel görelilikle ilgili sorunlar nedeniyle mutlu etmezdi. Bunları daha sonra ele alacağım.</p>

  <p>En başarılı saklı değişkenler kuramı, de Broglie-Bohm modeli olarak tanınan kuramdır (de Broglie 1956, Bohm 1952). Bu gibi modelleri burada tartışacak değilim, çünkü bu bölümde amacım yalnızca standart kuantum kuramını genel çizgileriyle vermek olup, karşıt önerileri açıklamak değildir. Fiziksel nesnellikten yana olup da belirleyiciliği gözden çıkarmaya hazır olanlar için standart kuramın kendisi yeterlidir. Buna göre çoğu kez düzgün ve belirleyici bir <span style="font-style: italic;">U</span> sürecine göre gelişen, fakat bir genliğin klasik düzeye yükseltimi gerektiğinde <span style="font-style: italic;">R</span> yöntemine uyarak arada sırada tuhaf şekilde bir yerlere ‘atlayan’ durum-vektörüne ‘gerçekliği’ veren kavram gözüyle bakılır. Ancak, yerel olmama problemi ve görelilikle ilgili sorunlardan söz edilmez. Şimdi bunlardan bazılarına göz gezdirelim.</p>

  <p>Diyelim ki, A ve B bölgelerinden oluşan fiziksel bir sisteme sahibiz. A ve B bölgelerini iki farklı parçacık olarak kabul edelim. A’nın durumunu belirleyecek iki (birbirine dik) seçeneğin |ψ&gt; ve |ρ&gt; olduğunu, B’nin durumunu belirleyecek seçeneklerin ise |β&gt; veya |&gt; olduklarını varsayalım. Daha önce gördüğümüz gibi, genel birleşik durum, A durumu ile B durumunun sadece bir çarpımı (‘ve’) değil fakat bu gibi çarpımların bir birleştirimidir (‘artı’). (Bu durumda A ve B’nin ilişkili olduğunu (korelasyon) söyleriz.) Diyelim sistemin durumu şöyledir:</p>

  <p style="text-align: center;">|α&gt;|β&gt; + |ρ&gt;|σ&gt;</p>

  <p>Şimdi, |α&gt;’yı (EVET), |ρ&gt;’dan (HAYIR) ayırt etmek için A üzerinde bir evet/hayır ölçmesi yapalım. B’ye ne olur? Ölçme sonucu EVET ise, son durum</p>

  <p style="text-align: center;">|α&gt;|β&gt;</p>

  <p>olur; ölçme sonucu HAYIR ise, son durum şöyledir:</p>

  <p style="text-align: center;">|ρ&gt;|σ&gt;</p>

  <p>Buna göre A ile ilgili ölçümümüz B’nin durumunun, bir EVET yanıtıyla |β&gt;’ya atlamasına, HAYIR yanıtıyla ise |σ&gt;’ya atlamasına neden olur! B parçacığının A bölgesinin yakınında bir yerde yerelleşmesine gerek yoktur; ışık yıllarınca uzak olabilirler birbirlerinden. Fakat B, A’nın ölçülmesiyle aynı anda atlar!</p>

  <p>Fakat durun. Okuyucu “bu ‘atlama’ da neyin nesi?” diye soruyor olabilir. Şimdi örnekleyeceğim nesneler neden ‘atlamıyor’? İçinde bir beyaz top ve bir de siyah top bulunduğu bilinen bir kutu düşünün. Topları kutudan çıkarıp hiç bakmadan odanın iki ayrı köşesine fırlattığımızı varsayalım. Sonra toplardan birini incelediğimiz zaman beyaz olduğunu görürsek (yukarıdaki ‘|α&gt;’ gibi) -hey presto!- öteki topun siyah olduğu (‘|β&gt;’ gibi) anlaşılır! Öte yandan, ilk incelediğimiz top siyah ise (‘|ρ&gt;’), ikinci topun belirsiz durumu, bir anda, ‘kuşkusuz olarak, beyaza’ atlar (‘|σ&gt;’). Okuyucunun da bu konuda ısrar edeceği gibi, aklı başında hiç kimse, ikinci topun ‘kuşkulu’ durumundan ‘kuşkusuz siyaha’ veya ‘kuşkusuz beyaza’ ani değişikliğini, ilk top incelenir incelenmez yerel olmayan gizemli bir ‘etkinin’, bu toptan İkincisine doğru ilerlemesine bağlamaz.</p>

  <p>Oysa Doğa, gerçekte, bundan çok daha olağanüstüdür. Yukarıdaki örnekte, A üzerinde ölçme (gözlem) yapılmadan önce, diyelim, B’nin durumunun |β&gt; olduğunun ve A’nın durumunun |α&gt; olduğunun (ya da B’ninkinin |α&gt; ve A’nınkinin |ρ&gt; olduğunun) <span style="font-style: italic;">sistem</span> tarafından zaten ‘bilindiğini’ gerçekten düşünebiliriz; bilmeyen birisi varsa o da <span style="font-style: italic;">deneyi yapan kişi</span> idi. Gözlemci, A’nın |α&gt; durumunda olduğunu görünce, sadece B’nin |β&gt; durumunda olduğu <span style="font-style: italic;">sonucunu çıkarır.</span> Bu, yerel olarak saklı değişkenler kuramında olduğu gibi, ‘klasik’ bir görüş olup, hiçbir <span style="font-style: italic;">fi<span style="font-style: italic;">ziksel</span> ‘atlama’ gerçekten meydana gelmez.</span></p>

  <div>
    <img alt="" id="sekil6.30" src="../Images/RU2073.png"/>

    <p><b>Şekil 6.30. Bir spin-sıfır parçacığı, birisi elektron <span style="font-style: italic;">E</span> ve diğeri pozitron <span style="font-style: italic;">P,</span> olmak üzere iki spin 1/2 parçacığına bozunuyor. Spin 1/2 parçacıklarından birinin spininin ölçülmesi görünüşe göre aynı anda ötekinin spin durumunu saptar.</b></p>
  </div>

  <p>(Hepsi gözlemcinin usunda olup bitiyor!) Böyle bir görüş uyarınca, sistemin her parçası, kendisine uygulanabilecek herhangi bir deneyin sonuçlarını önceden ‘bilir’. Olasılıklar, yalnız, deneycinin bilgisizliğinden kaynaklanır. Böyle bir görüş, kuantum kuramından kaynaklanan karmaşık ve görünüşte yerel olmayan olasılıkların tümünü açıklamakta <span style="font-style: italic;">işe yaramaz.</span></p>

  <p>Bunu anlamak için yukarıdaki duruma benzer bir örnek vereceğiz. Ama bu kez, A ve B iyice ayrılıncaya kadar, A sistemine <span style="font-style: italic;">hangi ölçümün</span> uygulanacağına karar verilmeyecek. Bu durumda, B’nin davranışı seçilecek ölçme tarafından aynı anda etkilenir! Bu görünüşte ikilemli ‘EPR’ tipi ‘düşünce deneyi’ Albert Einstein, Boris Podolsky ve Nathan Rosen (1935) tarafından bulunmuştur. Ben burada, David Bohm (1951) tarafından ileri sürülen değişik bir şeklini kullanacağım. Hiç bir yerel ‘gerçekçi’ (örneğin, saklı değişkenli, veya ‘klasik tip’) tanımlamanın doğru kuantum olasılıkları veremeyeceği olgusu, John S. Bell’in dikkate değer bir teoreminden kaynaklanır. (bkz. Bell 1987, Rae 1986, Squires 1986.)</p>

  <p>Bir merkez noktasında bir spin-sıfır parçacığının bozunmasıyla, birine <span style="font-style: italic;">elektron</span> ve diğerine <span style="font-style: italic;">pozitron</span> (<span style="font-style: italic;">anti</span>-elektron) adını verdiğim iki spin 1/2 parçacık oluştuğunu ve bu parçacıkların birbirlerine zıt yönlerde dışa doğru ilerlediğini varsayalım (<a href="#sekil6.30">Şekil 6.30</a>). Açısal momentumun korunumu uyarınca, elektronun ve pozitronun spinlerinin toplamı sıfır olmalıdır. Çünkü bu, bozunmadan önceki parçacığın sahip olduğu açısal momentumdur. Bunun dolaylı olarak bildirdiği şudur: Elektronun bir yöndeki spinini ölçtüğümüz zaman, seçtiğimiz yön ne olursa olsun, pozitron spini buna <span style="font-style: italic;">zıt</span> yöndedir! İki parçacık birbirinden kilometrelerce veya hatta ışık yıllarınca uzakta olabilirler ama yine de bir parçacık üzerinde yapılan ölçümün <span style="font-style: italic;">seçimi,</span> görünüşte, ötekinin spin eksenini <span style="font-style: italic;">eşanlı olarak</span> belirler!</p>

  <p>Kuantum biçimciliğinin bizi bu sonuca nasıl ulaştırdığını görelim. İki parçacığın toplam sıfır açısal momentum durumunu,</p>

  <p>|Q&gt; durum vektörü ile gösterirsek, şöyle bir ilişki kurabiliriz:</p>

  <p style="text-align: center;"><span style="font-style: italic;">|Q&gt;=</span> |E↑&gt; |P↓&gt; - |E↓&gt; |P↑&gt;</p>

  <p>(Burada E elektron ve P pozitron). Yukarıdaki eşitlikte bileşenler, spinin yukarı/aşağı yönleriyle tanımlanmıştır. Görüldüğü gibi, durum tümüyle, yukarı spinli elektron ve aşağı spinli pozitron ile, aşağı spinli elektron ve yukarı spinli pozitronun çizgisel birleştirimidir. Böylelikle, elektronun yukarı/aşağı spin durumunu ölçersek ve gerçekten de yukarıya doğru olduğunu saptarsak, |E↑&gt; |P↓&gt; durumuna atlamalıyız ve buna göre pozitronun spin durumu aşağı yönde olmalıdır. Öte yandan, elektronun spin durumunun aşağıya doğru olduğunu bulursak, ilk durum |E↓&gt; |P↑&gt; durumuna atlar ve buna göre pozitronun spini yukarıya doğrudur.</p>

  <p>Şimdi, diyelim ki sağ ve sol olmak üzere iki zıt yönde bir başka çift elektron ve pozitron seçtiğimizi varsayalım:</p>

  <p style="text-align: center;">|E→&gt; = |E↑&gt; + |E↓&gt;, |P→&gt;= |P↑&gt; +|P↓&gt;</p>

  <p>ve</p>

  <p style="text-align: center;">|E←&gt; = |E↑&gt; - |E↓&gt;, |P←&gt;= |P↑&gt; - |P↓&gt;;</p>

  <p>Buna göre son durumu şöyle saptarız (isterseniz cebirsel işlemleri kontrol edin!):</p>

  <p>|E→&gt;|P←&gt; -|E←&gt;|P→&gt;</p>

  <p>=(|E↑&gt; + |E↓&gt;)(|P↑&gt; - |P↓&gt;) - (|E↑&gt; - |E↓&gt;)(|P↑&gt; +|P↓&gt;)</p>

  <p>=|E↑&gt; |P↑&gt; + |E↓&gt; |P↑&gt; - |E↑&gt;|P↓&gt; - |E↓&gt;|P↓&gt; - |E↑&gt; |P↑&gt; + |E↓&gt; |P↑&gt; - |E↑&gt;|P↓&gt; + |E↓&gt;|P↓&gt;</p>

  <p>= - 2(|E↑&gt;|P↓&gt; - |E↓&gt; |P↑&gt;)</p>

  <p>=-2|Q&gt; ,</p>

  <p>Bu son durum (önemsiz bir -2 çarpanı dışında) başlangıç durumuyla aynıdır. Öyleyse başlangıç durumunu da, sağa spinli elektron ve sola spinli pozitron ile sola spinli elektron ve sağa spinli pozitronun çizgisel birleştirimi olarak yorumlayabiliriz! Bu bildirim, elektronun yukarı/aşağı yerine sağ/sol yönünde spinini ölçmek için yararlıdır. Ölçme sonrasında elektron spininin gerçekten sağa doğru olduğunu saptarsak, spin durumu |E→&gt; |P←&gt; durumuna atlar, ve böylece pozitron sola spinlenir. Öte yandan, elektron spininin sola doğru olduğunu bulursak, spin durumu |E ←&gt; |P→&gt; durumuna geçer ve böylece pozitron sağa spinlenir. Elektronun spin durumunu herhangi bir başka yönde ölçseydik, elektron spininin ölçüm sonucuna bağlı olarak pozitronun spininin durumu aynı anda ya ölçüm yönüne ya da aksi yönüne atlardı.</p>

  <p>Elektronlar ve pozitronlarla verdiğimiz örneği, kutudan çıkarılan bir siyah ve bir beyaz top örneğimize neden uygulayamayalım? Örneğimizi daha da genelleştirelim ve biri siyah ötekisi beyaz iki top yerine, başlangıçta aynı yönde çalışırken daha sonra zıt yönlerde çalışan E ve P makinelerini ele alalım. Verilen herhangi bir yönde bir spin ölçümüne, E ve P makinelerinin her birinin EVET veya HAYIR yanıtı verdiğini varsayalım. Bu yanıt, her bir yön seçimi için tamamen makine tarafından belirlenebilir, veya belki de makine, olasılığı makine tarafından belirlenen olasılıklı yanıtlar verebilir yalnızca; ancak, yönleri ayrıldıktan sonra, <span style="font-style: italic;">E ve P makinelerinin her birinin birbirinden tamamiyle bağımsız davrandıklarını</span> varsayıyoruz.</p>

  <p>Biri E’nin spinini, öteki P’nin spinini ölçen spin ölçerlerimizin her iki tarafta yer aldıklarını, her bir ölçerde spin yönü için üç ayar bulunduğunu varsayalım; E-ölçeri için A, B, C, ayarları ve P-ölçeri için A', B', C' ayarları. A', B' ve C’nin her birisi sırasıyla A, B ve C’ye paralel olmalı; A, B ve C hepsi bir düzlem üzerinde bulunmalı ve birbiriyle aynı açıyı yapmalı, yani aralarındaki açılar 120° olmalı. (Şekil 6.31) Şimdi, her iki taraftaki bir çok farklı ayar değerleriyle, deneyin bir çok kez tekrarlandığını düşünelim. Bazen, E-ölçer EVET yanıtını kaydedecek (yani, spin ölçüm yapılan yönde: A’da, veya B’de veya C’de) ve bazen HAYIR yanıtını (spin ters yönde) kaydedecektir. Aynı şekilde, P-ölçeri bazen EVET ve bazen HAYIR yanıtını kaydedecektir. Gerçek <span style="font-style: italic;">kuantum</span> olasılıklarının sahip olmaları gereken iki özelliğine değinmeliyiz:</p>

  <div>
    <img alt="" src="../Images/RU2074.png"/>

    <p><b>Şekil 6.31. EPR ikileminin ve Bell teoreminin David Mermin tarafından tasarımlanan basit bir biçimi: Doğanın yerel gerçekliği görüşü ile kuantum kuramının sonuçları arasında çelişki olduğunu gösteriyor. E-ölçeri ve P-ölçeri, kendi taraflarındaki parçacıkların spinlerini ölçtükleri yönler için üçer ayara sahiptirler.</b></p>
  </div>

  <p>1. Her iki taraftaki ayarlar <span style="font-style: italic;">aynı</span> ise (yani, A ve A', vb.) iki ölçer tarafından verilen sonuçlar daima <span style="font-style: italic;">uyumsuzdur</span> (yani, P-ölçeri HAYIR kaydederken E-ölçeri EVET kaydeder, P-ölçeri EVET kaydederken E-ölçeri HAYIR kaydeder.)</p>

  <p>2. Ayar düğmeleri çevrilir ve birbirinden tümüyle bağımsız olarak ‘rasgele’ konumlara getirilirse, iki ölçümün <span style="font-style: italic;">birbiriyle uyumlu veya uyumsuz olması olasılıkları eşittir.</span></p>

  <p>1. ve 2. özelliklerin, daha önce verilmiş olan kuantum olasılık kurallarının doğrudan birer sonucu oldukları kolayca görülmektedir. Önce E-ölçerinin kayda başladığını varsayabiliriz. P-ölçeri, E-ölçeri tarafından ölçülen spin durumunun tersi spin durumuna sahip cisimciği bulur, böylece 1. özellik hemen ortaya çıkar. 2. özelliği göstermek için unutmamalıyız ki, aralarındaki açı 120° olan iki yönde, E-ölçeri EVET sonucunu verirse P-yönü, ölçümü yaptığı spin durumuyla 60° açıdadır; E-ölçeri HAYIR sonucunu verirse P-yönü, spin durumuna 120° açıdadır. Öyleyse, ölçümlerin uyuşması olasılığı 3/4 = 1/2 (1 + cos 60°), uyuşmaması olasılığı ise 1/4 = 1/2 (1 + cos 120°)’dir. Buna göre, üç P-ayarı için ortalama olasılık, E-ölçeri EVET yanıtını verirse, P-ölçerinin EVET yanıtını vermesi için 1/3 (0 + 3/4 + 3/4) = 1/2, P-ölçerinin HAYIR yanıtını vermesi için 1/3(1 + 1/4 + 1/4) = 1/2’dir (yani, E-ölçerinin EVET yanıtını onaylaması veya onaylamaması olasılıkları eşittir); E-ölçeri HAYIR yanıtını verirse yine aynı olasılık işlemi geçerlidir. Bu gerçekten 2. özelliktir. (bkz. s. 145).</p>

  <p>1. ve 2. özelliklerin, herhangi bir yerel gerçekçi modelle (yani, yukarıda ele aldığınız türde herhangi bir makineyle!) <span style="font-style: italic;">tutarsız</span> olmaları dikkate değer bir olgudur. Diyelim ki böyle bir modelimiz var. E-makinesi, A, B veya C olası ölçümlerinin her biri için hazırlanmalı. Yalnız <span style="font-style: italic;">olasılıklara dayalı</span> yanıt vermeğe hazırlanmış olursa, 1. özellik uyarınca, sırasıyla A', B' ve C' için, E-makinesinin yanıtını onaylamamak konusunda P-makinesi <span style="font-style: italic;">emin</span> olamazdı. Gerçekten, <span style="font-style: italic;">her iki</span> makine de, üç olası ölçümün her biriyle ilgili yanıtlarını kesinlikle önceden hazırlıklı olarak vermelidirler. Örneğin, bu yanıtlar, A, B, C için, sırasıyla, EVET, EVET, EVET ise sağ taraftaki parçacık, sağ taraftaki üç ayar için HAYIR, HAYIR, HAYIR vermeğe hazır olmalıdır. Bunun yerine, solda hazırlanan yanıtlar EVET, EVET, HAYIR ise sağdaki yanıtlar HAYIR, HAYIR, EVET olmalıdır. Diğer örnekler de esas olarak bunlara benzer. Şimdi bakalım bu örnek, 2. özellikle uyuşuyor mu? EVET, EVET, EVET/HAYIR, HAYIR, HAYIR karşılıklı yanıtları pek ümit verici değil, çünkü buna göre, olası A/A', A/B', A/C', B/A', vb. çiftlerin tümü için 9 red ve 0 kabul söz konusudur. Peki, EVET, EVET, HAYIR/HAYIR, HAYIR, EVET ve benzerlerine ne dersiniz? Bunlar 5 red ve 4 kabul verirler. (Kontrol etmek isterseniz teker teker sayın: Y/N, Y/N, Y/Y, Y/N, Y/N, Y/Y, N/N, N/N, N/Y - bunlardan beşi onaylamıyor, dördü onaylıyor.) 2. özelliğin öngördüğü duruma oldukça yaklaştık ama yeterince değil, çünkü kabullerle redler eşit olmalı. 1. özelliğe uygun çiftler de (HAYIR, HAYIR, HAYIR / EVET, EVET, EVET dışında: bu çiftler yine 9 red 0 kabul vereceği için durum daha da kötüdür) yine 5’e 4 verecektir. Kuantum mekaniksel olasılıklar üreten, önceden hazırlanmış <span style="font-style: italic;">hiç bir</span> yanıt kümesi yoktur. <span style="font-style: italic;">Yerel gerçekçi modeller geçersizdir.</span><a href="../Text/notbolum6.xhtml#nu614" id="nu614d"><sup>[14]</sup></a></p>

  <h2 id="sigil_toc_id_59">Fotonlarla Deneyler: Görelilikle ilgili<br/>
  bir sorun mu var?</h2>

  <p>Bu şaşırtıcı kuantum beklentilerinin gerçek deneyler tarafından doğrulanıp doğrulanmadığını sormalıyız. Biraz önce açıkladığımız varsayımsal deney, gerçekte uygulanmamış fakat benzer deneyler kütleli spin 1/2 parçacıkların spini ile değil, bir çift fotonun kutuplanmaları kullanılarak <span style="font-style: italic;">yapılmıştır.</span> Sözü edilen ayırım dışında, gerçek deneyler, temelde, söz konusu varsayımsal deneyle aynıdır; ancak kullanılan açılar (fotonların spin 1/2 yerine spin 1’e sahip olmaları nedeniyle) spin 1/2 için öngörülen açıların yarısı olmalıdır. Foton çiftlerinin kutuplanmaları, yönlerin çeşitli farklı birleştirimlerinden ölçülmüş olup çıkan sonuçlar, kuantum kuramının bildirimleriyle uyumlu, yerel gerçekçi modelle uyumsuz bulunmuştur!</p>

  <p>Bugüne değin elde edilmiş olan deney sonuçlarının en doğru ve en inandırıcı olanları Paris’te<a href="../Text/notbolum6.xhtml#nu615" id="nu615d"><sup>[15]</sup></a> Alain Aspect (1986) ve arkadaşları tarafından elde edilen sonuçlardır. Aspect’in deneylerinin bir başka ilginç yönü vardır: Fotonların kutuplanmalarının nasıl ölçüleceği ile ilgili ‘kararlar’, ancak fotonlar hareket halindeyken alınabilir. Bu nedenle, yaklaşan fotonun kutuplanma yönünü ölçmeyi tasarladığı yönü işaret ederek bir foton detektöründen fotona doğru ters taraftan ilerlemekte olan bir yerel olmayan ‘etkiyi’ düşünürsek, bu ‘etkinin’ ışıktan hızlı hareket etmesi gerekir! Kuantum dünyasının gerçeklerle tutarlı herhangi bir gerçekçi tanımı için, etkilerin ışıktan hızlı hareket edebilmeleri bağlamında, görünüşe göre <span style="font-style: italic;">nedensellik</span> olmamalı!</p>

  <p>Oysa, daha önce gördüğümüz gibi, görelilik söz konusu olduğu sürece, ışıktan hızlı sinyaller gönderilmesi çelişkilere neden olur (ve bizim ‘özgür istenç’ duygumuzla çelişir, vb., bkz. s. 80). Elbette bu doğru ama, EPR türü deneylerden kaynaklanan yerel olmayan ‘etkiler’, mesaj göndermek için kullanılabilecek özellikte değillerdir. Çünkü, görüldüğü kadarıyla, böyle bir amaçla kullanıldıkları takdirde, söz konusu çelişkilere neden olacaklardır. (Bu gibi ‘etkilerin’ sinyal göndermek için kullanılamayacağına ilişkin ayrıntılı bir gösterim 1980 yılında Ghirardi, Rimini ve Weber tarafından yapılmıştır.) Bir fotonun ‘dikey ya da yatay olarak’ (diyelim, 60°de veya 150°de bildirimi karşıtı olarak) kutuplanmış olduğunu bildirmenin, bu seçeneklerden tam olarak hangisinin geçerli olduğu bildirilmediği sürece bir yararı yoktur. ‘Bilginin’ birinci aşaması (yani, kutuplanma <span style="font-style: italic;">yönleri</span> seçenekleri) ışıktan hızlı <span style="font-style: italic;">(eşanlı)</span> ulaşırken, iki yönden hangisinde kutuplanacağına ilişkin bilgi, ilk kutuplanma ölçümünün <span style="font-style: italic;">sonucunu</span> ileten normal bir sinyal aracılığıyla daha yavaş ulaşır.</p>

  <p>Basit anlamda bilgi iletimi açısından, EPR türü deneyler, göreliliğin ‘nedenselliği’ ile çelişkili değilse de, ‘fiziksel gerçeklik’ tanımımızdaki görelilik <span style="font-style: italic;">ruhuyla</span> kesin bir çelişki içerisindedir. Durum vektörüne ilişkin <span style="font-style: italic;">gerçekçi</span> görüşün, yukarıda açıkladığımız (fotonlarla yapılan) EPR türü deneye nasıl uygulandığını görelim. İki foton dışa doğru ilerlerken, durum vektörü bunu tek birim gibi davranan bir foton <span style="font-style: italic;">çifti</span> olarak tanımlar. Foton çiftinin hiçbir elemanı tek başına bir nesnel duruma sahip değildir: Kuantum durumu yalnızca ikisi bir aradayken geçerlidir. Foton çiftinin elemanlarından hiçbirisi tek başına bir kutuplanma yönüne sahip değildir: Kutuplanma, iki foton birlikteyken sahip olunan bir nitelikdir. Bu fotonlardan birinin kutuplanması ölçüldüğü zaman, durum vektörü, ölçülmeyen fotonun kesin bir kutuplanmaya sahip olabilmesi için <span style="font-style: italic;">atlar.</span></p>

  <div>
    <img alt="" src="../Images/RU2075.png"/>

    <p><b>Şekil 6.32. İki fotonun bir spin-0 durumundan zıt iki yöne yayıldığı bir EPR deneyinde iki ayrı gözlemcinin aynı deney için oluşturdukları ‘gerçeklik’ tanımları birbirleriyle tutarsızdır. Sağa hareket eden gözlemci, sağdaki ölçme nedeniyle, soldaki durumun ölçmeden önce atladığına karar verirken, sola hareket eden gözlemci tam aksini düşünür!</b></p>
  </div>

  <p>Atlayan fotonun kutuplanması daha sonra tekrar ölçülürse olasılık değerleri, bilinen kuantum kurallarının bu fotonun kutuplanma durumuna uygulanması suretiyle doğrudan elde edilir. Duruma bu şekilde yaklaşım, doğru yanıtları verir. Gerçekten, kuantum mekaniğini normal olarak uygulama yöntemimiz budur. Fakat aslında bu bir görelilik kuramı görüşü değildir. Çünkü, kutuplanmaya ilişkin iki ölçüm, <span style="font-style: italic;">uzaysal ayırımlı</span> olarak adlandırılır; bunun anlamı, Şekil 5.21’deki <span style="font-style: italic;">R</span> ve <span style="font-style: italic;">Q</span> noktaları gibi, birinin diğerinin ışık konisinin dışında kalmasıdır. Bu ölçümlerden hangisinin gerçekte <span style="font-style: italic;">önce</span> yapıldığı sorusu fiziksel yönden bir anlam taşımaz, fakat ‘gözlemcinin’ hareket durumuna bağlıdır (Şekil. 6.32) ‘Gözlemci’ sağa doğru yeterli hızda ilerlerse, sağdaki ölçümün önce oluştuğunu düşünür; sola doğru ilerlerse, ölçümün önce solda meydana geldiğine karar verir! Oysa biz sağdaki fotonun önce ölçümlendiğini düşünürsek, soldaki fotonun önce ölçümlendiğini düşünmüş olmamız halinde elde edeceğimiz fiziksel gerçeklikten bambaşka bir gerçeklik tanımı elde ederiz! (Yerel olmayan ‘atlamaya’ neden olan farklı ölçümlemedir.) Fiziksel gerçekliğin verdiğimiz uzay-zaman tanımıyla, yerel olmayan kuantum mekaniksel tanımımızla dahi, özel görelilik arasında önemli bir çelişki vardır! ‘Kuantum gerçekçilerinin’ henüz çözümleyemediği ciddi bir bilmecedir bu çelişki (bkz. Aharonov ve Albert 1981). Daha sonra bu konuya tekrar dönmem gerekecek.</p>

  <h2 id="sigil_toc_id_60">Schrödinger Denklemi; Dirac Denklemi</h2>

  <p>Bu bölümün başlarında, bir çok yönden klasik fiziğin denklemlerine benzeyen ve iyi tanımlanmış, belirleyici (deterministik) bir denklem olan Schrödinger denklemine değinmiştim. Kurallar gereğince, bir kuantum sisteminde ‘ölçmeler’ (veya ‘gözlemler’) yapılmadığı sürece, Schrödinger’in denklemi geçerli kabul edilmelidir. Okuyucu, denklemin gerçek yazılışını merak edebilir:</p>

  <div><img alt="" src="../Images/RU2076.png"/></div>

  <p>Anımsarsanız, ħ Planck sabiti <span style="font-style: italic;">(</span>h<span style="font-style: italic;">/2π)</span> (ve i = √-1) ve |ψ&gt; üzerine işlem yapan ∂/∂t (zamana göre kısmi türev) |ψ&gt; nin zamanla <span style="font-style: italic;">değişim miktarını</span> verir. Schrödinger denklemi, H|ψ&gt; ’nin, |ψ&gt;'nin nasıl evrimleştiğini tanımladığını bildirir.</p>

  <p><span style="font-style: italic;">‘H’</span> nedir? Bir önceki bölümde değindiğimiz <span style="font-style: italic;">Hamilton fonksiyonudur</span> ama önemli bir farkla! Anımsayacağımız gibi klasik Hamilton fonksiyonu, sistemdeki tüm fiziksel nesnelerin hepsinin konum koordinatları <span style="font-style: italic;">q<sub>i</sub></span> ve momentum koordinatları <span style="font-style: italic;">p<sub>i</sub></span> cinsinden yazılan <span style="font-style: italic;">toplam enerji</span> ifadesidir. <span style="font-style: italic;">Kuantum</span> Hamilton fonksiyonunu elde etmek için aynı ifadeyi kullanırız, fakat her <span style="font-style: italic;">p<sub>i</sub></span> momentumu gördüğümüz yere <span style="font-style: italic;">q<sub>i</sub>’e</span> göre kısmi türev ile tanımlanan bir diferansiyel operatör koyarız. Daha açık anlatımla, <span style="font-style: italic;">p<sub>i</sub></span>'in yerine <span style="font-style: italic;">-i ħ ∂</span>/∂<span style="font-style: italic;">q<sub>i</sub></span> ifadesini koyarız. Buna göre, kuantum Hamilton fonksiyonumuz <span style="font-style: italic;">H,</span> yalnızca bir sayıyı değil türevleri ve çarpımları, vb. içeren (çoğu kez kompleks değerli) matematiksel bir <span style="font-style: italic;">işlemciye</span> dönüşür! Biraz hokus-pokusa benziyor! Fakat bu sadece matematiksel bir kurgulama değildir; işe yarayan gerçek bir <span style="font-style: italic;">sihirdir</span>! (Klasik bir ifadeden yola çıkarak bir kuantum Hamilton işlemcisi üretmek işlemi biraz ‘sanat’ gerektirir, fakat alışılmadık doğası dikkate alındığında yöntemin pek az belirsizlik içermesi dikkate değer bir olgudur.)</p>

  <p>Schrödinger denkleminin (<span style="font-style: italic;">H</span> ne olursa olsun) göz önünde bulundurulması gereken en önemli özelliği <span style="font-style: italic;">çizgisel</span> olmasıdır: Başka bir deyişle, eğer |ψ&gt; ve |φ&gt; bu denklemi sağlıyorlarsa, |ψ&gt; + |φ&gt; toplamı da sağlar; veya, daha doğrusu, <span style="font-style: italic;">w</span> ve <span style="font-style: italic;">z</span> sabit kompleks sayılar olmak üzere <span style="font-style: italic;">w</span> |ψ&gt; + <span style="font-style: italic;">z</span> |φ&gt; gibi herhangi bir toplam da aynı denklemi sağlar. Dolayısıyla, kompleks çizgisel birleştirim, Schrödinger denklemi için hep geçerlidir. İki olası alternatif durumun (kompleks) çizgisel birleştirimi, sadece <span style="font-style: italic;">U</span> işlemiyle ‘ayrıştırılamaz’! İşte bu nedenle, sadece <span style="font-style: italic;">bir</span> seçeneğin sonuçta ayakta kalması için, <span style="font-style: italic;">ayrı</span> bir yöntem olarak <span style="font-style: italic;">R</span> işlemine de gereksinim vardır.</p>

  <p>Klasik fizikteki Hamilton formalizmine benzer biçimde Schrödinger denklemi de sadece özel problemlere uygulanan bir denklem değildir, kuantum mekaniksel denklemler için genel bir çerçeve oluşturur. Uygun bir kuantum Hamilton fonksiyonu bir kez elde edilince, Schrödinger denklemi uyarınca durum vektörünün zaman evrimi, tıpkı |ψ&gt; Maxwell’inki gibi bir klasik alan denklemini sağlayan klasik alanmış gibi süregider. Aslında, |ψ&gt; bir tek foton durumunu tanımlarsa, Schrödinger denklemi Maxwell denklemlerine dönüşür! Bir tek foton durumunun sağladığı denklem, elektromanyetik alanın tümüyle ilgili bir denklemin<a href="../Text/notbolum5-6.xhtml#nua2XXV" id="nua2XXVd"><sup>[XXV]</sup></a> tamamen aynısıdır. Bu olgu, Maxwell alanının dalga davranışının ve daha önce şöylece değindiğimiz <span style="font-style: italic;">tek tek fotonların</span> kutuplanması olgusunun nedenidir. Başka bir örnek olarak, eğer |ψ&gt; tek elektron durumunu tanımlıyorsa, Schrödinger denklemi, Dirac’ın 1928’de bulduğu ve özgün sezgileriyle beslediği dikkate değer elektron dalga denklemine dönüşür.</p>

  <p>Gerçekte, Dirac elektron denklemi, Maxwell ve Einstein denklemlerinin yanısıra, fiziğin Büyük Alan Denklemlerinden birisi olarak nitelenmelidir. Bu denklemle ilgili yeterli bir izlenim yaratmak için burada konumuzdan uzaklaşmamı gerektirecek matematiksel görüşlere yer vermek gerekir. Bu nedenle, Dirac denkleminde |ψ&gt; değerinin, daha önce incelediğimiz gibi (s. 142) 360° dönme altında alışılmadık ‘fermiyon’ niteliği olan |ψ&gt;→ - |ψ&gt; özelliğine sahip olduğunu belirtmekle yetiniyorum. Dirac ve Maxwell denklemleri bir arada, kuantumlu alan kuramlarının en başarılısı olan kuantum elektrodinamiğinin ana öğelerini oluştururlar.</p>

  <h2 id="sigil_toc_id_61">Kuantumlu Alanlar Kuramı</h2>

  <p>‘Kuantumlu alanlar kuramı’ olarak tanınan konu, özel görelilik ile kuantum mekaniği görüşlerinin birleşmesinden doğmuştur. Standart (yani, göreli olmayan) kuantum mekaniğinden, belli türden parçacıkların sayısının sabit olmaması nedeniyle ayrılır. Her tür parçacık kendine ait <span style="font-style: italic;">karşıt</span> parçacığa sahiptir (bazen, fotonlarda olduğu gibi, asıl parçacığın aynısı.) Kütleli bir parçacık ve onun karşıt parçacığı, enerji oluşturmak üzere birleşip yok olabilir veya tersine böyle bir çift, enerjiden yaratılabilir. Gerçekte, parçacıkların sayısının kesin belirlenmesi dahi gerekmez, çünkü farklı sayıda parçacıklara sahip durumların çizgisel birleştirimlerine izin verilir. En önemli kuantumlu alanlar kuramı, temelde elektronların ve fotonların kuramı olan ‘kuantum elektrodinamiğidir’. Kuram, öngörülerinin doğruluğu ile dikkat çeker (örneğin, bir önceki bölümde, s. 7, değinilen ‘elektronun magnetik momentinin kesin değeri’ gibi.) Ancak, oldukça dağınık -ve tümüyle tutarlı olmayan- bir kuramdır; çünkü başlangıç aşamasında anlamsız ‘sonsuzluklar’ verir. Bu gibi belirsizliklerin ‘renormalizasyon’ olarak bilinen bir işlemle giderilmesi gerekir. Kuantumlu alan kuramlarının hepsine renormalizsayon işlemi uygulanamaz, uygulansa bile hesaplaması çok zordur.</p>

  <p>Kuantumlu alanlar kuramına en popüler yaklaşım ‘yol integrali’ yaklaşımıdır. Söz konusu yaklaşımda, kuantum çizgisel birleştirimleri yalnız (basit dalgafonksiyonları için olduğu gibi), farklı parçacık durumlarından değil fiziksel davranışın tüm uzay-zaman tarihçelerinden oluşur (popüler bir tanımlama için bkz. Feynman 1985). Ne var ki bu yaklaşım, kendine ait başka sonsuzluklara sahiptir ve ancak çeşitli ‘matematiksel hileler’ kullanılarak bunlardan bir anlam çıkarılabilir. Kuantumlu alanlar kuramının tartışılmaz gücüne ve etkileyici doğruluğuna karşın (bu gücünü ve etkisini gösterdiği bir kaç örnekte kuram başarıyla uygulanır), bizi yönlendirdiği herhangi bir ‘fiziksel gerçekliğin’, tanımına güvenmeden önce daha derin bir anlayışın eksikliğini duyarız.<a href="../Text/notbolum6.xhtml#nu616" id="nu616d"><sup>[16]</sup></a></p>

  <p>Şunu açıkça belirtmeliyim ki, kuantumlu alanlar kuramının, kuantum kuramı ve özel görelilik kuramı arasında sağladığı uyum sadece <span style="font-style: italic;">kısmidir -</span> yalnız <span style="font-style: italic;">U</span> ile ilgilidir, ve daha çok matematiksel olarak biçimsel niteliktedir. <span style="font-style: italic;">R</span> ile birlikte oluşan ‘kuantum atlamalarının’ tutarlı bir göreli yorumu sorununa, EPR türü deneylerde yaşadığımıza benzer zorluklara, kuantumlu alanlar kuramı değinmez bile. Aynı zamanda, evrensel kütleçekimiyle ilgili olarak tutarlı veya inanılır bir kuantumlu alanlar kuramı yoktur. 8. Bölümde, bu gibi konuların hiç de tamamen birbiriyle ilişkisiz olmadığını önereceğim.</p>

  <h2 id="sigil_toc_id_62">Schrödinger’in Kedisi</h2>

  <p>Tanımlamalarımıza başladığımızdan bu yana ilgi duymaktan kendimizi alamadığımız bir konuya sonunda geldik. Kriket toplarını aynı anda iki ayrı yerde göremediğimiz örneğinde olduğu gibi, klasik ölçekli nesnelerin kuantum çizgisel birleştirimlerini neden görmüyoruz? Nasıl oluyor da atomlar öyle bir ‘ölçme aygıtı’ oluşturuyorlar ki, <span style="font-style: italic;">R</span> yöntemini <span style="font-style: italic;">U</span> yönteminin önüne geçiriyor? Kuşkusuz bir ölçme aygıtı fiziksel dünyanın parçasıdır. Davranışını araştırıp bulmak üzere tasarımlanmış olabileceği kuantum mekaniksel öğelerden yapılmış bir aygıtı, incelenmekte olan fizik sistemiyle <span style="font-style: italic;">birlikte, bileşik bir kuantum sistemi</span> olarak neden kabul etmeyelim? Şimdi araya hiçbir gizemli ‘dış’ ölçüm giremez. Bileşik sistemin yalnızca <span style="font-style: italic;">U</span> uyarınca evrimleşmesi gerekiyor. Fakat böyle yapar mı? <span style="font-style: italic;">U’nun</span> bileşik sistem üzerindeki etkisi tümüyle belirleyici olup, sistemin kendine uygulamakta olduğu ‘ölçme’ veya ‘gözlem’ işleminde <span style="font-style: italic;">R</span>-tipi olasılıkçı belirsizliklere yer yoktur! Burada bir çelişki görülüyor; bu çelişki, Erwin Schrödinger (1935) tarafından bulunan ünlü düşünce deneyinde özellikle canlandırılmıştır: <span style="font-style: italic;">Schrödinger’in kedisi ikilemi.</span></p>

  <p>Duvarlarından ne içeriye ne de dışarıya hiçbir fiziksel etkinin geçemeyeceği şekilde mükemmel inşa edilmiş kilitli bir sandık düşünün. Sandığın içinde bir kedi ve Ayrıca herhangi bir kuantum olayı tarafından çalıştırılmaya hazır bir aygıt bulunduğunu varsayın. Kuantum olayı meydana geldiği anda aygıt içinde siyanür bulunan küçük bir şişeyi kırar ve kedi ölür. Böyle bir olay meydana gelmezse, kedi yaşayacaktır.</p>

  <div><img alt="" src="../Images/RU2077.png"/></div>

  <p><b>Şekil 6.33. Schrödinger’in kedisi-eklemeler yapılmış haliyle.</b></p>

  <p>Schrödinger’in özgün tarifinde kuantum olayı, bir radyoaktif atomun parçalanmasıydı. Ben bunu biraz değiştireceğim ve kuantum olayını, bir fotoselin bir foton tarafından uyarılması olarak alacağım. Bu olayda foton, önceden belirlenen bir durumdaki ışık kaynağı tarafından üretilmiş ve yarı saydam ayna tarafından yansıtılmış olacak (Şekil 6.33). Aynadaki yansıma, fotonun dalgafonksiyonunu iki kısma ayırır; bunlardan birisi yansıtılırken diğeri aynadan geçer. Yansıtılan fotonun dalgafonksiyonu bir fotoselde odaklanır ve böylece eğer foton, <span style="font-style: italic;">fotoselde kaydediliyorsa yansıtılmış demektir.</span> Bu aşamada siyanür gazı serbest bırakılır ve kedi ölür. Fotosel kayıt yapmazsa foton, yarı saydam aynadan geçerek arkadaki duvara <span style="font-style: italic;">iletilmiş demektir</span> ve kedi kurtulur.</p>

  <p>Sandığın <span style="font-style: italic;">içindeki</span> bir gözlemcinin bakış açısına göre (biraz tehlikeli olmakla birlikte), sandığın içerisinde olup bitenlerin tanımı gerçekten böyledir. (Gözlemciye koruyucu giysiler giydirsek iyi olur!) Ya foton yansıdığı için fotoselin kayıt yaparak ‘gözlemlenmiş’ olduğu ve kedinin öldüğü, <span style="font-style: italic;">ya da</span> fotoselin kayıt <span style="font-style: italic;">yapmadığı için</span> ‘gözlemlenmediği’ ve kedi ölmediği için fotonun iletilmiş olduğu kabul edilir. Ya biri ya da diğeri gerçekten meydana gelir: <span style="font-style: italic;">R</span> etkilidir ve her bir seçeneğin olasılığı yüzde 50’dir (çünkü <span style="font-style: italic;">yarı</span> saydam bir ayna kullanılmıştır). Şimdi, sandığın <span style="font-style: italic;">dışında</span> bulunan bir fizikçinin görüşünü alalım. Sandığın içindekilerin <span style="font-style: italic;">başlangıç</span> durum vektörünün, sandık kilitlenmeden önce gözlemci tarafından ‘bilindiği’ şeklinde alabiliriz. (Uygulamada bunun böyle olacağını iddia etmiyorum, ama kuantum kuramında <span style="font-style: italic;">ilke olarak,</span> gözlemcinin sandığın içindekileri bilmesine olanak olmadığını iddia edecek hiç bir şey yoktur.) Dışarıdaki gözlemciye göre, hiç bir ‘ölçme’ gerçekte yapılmamıştır ve böylece durum vektörünün tüm evriminin, <span style="font-style: italic;">U</span> ilkesine uygun olarak meydana gelmiş olması gerekir. Foton, önceden belirlenmiş durumunda kaynağından yayılır -her iki gözlemci bu konuda aynı görüştedir- ve dalgafonksiyonu iki demete ayrılır; her birindeki foton genliği, diyelim ki, 1/√2’dir (bunun mutlak değer karesi, 1/2 olasılığını verebilir). Sandığın içindekilerin tümü, dışarıdaki gözlemcinin görüşüne göre bir tek kuantum sistemi olduğu için, seçenekler arasındaki çizgisel birleştirimi kedinin ölçeğine kadar yükseltilmelidir. Fotoselin kayıt yapmasıyla ilgili genlik 1/√2, kayıt yapmamasıyla ilgili genlik yine 1/√2’dir. <span style="font-style: italic;">Her iki</span> seçenek, bir kuantum çizgisel birleştirimde eşit ağırlıklı olarak durumda yerlerini almalıdırlar. Dışardaki gözlemciye göre kedi, ölü durumu ile canlı durumunun çizgisel birleştirimindedir.</p>

  <p>Bunun böyle olması gerektiğine gerçekten inanıyor muyuz? Schrödinger, inanmadığını açıkça belirtmiştir. Aslında, kuantum mekaniğinin <span style="font-style: italic;">U</span> kuralının, bir kedi gibi büyük veya karmaşık bir nesneye uygulanmaması gerektiğini savunmuştur. Schrödinger denkleminin tanımında bir şeyler yanlış gitmiş olmalı. Kuşkusuz Schrödinger kendi denklemi hakkında kendisi söz sahibiydi ama, bu bize tanınmış bir ayrıcalık değildir! Bir çok (ve belki de çoğu fizikçi), aksine, <span style="font-style: italic;">U</span> kuralı lehine şimdi öylesine çok kanıt var ki -aleyhine hiç yok-, bir kedi ölçeğinde bile olsa, bu tür bir evrimden vazgeçmeye hakkımız yok diyeceklerdir. Bu görüş kabul edilirse, görünüşe göre, fiziksel gerçeklik konusunda çok <span style="font-style: italic;">öznel bir görüşe</span> doğru yöneliyoruz. Dışarıdaki gözlemci için kedi gerçekten canlı ve cansız olmanın çizgisel birleştirimindedir, ve yalnızca sandık açıldığı zaman kedinin durum vektörü ya bir duruma ya da ötekine atlayacaktır. Öte yandan, sandığın içindeki (özel giysili) gözlemci için, kedinin durum vektörü çoktan atlamış olacak, ve dışardaki gözlemcinin çizgisel birleştirimiyle en ufak bir ilgisi bulunmayacaktır.</p>

  <div><img alt="" src="../Images/RU2079.png"/></div>

  <p>Görünüşe göre durum vektörü ne de olsa ‘tümüyle gözlemcinin zihnindedir!’</p>

  <p>Durum vektörünü gerçekten böylesine öznel olarak yorumlayabilir miyiz? Diyelim ki dışardaki gözlemci, sadece sandığın içine ‘bakmaktan’ daha karmaşık bir şey yaptı. Diyelim ki, sandığın içindekilerle ilgili ön bilgisini ve Schrödinger denkleminin kendisine sağladığı geniş ‘hesaplama’ olanağını kullanarak, sandığın içindeki gerçek durumu veren, (‘doğru’ olarak!) |ψ&gt;yi bulsun (Burada |ψ&gt; gerçekten bir cansız kedi ile bir canlı kedinin çizgisel birleştirimini içerir.) Diyelim ki daha sonra, |ψ&gt; gerçek durumunu sandık içinde |ψ&gt;'ye dik olan herhangi bir şeyden ayıran o belli deneyi yapsın (Daha önce açıklandığı gibi, kuantum mekaniğinin kuralları uyarınca gözlemci, <span style="font-style: italic;">ilke olarak</span>, böyle bir deneyi, uygulamada son derece zor olmasına karşın, yapabilir.) İki olası sonuç sırasıyla ‘evet, sistem |ψ&gt; durumundadır’ ve ‘hayır, |ψ&gt; durumuna diktir’ olacaktır. Bu yanıtların olasılık oranları, sırasıyla, yüzde 100 ve yüzde 0’dır. Özellikle, |χ&gt; = | cansız&gt; - | canlı&gt; durumu için, yani |ψ&gt; durumuna dik durum için olasılık sıfıra eşittir. Deneyin bir sonucu olarak |χ&gt; bulunmasının olanaksızlığı, ancak her iki seçeneğin, yani | cansız&gt; ve |canlı&gt; seçeneklerinin <span style="font-style: italic;">bir arada varolmaları</span> nedeniyle doğabilir.</p>

  <p>Foton yol uzunluklarını (veya aynanın geçirgenlik oranını) biraz değiştirsek |cansız&gt; + |canlı&gt; durumu yerine bir başka toplam, diyelim |cansız&gt; - |canlı&gt;, vb. elde etsek bile bu sonucu değiştirmezdi: Bütün bu farklı toplamlar farklı deneysel sonuçlar verirler - kuşkusuz, ilke olarak! Bu nedenle, kediciğimizi etkileyen, ölüm ve yaşam arasındaki bir tür ortak varoluş bile değilmiş. Farklı <span style="font-style: italic;">kompleks</span> toplamlara izin veriliyor ve bunlar, ilke olarak, birbirinden ayırt edilebiliyormuş! Ancak, sandığın içindeki gözlemci için bütün bu birleşimler anlamsız görünür: Kedi ya canlıdır, ya da cansız. Bu tür ayırımdan nasıl bir anlam çıkarabiliriz? Bu (ve bununla ilgili) sorulara ilişkin görüşlere kısaca değineceğim - ama kuşkusuz hepsine aynı ölçüde tarafsız davranacağım söylenemez!</p>

  <h2 id="sigil_toc_id_63">Bugünün Kuantum Kuramında<br/>
  Çeşitli Yaklaşımlar</h2>

  <p>Her şeyden önce, |ψ&gt; durumunu, |ψ&gt; durumuna dik herhangi bir şeyden ayıran deney gibi bir deneyin yapılmasında açıkça görülen güçlükler var. Böyle bir deney, <span style="font-style: italic;">uygulamada,</span> bir dış gözlemci için olanaksızdır. Özellikle, |ψ&gt; durumunun daha sonraki aşamalarda ne olacağını hesaplamaya başlamadan önce dahi, sistemin tüm içeriğinin (iç gözlemci de dahil) kesin durum vektörünü bilmek zorundadır. Ne var ki, bu deneyin sadece uygulamada değil ilke olarak da olanaksız olduğunu, çünkü aksi halde ‘|canlı&gt;’ veya ‘|cansız&gt;’ durumlarından birini, fiziksel gerçeklikten ayırmak hakkına sahip olamayacağımızı öngörüyoruz. Sorun şu ki, kuantum kuramı, bugünkü haliyle, ‘olanaklı’ ve ‘olanaksız’ ölçmeler arasına kesin bir çizgi çizilmesi ile ilgili bir kural içermiyor. Belki böyle bir kesin ayırım olmalı ama günümüzdeki kurallarıyla kuantum kuramı buna izin vermiyor. Böyle bir ayırımı tanımlamak, kuantum kuramını <span style="font-style: italic;">değiştirmek</span> olurdu.</p>

  <p>İkinci olarak, pek de yabancısı olmadığımız bir görüş var ki, sistemin <span style="font-style: italic;">çevresini</span> yeterince dikkate aldığımız takdirde sorunların ortadan kalkacağını savunur. Sistemin içindekileri dış dünyadan tümüyle soyutlamak uygulamada <span style="font-style: italic;">gerçekten</span> olanaksızdır. Dış çevre, sistemin içindeki duruma dahil olur olmaz, dışardaki gözlemci sistemin içeriğini, tek durum vektörüyle verilmiş olarak kabul edemez. Hatta <span style="font-style: italic;">kendi</span> durumu bile, sistemin içeriği ile karmaşık bir şekilde ilişkilendirilmiş olur. Üstelik, birbiriyle iç içe girmiş muazzam sayıda farklı cisimcikler sisteme girecek, farklı olası çizgisel birleştirimlerin etkileri aşırı sayıda çok serbestlik dereceleri kazanarak evrende giderek daha fazla yayılacaktır. Bu kompleks çizgisel birleştirimleri basit olasılık ağırlıklı seçeneklerden ayırt etmenin <span style="font-style: italic;">pratik</span> bir yolu (diyelim, uygun girişim etkilerini gözlemleyerek) yoktur. Bu sistemin içeriğinin dış dünyadan soyutlanması meselesi bile değildir. Kedinin kendisi yığınla parçacıktan oluşur. Bu nedenle, canlı bir kedi ile cansız bir kedinin kompleks çizgisel toplamları <span style="font-style: italic;">sanki</span> basit bir olasılık karışımıymış gibi ele alınabilir. Ancak, ben bunu hiç de tatmin edici bulmuyorum. Bir önceki görüş uyarınca, girişim etkilerini elde etmenin hangi aşamada resmen ‘olanaksız’ sayılması gerektiğini, böylece kompleks birleştirimin genliklerinin mutlak değer karelerinin, ‘cansız’ ve ‘canlı’ bulma olasılıklarının ağırlıklarını vermelerinin bu aşamada açıklanıp açıklanamayacağını sorabiliriz. Dünyanın ‘gerçekliği’ bir bakıma ‘gerçekten’ bir <span style="font-style: italic;">reel</span> sayı olasılık katsayısı olsa bile kendini şu veya bu seçeneğe nasıl dahil eder? Yalnızca <span style="font-style: italic;">U</span> evrimine dayanarak <span style="font-style: italic;">gerçekliğin birleştiriminden</span> kendini, iki seçeneğin kompleks (veya reel) bir çizgisel birleştiriminden bu seçeneklerin <span style="font-style: italic;">birine veya ötekine</span> nasıl dönüştürebileceğini anlamıyorum. Öznel bir dünya görüşüne doğru geriye sürükleniyoruz sanki!</p>

  <p>Bazen bazıları karmaşık sistemlerin ‘durumlarla’ değil, <span style="font-style: italic;">yoğunluk matrisleri</span> denilen bir genellemeyle tanımlanmaları gerektiğini savunurlar (von Neumann 1955). Böyle bir tanımlama hem klasik olasılıkları, hem de kuantum genliklerini kapsar. Sonuçta, bir çok farklı kuantum durumu, gerçekliği temsil etmek amacıyla bir araya getirilir. Yoğunluk matrisleri yararlıdır ama tek başlarına kuantum ölçümüne ilişkin derin sorunlu konuları çözemezler.</p>

  <p>Gerçek evrimin belirleyici <span style="font-style: italic;">U</span> süreci olduğunu savunmaya çalışabiliriz, ama olasılıkları yaratan bileşik sistemin kuantum durumunun gerçekte ne olduğuna dair bilgimizde varolan belirsizliklerdir. Bu durumda tamamen ‘klasik’ görüşü, yani olasılıkların kaynağını, başlangıç durumundaki belirsizliklerle ilişkilendiren görüşü benimsemiş oluruz. Başlangıç durumundaki ufak farkların, klasik sistemlerdeki ‘kaos’ kavramı gibi, evrim içerisinde büyük boyutlu farklara dönüşeceği (örneğin hava tahminleri, bkz. 5. Bölüm s. 32) düşünülebilir. Ancak bu ‘kaos’ etkileri bizzat <span style="font-style: italic;">U</span> tarafından yaratılamaz çünkü <span style="font-style: italic;">U çizgiseldir.</span> istenmeyen çizgisel birleştirimler <span style="font-style: italic;">U</span> kapsamında sonsuza dek kalıcıdırlar! Böyle bir birleştirimi, seçeneklerden birine veya ötekine indirgemek için <span style="font-style: italic;">çizgisel olmayan</span> bir şeye gerek vardır; bu nedenle <span style="font-style: italic;">U</span> tek başına yararlı olamaz.</p>

  <p>Bir diğer görüş olarak, Schrödinger’in kedisi deneyinde, gözlemden açıkca belirgin tek sapmanın görünür nedeninin bilinçli gözlemcilerin (birisi (veya ikisi) içerde birisi dışarda olmak üzere) varlığı olduğuna dikkat edebiliriz.</p>

  <p>Belki kompleks kuantum çizgisel birleştirimi, <span style="font-style: italic;">bilinç</span> için geçerli değildir! Bu görüşle ilgili genel bir matematiksel model Eugene P. Wigner (1961) tarafından ileri sürülmüştür. Wigner, Schrödinger denkleminin çizgiselliğinin bilinçli (veya sadece ‘canlı’) nesneler için geçerli olmayabileceğini, seçeneklerden birini veya ötekini tercih edecek çizgisel olmayan bir yöntemin bu denklemin yerine kullanılmasını önermiştir. Kuantum olgusuna, bilinçli düşünme sistemimizde bir rol aramakta olduğum için ki -gerçekten de arıyorum- okuyucu, böyle bir öneriye olumlu yaklaşacağımı düşünebilir. Ancak, böyle bir öneriden hiç de hoşnut değilim. Dünyanın <span style="font-style: italic;">gerçekliğini</span> yansıtamayacak kadar taraflı ve rahatsız edici bir görüşe yönlendiriyor bu insanı. Evrenin, bilinçliliği barındıran köşeleri sayıca pek az ve birbirinden çok uzakta olabilir. Wigner’e göre, kompleks kuantum çizgisel birleştirimleri <span style="font-style: italic;">yalnız</span> bu köşelerde gerçek seçeneklere ayrışabilir. <span style="font-style: italic;">Bize</span> göre, öteki köşeler de evrenin geri kalan kısımlarıyla aynıdır, çünkü biz, kendimiz, gerçekte neye <span style="font-style: italic;">bakarsak</span> bakalım (veya gözlemleyelim), bilinçli gözlemimizin gerçek eylemleri nedeniyle, baktığımız şey, daha önce böyle yapmış <span style="font-style: italic;">olsun olmasın,</span> ‘seçeneklerine’ ayrışır. Böylesine taraflı bir görüş, dünyanın <span style="font-style: italic;">gerçeği</span> ile ilgili çok rahatsız edici bir tanımlamaya kaynak olabileceği için ben, kendi adıma, ancak büyük bir isteksizlikle böyle bir görüşü kabullenebilirim.</p>

  <p>Buna benzer bir görüş, <span style="font-style: italic;">katılımcı evren</span> adıyla bilinir (John A. Wheeler tarafından 1983 yılında ileri sürülmüştür), ve bilinçliliğin rolünü aşırı (farklı) bir uca götürür: Örneğin, gezegenimiz üzerinde bilinçli yaşamın evrimi, çeşitli zamanlarda meydana gelmiş uygun değişikliklerin (mutasyonların) sonucudur. Bu değişiklikler, her halde, kuantum olaylarıdır. Ve bu nedenle, varoluşu doğru mutasyonların ‘gerçekten’ oluşmasına bağımlı bilinçli bir varlık evrimleşinceye kadar sadece çizgisel birleştirimli biçimde varolacaklardır! Bu görüş uyarınca, geçmişimizi bugünkü varlığımızla bütünleştiren bizim kendimizin varoluşudur. Böyle bir tanımlamanın içerdiği döngülük ve ikilem bazılarına çekici gelebilir ama ben kendi adıma özellikle rahatsız edici buluyorum ve aslında pek de inandırıcı gelmiyor.</p>

  <p>Kendince mantıksal, fakat biraz önce değindiğim görüşten daha az tuhaf olmayan bir başka görüş, Hugh Everett III’e aittir (1957). <span style="font-style: italic;">‘Bir çok dünya’</span> adıyla bilinen bu görüşün yorumuna göre, <span style="font-style: italic;">R</span> evrimde asla rol oynamaz. Durum vektörünün tüm evrimi -ki bu gerçek olarak kabul edilmektedir- daima belirleyici <span style="font-style: italic;">U</span> yöntemiyle yönetilir. Bu durumda, Schrödinger’in kediciği, sandığın içindeki koruyucu giysili gözlemciyle birlikte, kedi yaşam ve ölümün bir birleştiriminde olmak üzere, kompleks çizgisel bir toplam halinde varolmaklar. Ancak, kedinin cansız durumu, içerdeki gözlemcinin bilinçlilik durumuyla ilişkilendirilmiştir, canlı durumu ise bir başka durumla (örneğin, kısmen de olsa kedinin bilinçliliği ile ve sandığın içeriğini öğrendiği zaman dışardaki gözlemcinin de bilinçliliği ile ilişkilendirilmiştir). Her bir gözlemcinin bilinç durumu ‘ikiye ayrılır’ kabul edildiğine göre her bir gözlemci iki kez varolacak, her varoluşunda farklı deneyimler edinecektir (yani, bir bilinç durumu ölü kediyi, ötekisi canlı kediyi görecektir.) Gerçekten, yalnız gözlemci değil, içinde yaşadığı tüm evren, dünyayı her ‘ölçmesinde’, iki (veya daha fazla) parçaya ayrılır. Böyle bir parçalanma, yalnız gözlemcilerin ‘ölçümleri’ nedeniyle değil genelde kuantum olaylarının makroskopik büyümesi nedeniyle, tekrar tekrar oluşur ve bu şekilde oluşan evren ‘dalları’ çılgınca kol budak salmaya başlar. Gerçekten, her olasılık seçeneği geniş bir birleştirimde hep bir arada varolacaktır. Bu bakımdan bu görüşe en ekonomik varsayım gözüyle bakmak zordur; fakat benim itirazım, bu yorumun ekonomik olmamasından kaynaklanmıyor. Benim anlamadığım, bilinçli bir varlığın, bir çizgisel birleştirimdeki seçeneklerden neden sadece ‘birinin’ bilincinde olması gerektiğidir. Bilinçliliğin hangi özelliği, bir ölü ve bir canlı kedinin kompleks çizgisel birleştiriminin ‘farkına varılmamasını’ öngörüyor? Bana öyle geliyor ki, birçok dünyalar görüşü, gözlemlediğimiz dünyayla uyumlaştırılmadan önce, bir bilinçlilik kuramına gereksinim vardır. Evrenin ‘gerçek’ (nesnel) durum vektörü ile gerçekten ‘gözlemlenmesi’ gerekli evren arasında ne gibi bir ilişkinin olduğunu anlamıyorum. <span style="font-style: italic;">R</span>’nin ‘görüntüsünün’, bir anlamda, bu tanıma tümdengelimli olarak dahil edilebileceği yolunda iddialar bulunmakla birlikte, ben bu iddiaların destek göreceğini sanmıyorum. En azından, sistemin işlemesi için daha fazla elemanlar gerekir. Bana öyle geliyor ki, ‘çok dünyalar’ görüşü, kuantum ölçmelerinin <span style="font-style: italic;">gerçek</span> sorunlarına eğilmek yerine, bizzat kendisi yığınla sorun yaratmaktadır. (Karşılaştırınız De Witt ve Graham 1973).</p>

  <h2 id="sigil_toc_id_64">Bütün Bunlar Bizi Nereye Getirdi?</h2>

  <p>Bütün bu karmaşık konular, şu veya bu ad altında, kuantum mekaniğinin <span style="font-style: italic;">herhangi bir</span> yorumunun, günümüzün kuramı olduğunu vurgulamaktadır. Standart kuantum kuramının bugüne değin, dünyayı nasıl tanımlamamız gerektiği hakkında, özellikle bu karmaşık konularla ilgili olarak bize neler bildirdiğini kısaca gözden geçirelim ve soralım: Buradan nereye gidiyoruz?</p>

  <p>Önce, anımsayın: Kuantum kuramının tanımları, alternatif olasılıklar arasındaki enerji farkları çok küçük düzeyde kaldığı sürece, yalnız moleküllerin, atomların veya atomaltı parçacıkların <span style="font-style: italic;">kuantum düzeyinde</span> değil daha büyük ölçeklerde de uygun şekilde (yararlı şekilde?) uygulanabilmektedir. Kuantum düzeyinde ‘seçenekleri’ bir tür kompleks katsayılı birleştirimlerde <span style="font-style: italic;">bir arada bulunur,</span> olarak kabul etmeliyiz. Katsayılar olarak kullanılan kompleks sayılara <span style="font-style: italic;">olasılık genlikleri</span> diyoruz. Kompleks katsayılı seçeneklerin farklı bir birleştirimi, farklı bir <span style="font-style: italic;">kuantum durumunu</span> tanımlar, ve herhangi bir kuantum sistemi böyle bir kuantum durumuyla açıklanmaktadır. Çoğu kez, <span style="font-style: italic;">spin</span> örneğinde en açık şekliyle görüldüğü gibi, bir kuantum durumunu oluşturan seçeneklerin, hangilerinin ‘gerçek’, hangilerinin yalnızca ‘toplamlar’ olduklarını bildiren hiç bir yol yoktur. Sistem, kuantum düzeyinde <span style="font-style: italic;">kaldığı</span> sürece, kuantum durumu tamamen <span style="font-style: italic;">belirleyici</span> bir şekilde evrimleşir. Belirleyici evrim <span style="font-style: italic;">U</span> süreci olup, <span style="font-style: italic;">Schrödinger denklemi</span> tarafından yönetilir.</p>

  <p>Farklı kuantum seçeneklerinin etkileri, seçenekler arasındaki farkları doğrudan algılayabilmemiz için, <span style="font-style: italic;">klasik düzeye</span> yükseltildiklerinde kompleks katsayılı birleştirimlerin artık etkilerini kaybettikleri görülür. Bunun yerine, kompleks genliklerin mutlak değer kareleri (yani, belirli bir kompleks düzlemde merkeze uzaklıkları) oluşturulmalıdır ve bu reel sayılar artık söz konusu seçeneklerle ilgili gerçek <span style="font-style: italic;">olasılıklar</span> olarak yeni bir rol üstlenirler. <span style="font-style: italic;">R</span> süreci uyarınca, seçeneklerden yalnız <span style="font-style: italic;">birisi</span> fiziksel deneyin gerçekliğinde ayakta kalır. (<span style="font-style: italic;">R</span> süreci, <span style="font-style: italic;">U</span> sürecinin tümüyle aksi olup, buna durum vektörünün indirgenmesi veya dalgafonksiyonunun çökmesi de denir.) İşte yalnız ve yalnız bu aşamada kuantum kuramının belirleyici olmaması özelliği devreye girer.</p>

  <p>Kuantum durumunun, <span style="font-style: italic;">nesnel</span> bir tanımlamaya olanak sağladığı güçlü bir şekilde savunulabilir. Ama bu biraz karmaşık ve hatta oldukça ikilemli bir tartışma olabilir. Birden fazla parçacık söz konusu olduğu zaman kuantum durumları çok karışık bir hale gelebilirler ve gelirler de. Tek tek parçacıklar kendi başlarına ‘durumlara’ sahip olmazlar, fakat yalnız öteki parçacıklarla karmaşık ‘dolaylı ilişkiler’ içerisinde varolabilirler ki buna ‘ilintiler’ (korelasyonlar) diyoruz. Bir bölgedeki bir parçacık, klasik düzeye yükseltimini sağlayan bir etki yaratması anlamında, ‘gözlemlendiği’ zaman <span style="font-style: italic;">R</span> yasasının devreye girmesi gerekir; fakat, görünüşe göre, bu durumda, gözlemlenen parçacığın karşılıklı ilişkide bulunduğu öteki parçacıklar <span style="font-style: italic;">eşanlı</span> etkilenir. Einstein - Podolsky - Rosen (EPR) tipi deneyler (Aspect’in deneyi gibi: Bir kuantum kaynağından çıkarak iki zıt yönde ilerleyen bir foton çiftinin, daha sonra birbirinden metrelerce uzaktayken kutuplanmaları ölçülür) kuantum fiziğinin karmaşık fakat o ölçüde temel gözlemsel özelliğini ortaya koyar: Kuantum fiziği <span style="font-style: italic;">yerel değildir</span> (bu nedenle Aspect’in deneyindeki fotonlar birbirinden bağımsız parçacıklar olarak işlem göremezler!) Eğer R’nin nesnel şekilde etkili olduğu düşünülürse (ki kuantum durumunun nesnelliğinin dolaylı bildirimine göre böyledir) bu durumda özel göreliliğin özüne aykırılık söz konusudur. (İndirgemeli) durum vektörünün <span style="font-style: italic;">nesnel biçimde gerçek uzay-zaman tanımı,</span> göreliliğin koşullarıyla tutarlı bir şekilde yapılamıyor demektir! Ancak, kuantum kuramının gözlemsel sonuçları görelilikle çelişmez.</p>

  <p>Kuantum kuramı R’nin <span style="font-style: italic;">ne zaman</span> ve <span style="font-style: italic;">neden</span> gerçekten (veya görünüşte?) rol alması gerektiğini bildirmez. Üstelik, klasik düzeyin neden klasik göründüğünü açıklamak konusunda da suskundur. Kuantum durumlarının ‘çoğu’, klasik durumlara hiç benzemez!</p>

  <p>Bütün bunlar bizi hangi noktada bırakıyor? Kuantum mekaniğinin, makroskopik cisimlere uygulandığında, <span style="font-style: italic;">yanlış</span> olması olasılığının, veya daha doğrusu, <span style="font-style: italic;">U</span> ve <span style="font-style: italic;">R</span> yasalarının yalnız daha eksiksiz fakat henüz bulunmamış bir kurama mükemmel yaklaşıklıklar sağlaması olasılığının ciddi bir şekilde düşünülmesi gerektiğine inanıyorum. Kuramın gözlemle sağladığı bu çok mükemmel uzlaşma, sadece <span style="font-style: italic;">U</span> yasasına değil bu iki yasanın bir araya getirilmesine bağlıdır. Eğer <span style="font-style: italic;">U</span> yasasının çizgiselliği makroskopik dünyaya da uzasaydı kriket toplarının ve benzerlerinin farklı konumlarının (veya farklı spinlerinin, vb.) kompleks çizgisel birleştirimlerinin fiziksel gerçekliğini kabul etmek zorunda kalırdık. Sadece sağ duyu bile, dünyanın aslında bu şekilde davranmadığını söyler! Kriket toplarının, <span style="font-style: italic;">klasik</span> fizikte yapılan tanımları gerçekten iyi yaklaşık tanımlardır. Oldukça iyi tanımlanmış konumlara sahiptirler, kuantum mekaniğinde izin verildiği gibi aynı anda iki ayrı yerde görülmezler. Eğer <span style="font-style: italic;">U</span> ve <span style="font-style: italic;">R</span> süreçleri yerine daha geniş kapsamlı bir yasa getirilebilseydi, Schrödinger denklemin aksine, böyle bir yeni yasa özünde çizgisel <span style="font-style: italic;">olmayacaktır</span> (çünkü <span style="font-style: italic;">R</span> çizgisel davranmaz). Bazıları buna itiraz ediyor ve çok haklı olarak, standart kuantum kuramının matematiksel şıklığının çizgiselliğinden kaynaklandığını belirtiyorlar. Ancak ben, kuantum kuramının gelecekte, çizgisellik özelliğini yalnız yaklaşık tanımlar için kullanabileceği, köklü bir değişime uğramamasının şaşırtıcı olacağını hissediyorum. Kuşkusuz böyle bir değişimin belirtileri şimdiden görülüyor: Newton’un şık ve güçlü evrensel kütleçekimi kuramı bu özelliklerini, kuramdaki kuvvetlerinin <span style="font-style: italic;">çizgisel</span> şekilde toplanabilmesine borçludur. Yine de, Einstein’ın genel görelilik kuramında çizgisellik kavramı yalnız (mükemmel olmasına karşın) bir yaklaşıklık olarak kalmıştır - ve düşününüz ki Einstein kuramının şıklığı, Newton’unkini aşar!</p>

  <p>Kuantum kuramının bilmecelerinin çözümünün yeni bir gelişmiş kuram bulmamızla mümkün olduğuna inandığımı açık açık söyledim. Bu, alışılmış görüş olmasa da tümüyle alışılmamış bir görüş de değildir. (Kuantum kuramının kurucularından çoğu aynı görüştedirler. Einstein’ın görüşlerine daha önce değinmiştim. Schrödinger (1935), de Broglie (1956) ve Dirac da (1939), kuantum kuramına geçici gözüyle bakmışlardır.) Kuramın böyle bir değişim geçireceğine inansak bile, bunun <span style="font-style: italic;">nasıl</span> gerçekleşeceğine ilişkin sınırlamalar büyük boyutlarda olacaktır. Belki bir tür ‘saklı değişkenler’ fikri sonunda kabul edilir nitelikte görülecektir. Fakat EPR tipi deneylerin sergilediği yerelsizlik kavramı, dünyanın ‘gerçekçi’ bir tanımının yapılmasını şiddetle engellemektedir. Oysa böyle bir tanım basit bir Uzay-zamanda, görelilik ilkeleriyle uyum sağlamamız için verilen kendine özgü yapıdaki Uzay-zamanda, rahatlıkla yapılabilirdi -bu nedenle çok daha köklü bir değişikliğe gerek olduğuna inanıyorum. Üstelik, kuantum kuramı ile deney arasında herhangi bir uyuşmazlığa rastlanmamıştır; elbette, çizgisel birleştirimli kriket toplarının varolmasının mümkün olmadığını aksine kanıt olarak kabul etmediğiniz sürece. Kanımca, çizgisel birleştirimli kriket toplarının varolmaması gerçekten bir karşıt kanıttır! Ama bu, tek başına, büyük yardım sayılmaz. Mikroskopik düzeyin altında kuantum kurallarının geçerli olduğunu, kriket toplarının düzeyinde ise söz sahibinin klasik fizik olduğunu biliyoruz. İkisinin arasında bir yerde, kuantum dünyasının klasik dünyayla nasıl kaynaştığını görmek için, yeni yasayı anlamamız gerekiyor. Yine, inanıyorum ki, eğer uslarımızı anlayabileceksek yeni yasaya gereksinimimiz olacak! Bütün bu nedenlerle inanıyorum ki, yeni ipuçları aramamız gerekli.</p>

  <p>Bu bölümde yer alan kuantum kuramı tanımlamalarımda, geometrik ve ‘gerçekçilik’ ayrıntılarını alışılagelmişten fazla vurgulamakla birlikte genelde herkesin bildiği bir biçimde yaklaştım. Bir sonraki bölümde, bize gerekli bazı ipuçlarını arıyacağız - geliştirilmiş bir kuantum mekaniği hakkında bazı izlenimler edinmemize yardımcı olacağına inandığım ipuçlarının peşine düşeceğiz. Yolculuğumuz evimize yakın bir yerde başlayacak ama çok uzaklara doğru yol almak zorunda kalacağız. Uzayın derinliklerine yapacağımız keşif gezisi sonrası geri döneceğiz, hem de ta zamanın başlangıcına!</p>
</body>
</html>