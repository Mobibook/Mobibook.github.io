<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body>
  <h1>VII. Bölüm<br />
  Evren Bilimi ve Zaman Oku<br /></h1>

  <h2 id="sigil_toc_id_65">Zamanın Akışı</h2>

  <p>Bilinçli duyularımızın en önemlisi, zamanın ilerleyişini duyumlamamızdır. Belirli bir geçmişten belirsiz bir geleceğe doğru durmaksızın yol alıyormuşuz <span style="font-style:italic;">gibi</span> hissederiz. Geçmişin geçmişte kaldığını, onunla ilgili yapacak hiçbir şeyimizin olmadığını hissederiz. Geçmiş değiştirilemez ve bir anlamda, hâlâ ‘orada öylece’ durur. Geçmişe ait bugünkü bilgimiz, kayıtlardan, anılardan ve bunlardan çıkardığımız sonuçlardan kaynaklanır, fakat geçmişin <span style="font-style:italic;">gerçek</span> olduğundan kuşku duymak eğiliminde değilizdir. Geçmiş bir şeydi ve (şimdi de) sadece bir şey <span style="font-style:italic;">olabilir.</span> Olan olmuştur, ne bizim ne de bir başkasının yapabileceği hiçbir şey yoktur! Öte yandan gelecek henüz belirsiz görünür. Bir şey de olabilir, başka bir şey de olabilir. Belki bu ‘seçim’ tamamıyla fizik yasalarıyla belirlenir veya belki kısmen kendi kararlarımızla (veya Tanrı’nın kararıyla) belirlenir; fakat bu ‘seçim’ hâlâ yapılmak üzere orada bekliyor. Geleceğin, kendisi ile ilgili olarak belirlediği ‘gerçekliği’ ne olursa olsun sadece <span style="font-style:italic;">olasılıklar</span> söz konusu olacaktır. Zamanın geçtiğini bilinçli olarak algılarken, uçsuz bucaksız ve görünüşte kararsız geleceğin tam şu andaki kısmı ‘gerçek’ olarak sürekli etkinleşmekte ve böylece artık değişemedikleri geçmişe girip gitmektedir. Bazen, potansiyel gelecekle ilgili seçimin gerçekleşmesini herhangi bir şekilde etkilemekten ve bu seçimi geçmişin sürekli gerçeğine dönüştürmekten kendimizi ‘sorumlu’ hissedebiliriz. Ama daha çok sorumluluktan kurtulmuş olduğumuza belki de şükrederek, geçmişin belirli kapsamı, kararsız geleceğe doğru önlenemez biçimde, kendine yol açıp geçerken kendimizi eli kolu bağlı bir seyirci gibi hissederiz.</p>

  <p>Oysa fizik, bildiğimiz şekliyle, başka bir öykü anlatır. Fiziğin tüm başarılı denklemleri zamana göre simetriktir. Zamanın bir akış yönünde ne kadar başarıyla uygulanabiliyorlarsa ötekinde de aynı şekilde uygulanabilirler. Gelecek ve geçmiş, fiziksel olarak tamamen aynı temel üzerine oturtulmuş gibi görünüyor. Newton’un yasaları, Hamilton’un denklemleri, Maxwell’in denklemleri, Einstein’ın genel görelilik kuramı, Dirac’ın denklemi, Schrödinger’in denklemi -hepsi, zamanın okunu geri çevirseydik, aynı etkinlikte, değişmeden kalırlardı <span style="font-style:italic;">(t</span> zaman koordinatını <span style="font-style:italic;">-t</span> olarak değiştiriyoruz). Kuantum mekaniğinin <span style="font-style:italic;">‘U’</span> kısmı da beraber klasik mekanik tümüyle zamanda geri çevrilebilir. Kuantum mekaniğinin ‘R’ kısmının gerçekten zamanda tersine çevrilip çevrilemeyeceği sorusu var. Gelecek bölümdeki tartışmanın odağını bu soru oluşturacaktır. Şimdilik bu soruyu bir yana bırakarak, konuya ‘alışıldık bir düşünceyle’ yaklaşalım ve başlangıçtaki izlenimlere karşın <span style="font-style:italic;">R</span> işleminin de gerçekten zamanda simetrik kabul edilmesi gerektiğine değinmekle yetinelim (bkz. Aharonov, Bergmann ve Lebowitz 1964). Bunu kabul edersek, geçmiş ve gelecek arasındaki ayırımın fizik yasalarımızca nerede öngörüldüğünü bulmak için görünüşe göre başka yerlere bakmak zorunda kalacağız.</p>

  <p>Bu konuyu ele almadan önce, başka bir zor ayırımdan, bizim zaman algılamalarımız ile modern fizik kuramının inanmamızı istediği zaman arasındaki ayırımdan bahsedelim. Görelilik gereğince, ‘şimdi’ diye bir kavram yoktur. Bu kavrama en yakın kavram, (II. cilt, s. 66) Şekil 5.21’de tasarımlandığı gibi, Uzay-zamanda bir gözlemcinin ‘eşanlı uzayıdır’, fakat bu tanım, gözlemcinin “hareketine’ bağlıdır! Bir gözlemciye göre tanımlanan ‘şimdi’, öteki gözlemcinin ‘şimdi’si ile uyuşmaz.<a href="../Text/notbolum7.xhtml#nu71" id="nu71d"><sup>[1]</sup></a> A ve <span style="font-style:italic;">B</span> uzay-zaman olayları ile ilgili olarak, bir U gözlemcisi <span style="font-style:italic;">B</span> olayının belirli geçmişe ait ve A olayının belirsiz geleceğe ait olduğunu düşünürken, ikinci bir V gözlemcisine göre A olayı değişmez geçmişe ve <span style="font-style:italic;">B</span> olayı belirsiz geleceğe ait olabilir! (Şekil 7.1) A ve <span style="font-style:italic;">B</span> olaylarından her birinin belirsiz kaldığını, diğeri kesin olmadığı sürece, anlamlı şekilde ileri süremeyiz. (II. cilt, s. 67)’deki tartışmamızı ve Şekil 5.22’i anımsayınız. İki kişi yolda karşılaşırlar. Bunlardan birisine göre, Andromeda uzay filosu yolculuğuna çıkmıştır bile; diğerine göre yolculuğun yapılıp yapılmayacağına henüz karar verilmemiştir.</p>

  <div>
    <img alt="" src="../Images/RU3002.png" />

    <p><b>Şekil 7.1. Zaman gerçekten ‘akar’ mı? <span style="font-style:italic;">U</span> gözlemcisine göre A henüz ‘belirsiz’ gelecekteyken, <span style="font-style:italic;">B</span> ‘belirlenmiş’ geçmişte olabilir. V gözlemcisi ise aksi görüşte!</b></p>
  </div>

  <p>Aynı kararın sonucu ile ilgili belirsizlik hâlâ nasıl olabilir? İki kişiden <span style="font-style:italic;">her birine</span> göre karar zaten verilmişse, elbette herhangi bir belirsizlik <span style="font-style:italic;">olamaz.</span> Uzay filosunun yola çıkması bir kaçınılmazlıktır. Aslında, iki kişiden hiçbiri uzay filosunun yola çıktığını henüz <span style="font-style:italic;">bilemez.</span> Bunu yeryüzünden yapılacak teleskopik gözlemlerle filonun seyretmekte olduğu açıklandığında, yani daha sonra öğreneceklerdir. Bunun üzerine, birbirlerine rastladıkları ana geri dönerler<a href="../Text/notbolum7.xhtml#nu72" id="nu72d"><sup>[2]</sup></a> ve o <span style="font-style:italic;">an</span> hakkında şu sonuca varırlar: Birine göre, uzay filosunun yolculuk kararı belirsiz gelecektir, ötekine göre ise karar belirli geçmiştedir. <span style="font-style:italic;">O anda,</span> bu gelecekle ilgili herhangi bir belirsizlik var mıdır? Ya da <span style="font-style:italic;">her iki</span> kişinin de geleceği zaten belirlenmiş miydi?</p>

  <p>Öyle görünüyor ki, herhangi bir şey kesinse, tüm uzay-zaman gerçekten kesin olmalıdır! ‘Belirsiz’ gelecek olamaz. Uzay-zamanın <span style="font-style:italic;">tümü,</span> belirsizliğe hiç yer bırakmaksızın kesinleştirilmelidir. Gerçekten de, Einstein’ın bizzat ulaştığı sonuç budur (bkz. Pais 1982, s. 444). Üstelik, zaman akışı da söz konusu değildir. Sadece ‘uzay-zaman’ vardır ve bu Uzay-zamanda, geleceğin sınırlarını önlenemez şekilde aşıp geçmeye çalışan belirli geçmişe yer yoktur! (Okuyucu, kuantum mekaniğinin ‘belirsizliğinin’ bu konuyla ilgisini merak edebilir. Kuantum mekanikçilerin sorunlarına gelecek bölümde yer vereceğim. Şimdilik, klasik tanımlamalar çerçevesinde düşünmek daha doğru olacaktır.)</p>

  <p>Bana öyle geliyor ki, zamanın akışı ile ilgili olarak bizim bilinçli duyumlarımızla fiziksel dünyanın gerçekliğini öneren (harikulade doğru) kuramlarımız arasında ciddi aykırılıklar vardır. Böyle aykırılıklar bilinçli algılamalarımızın altında yatan fizik hakkında bizlere derin bazı şeyler söylemektedir. Ben inanıyorum ki bu algılamalarımızın altında yatan her neyse uygun bir tür fizik yardımıyla anlaşılabilecektir. En azından açıkça görülen odur ki, fizik hangi işlevi görüyor olursa olsun, temelde zamanda simetrik olmayan, başka deyişle geçmişle gelecek arasında ayırım yapan bir içeriği olmalıdır.</p>

  <p>Fizik denklemleri böyle bir ayırımı yapmıyor görünüyorsa, ‘şimdi’ kavramı görelilikle fazlaca uyuşmasa dahi, dünyayı onlara göre algıladığımızı varsaydığımız daha uygun fizik yasalarını bulmak için nereye bakmamız gerekir? Aslında söz konusu aykırılıklar benim ima ettiğim kadar ciddi değildir. Fizik anlayışımız gerçekte, salt zaman evrimini tanımlayan denklemlerden <span style="font-style:italic;">başka</span> önemli bileşenlere de sahiptir ve bunlardan bazıları gerçekten zamanda simetrik değildirler. Bunlardan en önemlisi, <span style="font-style:italic;">termodinamiğin ikinci yasasıdır.</span> Şimdi bu yasanın anlatmak istedikleri hakkında bir fikir edinelim.</p>

  <h2 id="sigil_toc_id_66">Entropinin Önlenemez Artışı</h2>

  <p>Masanın kenarına yerleştirilmiş bir bardak su düşünün. Dokunursanız, büyük olasılıkla yere düşer, bardak paramparça olur, su ve cam kırıkları halıya veya döşemeye yayılır, suyun büyük bölümü halı tarafından emilir. Bir bardak suyumuz, büyük bir sadakatle fizik denklemlerini izlemiştir. Newton’un tanımlamaları gerçekleşmiştir. Bardağın ve suyun atomlarının her biri Newton’un yasaları gereği davranmıştır (Şekil 7.2). Şimdi bu örneği zamanda geriye döndürelim. Söz konusu yasaların zamanda tersinebilmesi uyarınca, dökülen su halıdan ve döşemeden aynen geriye akarak, saçılan parçacıklarını alelacele toparlayıp eski haline dönen bardağın içine girebilir ve böylece tekrar oluşan bir bardak su yerden, masa yüksekliği boyunca sıçrayarak, masanın kenarındaki ilk konumunu alabilir. Bütün bunlar, bardağın düşmesi ve paramparça olması kadar, Newton yasalarına uygundur!</p>

  <p>Okuyucu, bardağı yerden masaya kaldıran enerjinin nereden geldiğini merak ediyor olabilir. Bu hiç sorun değil. Enerjiyle ilgili bu gibi bir sorun olamaz, çünkü bardağın masadan <span style="font-style:italic;">düşmesi</span> durumunda, düşme eyleminde kazandığı enerji bir yere gitmelidir.</p>

  <div>
    <img alt="" src="../Images/RU3013.png" />

    <p><b>Şekil 7.2. Mekaniğin yasaları zamanda tersinebilir; fakat, sağ kareden sol kareye geçişteki zaman sıralaması asla gözlenemezken, sol kareden sağ kareye geçiş olağan bir zaman sıralamasıdır.</b></p>
  </div>

  <p>Aslında, düşen bardağın enerjisi <span style="font-style:italic;">ısıya</span> dönüşür. Cam parçacıklarındaki, sudaki, halıdaki ve döşemedeki atomlar, bardağın yere çarpmasını izleyen anda, olduklarından biraz daha hızlı şekilde rasgele oraya buraya hareket ediyor olacaklardır, yani cam parçaları, su, halı ve döşeme, öncekine göre biraz daha <span style="font-style:italic;">ısınmış</span> olacaklardır (Bu arada, buharlaşma nedeniyle olası ısı kaybını dikkate almıyoruz - ama ısı kaybı da ilke olarak tersinebilir). <span style="font-style:italic;">Enerjinin korunumu</span> yasası uyarınca bu ısı enerjisi, masadan düşen su dolu bir bardağın düşme anında kaybettiği enerjiye eşittir. Böylece, söz konusu azıcık ısı enerjisi, bardağı tekrar masaya kaldırmaya yeterlidir! Isı enerjisinin, enerjinin korunumu yönünden dikkate alınması gerektiğini anlamak önemlidir. Enerjinin korunumu yasası, ısı enerjisi dikkate alındığı zaman, <span style="font-style:italic;">termodinamiğin birinci yasası</span> olarak anılır. Termodinamiğin birinci yasası, Newton mekaniğinin bir tümdengelimi olduğu için zamanda simetriktir. Birinci yasa, bardağın ve suyun tekrar bir araya gelerek, masaya geri dönmelerini herhangi bir şekilde sınırlamaz.</p>

  <p>Böyle şeylerin oluşumunu göremeyiz çünkü, cam kırıklarındaki, sudaki, döşeme tahtalarındaki ve halıdaki atomların ‘ısıl’ eylemi karmakarışık olacak ve böylece atomların hepsi yanlış yönlerde hareket ediyor olacaklardır. Bardağın kendini, etrafa saçılan su damlalarıyla da tekrar bir araya getirerek masadaki ilk konumuna düzen içerisinde yerleştirmesi için tuhaf şekilde kesin bir uyuma ihtiyacı vardır. Etkin bir kesinlilik varsa o da böyle bir uyumlu eylemin var olmayacağıdır! Böyle bir uyum ancak çok şaşırtıcı bir rastlantı - ‘mucize’ diyebileceğimiz türde bir olayla gerçekleşebilir!</p>

  <p>Fakat, zamanın öteki akış yönünde böyle bir uyumlu eylem olağandır. Fiziksel durumda büyük ölçüde bir değişiklik (örneğimizde su dolu bardağın kırılması ve suyun dökülmesi) oluşmadan <span style="font-style:italic;">önce</span> değil, oluştuktan <span style="font-style:italic;">sonra</span> koşuluyla, parçacıkların uyumlu hareketlerini nasılsa rastlantı saymıyoruz. Parçacık eylemleri, böyle bir olay ertesi gerçekten son derece uyumlu olmalı, çünkü her bir atomun eylemini aksi yönde çevirdiğimizde, bu eylemlerin doğası gereği sonuç davranışı -bardağın parçalarının tekrar birleşmesi, bardağın suyla dolması ve tamamen ilk konumuna yerleşmesi- için gereken davranışın tıpatıp aynısı olurdu.</p>

  <p>Son derece uyumlu bir eylem, geniş ölçüde bir değişikliğin <span style="font-style:italic;">nedeni</span> değil <span style="font-style:italic;">sonucu</span> olarak kabul edilirse uygun ve olağan bir eylemdir. Ne var ki, ‘neden’ ve ‘sonuç’ sözcükleri, zamanda simetri sorusunu çağrıştırmaktadır. Konuşma dilimizde bu sözcükleri, ‘nedenin’ ‘sonuçtan’ önce geldiğini ima ederek kullanırız. Fakat, geçmişle geleceğin arasındaki fiziksel farkı anlamaya çalışıyorsak, geçmiş ve gelecekle ilgili günlük duyularımızı tartışmamıza düşünmeden aşılamaktan kaçınmalıyız. Bunu yapmanın son derece güç olduğu hakkında okuyucuyu uyarmalıyım, fakat bu konuda elimizden geleni yapmak zorundayız. Sözcükleri, geçmiş ve gelecek arasındaki fiziksel ayırım konusunda önyargı verecek şekilde kullanmamaya özen göstermeliyiz. Bu nedenle, koşullar elverseydi, nedenlerin gelecekte, sonuçların geçmişte yer aldıklarını varsayabilirdik! Klasik fiziğin belirleyici denklemleri (veya, kuantum fiziğinde U’nun uygulanması) gelecek yönünde evrim tercihine sahip değildir. Bu denklemler geçmişe evrimlenme ile ilgili olarak aynı etkinlikle kullanılabilir. Geçmişin geleceği belirlediği gibi, gelecek de aynı şekilde geçmişi belirleyebilir. Bir sistemin herhangi bir durumunu gelecekte, herhangi bir zorunlu şekilde belirleyebiliriz ve sonra bu durumu, geçmişte nasıl olması gerekiyorsa ona uygun şekilde hesaplamak için kullanırız. Sistemle ilgili denklemleri zamanda normal gelecek yönde evrimleştirirken, geçmişe ‘neden’ geleceğe ‘sonuç’ gözüyle bakmamıza izin verilse, bu durumda, denklemleri zamanda geçmiş yönüne doğru evrimleştirme ile ilgili aynı ölçüde geçerli yöntemi uyguladığımız zaman, herhalde, geleceği ‘neden’ ve geçmişi ‘sonuç’ saymalıyız.</p>

  <p>Ancak, neden ve sonuç sözcüklerinin kullanımı ile ilgili başka bir şey var ve bu olaylardan hangisinin geçmişte hangisinin gelecekte oluşacağı konusu değildir. Bizim evrenimize uygulanabilen zamanda simetrik klasik denklemlerin uygulanabildiği, ama olağan davranışların (bardağın kırılması, suyun dökülmesi, vb.), zamanda tersinmiş oluşumlarıyla birlikte bulunduğu bir evren düşünelim. Diyelimki, bu evrende, alışık olduğumuz davranışların yanı sıra, bazen kırılan bardaklar kırıklarını toplayarak kendilerini yeniden oluşturabiliyor, dökülen suyu toplayıp mucizevi bir şekilde kendini tekrar doldurabiliyor ve tekrar masanın üstüne sıçrayabiliyor; diyelim ki, bazen, tavada pişirilen yumurtalar kendilerini sihirli bir şekilde çiğ duruma getiriveriyorlar, kırık kabuklarına tekrar giriveriyorlar, kırık kabuklarını mükemmelen bir araya getirerek kendilerini ilk durumlarına getiriveriyorlar; şekerli kahvedeki şeker taneleri, erimeden önceki kesme şekerlere dönüşüp hop diye avucumuza atlayıveriyorlar. Böyle olayların olağan olduğu bir dünyada yaşasaydık kuşkusuz bu olayların ‘nedenlerini’, atomların birbiriyle ilişkilendirilmiş davranışı üstüne inanılmaz şekilde olanaksız gözüken rastlantılara bağlamaz, herhangi bir ‘teleolojik etkiden’ kaynaklandıklarını, bu etki altındaki nesnelerin bazen arzu edilen makroskopik bir bütünleşmeyi gerçekleştirmek için uğraştıklarını düşünürdük. ‘Bakın!’ derdik, ‘İşte yine oluyor. Halıya dökülüp saçılanlar yine bir bardak su olacak!’ Bu olayı izlerken atomların, masanın üzerinde bir bardak su olmak için hangi yolu izlemeleri gerektiğini bildikleri <span style="font-style:italic;">için</span> kendilerini bu amaca doğru olarak yönlendirdiklerini düşünürdük. Masadaki bardak ‘neden’ ve yerdeki rasgele birikmiş atomlar, ‘sonucun’ zaman içinde ‘nedenden’ önce oluşmuş olmasına karşın, ‘sonuç’ olurdu. Aynı şekilde, tavadaki yumurtaların atomlarının son derece uyumlu eylemi, yeniden inşa edilen yumurta kabuğunun içine atlamalarının ‘nedeni’ değildir fakat, gelecekteki olayın ‘etkisidir’; ve küp şeker, kahvede eriyen parçalarının atomları olağanüstü bir doğruluk ve kesinlikle hareket ettikleri için değil, gelecekte de olsa, birisi elinde tutacağı için kendini yeniden bir araya getirerek fincandan dışarıya fırlar.</p>

  <p>Kuşkusuz dünyamızda böyle şeylere tanık olmuyoruz veya daha doğrusu, normal deneyimlerimizle <span style="font-style:italic;">birlikte var olan</span> böyle şeyleri görmüyoruz. Dünyamızda gördüklerimizin <span style="font-style:italic;">tümü,</span> biraz önce tanımlananın tam tersi olayları da içerseydi, sorun yoktu. ‘Geçmiş’ ve ‘gelecek’, ‘önce’ ve ‘sonra’, vb. terimlerin, tüm tanımlamalarımızda birbiriyle yerlerini değiştirirdik, olur biterdi. Zaman, ilk belirlenen yönden aksi yönde ilerliyor varsayardık ve varsayılan dünyayı, kendi dünyamızı tanımladığımız şekilde tanımlardık. Ancak, burada farklı bir olasılığı, fiziğin zamanda simetrik denklemleriyle tutarlı olarak, kırılan ve dağılan ile kırılan parçalarını tekrar bir araya getiren su bardaklarının <span style="font-style:italic;">birlikte var olabildikleri</span> bir olasılığı öngörüyorum. Böyle bir dünyada, zamanın akış yönü hakkındaki seçimimizi sadece tersine çevirmekle, alıştığımız tanımlamalarımızı koruyamayız. Elbette dünyamız böyle değil, ama neden? Bu gerçeği anlamaya başlayabilmemiz için size varsayımlı bir dünya çizdim. Böyle bir dünyada, kırılmamış bardaklar, kırılmamış yumurtalar veya elde tutulan bir küp şeker gibi büyük makroskopik şekillenimleri tanımlayabileceğimizi kabul etmenizi istiyorum sizden ve yine kabul etmenizi istiyorum ki, bu tür şekillenimler ‘nedenler’dir ve bu ‘nedenler’, ‘etkilerin’ geleceğinde ya da geçmişinde yer alsalar da almasalar da, bireysel atomların ayrıntılı ve belki de özenle ilişkilendirilmiş eylemlerinin ‘sonuçlarıdır’.</p>

  <p>Yaşadığımız dünyada nedenler niçin sonuçlardan önce gelir? Başka bir deyişle, parçacığın çok uyumlu eylemleri, neden sadece büyük çapta bir değişiklikten <span style="font-style:italic;">önce</span> değil de <span style="font-style:italic;">sonra</span> oluşuyor? İşte bu aşamada <span style="font-style:italic;">entropi</span> kavramını devreye sokmam gerekiyor. Genel bir tanımlamayla, bir sistemin entropisi, açıkça görünür <span style="font-style:italic;">düzensizliğinin</span> bir ölçümüdür. Buna göre, kırılan bardak ve yere dökülen su, kendini yeniden oluşturan ve masadaki yerini alan dolu su bardağından daha yüksek entropiye sahiptir; tavada çırpılarak pişirilen yumurta, kırılmamış taze yumurtadan daha fazla entropiye sahiptir; şekerli kahve, kahvenin içinde erimemiş küp şekerden daha yüksek entropiye sahiptir. Düşük entropi durumunun ‘özel olarak düzenli’, yüksek entropi durumunun daha az ‘özel olarak düzenli’ olduğu, herhangi bir şekilde, açıkça görülür.</p>

  <p>Düşük entropi durumu için ‘özel olma’ terimini kullanırken, gerçekte <span style="font-style:italic;">açıkça görünür bir</span> özelliğini kastettiğimizi anlamak önemlidir. Daha ayrıntılı ifade etmek gerekirse, yüksek entropi durumu, görünüşte özellikle düzenli koşullarda, bireysel parçacıkların eylemlerinin çok kesin uyumu sayesinde, düşük entropi kadar ‘özel düzenlenmiştir.’ Örneğin, bardak kırıldıktan sonra döşeme tahtaları arasına sızmış olan su moleküllerinin görünürdeki rasgele eylemi gerçekten çok özeldir: Eylemler öylesine kesindir ki, hepsi tam ters yöne <span style="font-style:italic;">çevrilselerdi,</span> bardağın yeniden oluşmuş ve içi su dolu olarak masada durduğu ilk düşük entropi durumu tekrar elde edilebilirdi (Bu böyle olmalı çünkü tüm bu eylemlerin ters yöne çevrilmeleri, zaman yönünün tersine çevrilmesini temsil ederdi ki buna göre bardak gerçekten kendini yeniler ve masaya geri sıçrardı). Fakat, suyun tüm moleküllerinin bu gibi uyumlu eylemi, düşük entropi olarak adlandırdığımız ‘özel olma’ türünde <span style="font-style:italic;">değildir.</span> Entropi, <span style="font-style:italic;">açıkça görünür</span> düzensizliği anlatır. Parçacık eylemlerinin kesin uyumunda var olan mevcut düzen, görünürdeki bir düzen değildir ve bu nedenle bir sistemin entropisini düşürmekte rol oynamaz. Buna göre, dökülen suyun moleküllerindeki düzen bu konuda dikkate alınmaz ve entropi yüksektir. Ancak, <span style="font-style:italic;">yeniden oluşan</span> su bardağının <span style="font-style:italic;">görünürdeki</span> düzeni düşük bir entropi değeri verir. Bu durum, parçacıkların eylemlerinin nispeten az farklı olası düzenlenmesinin, parçalarını yeniden bir araya getirmiş, su dolu bir bardağın görünürdeki şekillenimi ile uyumlu olduklarını gösterir; bu böyleyken, döşeme tahtalarının çatlakları arasında akmakta olan hafifçe ısınmış suyun görünürdeki bileşimine uygun daha pek çok eylem vardır.</p>

  <p><span style="font-style:italic;">Termodinamiğin ikinci yasası</span> uyarınca <span style="font-style:italic;">diğerlerinden yalıtılmış bir sistemin entropisi zamanla artar</span> (veya, <span style="font-style:italic;">zamanda tersinebilir bir sistem için, sabit kalır).</span> Uyumlu parçacık eylemlerini düşük entropi olarak kabul etmediğimiz iyi oldu; böyle yapmasaydık, bu tanıma göre, bir sistemin entropisi daima sabit kalacaktı. Entropi kavramı yalnız açıkça görünür düzensizliği anlatmalıdır. Evrendeki öteki sistemlerden yalıtılmış bir sistemin toplam entropisi artar ve böylece, görünür herhangi bir düzenlemeye sahip bir durumda eyleme başlarsa, bu düzenleme zamanla aşınacak, görünürdeki özel nitelikleri ‘yararsız’ uyumlu eylemlere dönüşecektir. Termodinamiğin ikinci yasası, bir umutsuzluk mesajı verir gibidir, çünkü sistem düzeninin zorunlu olarak sürekli bozulmakta olduğunu bildiren acımasız ve evrensel bir fizik ilkesini ileri sürer. Bu kötümser sonucun tümüyle doğru olmadığını daha sonra göreceğiz!</p>

  <h2 id="sigil_toc_id_67">Entropi Nedir?</h2>

  <p>Fakat fiziksel bir sistemin entropisi tam olarak nedir? Görünürdeki düzensizliğin bir tür ölçüsü olduğunu daha önce söylemiştik. Ama ‘görünürdeki’ ve ‘düzensizlik’ gibi pek de kesin anlam bildirmeyen sözcükler kullanmış olmam, entropi kavramının aslında çok kesin bir bilimsel nicelik olmadığı izlenimini yaratabilir. Üstelik ikinci yasanın bir başka yönü, yalnız <span style="font-style:italic;">tersinemez</span> sistemlerin entropisinin sabit kalmayıp arttığını ima eder. <span style="font-style:italic;">Tersinemez</span> ne demek? Bütün cisimciklerin ayrıntılı eylemlerini dikkate alırsak, <span style="font-style:italic;">tüm</span> sistemler tersinebilir! <span style="font-style:italic;">Uygulamada,</span> masadan düşen ve kırılan bardak, tavada dağılan yumurta ya da kahvede çözünen şekerin eylemlerinin hepsi tersinemez eylemlerdir diyebiliriz; öte yandan, enerjinin kaybolmayarak ısıya dönüştüğü, dikkatle kontrol edilen çeşitli durumlarda olduğu gibi, az sayıda parçacığın çarpışarak saçılmaları eylemlerini <span style="font-style:italic;">tersinebilir</span> eylem sayabiliriz. Genel olarak ‘tersinemez’ terimi, sistemde yer alan bireysel parçacık eylemlerinin ilgili tüm ayrıntılarının izlenmesinin veya kontrol edilmesinin olanaksız olması olgusunu anlatır. Kontrol edilemeyen eylemler ‘ısı’ olarak adlandırılır. Bu nedenle tersinemezlik sadece ‘uygulamayla’ ilgili görünür. Mekaniğin yasalarına pekâlâ uygun bir yöntem olmasına karşın <span style="font-style:italic;">uygulamada</span> bir yumurtayı tavadan toplayıp yeniden oluşturamayız. Öyleyse entropi kavramımız neyin uygulanabilir, neyin uygulanamaz olmasına mı bağlıdır?</p>

  <p>5. Bölümden anımsayacağınız gibi, momentum ve açısal momentum gibi, fiziksel <span style="font-style:italic;">enerji</span> kavramı da, parçacıkların konumları, hızları, kütleleri ve kuvvetleri ile ifade edilen kesin matematiksel tanımlamalarla <span style="font-style:italic;">verilebilir.</span> Fakat, entropi kavramını matematiksel olarak kesinleştirmek için gerekli ‘görünürdeki düzensizlik’ kavramı için aynı şeyi yapmamız nasıl beklenebilir? Kuşkusuz, bir gözlemciye göre ‘görünürde’ olan, bir başka gözlemci için söz konusu olamaz. ‘Görünürde’ olgusu, her gözlemcinin gözlem altındaki sistem<span style="">i</span> ölçebildiği kesinliğe bağlı olmayacak mı? Daha iyi ölçme aletleriyle donanımlı bir gözlemci, bir başka gözlemciye göre, bir sistemin mikroskopik bileşenleri hakkında çok daha fazla ayrıntılı bilgi elde edebilir. Sistemdeki ‘gizli düzenin’ daha fazlası, bir gözlemciye, diğerinden daha çok açıkça görünebilir ve bu nedenle gözlemci entropinin düşük olduğunu, öteki gözlemcinin aksine, ileri sürebilir. Ayrıca, çeşitli gözlemcilerin, sistemin ‘düzensizden’ çok ‘düzenli’ olduğuna dair görüşlerinde kişisel estetik yargıları etkili olabilir. Örneğin, bir sanatçı, yere saçılmış kırık bardak parçalarının, masanın üstünde duran çirkin görünüşlü bardaktan çok daha güzel bir düzene sahip olduğunu düşünebilir! Sanatçı duyarlığına sahip böyle bir gözlemcinin kararıyla, entropi gerçekten <span style="font-style:italic;">azalmış</span> sayılabilir mi?</p>

  <p>Bu ve bunun gibi öznellikle ilgili sorunları yönünden, entropi kavramının tüm kesin bilimsel tanımlamalarda yararlı olması, ki kuşkusuz yararlıdır, dikkate değer! Yararlı olmasının nedeni, parçacıkların ayrıntılı konum ve hızları yönünden, bir sistemde düzenlilikten düzensizliğe geçişteki değişikliklerin son derece büyük boyutlarda olması ve (hemen hemen tüm koşullarda) bu değişikliklerin, makroskopik ölçekte ‘görünürdeki düzenin’ ne olduğu ya da ne olmadığı ile ilgili mantıksal görüş farklarını tümüyle ortadan kaldırmasıdır. Özellikle, bardağın kırık parçalarından kendi<span style="">n</span>i yeniden oluşturduğu durumunun mu yoksa kırık durumunun mu daha düzenli oldukları hakkında sanatçının veya bilim adamının yargısının, bardağın entropi ölçümüne hemen hemen hiçbir yararı yoktur. Entropiye başlıca katkıyı, bardak ve su yere çarparken, ısının hafifçe yükselmesine ve suyun yayılmasına neden olan rasgele parçacık eylemleri sağlar.</p>

  <p>Entropi kavramım biraz daha iyi anlamak için, 5. Bölümde tanımladığımız <span style="font-style:italic;">faz uzayına</span> dönelim. Anımsayacağınız gibi bir sistemin faz uzayı normalde çok büyük boyutlarda bir uzay olup, her bir noktası, bir fiziksel durumun tümünü, en ince ayrıntılarına kadar temsil eder. <span style="font-style:italic;">Bir tek</span> faz uzayı noktası, fiziksel sistemi oluşturan tüm bireysel parçacıkların tüm konum ve momentum bileşenlerini belirler. Entropi kavramı için gereksinimimiz olan şey, <span style="font-style:italic;">görünürdeki</span> (yani, makroskopik) özellikleri yönünden birbirine benzer durumların hepsini bir araya getirerek gruplamanın bir yolunu bulmaktır.</p>

  <div>
    <img alt="" src="../Images/RU3024.png" />

    <p><b>Şekil 7.3. Faz uzayının, makroskopik olarak birbirinden ayırt edilemeyen durumları temsil eden bölgelere ayrılması, yani kaba tanelenmesi. <span style="font-style:italic;">Entropi,</span> faz uzayı hacminin logaritması ile orantılıdır.</b></p>
  </div>

  <p>Bu nedenle, faz uzayımızı bazı alt bölgelere ayırmamız gerekiyor (Şekil 7.3); öyle ki herhangi bir özel bölgedeki farklı noktaların her birisinin temsil ettiği fiziksel sistemler, parçacık şekillenimlerinin ve eylemlerinin ince ayrıntıları bakımından farklı olsalar da, makroskopik olarak gözlemlenebilen özellikleri bakımından birbirlerine eşdeğer sayılsınlar. Bir bölgedeki noktaların hepsinin, bu özellikler bakımından, <span style="font-style:italic;">aynı</span> fiziksel sistemi temsil ettikleri düşünülmelidir. Faz uzayının bu şekilde bölgelere ayrılması, faz uzayının <span style="font-style:italic;">kaba tanelenmesi</span> olarak anılır.</p>

  <p>Şimdi bu bölgelerden bazıları, ötekilerden çok daha büyük olabilecektir. Örneğin, bir kutuya doldurulmuş gazın faz uzayını düşünün. Faz uzayının büyük bir bölümü, gazın kutu içinde düzgün olarak yayıldığı durumları temsil edecektir; tekdüze sıcaklık ve basıncı sağlayan kendine özgü parçacık eylemi, bir bakıma, olası en ‘rasgele’ eylemdir ve daha önce tanıştığımız James Clerk Maxwell’in adıyla <span style="font-style:italic;">Maxwell dağılımı</span> olarak tanınır. Gaz, böyle bir rasgele durumda olduğu zaman, <span style="font-style:italic;">ısıl dengede</span> olduğu bildirilir. Faz uzayında, ısıl dengeye karşı gelen noktalar son derece büyük bir hacim oluşturur ve ısıl denge ile uyumlu parçacıkların her birinin konumlarının ve hızlarının tüm farklı ayrıntılı düzenlenmelerini tanımlar. Söz konusu geniş hacim, faz uzayımızdaki bölgelerimizden sadece birisidir. Ama kuşkusuz en büyüğüdür - öyle ki faz uzayının hemen hemen tümünü kaplar! Şimdi gazın başka bir olası durumunu örnekleyelim ve kutunun içindeki gazın hepsinin kutunun bir köşesine sıkıştığını varsayalım. Gazın köşeye sıkıştığını bildiren birçok farklı bireysel durumlar, makroskopik olarak birbirinden ayırt edilemezler; bunları temsil eden faz uzayı noktaları, faz uzayında başka bir bölge oluştururlar. Ancak, bu bölgenin hacmi, -normal atmosfer basıncında ve sıcaklığında hava içeren kutunun hacmini, dengedeyken, bir metre küp ve köşesindeki bölgenin hacmini bir santimetre küp olarak alırsak- ısıl dengeyi temsil eden durumların hacminden 10<sup>10<sup>25</sup></sup> kez daha küçük olacaktır!</p>

  <p>Faz uzayı hacimleri arasındaki bu gibi farkları anlamaya başlamak için daha basit bir örnek verelim: belli bir sayıdaki özdeş topların çeşitli hücrelere dağıtıldığını düşünelim. Her bir hücre ya boştur ya da bir top içermektedir. Toplar gaz moleküllerini, hücreler ise gaz moleküllerinin kutudaki farklı konumlarını temsil etmektedirler. Hücrelerin bir kısmını <span style="font-style:italic;">özel</span> olarak niteleyelim; bunlar, kutunun köşesindeki bölgeye karşı gelen molekül konumlandır. Diyelim, hücrelerden onda biri kadar özel hücreler bulunsun; yani <span style="font-style:italic;">n</span> özel hücre varsa 9<span style="font-style:italic;">n</span> özel olmayan hücre olsun. (Şekil 7.4). <span style="font-style:italic;">m</span> tane topu, bu hücrelere rasgele dağıttığımızda, hepsinin özel hücrelerde yer almaları olasılığını bulmak istiyoruz. Sadece bir top ve on hücre olsa (bu durumda bir özel hücremiz olur), olasılık onda bir olur. Bir topumuz ve 10<span style="font-style:italic;">n</span> sayıda hücremiz <span style="font-style:italic;">(n</span> özel hücremiz) olursa yine aynı olasılığa sahip oluruz. Bu nedenle, sadece <span style="font-style:italic;">bir</span> atomlu ‘gaz’ için, ‘köşeye sıkışmış’ gazı temsil eden özel bölge, ‘faz uzayının’ tüm hacminin sadece <span style="font-style:italic;">onda</span> biri kadar hacme sahip olacaktır. Fakat, topların sayısını artırırsak, topların hepsinin özel hücrelere doğru yollarını bulmaları şansı büyük ölçüde azalacaktır. <span style="font-style:italic;">İki</span> top ve yirmi hücreyle* (ikisi özel hücre) (m = 2, <span style="font-style:italic;">n =</span> 2), olasılık 1/190 veya yüz hücreyle (onu özel hücre) (m = 2, <span style="font-style:italic;">n</span> = 10) olasılık 1/110, daha fazla sayıda hücre ile olasılık 1/100’dir. Bu nedenle, <span style="font-style:italic;">iki</span> atomlu ‘gaz’ için özel bölgenin hacmi, ‘faz uzayı’ hacminin tümünün sadece yüzde biridir.</p>

  <div><img alt="" src="../Images/RU3035.png" /></div>

  <div><img alt="" src="../Images/RU3046.png" /></div>

  <p><b>Şekil 7.4. Kutu içindeki gazla ilgili bir örnek: Belli bir sayıdaki minik toplar, daha fazla sayıda hücrelere dağıtılmıştır. Kutucuklardan bazıları ‘özel’ olarak işaretlenmiştir. Bunlar sol üst köşede görülmektedir.</b></p>

  <p><span style="font-style:italic;">Üç</span> top ve otuz hücre için <span style="font-style:italic;">(m</span> <span style="font-style:italic;">=</span> 3, n = 3) olasılık 1/4060, daha çok sayıdaki hücreler için -buna göre, <span style="font-style:italic;">üç</span> atomlu ‘gaz’ için, özel bölgenin hacmi şimdi, ‘faz uzayı’ hacminin <span style="font-style:italic;">binde</span> biridir. Dört top ve pek çok sayıda hücre için olasılık 1/10000’dir. Beş top ve pek çok sayıdaki hücre için olasılık 1/100000’dir, vb. <span style="font-style:italic;">m</span> sayıdaki top ve pek çok sayıdaki hücre için şans 1/10<sup>m</sup> olduğuna göre bir ‘m-atomlu gaz’ için, özel bölmenin hacmi, ‘faz uzayı’ hacminin 1/10<sup>m</sup>’dir (‘momentum tartışmaya’ dahil edilse bile bu değer yine geçerlidir).</p>

  <p>Bu örneği, kutunun içindeki gaz örneğine uyarlayabiliriz. Ama şimdi özel bölge, toplamın ‘sadece’ onda biri yerine, bu toplamın sadece milyonda birini (1/1000000) kapsar (yani, bir metre küpte bir santimetre küpünü). Bunun anlamı, olasılık 1/10<sup>m</sup> yerine şimdi 1/(1000000)<sup>m</sup>, yani 1/10<sup>6m</sup>’dir. Normal hava için, kutumuzda 10<sup>25</sup> kadar molekül olacağından <span style="font-style:italic;">m</span> = 10<sup>25</sup> olarak alırız. Bu nedenle, gazın köşeye sıkıştığı durumu temsil eden faz uzayı özel bölgesi, tüm faz-uzay hacminin sadece</p>

  <p>1/10<sup>60 000 000 000 000 000 000 000 000</sup>'i</p>

  <p>kadar hacimdedir!</p>

  <p>Bir durumun <span style="font-style:italic;">entropisi,</span> durumu temsil eden faz uzayı noktasının bulunduğu bölgenin <span style="font-style:italic;">V hacminin</span> bir ölçümüdür. Yukarıda görüldüğü gibi, hacimler arası farkın son derece büyük değerlere ulaşması nedeniyle belki en iyisi entropiyi <span style="font-style:italic;">hacimle</span> değil, fakat hacmin <span style="font-style:italic;">logaritmasıyla</span> orantılı kabul etmektir:</p>

  <p style="text-align: center;">Entropi = <span style="font-style:italic;">k</span> log <span style="font-style:italic;">V.</span></p>

  <p>Logaritmanın alınması, bu sayıların daha anlamlı gözükmesine yardımcı olur. Örneğin 10 000 000’un logaritması<a href="../Text/notbolum7.xhtml#nua7I" id="nua7Id"><sup>[I]</sup></a> yaklaşık 16’dır. <span style="font-style:italic;">k</span> niceliği, <span style="font-style:italic;">Boltzmann sabiti</span> denilen bir sabit değerdir. Her bir Kelvin derecesi için yaklaşık 10<sup>-23</sup> değerindedir. Bu aşamada logaritma alınmasının başlıca nedeni, entropiyi, bağımsız sistemler için <span style="font-style:italic;">toplanabilen</span> bir nicelik haline getirmek içindir. Buna göre, tamamen bağımsız iki fiziksel sistem için, iki sistemin birleşiminin toplam entropisi, her iki sistemin ayrı ayrı entropilerinin <span style="font-style:italic;">toplamı</span> olacaktır (Bu, logaritma fonksiyonunun temel cebirsel özelliğinin bir sonucudur: log <span style="font-style:italic;">AB</span> = log <span style="font-style:italic;">A +</span> log <span style="font-style:italic;">B.</span> İki sistem, kendileriyle ilgili faz uzayında A ve <span style="font-style:italic;">B</span> bölge hacimlerine sahip olurlarsa, bir sistemin her bir olasılığı, ötekinin her bir olasılığından bağımsız dikkate alınacağı için, ikisinin birlikte sahip oldukları faz uzayı hacmi, toplamları olan <span style="font-style:italic;">AB</span> olur; böylece, birleşik sistemin entropisi gerçekten iki ayrı entropinin toplamıdır).</p>

  <p>Faz uzayı bölgelerinin büyüklükleri arasında büyük boyutlara ulaşan farklar, entropiyle daha rasyonel gözükecektir. Bir metre küplük gaz dolu kutumuzun entropisi sadece 1400 JK<sup>-1</sup> (= 14 <span style="font-style:italic;">k</span> x 10<sup>25</sup>) dolayında, yani gazın sıkıştığı bir santimetre küplük ‘özel’ bölgenin entropisinden daha büyük olacaktır (çünkü, log<sub>e</sub> (10<sup>6x10<sup>25</sup></sup>) yaklaşık 14 x 10<sup>25</sup>’dir).</p>

  <p>Bu bölgelerle ilgili <span style="font-style:italic;">gerçek</span> entropi değerlerini vermek için, seçilen birimler (metre, joule, kilogram, Kelvin derecesi, vs.) konusunda biraz durmamız gerekirdi. Ama burada böyle bir endişeye yer yok. Çünkü biraz sonra vereceğim son derece şaşırtıcı entropi değerleri için seçilen birimler aslında pek önemli değildir. Ancak, belirsizlikten sakınmak için (uzmanlar için) şunu söylemeliyim, <span style="font-style:italic;">doğal</span> birimleri, kuantum mekaniğinin kurallarınca öngörülen ve Boltzmann sabitinin <span style="font-style:italic;">k</span> = <span style="font-style:italic;">1</span> birim değerinde olduğu birimleri kullanacağım.</p>

  <h2 id="sigil_toc_id_68">İkinci Yasanın Eylemi</h2>

  <p>Şimdi, kutunun köşesine sıkışmış gaz gibi, çok özel bir durumda bir sistemi başlattığımızı varsayalım. Gaz hemen yayılacak ve giderek daha büyük hacimleri hızla işgal edecektir. Bir süre sonra ısıl dengeye ulaşacaktır. Faz uzayı yönünden bu olayı nasıl tanımlarız? Her bir aşamada, gaz moleküllerinin konumlarının ve eylemlerinin eksiksiz ayrıntılı durumu, faz uzayında bir tek nokta tarafından tanımlanabilir. Gaz evrimleştikçe bu nokta, faz uzayında dolaşmaya başlar ve işte bu dolaşımları, gazın tüm parçacıklarının tarihçesini tamamen belirler. Nokta minik bir bölgeden, yani kutunun bir köşesine sıkışmış tüm gazın olası ilk durumlarının bir bütününü temsil eden bölgeden, eylemine başlar. Gaz yayılmaya başlarken, faz uzayında gezinmekte olan noktamız, oldukça daha büyük bir faz uzayı hacmine girecektir; bu hacim, kutu içinde bu şekilde biraz yayılmış olan gazın durumlarını temsil eder. Faz uzayı noktası, gaz yayıldıkça, giderek daha geniş hacimlere girmeyi sürdürecek ve bu yeni hacimlerin her birisi yanında, noktanın daha önce girmiş olduğu hacimlerin hepsi akıl almaz ölçeklerde küçük kalacaklardır! (Şekil 7.5). Noktanın daha geniş hacme girdiği her durumda, daha önceki küçük hacimlerin herhangi birini bulabilmesi olasılığı (gerçekte) yoktur. Sonunda, kendini, faz uzayının en büyük hacminde, yani ısıl dengeyi temsil eden bölgede, kaybeder. Bu hacim, faz uzayının hemen hemen tümünü kaplar. Bu nedenle, gezinmekte olan noktamızın makul bir süre içerisinde daha küçük hacimlerden herhangi birini bulamayacağından emin olabiliriz. Isıl denge durumuna ulaşıldığı zaman, tüm amaçlara ve isteklere uygun olarak durum, bu dengede sürekli olarak kalır. Böylece, faz uzayında uygun bölgenin hacminin logaritmik bir ölçümünü oluşturan entropinin, zaman ilerledikçe büyük boyutlarda artma<a href="../Text/notbolum7.xhtml#nua7II" id="nua7IId"><sup>[II]</sup></a> eğilimine sahip olacağını görüyoruz.</p>

  <div>
    <img alt="" src="../Images/RU3048.png" />

    <p><b>Şekil 7.5. Termodinamiğin ikinci yasasının eylemi: Zaman ilerledikçe, faz uzayı noktası hacimleri giderek artan bölgelere girer. Sonuçta entropi sürekli artar.</b></p>
  </div>

  <p>Şimdi ikinci yasa ile ilgili bir <span style="font-style:italic;">açıklama</span> yapmanın zamanıdır gibi görünüyor! Faz uzayı noktamızın belirli bir eylem çizgisini izlemeksizin bu uzayda keyfince gezindiğini, <span style="font-style:italic;">küçücük</span> bir entropiye karşı gelen minik bir faz uzayı bölgesinden gezintiye başladığını ve sonra zaman ilerledikçe, son derece büyük bir olasılıkla, peşpeşe ve giderek büyüyen hacimlere ulaştığını, bu hacimlerin giderek artan entropi değerlerini temsil ettiklerini varsayabiliriz.</p>

  <p>Ne var ki, bu varsayımımızdan hareketle ulaştığımız sonuçta tuhaf bir şeyle karşılaşıyoruz. <span style="font-style:italic;">Zamanda simetrik</span> olmayan bir sonuca ulaştık gibi görünüyor. Entropi, zamanın <span style="font-style:italic;">artış</span> yönünde <span style="font-style:italic;">artmakta</span> olduğuna göre <span style="font-style:italic;">tersine çevrilmiş</span> yönünde <span style="font-style:italic;">azalmaktadır.</span> Bu zamanda simetrik olmayan özellik nereden kaynaklandı? Zamanda simetrik olmayan yasaları uygulamadığımızı biliyoruz. Bu özellik, yalnızca, sistemin çok özel bir durumdan (yani, düşük entropiden) yola çıkmış olmasından kaynaklanmaktadır; ve bu şekilde yola çıkan sistemin, <span style="font-style:italic;">gelecek</span> yönünde ilerlediğini izledik ve entropinin arttığını gördük. Söz konusu entropi artışı, gerçekten, evrenimizdeki sistemlerin davranışına uygundur. Fakat savımızı, zamanın ters yönü için de pekâlâ uygulayabilirdik. Sistemin yine belirli bir zamanda düşük bir entropi durumunda olduğunu varsayabilir fakat bu kez, bu durumdan <span style="font-style:italic;">önceki</span> durumların olası sırasını araştırırdık.</p>

  <p>Tartışmamızı bu ters yönde başlatalım. Daha önce olduğu gibi, düşük entropi durumunu, kutunun içindeki gazın tümünün kutunun bir köşesine sıkıştığı durum olarak düşünelim. Faz uzayı noktamız şimdi daha önce başlattığımız aynı küçük bölgede yer almaktadır. Fakat bu kez, bu noktanın <span style="font-style:italic;">geriye doğru</span> geçmişini izlemeye çalışalım. Faz uzayı noktasının yine oldukça rasgele bir şekilde faz uzayında orada burada gezindiğini düşünürsek, bu eylemini zamanda geriye doğru izlediğimizde, kutunun içinde biraz yayılmakta olan fakat henüz ısıl denge bölgesine ulaşmamış gazı temsil eden oldukça geniş bir faz uzayı hacmine ulaşacağını ve sonra giderek daha büyüyen hacimlere ulaşacağını, ulaştığı her yeni hacmin önceki hacimleri küçülteceğini, zamanda daha da geriye gittiğimizde noktamızı en büyük hacime, yani ısıl denge bölgesine ulaşmış bulacağımızı ümit edebiliriz. <span style="font-style:italic;">Şimdi,</span> gazın, bir zamanda, kutunun belirli bir köşesinde sıkışmış olduğuna dair bilgimize dayanarak, bu köşeye ısıl denge bölgesinden yola çıkarak ulaştığı, bu köşeye yönelerek kendini daha da yoğunlaştırdığı ve sonunda köşedeki belirli küçük hacimde kendini hapsettiği sonucunu çıkarmış gibi görünüyoruz. Bütün bu eylem boyunca entropi <span style="font-style:italic;">azalıyor</span> olmalıdır: Yüksek denge değerinden başlayarak, gazın kutu içindeki en küçük köşeye sıkışmasına karşı gelen çok düşük değere ulaşıncaya kadar giderek azalacaktır!</p>

  <p>Elbette evrenimizde böyle bir olay gerçekte meydana gelmez! Entropi bu şekilde azalmaz, <span style="font-style:italic;">artar.</span> Gazın, belirli bir zamanda kutunun köşesine hapsedildiği bilinseydi, bu olaydan <span style="font-style:italic;">önce,</span> büyük bir olasılıkla, gazı köşede sıkışmış durumda tutması olası ara duvar bulunurdu ve çabucak kaldırılırdı; veya belki de gaz, bu köşede donmuş veya sıvı durumda tutulur, gaz durumuna geçmesi için çabucak ısıtılırdı. Bu alternatif olasılıklardan herhangi birisi için entropi, daha önceki durumlardan daha da <span style="font-style:italic;">düşüktür.</span> İkinci yasa gerçekten yürürlüğe girdi ve entropi sürekli arttı yani, zamanın <span style="font-style:italic;">ters</span> yönünde gerçekten <span style="font-style:italic;">azaldı.</span> Gördüğümüz gibi savımız, bize tamamıyla yanlış yanıt verdi! Savımız bize, köşeye yönelebilmesi için gazın ısıl denge bölgesinden yola çıkması gerektiğini, daha sonra giderek azalan entropiyle köşede birikeceğini öğütlemişti; oysa aslında, gerçek dünyamızda, savımızın öğütlediği yol, gerçekleşmesi en az olası yoldur. Dünyamızda gaz, daha da <span style="font-style:italic;">az olası</span> (yani, düşük entropi) durumundan eylemine başlar, köşede sıkışan gazın entropi değerine ulaşıncaya kadar sürekli <span style="font-style:italic;">artar.</span></p>

  <p>Örneğimiz, gelecek yönünde uygulandığı zaman sorun yoktu, ama geçmiş yönünde uygulandığı zaman hiç de böyle olmadı. <span style="font-style:italic;">Gelecek</span> yönünde doğru tahmin yapabiliyoruz: Gaz, köşeden eyleme başladığı zaman, aniden önüne bir engel çıkacak veya gaz aniden donacak veya sıvılaşacak demiyoruz; büyük olasılıkla ısıl denge bölgesine ulaşacak diyoruz. Bu tür tuhaf seçenekler, gelecek yönünde entropiyi azaltan davranış şeklini temsil ederken, faz uzayı savımızı da doğru şekilde geçerli kılar. Fakat <span style="font-style:italic;">geçmiş</span> yönünde, bu gibi ‘tuhaf seçenekler gerçekten gerçekleşmesi olası seçeneklerdir ve bize hiç de tuhaf görünmezler. Faz uzayı savımız, zamanın ters yönünde uygulamaya kalkıştığımız zaman bize tümüyle yanlış yanıt verdi!</p>

  <p>Bu durumda ilk savımıza gölge düştü. İkinci yasaya tümdengelimle sonuç çıkararak ulaşmadık. İlk savımızın aslında bize bildirdiği, verilen bir düşük entropi durumunda (örneğin, kutunun köşesine sıkıştırılan gaz durumunda) <span style="font-style:italic;">sistemi etkileyen başka herhangi bir faktörün bulunmaması koşuluyla</span> entropi, verilen durumun zamanda <span style="font-style:italic;">her iki</span> yönünde artacağıdır (Şekil 7.6) Varsayımımız zamanda geçmiş yönünde doğrulanmadı. Çünkü sözü edilen <span style="font-style:italic;">faktörler</span> vardı. Sistemi geçmişte etkileyen bir şey gerçekten vardı. Bir şey, entropiyi, geçmişte düşük olmaya <span style="font-style:italic;">zorladı.</span> Entropinin gelecekte <span style="font-style:italic;">yüksek</span> olma eğiliminde şaşıracak bir şey yoktur. Yüksek entropi durumları, bir anlamda, ‘doğal’ durumlardır ve daha fazla açıklama yapılmasını gerektirmezler. Fakat geçmişte düşük entropi durumları tam bir bilmecedir. Dünyamızın entropisinin geçmişte böylesine düşük olmasında hangi etken rol oynadı? Entropinin komik denecek ölçüde düşük olduğu durumların yaşadığımız evrende çok sık karşılaştığımız olağan durumlar olması şaşırtıcıdır. Ama bu gibi durumlarla öylesine sık karşılaşırız ve onlara öyle alışığızdır ki normalde onları şaşırtıcı bulmayız. Bizler, kendimiz, gülünç ölçüde minik entropi oluşumlarıyız! Yukarıdaki açıklamalarımıza göre, düşük bir entropi durumu <span style="font-style:italic;">verildiğinde,</span> daha sonraki bir aşamada bu entropi yükselirse şaşırmamalıyız. Asıl şaşırmamız gereken, entropiyi geçmişte ne kadar geriye doğru incelersek o kadar küçülmeye başlamasıdır!</p>

  <div>
    <img alt="" src="../Images/RU3049.png" />

    <p><b>Şekil 7.6. Şekil 7.5’te tasarımlanan savı, zamanda ters yönde uygularsak, ‘geriye yönelik’ tahminimize göre entropi, şimdiki değerinden geçmişe doğru da artmaktadır. Bu, gözlemlerle tam bir çelişkidir.</b></p>
  </div>

  <h2 id="sigil_toc_id_69">Evrende Düşük Entropinin Kaynağı</h2>

  <p>Yaşadığımız gerçek dünyada gözlenen bu ‘hayret edilecek’ düşük entropinin nereden kaynaklandığını anlamaya çalışacağız. Kendimizden başlayalım. Düşük entropimizin nereden kaynaklandığını anlayabilirsek, köşede bir ara duvarla tutulan gazdaki veya masada duran su bardağındaki veya tavaya kırılmadan önce yumurtadaki veya kahve fincanına atılmadan kesme şekerdeki düşük entropinin kaynağını anlayabiliriz. Bir insan veya bir grup insan (veya belki bir tavuk!) bu örneklerin her birinde düşük entropiden, dolaylı veya dolaysız sorumluydu. Kendimizde var olan düşük entropinin küçük bir bölümü, öteki düşük entropi durumlarının yaratılmasında büyük ölçüde kullanıldı. Ek etkenler de biraz rol almış olabilir. Belki, gazı kutunun köşesine sıkıştırmak için ara duvarın arkasında bir hava pompası kullanılmış olabilir. Pompa elle çalıştırılmıyorsa, bu işlem için gerekli düşük entropiyi sağlamak amacıyla ‘fosil yakıtı’ (yani, petrol) kullanılmıştır belki de. Böyle bir pompa, elektrikli de olabilir ve bir ölçüde, bir nükleer güç santralinin uranyum yakıtında depolanmış düşük entropi enerjisine ihtiyaç duymakta olabilir. Söz konusu düşük entropi kaynaklarına daha sonra değineceğim, ama şimdilik kendimizle ilgilenelim.</p>

  <p>Düşük entropi kaynağımız gerçekten nedir? Bedenlerimizin bünyesi, yediğimiz yiyeceklerden ve soluduğumuz oksijenden beslenir. Çoğu kez <span style="font-style:italic;">enerjimizi</span> gıdalardan ve oksijenden sağladığımız ifade edilir. Ama bu ifade de gerçekte doğru olmayan açık bir anlam var. Tükettiğimiz yiyeceğin soluduğumuz oksijenle birleşerek bize enerji sağladığı doğrudur. Fakat, çoğunlukla, bu enerji, özellikle ısı şeklinde bizi yine terkeder. Enerji korunduğuna göre ve bedenlerimizin gerçek enerji içeriği erişkin yaşamımız boyunca az ya da çok sabit kaldığına göre, sahip olduğumuz enerjiye enerji <span style="font-style:italic;">katmamıza</span> gerek yok demektir. Sahip olduğumuzdan fazla enerjiye <span style="font-style:italic;">gereksinimimiz</span> yoktur. Aslında, kilo aldığımız zaman, enerjimize enerji katmış oluruz ama çoğu kez bu arzu edilen bir durum değildir! Çocukluk çağından erişkinliğe geçiş aşamasında, bedenlerimiz gelişme sürecindeyken enerji içeriğimizi artırırız; burada beni ilgilendiren bu değil. Sorun, normal (özellikle erişkin çağımızda) yaşamlarımız boyunca kendimizi nasıl <span style="font-style:italic;">canlı</span> olarak sürdürebildiğimizdir. Bunun için, ek enerjiye gereksinimiz yoktur.</p>

  <p>Ancak, ısı halinde sürekli kaybetmekte olduğumuz enerjiyi yenilemek zorundayız. Gerçekten, ne kadar ‘enerjik’ olursak, ısı yoluyla o kadar çok enerji kaybederiz. Kaybedilen enerjinin tümü yenilenmelidir. Isı, olan en <span style="font-style:italic;">düzensiz</span> enerjidir, yani enerjinin en yüksek entropili şeklidir. Enerjiyi, düşük entropi biçiminde (gıda ve oksijen) alırız ve yüksek entropi biçiminde (ısı, karbondioksit, vb.) harcarız. Enerji <span style="font-style:italic;">korunduğu</span> için, çevremizden enerji almaya gereksi<span style="">nimimi</span>z yoktur. Fakat, sürekli olarak, termodinamiğin ikinci yasasına karşı savaşıyoruz. Entropi <span style="font-style:italic;">korunmaz;</span> entropi, durmadan <span style="font-style:italic;">artar.</span> Kendimizi canlı tutabilmek için, entropi içeriğimizi düşük tutmalıyız. Bu amaçla, gıda ve havanın oksijeninin düşük entropiye sahip birleşimiyle besleniriz; bunları vücudumuzda yakar, yüksek entropi biçiminde çıkan enerjiyi atarız. Bu şekilde, entropinin bedenimizde artmasına izin vermez, iç düzenimizi böylece sürdürebiliriz (ve hatta artırabiliriz) (bkz. Schrödinger 1967).</p>

  <p>Söz konusu düşük entropi kaynağımız nedir? Et (veya mantar) yiyorsak, bu gıdanın kaynağı da, tıpkı bizim gibi, düşük entropi yapısını oluşturmak ve sürdürmek için dış bir düşük entropi kaynağına gereksinim duymuştu. Böylece ancak, dış düşük entropi kaynağı önceki başka kaynaklara uzanmış olur. Diyelim biz (veya bir hayvan veya mantar) bir <span style="font-style:italic;">bitki</span> yiyoruz.</p>

  <p>Hepimiz yeşil bitkilere -dolaylı ya da dolaysız-, becerikli oldukları için son derece minnettar olmalıyız: Havadaki karbondioksidi alıp, oksijeni karbondan ayırdıkları ve karbonu kendi öz maddelerini inşa etmek üzere özümledikleri için teşekkür etmeliyiz. Bu işlem, yani <span style="font-style:italic;">fotosentez,</span> entropide önemli ölçüde azalma yaratır. Biz, oksijen ve karbonu kendi bedenimizde tekrar birleştirerek sonuçta bu düşük entropi ayırımından yararlanırız. Yeşil bitkiler nasıl oluyor da entropi azaltma büyüsünü gerçekleştiriyor? Bunu <span style="font-style:italic;">Güneş ışığından</span> yararlanarak gerçekleştiriyorlar. Güneş ışığı enerjiyi, yeryüzüne nispeten düşük entropi şeklinde yani görülebilir ışığın fotonlarıyla, iletir. Yeryüzü, üzerinde yaşayanlarla birlikte, bu enerjiyi <span style="font-style:italic;">alıkoymaz,</span> fakat (bir süre sonra) hepsini uzaya geri ışınlar. Ancak, geri ışınlanan enerji yüksek entropi şeklindedir, yani ‘ışınsal ısıdır’ veya diğer adıyla ‘<span style="font-style:italic;">kızılötesi</span>’ fotonlardır. Yaygın izlenimin aksine yeryüzü (üzerindeki varlıklarla birlikte) Güneş’ten enerji <span style="font-style:italic;">almaz!</span> Yeryüzünün yaptığı, enerjiyi düşük entropi şekliyle almak ve onu <span style="font-style:italic;">tümüyle</span> tekrar uzaya, fakat bu kez yüksek entropi biçiminde, püskürtmektir (Şekil 7.7). Güneş bize sadece kocaman bir düşük entropi kaynağı sağlamaktadır. Biz (bitkilerin becerikli davranışı sayesinde) bunun son derece küçük bir bölümünden yararlanır, bizi oluşturan ilginç ve kurnazca düzenlenmiş yapılarımıza dönüştürürüz.</p>

  <div>
    <img alt="" src="../Images/RU3050.png" />

    <p><b>Şekil 7.7. Güneş’in uzayın karanlığında bir sıcak nokta olmasından nasıl yararlanıyoruz.</b></p>
  </div>

  <p>Güneş ve yeryüzü açısından, enerjiye ve entropiye neler oldu görelim. Güneş, enerjiyi görülebilir ışık fotonlarıyla yayar. Bunların bir kısmı yeryüzü tarafından emilir ve enerjileri kızılötesi fotonlarla uzaya tekrar ışınlanır.</p>

  <p>Görülebilir ışıkla kızılötesi fotonlar arasında esas fark birincisinin daha yüksek frekansa sahip olup tek tek fotonlarının ikincisininkine göre daha yüksek enerjili olmalarıdır <span style="font-style:italic;">(E</span> = <span style="font-style:italic;">hv</span> ifadesiyle (II. cilt, s. 102) verilen Planck bağıntısını hatırlayınız. Bu bağıntı frekansı büyük olan fotonun enerjisinin de büyük olacağını söyler).</p>

  <p>Yeryüzüne ulaşan <span style="font-style:italic;">enerjinin</span> dışarıya verileni dengeleyebilmesi ancak; görülebilir ışıktaki fotonların her birisi kızılötesi fotonlardan daha büyük enerji taşıdıkları için, yeryüzüne ulaşan görülebilir ışık fotonlarından daha çok sayıda kızılötesi fotonun yeryüzünü terk etmesiyle mümkündür. Yeryüzünün uzaya geri püskürttüğü enerji, Güneş’ten yeryüzüne gelen enerjiye göre çok daha fazla sayıda serbestlik derecesi üstüne yayılmış olmalıdır. Geri giden enerjinin daha çok sayıda serbestlik derecesine yayılmasıyla faz uzayı hacimi büyür ve entropi artar. Böylece yeşil bitkiler (az sayıda görülebilir ışık fotonu içeren) düşük entropili enerjiyi alırlar ve bu<span style="">n</span>u (çok sayıda kızılötesi foton içeren) yüksek entropiyle geri yollayarak gereksinimimiz olan düşük entropiyi bu oksijen - karbon ayırımı yoluyla bizlere sağlarlar.</p>

  <p>Bütün bunlara olanak sağlayan olgu, Güneş”in gökyüzünde bir <span style="font-style:italic;">sıcak nokta</span> olmasıdır! Gökyüzü, bir sıcaklık dengesizliği durumundadır: Küçük bir bölgesi, yani Güneş’in yer aldığı bölgesi, öteki bölgelerinden çok daha yüksek sıcaklığa sahiptir. Bu olgu bize, gereğince güçlü düşük entropi kaynağı sağlar. Dünya, bu sıcak noktadan enerjiyi düşük entropi şeklinde (birkaç foton) alır ve soğuk bölgelere yüksek entropi şeklinde (birçok foton) geri gönderir.</p>

  <p>Güneş neden bir sıcak noktadır? Böyle bir sıcaklık dengesizliğine nasıl ulaşmıştır ve dolayısıyla düşük entropi enerjisini nasıl sağlar? Bu sorunun yanıtı, gazın (başlıcası hidrojen olmak üzere) daha önceki düzgün dağılımından evrensel kütleçekimiyle sıkışarak oluştuğudur. Oluşumunun ilk aşamalarında, sıkışma sürecinde, sıcaklığı artmıştır. Daha da sıkışmaya ve sıcaklığı artmaya devam edebilirdi ama, sıcaklığı ve basıncı belirli bir noktaya ulaşınca, evrensel kütleçekim etkisiyle sıkışmanın yanı sıra, başka bir enerji kaynağı daha buldu: <span style="font-style:italic;">Termonükleer tepkimeler</span> yoluyla hidrojen çekirdekleri helyum çekirdeklerini oluşturarak enerji üretmeye başladılar (füzyon). Termonükleer tepkimeler olmasaydı Güneş’in, sonunda yok olup kayboluncaya kadar sıcaklığı artacak ve küçülecekti. Termonükleer tepkimeler, Güneş’in sıcaklığının daha da artıp büzülmesini önlemiş, bizim için uygun sıcaklıkta kalmasını ve daha uzun süre ışımasını sağlamıştır.</p>

  <p>Termonükleer tepkimeler, kuşkusuz, Güneş’in yaydığı enerjinin özelliğinin ve miktarının belirlenmesinde son derece önemli etkendirler. Ama dikkate alınması gereken en önemli etken <span style="font-style:italic;">evrensel kütleçekimidir</span> (Gerçekte, termonükleer tepkimelerin potansiyel etkinliği, Güneş’in entropisinin düşük olmasına büyük katkıda bulunmuştur. Fakat füzyonun entropisinin yarattığı hassas sorunları burada ayrıntılarıyla tartışmak kesin bir sonuca ulaşılmaksızın, konumuzu karmaşıklaştırmaktan başka bir amaca hizmet etmeyecektir).<a href="../Text/notbolum7.xhtml#nu73" id="nu73d"><sup>[3]</sup></a> Kütleçekimi olmaksızın, Güneş var olamazdı bile! Termonükleer tepkimeler olm<span style="">a</span>ksızın Güneş, yaşamımız için uygun şekilde olmasa da, ışımasını sürdürürdü. Fakat maddeyi bir arada tutmak için gereksinim duyulan sıcaklıkları ve basınçları sağlayan kütleçekimi olmaksızın parlayan bir Güneş var bile <span style="font-style:italic;">olamazdı.</span> Kütleçekimi olmasaydı, Güneş’in yerine sadece soğuk, dağınık bir gaz kütlesine sahip olacaktık ve gökyüzünde bir sıcak noktamız bulunmayacaktı.</p>

  <p>Yeryüzünde ‘fosil yakıtlarında’ bulunan düşük entropi kaynağına henüz değinmedim; bu konudaki açıklamalarım da, esas olarak, yukarıdaki açıklamalarımdan farklı olmayacak. Alışılmış kuram uyarınca, yeryüzündeki tüm petrol (ve doğalgaz), tarihöncesi bitki yaşamından kaynaklanır. Düşük entropinin kaynağı olarak yine bu bitkiler gösterilir. Tarihöncesi bitkiler düşük entropilerini Güneş’e borçlular; öyleyse, Güneş’i oluşturan kütleçekim etkisine bir kez daha dönmemiz gerekiyor. Yeryüzünde petrolün oluşumu ile ilgili olarak Thomas Gold tarafından ileri sürülen ve bu alışılmış görüşü eleştiren ilginç bir ‘başıboş’ kuram, tarihöncesi bitkilerden kaynaklanabilenden çok daha fazla hidrokarbonun yeryüzünde mevcut olduğunu ileri sürer. Gold’a göre, petrol ve doğalgaz Dünya’nın oluşumu sürecinde, toprağın içine sıkışmıştır ve o zamandan bugüne değin yeraltı boşluklarından dışarıya doğru sürekli sızmaktadır.<a href="../Text/notbolum7.xhtml#nu74" id="nu74d"><sup>[4]</sup></a> Gold’un kuramı uyarınca petrol, Dünya oluşmadan önce, belki de uzayda Güneş ışığınca sentezlenmiştir. Bu durumda, petrolün oluşumunda yine kütleçekimsel etkiyle oluşan Güneş rol almış olacaktır.</p>

  <p>Nükleer enerji santrallarında kullanılan uranyum-235 izotopunun düşük entropili nükleer enerjisi hakkında ne biliyoruz peki? Kaynağını Güneş’in oluşturmadığı bu enerji (herhangi bir aşamada Güneş’ten geçmiş olması olasılığına karşın), bir süpernova patlamasıyla milyarlarca yıl önce yok olan bir başka yıldızdan kaynaklandı! Gerçekte madde, patlayan bu gibi <span style="font-style:italic;">birçok</span> yıldızdan toplandı. Patlamayla uzaya saçılan maddenin bir kısmı birleşerek (Güneş’in aracılığıyla) yeryüzünde uranyum-235 dahil ağır elementleri oluşturdular. Her bir çekirdek, düşük entropili enerjiyle dolu olarak, süpernova patlaması sırasında şiddetli nükleer tepkimelerden sonra Dünya’ya ulaştı. Patlama, ısıl basınç kuvvetlerinin etkisinde kendini taşıyamayacak kadar büyük kütleli bir yıldızın çökmesi sonucu oluştu. Birbirini izleyen patlamalardan sonra büyük olasılıkla geriye <span style="font-style:italic;">nötron yıldızı</span> olarak bilinen bir çekirdekcik kaldı (Bunu daha sonra anlatacağım!) Başlangıçta, dağınık bir gaz bulutundan kütleçekim etkisiyle sıkışarak oluşan yıldızın taşıdığı bu özgün maddenin çoğu, bu arada uranyum-235, patlama sonucu uzaya saçılmış olmalı. Ancak, evrensel kütleçekimi etkisiyle gazın yoğunlaşması ve en son geriye nötron yıldızı çekirdeğinin kalmasından kaynaklanan büyük bir entropi oluştu. Bundan sorumlu yine <span style="font-style:italic;">kütleçekimidir,</span> ama bu kez rolü dağınık gazın (sonunda çok şiddetle) yoğunlaşarak bir nötron yıldızı yaratmasını sağlamak olmuştur.<a href="../Text/notbolum7.xhtml#nu75" id="nu75d"><sup>[5]</sup></a></p>

  <p>Öyle görünüyor ki, çevremizde gördüğümüz ve ikinci yasanın en düşündürücü yönünü oluşturan düşük entropinin, büyük miktarlarda, gazın kütleçekim kuvvetiyle yoğunlaşarak yıldızları oluşturmasıyla elde edilebileceği sonucuna ulaşmış bulunuyoruz. Peki bu dağınık gaz bulutu nereden geldi? Gazın, bize uçsuz bucaksız düşük entropi sağlayan <span style="font-style:italic;">bir seyreklikte</span> başlayarak yola çıktığı bilinen bir olgudur. Biz hâlâ bu uçsuz bucaksız düşük entropi deposundan yararlanmaktayız ve uzun bir süre yararlanacağız. Bu gazın, evrensel kütleçekimiyle yoğunlaşma potansiyeli bize ikinci yasayı vermiştir. Üstelik, kütleçekimsel yoğunlaşmanın bize verdiği yalnızca ikinci yasa değildir; ‘Dünya’nın entropisi başlangıçta çok düşüktü’ basit bildirimininden daha kesin ve ayrıntılı bir bildirim sunmaktadır. Entropi, ‘düşük’ olarak, birçok <span style="font-style:italic;">başka</span> farklı yollarla bize sağlanmış olabilirdi. Örneğin, evrenin oluşum aşamalarında büyük bir ‘görünürdeki düzen’ var olmuş olabilirdi. Fakat böyle bir düzen bize gerçekte sunulmuş olandan farklı olabilirdi (Evrenin başlangıçta bir düzgün dodekahedron (on iki yüzlü) olduğunu -böyle bir şekil Platon’un hoşuna giderdi- veya bir başka olanaksız geometrik şekle sahip olduğunu düşünün. Böyle bir şekil gerçekten ‘görünürdeki düzen’ olurdu ama <span style="font-style:italic;">gerçek</span> evrenin oluşum<span style="">u</span>nun ilk aşamalarında bulmayı umduğumuz türde bir düzen olmazdı). Tüm bu seyreltik gazın nereden geldiğini anlamak zorundayız ve bunun için, kozmoloji kuramlarımıza geri dönmeliyiz.</p>

  <h2 id="sigil_toc_id_70">Evren Bilimi ve Büyük Patlama</h2>

  <p>Günümüzün güçlü, gerek optik gerekse radyo teleskoplarıyla, görebildiğimiz kadarıyla evren, çok geniş bir mikyasta, oldukça düzgün bir yapıya sahiptir. Ama en dikkate değer olan <span style="font-style:italic;">genleşme</span>sidir. Ne kadar daha ileri bakarsak, uzayda galaksiler (daha da uzak kuvasarlar) bizden o kadar hızlı uzaklaşır görünmektedirler. Öyleki evrenin kendisi, <span style="font-style:italic;">büyük patlama</span> olarak anılan ve on milyar yıl kadar önce<a href="../Text/notbolum7.xhtml#nua7III" id="nua7IIId"><sup>[III]</sup></a> meydana gelen dev bir patlamayla oluşmuş gibidir. Bu etkileyici düzgün görüntüsüne ve büyük patlamanın gerçekten meydana gelmiş olmasına en etkileyici kanıt, <span style="font-style:italic;">siyah cisim fon ışıması</span> olarak bilinen olgudur. Bu olgu, fotonların bir görünür kaynakları olmadan rasgele hareket ettikleri ısıl ışıması olup, sıcaklığı yaklaşık 2,7° mutlak (2,7 K) veya -270,3°C derecedir. Bu, çok düşük bir sıcaklık gibi görünebilir -gerçekten de öyledir!-; ama aslında büyük patlama dediğimiz ateştopundan geriye kalandır! Büyük patlamadan sonra geçen sürede evren, böylesine büyük oranda genleştiği için, başlangıçtaki ateştopu da aynı oranda çabuk dağıldı. Büyük patlama ve sonrasındaki sıcaklıklar bugün oluşması olası herhangi bir sıcaklığın fevkalade üzerinde olmasına karşın, genleşme nedeniyle, siyah cisim fon sıcaklığı bugünkü düzeyindeki kadar düşüktür. Siyah cisim fon ışımasının varlığına ilk kez Rus asıllı Amerikalı fizikçi ve gökbilimci George Gamow tarafından 1948’de, bugünün standart büyük patlama tanımına dayanılarak işaret edilmiş ve ilk kez 1965’de Penzias ve Wilson tarafından (rastlantı sonucu) gözlemlenmiştir.</p>

  <p>İnsanları çoğu kez düşündüren bir sorun var. Evrendeki uzak galaksiler bizden uzaklaşıyorsa, bunun anlamı, bizim çok özel merkezi bir yerde duruyor olmamız mıdır? Hayır, değil! Evrenin neresinde konumlanmış olursak olalım uzak galaksiler yine aynı uzaklaşma eğilimde olacaklardı. Genleşme, büyük mikyasta düzgündür ve uzayda hiçbir özel konum, öteki bir konuma yeğlenmez. Bu durum, çoğunlukla, şişirilmekte olan bir balonla gösterilir (Şekil 7.8). Diyelim, balonun üzerinde farklı galaksileri temsil eden noktalar konmuş ve diyelim, balonun ikiboyutlu yüzeyi, üçboyutlu uzaysal evreni temsil ediyor. Balon üzerindeki her bir noktaya göre, öteki tüm noktalar uzaklaşmaktadır. Balon üzerinde hiçbir nokta, bu bakımdan, herhangi bir başka noktaya göre ayrıcalıklı değildir. Aynı şekilde, evrende her galaksinin gözlem noktasından bakıldığında, öteki galaksilerin hepsi, her yönde ondan uzaklaşıyormuş gibi görünürler.</p>

  <p>Şişirilmekte olan balon örneği, evrenin <span style="font-style:italic;">Friedmann-Robertson-Walker</span> (FRW) standart modellerinden birini, <span style="font-style:italic;">artı sabit eğrilikli FRW</span> modelini, çok iyi tanımlar. Öteki FRW modellerinde (sıfır veya eksi eğrilikli) evren, modelleri de aynı şekilde genleşirler. Fakat bunlarda balon yüzeylerinin gösterdiği gibi, sonlu bir evren yerine sonsuz sayıda galaksilere sahip sonsuz birer evrene sahip oluruz.</p>

  <div>
    <img alt="" src="../Images/RU3051.png" />

    <p><b>Şekil 7.8. Evrenin genişlemesi, şişirilmekte olan bir balonun yüzeyine benzetilebilir. Galaksiler birbirlerinden uzaklaşmaktadırlar.</b></p>
  </div>

  <p>Sonlu ve sonsuz modeller arasında uzayın geometrisinin <span style="font-style:italic;">Eukleides</span> geometrisi, yani <span style="font-style:italic;">sıfır</span> eğrilikli olanını anlamak daha kolaydır. Uzaysal evrenin tümünü temsil eden basit bir düzlem ve üzerinde galaksileri gösteren işaretler bulunduğunu düşünelim. Evren, zamanla evrimleştiği için, bu galaksiler düzgün bir şekilde birbirlerinden uzaklaşacaklardır. Şimdi bu düzlemi, <span style="font-style:italic;">uzay-zaman</span> kavramlarıyla yorumlayalım. Aynı şekilde, zamanın her bir <span style="font-style:italic;">anı</span> için farklı bir Eukleides düzlemine sahip oluruz. Uzay-zamanın tümünü bir şemada göstermek için bütün bu düzlemlerin birbirinin üstüne istiflenmiş olduğu varsayılır (Şekil 7.9). Galaksiler, bu şemada birer eğriyle, -galaksilerin geçmişlerinin <span style="font-style:italic;">Dünya çizgileri ile-</span> temsil edilirler. Bu eğriler, gelecek yönünde birbirinden uzaklaşırlar. Yine önceki gibi hiçbir galaksinin Dünya çizgisi ayrıcalıklı değildir.</p>

  <p>Geriye kalan son FRW modeli olan eksi sabit eğrilikli modelde, uzay geometrisi Eukleides olmayan Lobachevsky geometrisidir. Bu geometri 5. Bölümde Şekil 5.2’deki Escher’in resmiyle verilmişti. Uzay-zaman tanımı için, zamanın her bir anında bu Lobachevsky uzaylarından birisi verilmeli ve bunlar tüm uzay-zamanı dolduracak biçimde birbirleri üstüne istiflenmelidirler (Şekil 7.10).<a href="../Text/notbolum7.xhtml#nu76" id="nu76d"><sup>[6]</sup></a> Bu modelde de galaksilerin Dünya çizgileri geleceğe doğru birbirlerinden uzaklaşırlar ve yine hiçbirisi diğerlerine göre ayrıcalıklı değildir.</p>

  <p>Tüm bu tanımlamalarımızda doğal olarak (5. Bölümde yapmış olduğumuz gibi) üç uzay boyutundan birisi yokmuş gibi düşündük.</p>

  <div>
    <img alt="" src="../Images/RU3003.png" />

    <p><b>Şekil 7.9 Uzaysal kesitleri Eukleides uzayı olan bir genleşen evrenin uzay-zaman şeması (sadece iki uzay boyutu gösterilmiştir).</b></p>
  </div>

  <div>
    <img alt="" src="../Images/RU3004.png" />

    <p><b>Şekil 7.10 Uzaysal kesitleri Lobachevsky uzayı olan bir genleşen evrenin uzay-zaman şeması (sadece iki uzay boyutu gösterilmiştir).</b></p>
  </div>

  <p>Böylece bütün dörtboyutlu uzay-zamanı göstermek yerine gözümüzde canlandırması daha kolay olan bir üçboyutlu uzay-zamanı ele almış olduk.</p>

  <p>Yine de, bir tane daha uzaysal boyutu feda etmeksizin artı eğrilikli uzay-zamanı göz önünde canlandırmak zordur! Bir boyutu daha göz ardı edelim ve artı eğrilikli kapalı uzaysal evreni, balonu andıran (ikiboyutlu) küre yüzeyi yerine bir <span style="font-style:italic;">çemberle</span> (birboyutlu) gösterelim. Evren genleştikçe, bu çember genişler ve bu çemberleri (her birisi zamanda bir ana karşı gelecek biçimde), bir tür dışbükey koni oluşturacak şekilde birbirinin üstüne istifleyerek uzay-zamanı temsil edebiliriz (Şekil 7.11(a)). Şimdi, Einstein’ın genel görelilik kuramı gereği, bu şekilde oluşturulan artı eğrilikli bir kapalı evren, sonsuza dek genleşmesini sürdüremez. En üst genleşme aşamasına ulaştıktan sonra, bir tür tersine büyük patlamada tekrar sıfır boyuta ulaşmak üzere kendi üzerine çöker (Şekil 7.11(b)). Söz konusu zamanda tersine büyük patlama bazen <span style="font-style:italic;">büyük sıkışma</span> diye adlandırılır. Eksi eğrilikli ve sıfır eğrilikli düz (sonsuz) FRW evren modelleri bu şekilde kendi üzerlerine tekrar çökmezler. Büyük sıkışma noktasına ulaşmak yerine, genleşmelerini sonsuza dek sürdürürler.</p>

  <p>Bu en azından, <span style="font-style:italic;">kozmolojik sabit</span> olarak adlandırılan bir sabitin değerinin sıfır kabul edildiği <span style="font-style:italic;">standart</span> genel görelilik için doğrudur. Kozmolojik sabitin sıfır olmayan uygun değerleriyle, büyük sıkışma ile kendi üzerine çöken uzaysal sonsuz evren modelleri veya sonlu artı eğrilikli sonsuza dek genleşen modeller elde etmek olasıdır. Sıfır olmayan bir kozmolojik sabitin var olması, tartışmamızı biraz karmaşıklaştırsa da, amacımız yönünden çok önemli değildir. Basitlik amacıyla, kozmolojik sabiti <span style="font-style:italic;">sıfır</span> alacağım<a href="../Text/notbolum7.xhtml#nua7IV" id="nua7IVd"><sup>[IV]</sup></a>. Bu kitabın kaleme alındığı günlerde kozmolojik sabit, gözlemsel açıdan, çok düşük bir değere sahip olarak biliniyordu ve bu veriler sıfır değeri ile tutarlıdır (Kozmolojik modellerle ilgili daha fazla bilgi için bkz. Rindler 1977).</p>

  <div>
    <img alt="" src="../Images/RU3005.png" />

    <p><b>Şekil 7.11 (a) Küresel uzaysal kesitlere ayrılmış olarak, bir genleşen evrenin uzay-zaman şeması (sadece bir uzay boyutu gösterilmiştir), (b) Sonunda bu evren büyük sıkışma ile kendi üzerine çöker.</b></p>
  </div>

  <p>Ne yazık ki, eldeki veriler, önerilen kozmoloji modellerinden birinin ya da ötekinin doğruluğunu kesin kanıtlamak için yeterli değildir (ne de, küçük bir kozmolojik sabitin var olmasının önemli genel bir etkiye sahip olabileceğini gösteren yeterli veri vardır). Elimizdeki gözlemsel verilere göre evren, uzaysal eksi eğrilikli olup (büyük ölçükte Lobachevsky geometrisi), sonsuza dek genleşmesini sürdürecektir. Bu sonuca, evrende gözlenen gerçek toplam madde miktarı göz önüne alınarak ulaşılmıştır. Ancak uzayda dağılmış durumda ve büyük miktarda görülemez madde bulunabileceği dikkate alınırsa, evren artı eğrilikli olabilir ve sonunda büyük sıkışmaya ulaştığı an kendi üzerine çökebilir; böyle bir son, evrenin var olduğu zaman ölçeğinden 10<sup>10</sup> yıl kadar daha uzun süre sonra gerçekleşebilir. Bu sona varmak için, görülenden yani teleskoplarla doğrudan ayırt edilebilenden otuz kat fazla görülmez maddenin, ‘siyah maddenin’, uzayı tümüyle istila etmesi gerekirdi. Eldeki bazı dolaylı kanıtlara göre, önemli miktarda siyah madde gerçekten vardır, fakat evreni ‘kaplayacak’ (veya uzayı düz hale getirecek) -ve yok edecek kadar- <span style="font-style:italic;">yeterince</span> siyah madde bulunup bulunmadığı henüz yanıtı açık bir sorundur.</p>

  <h2 id="sigil_toc_id_71">İlk Oluşan Ateştopu</h2>

  <p>Termodinamiğin ikinci yasasının kaynağı hakkındaki soruşturmamıza dönelim. Kaynağı, yoğunlaşarak yıldızları oluşturan seyreltik bir gazın varoluşuna kadar inerek bulmuştuk. Bu gaz nedir? Nereden gelmiştir? Ana maddesi hidrojendir ama (kütleye göre) yüzde 23 oranında helyum ve daha az miktarlarda başka maddeler içerir. Standart kuram uyarınca bu gaz, evreni yaratan büyük patlamayla uzaya fışkırmıştır. Ancak, bunu bildiğimiz anlamda patlama olarak, yani maddenin merkezde bir noktadan, önceden var olan bir uzaya fışkırması gibi düşünmemeliyiz. Burada bizzat uzay, patlamayla <span style="font-style:italic;">yaratılmaktadır</span> ve herhangi bir merkez noktası yoktur! Belki, bu durumun artı eğrilikli evren modeli üstünde imgelenmesi daha kolay olacaktır. Yine Şekil 7.11’deki tasarımı veya Şekil 7.8’de şişirilmekte olan balonu anımsayalım. Patlamayla fışkıran maddenin içine döküldüğü ‘önceden var olan boş bir uzay’ yoktur. Uzayın kendisi, yani balon’un yüzeyi, patlamayla yaratılmıştır. Bu şekillerde, fiziksel gerçekliğe sahip olmayan ‘üçboyutlu’ uzay, yani balonun içine gömülmüş olduğu Eukleides uzayı yalnızca imgeleme kolaylığı sağlamak amacıyla kullanılmıştır. Balonun içindeki veya dışındaki uzay, sadece balonun yüzeyini imgelemeye yardımcı olmak için oradadır. <span style="font-style:italic;">Yalnız</span> balonun yüzeyi, evrenin fiziksel uzayını temsil etmektedir. Büyük patlamadaki maddenin yayıldığı hiçbir merkez noktasının bulunmadığını artık biliyoruz. Balonun ortasında gibi görünen ‘nokta’ sadece modelimizi gözümüzde daha iyi canlandırmamıza yardımcıdır. Büyük patlamayla fışkıran madde, <span style="font-style:italic;">tüm</span> uzaysal evren noktalarına düzgün bir şekilde dağılmıştır!</p>

  <p>Öteki iki standart model için durum (imgelenmesi biraz daha zor olsa da) aynıdır. Patlama sonucu fışkıran madde uzayda hiçbir noktada asla yoğunlaşmadı. Patlama anından başlayarak uzayın her tarafını aynı ölçüde doldurdu.</p>

  <p><span style="font-style:italic;">Standart model</span> olarak anılan <span style="font-style:italic;">sıcak büyük patlama</span> kuramı bu tanım üzerine kurulmuştur: Evren, oluşumundan bir süre sonra, son derece sıcak bir ısıl durumdaydı; buna, <span style="font-style:italic;">ilk oluşan ateştopu</span> diyeceğiz. Özellikleri ve boyutları, ateştopunu oluşturan maddenin (evrenin tümü), ateştopu genişleyip soğudukça nasıl değiştikleri ayrıntılarıyla hesaplanmıştır. Bugünkü evrene hiç benzemeyen bir evreni tanımlamak için hesapların güvenilir şekilde nasıl yapılabildiği merak konusu olabilir. Ancak hesaplara esas alınan fizik, ateştopunun oluşumunu izleyen ilk 10<sup>-4</sup> saniyeden önce olanları öğrenmek istemediğimiz sürece, tartışılamaz ölçüde güvenilirdir. Bu süreyi izleyen saniyenin on binde birinden yaklaşık üç dakika sonrasına kadar olup bitenler ayrıntılarıyla tanımlanmıştır (bkz. Weinberg 1977); bugünkü durumundan çok farklı durumdaki evrenle ilgili deneysel bilgilere dayalı iyi tanımlanmış fiziksel kuramlarımızın bu konuda yeterli olmaları dikkate değer.<a href="../Text/notbolum7.xhtml#nu77" id="nu77d"><sup>[7]</sup></a> Bu hesaplamaların sonuçlarına göre evrenin her tarafına düzgün şekilde yayılan madde, fotonlar (yani, ışık), elektronlar ve protonlar (hidrojenin iki bileşeni), bazı a-parçacıkları (helyum çekirdekleri), daha az sayıda döteronlar (hidrojenin ağır bir izotopu olan döteryumun çekirdekleri), eser miktarda diğer tür çekirdekler ve belki çok sayıda, nötrinolar gibi ‘görünmez’ ve varlıklarını pek az hissettiren <span style="font-style:italic;">parçacıklardan</span> oluşmuştur. Bu <span style="font-style:italic;">maddenin</span> bileşenleri (özellikle protonlar ve elektronlar) bir araya gelerek, yıldızları oluşturan gazı (özellikle hidrojeni) büyük patlamadan yaklaşık 10<sup>8</sup>yıl sonra ürettiler.</p>

  <p>Ancak yıldızlar hemen oluşmadı. Gazın biraz daha genişlemesi ve soğuması sonucu, yerel kütleçekim kuvvetlerinin genel genişlemenin üstesinden gelmesi için bazı bölgelerde yoğunlaşmaların gerçekleşmesi gerekiyordu. Bu aşamada, galaksilerin gerçekte nasıl oluştukları ve galaksi oluşu<span style="">munun</span> gerçekleşmesi için başlangıçta ne gibi düzensizliklerin var olması gerektiğine ilişkin henüz çözümlenmemiş ve tartışmalı konular ile yüz yüze gelmekteyiz. Bu tartışmaya burada girmek istemiyorum. Başlangıçta gaz dağılımında büyük olasılıkla bazı düzensizliklerin olduğunu, uygun bir kütleçekimsel etkiyle galaksilerin, milyarlarca yıldızlarıyla birlikte oluştuğunu kabul edelim yeter!</p>

  <p>Seyreltik gazın nereden geldiğini bulmuştuk. Büyük patlamanın kendisinden, yani ateştopundan kaynaklanmıştı. Gazın uzayda düzgün yayılması bize ikinci yasayı, evrensel kütleçekimiyle yoğunlaşması sonucu artan entropi durumu ise yasanın ayrıntılarını vermiştir. Gerçek evrende madde ne kadar düzgün dağılmıştır? Yıldızların, galaksilerde bir araya geldiklerini biliyoruz. Galaksiler de birleşerek kümeler oluşturdu ve kümeler birleşerek üstkümeler oluşturdu. Üstkümelerin, üstküme sistemleri (kompleksleri) olarak adlandırılan daha da geniş gruplar halinde birleştiklerini gösteren kanıtlar bile vardır. Ancak, bunların tümünün, evrenin bir bütün olarak yapısının etkileyici düzgünlüğü yanında ‘bir hiç’ kaldığını bilmek önemlidir. Zamanda ne kadar geriye gidebilir, evrenin daha büyük bölümünü incelemek olanağı bulursak, evren o kadar daha düzgün görünmektedir. Siyah cisim fon ışıması, bu konuda en etkileyici kanıtları vermektedir. Özellikle, evren henüz bir milyon yaşındayken ve 10<sup>23</sup> kilometre çapında bir mesafeye yayılmışken, yani bizden 10<sup>10</sup> galaksiyi kapsayacak kadar uzaktayken, tüm madde içeriğinin yüzbinde biri oranında <span style="font-style:italic;">düzgün</span> olduğunu bildirmektedir (bkz. Davies ve arkadaşları, 1987).</p>

  <p>Bu nedenle, uzayın her tarafına düzenli şekilde yayılan gazın kaynağı bu ateştopudur. Bu noktaya bizi araştırmalarımız ulaştırmıştır.</p>

  <h2 id="sigil_toc_id_72">Büyük Patlama İkinci Yasayı Açıklar mı?</h2>

  <p>Araştırmalarımız sona erdi mi? Termodinamiğin ikinci yasasını bize sunan görüş, yani evrenimizin oluşumunun ilk aşamasındaki düşük entropiyi, evrenin büyük patlama sonucu oluşumuyla ‘açıklayan’ görüş yeterli mi? Biraz düşünürsek bu görünüşte çelişkili bir şey olduğunu anlarız. Bu görüş yeterli olamaz. Ateştopunun, <span style="font-style:italic;">ısı</span> durumunda olduğunu, yani ısıl dengede genleşmekte olan sıcak bir gaz olduğunu anımsayın. ‘Isıl denge’ teriminin ‘maksimum’ entropi durumunu gösterdiğini de anımsayın (Bir kutudaki gazın maksimum entropi durumuyla örneklemiştik). Ancak, ikinci yasa gereğince evrenimizin entropisi, başlangıç aşamasında, maksimum değil, bir tür <span style="font-style:italic;">minimum</span> düzeyinde olmalıydı! Nerede hata yaptık? ‘Standart’ bir yanıt özetle şöyledir:</p>

  <p class="alin"><span style="font-weight:bold;">‘Ateştopunun, başlangıçta, ısıl denge durumunda olduğu doğrudur. Ama o aşamada evren çok küçüktü. Ateştopu, böyle küçük çapta bir evren için kabul edilebilecek en yüksek entropi durumunu temsil ediyordu. Fakat evrenin bugünkü büyüklüğü ile kıyaslandığında bu en yüksek entropi çok düşük olacaktır. Evren genleştikçe, evrenin büyüklüğüyle birlikte kabul edilebilecek en yüksek entropi arttı. Ancak evrendeki gerçek entropi, kabul edilen en yüksek entropinin de gerisinde kalmıştır. Gerçek entropinin, sürekli olarak, kabul edilen en yüksek entropi düzeyine ulaşmak çabası nedeniyle ikinci yasa doğmuştur.’</span></p>

  <p>Biraz düşünürsek, bu açıklamanın doğru olmadığını anlarız. Doğru olsaydı, bu sonuçta büyük sıkışmaya ulaşacak (uzaysal olarak kapalı) evren modeli için geçerli görüş olurdu. Ama bu kez zamanda <span style="font-style:italic;">ters</span> yönde olmak koşuluyla geçerli olurdu. Evren, çökme noktasında yine küçüldüğünde, olası entropi değerlerinde yine düşük bir tavan söz konusu olacaktı. Genleşen evrenin ilk aşamalarında bize düşük entropi değerini veren sınırlayıcı etken, küçülmekte olan evrenin son aşamalarında da geçerli olacaktı. Evrenin entropi değerinin zamanla arttığını bildiren ikinci yasanın geçerli olması için, ‘zamanın başlangıcında’ var olan düşük entropi etkeni, kabul edilseydi, bu varsayım ‘zamanın sonunda da’ geçerli olur ve termodinamiğin ikinci yasasıyla tam bir çelişki içine düşmemiz gerekirdi!</p>

  <p>Elbette, gerçek evrenimizin bu şekilde asla sona ermemesi de söz konusudur. Belki genelde sıfır uzaysal eğrilikli evrende (Eukleides geometrisi) veya eksi eğrilikli bir evrende (Lobachevsky geometrisi) yaşıyor olabiliriz. Veya belki de (artı eğrilikli) yok olma sürecindeki bir evrende yaşıyoruz; ama bu öylesine uzak bir gelecekte olacak ki, ikinci yasaya aykırı böyle bir durumu bugünden değerlendirenleyiz. Ancak, böyle bir durumda, evrenin <span style="font-style:italic;">tüm</span> entropisi tersine dönecek ve öylesine düşük bir değere ulaşacak ki, bugün yorumladığımız şekliyle ikinci yasa tümüyle geçersiz kılınmış olacaktır.</p>

  <p>Gerçekte, yok olma sürecindeki bir evrenin entropisinin giderek azalması görüşüne kuşkuyla yaklaşılması için çok iyi nedenler vardır. Bu nedenlerden en güçlüsü <span style="font-style:italic;">kara delikler</span> olarak bilinen gizemli nesnelerdir. Bir kara delikte, yok olma sürecindeki bir evrenin çok ufak bir örneğini görürüz; bu nedenle, yok olma sürecindeki bir evrende entropi gerçekten tersine dönseydi, bir kara deliğin yakın çevresinde de ikinci yasaya aykırı durumların gözlenebilmesi gerekirdi. Ancak, kara delikler çevresinde ikinci yasanın tümüyle egemen olduğuna inanmamız için her türlü nedene sahibiz. Kara delikler kuramı, entropi hakkındaki tartışmalarımıza son derece önemli bir girdi sağlayacağı için, bu tuhaf nesneleri biraz ayrıntılı olarak ele almamız gerekecek.</p>

  <h2 id="sigil_toc_id_73">Kara Delikler</h2>

  <p>Önce, kuramın Güneşimizin sonunun ne olacağı hakkında öngördüklerini ele alalım. Güneş, yaklaşık beş milyar yıldır varlığını sürdürmektedir. Önümüzdeki 5-6 milyar yıl içerisinde büyümeye başlayacak, yüzeyi Dünya’nın hemen hemen yörüngesine ulaşıncaya kadar dışa doğru şişecektir. <span style="font-style:italic;">Kızıl dev</span> olarak bilinen bir yıldız türüne dönüşecektir. Gökyüzünde birçok kızıl devler gözlemlenmiş olup bunlardan en çok tanınan ikisi, Taurus (Boğa) burcundaki Aldebaran ve Orion (Yay) burcundaki Betelgeuse’dir. Güneş’in yüzeyi genişledikçe çekirdeğinde, sürekli büyüyen, olağanüstü bir madde yoğunlaşması oluşacaktır. Bu yoğun çekirdek, bir <span style="font-style:italic;">beyaz cüce</span> yıldızın özelliklerine sahip olacaktır (Şekil 7.12).</p>

  <p>Beyaz cüceler, tek başlarına, öylesine yoğun yıldızlardır ki, beyaz cüceyi oluşturan maddeyle dolu bir pingpong topu birkaç yüz ton ağırlıkta olabilirdi! Gökyüzünde çok sayıda beyaz cüce gözlemlenebilir: Belki, Samanyolu galaksimizdeki parlak yıldızların yüzde onu beyaz cücedir. En ünlü beyaz cüce Sirius’un (Büyük köpek veya Akyıldız) yoldaşı olup son derece yüksek yoğunluğu, bu yüzyılın başlarında gökbilimcileri büyük şaşkınlığa düşürmüştü. Fakat, daha sonraları, söz konusu yıldız, bir fizik kuramını (R.H. Fowler, 1926) fevkalade doğrulamıştır; bu kurama göre bazı yıldızlar gerçekten büyük bir yoğunluğa sahip olabilirler ve ‘elektron dışarlama basıncıyla’ varlıklarını sürdürebilirler; başka bir deyişle bu Pauli’nin, elektronlara uygulanan şekliyle, kuantum mekaniksel dışarlama ilkesi (II. cilt, s. 158) olup, yıldızın evrensel kütleçekim etkisiyle çökmesini önler.</p>

  <p>Her kızıl devin çekirdeğinde bir beyaz cüce vardır ve bu çekirdek, sürekli olarak yıldızın maddesini tüketir. Sonunda kızıl dev, asalak çekirdeği tarafından tümüyle tüketilir ve yaklaşık Dünya büyüklüğündeki gerçek beyaz cüce tek başına ortaya çıkar. Güneşimizin, ‘sadece’ birkaç milyar yıl süreyle kızıl bir dev olarak var olması beklenmektedir. Daha sonra, beyaz cücenin yavaş yavaş soğuyarak solgunlaşan turuncu<a href="../Text/notbolum7.xhtml#nua7V" id="nua7Vd"><sup>[V]</sup></a> rengiyle son ‘görülebilir’ şeklinde Güneş varlığını birkaç milyar yıl daha sürdürebilecek ve sonunda görünmez bir <span style="font-style:italic;">siyah cüce</span> olacaktır.</p>

  <p>Yıldızların hepsi Güneş’in kaderini paylaşmaz. Bazılarının sonu, <span style="font-style:italic;">Chandrasekhar limiti</span> olarak bilinen ve bir beyaz cüce yıldızın kütlesinin olası en üst değerini bildiren sınırla belirlenmiştir. 1929’da Subrahmanyan Chandrasekhar tarafından yapılan hesaba göre, beyaz cüceler, kütleleri, en az Güneş’in kütlesinin yaklaşık bir tam beşte biri kadar olmadığı sürece var olamazlar (Chandrasekhar, eğitim görmek için gemiyle Hindistan’dan İngiltere’ye giderken bu hesabı yapmış olan genç bir Hintliydi). 1930’larda hesap, Rus Lev Landau tarafından tekrarlanmış ve Chandrasekhar limit değeri</p>

  <p style="text-align: center;">1,4 M<sub>⊙</sub></p>

  <p>dolayında bulunmuştur; burada M<sub>⊙</sub> Güneş’in kütlesidir.</p>

  <p>Görüldüğü gibi, Chandrasekhar limiti, Güneş’in kütlesinden pek fazla değildir; oysa, birçok normal yıldızın, bu değerin oldukça üzerinde kütleye sahip oldukları bilinmektedir. Örneğin, kütlesi 2 M<sub>⊙</sub> olan bir yıldızın sonu nasıl olacaktır? Kuram uyarınca böyle bir yıldız, kızıl dev oluncaya kadar genişleyecek ve beyaz cüce çekirdeği, kütlesini yavaş yavaş yoğunlaştırmayı sürdürecektir.</p>

  <div><img alt="" src="../Images/RU3006.png" /></div>

  <p><b>Şekil 7.12. Beyaz cüce çekirdekli bir kızıl dev.</b></p>

  <p>Ancak, bir kritik aşamada, Chandrasekhar limitine ulaşılacak ve Pauli’nin dışarlama ilkesi onu, evrensel kütleçekim basınçlarına karşı koruyamayacaktır.<a href="../Text/notbolum7.xhtml#nu78" id="nu78d"><sup>[8]</sup></a> Bu aşamada veya bu aşamaya yaklaşırken, çekirdek içe doğru çökecek, aşırı sıcaklık ve basınç artışları oluşacaktır. Şiddetli nükleer tepkimelerin sonucunda korkunç miktarda enerji, nötrinolar halinde açığa çıkacaktır. İçe doğru çökmekte olan dış bölgeler ısınacak ve bunu şiddetli patlamalar izleyecektir. Yıldız, bir süpernovaya dönüşmüştür!</p>

  <p>Peki içe doğru çöküşünü sürdüren çekirdek ne olur? Kuramın bize bildirdiğine göre, beyaz cücenin içinde ulaşılmış olan son derece yüksek yoğunlaşmadan da yüksek yoğunluğa ulaşır. Çekirdek, bir <span style="font-style:italic;">nötron yıldızı</span> (s. 25) olarak, <span style="font-style:italic;">nötron dışarlama basıncı,</span> yani nötronlara uygulanabilir Pauli ilkesi sayesinde kendini bağımsız olarak taşıyabilir. Bu aşamada yoğunluğu öylesine yüksektir ki, pingpong topumuz nötron yıldızını oluşturan maddeyle dolu olsaydı Hermes astroidi (veya belki Mars’ın ayı Deimos) kadar ağırlaşırdı. Çekirdeğin içindeki de işte bu tür bir yoğunluktur! (Bir nötron yıldızı, yarıçapı on kilometre kadar olan kocaman bir atom çekirdeğidir, ama yıldız standartlarına göre son derece küçüktür!) Ancak bu aşamada, Chandrasekhar limitine benzer <span style="font-style:italic;">yeni</span> bir sınır (Landau - Oppenheimer - Volkov limiti) vardır; kütlesi, güncelleştirilmiş olarak</p>

  <p style="text-align: center;">2,5 M<sub>⊙</sub></p>

  <p>olan bu limitin üzerine çıkan bir nötron yıldızının bağımsız olarak kendi ağırlığını taşıması olanaksızdır.</p>

  <p>Yıldızın kütlesi <span style="font-style:italic;">bu</span> limiti aşacak kadar fazla olursa küçülmekte olan çekirdek ne olur? Örneğin bazı yıldızların kütlesinin 10 M<sub>⊙</sub> ile 100 M<sub>⊙</sub> arasında değiştiği bilinmektedir. Çekirdeklerinin, nötron yıldızı limitinin altına düşmesi için kütlelerinin bir kısmından kurtulmaya kalkışacakları uzak bir olasılıktır. Bunun yerine bir <span style="font-style:italic;">kara delik</span> oluşması beklenir.</p>

  <p>Kara delik dediğimiz uzayın, ya da daha doğrusu uzay-zamanın, bir bölgesidir. Bu bölgede çekim alanı öylesine güçlenmiştir ki ışık bile bu alandan kaçamaz. Anımsarsanız, göreliliğin ilkeleri, ışığın hızının bir limit hız olduğunu dolaylı olarak bildirir: Hiçbir maddesel nesne veya sinyal, yerel ışık hızını geçemez (II. cilt, s. 59, 78). Buna göre, bir kara delikten ışık kaçamazsa başka <span style="font-style:italic;">hiçbir şey</span> kaçamaz.</p>

  <p>Okuyucunun belki, <span style="font-style:italic;">kaçış hızı</span> kavramı hakkında bir fikri vardır. Bu hız, bir cismin, büyük kütleli başka bir cismin çekiminden kaçabilmesi için ulaşması gereken hızdır. Büyük kütleli cismin yeryüzü olduğunu varsayalım; yeryüzünden kaçış hızı saatte 40 000 kilometredir. Yeryüzünden (herhangi bir yöne) fırlatılan bir taş, bu hızı aşan bir hızla yeryüzünden tamamen uzaklaşacaktır (hava direncini dikkate almadığımızı hatırlayın). Bu hızdan daha düşük bir hızla fırlatılırsa, yeryüzüne düşecektir. (Öyleyse ‘yukarı çıkan mutlaka aşağı iner’ sözü doğru değildir; bir cisim ancak kaçış hızından <span style="font-style:italic;">düşük</span> hızda atılmışsa geri döner!) Jüpiter için, kaçış hızı saatte 2 200 000 kilometredir. Güneş’in kütlesinin, şimdiki yarıçapının <span style="font-style:italic;">dörtte biri</span> kadar yoğunlaşarak bir küre oluşturduğunu varsayarak, şimdikinden <span style="font-style:italic;">iki kat</span> büyük bir kaçış hızı elde ederiz; Güneş biraz daha yoğunlaşırsa, diyelim şimdiki yarıçapının <span style="font-style:italic;">yüzde biri</span> kadar daha yoğunlaşırsa, kaçış hızı da <span style="font-style:italic;">on kat</span> artacaktır. Yeterince büyük kütleli ve yoğunlaşmış bir cisim için, kaçış hızının, ışık hızını bile aşacağını düşünebiliriz! Bu gerçekleştiğinde bir kara delik oluşur.<a href="../Text/notbolum7.xhtml#nu79" id="nu79d"><sup>[9]</sup></a></p>

  <p>Şekil 7.13’de, kara delik oluşturacak şekilde bir cismin çöküşünü gösteren bir şema yer almaktadır (Bu şemayı tasarımlarken cismin, küresel simetriye oldukça uygun çökmekte olduğunu varsaydım ve uzaysal boyutlardan birini dikkate almadım). 5. Bölümde (II. cilt, s. 76) genel görelilikle ilgili tartışmamızdan anımsayacağınız gibi, şemada yer alan ışık konileri, maddesel nesnenin veya sinyalin eylemindeki mutlak sınırlamaları gösterirler. Konilerin merkeze doğru iç tarafa uzadığı ve merkeze yaklaştıkça koni uçlarının giderek sivrileştiği dikkatinizi çekecektir.</p>

  <p>Merkezden kritik uzaklık, <span style="font-style:italic;">Schwarzschild yarıçapı</span> olarak bilinir ve bu uzaklıktaki konilerin dış sınırları şemada <span style="font-style:italic;">dikeydir.</span> Bu uzaklıkta, ışık (ışık konilerini izlemesi gerekir), çöken cismin üzerinde asılı durumdadır ve ışığın dışa doğru tüm hızı, son derece güçlü kütleçekim etkisine ancak karşı koyabilecek kadardır. Asılı ışık (ışığın tüm geçmişi) tarafından Uzay-zamanda Schwarzschild yarıçapında belirlenen (üçboyutlu) yüzeye, kara deliğin <span style="font-style:italic;">(mutlak) olay ufku</span> denir. Kendini olay ufkunda bulan herhangi bir cisim kaçamaz veya hatta dış dünyayla iletişim kuramaz. Bu durum, konilerin uçlarının sivrileşmesinden ve tüm eylemlerin ve sinyallerin, sadece konilerin içinde (veya üzerinde) yayılabilmesinden anlaşılır. Birkaç Güneş kütlesine sahip bir yıldızın çöküşüyle oluşan bir kara deliğin olay ufkunun yarıçapı birkaç kilometre olacaktır. Galaksi merkezlerinde çok daha büyük kara deliklerin var olması beklenebilir. Samanyolu galaksimiz, yaklaşık bir milyon Güneş kütlesine eşit kütleye ve buna göre birkaç milyon kilometre yarıçapında bir kara deliğe sahip olabilir.</p>

  <p>Kara delik oluşturacak şekilde içe çöken bir gerçek kütleli cisim, bir süre sonra kendini ufkun içerisinde bulur ve dışarıyla tüm iletişimi kesilir. Bu cismin sonunu biraz sonra tartışacağız. Şu anda bizi ilgilendiren çökme eylemiyle ortaya çıkan uzay-zaman geometrisidir. Bu geometrinin bize anlatacağı ilginç şeyler var.</p>

  <p>Cesur (yoksa çılgın mı?) desek bir <span style="font-style:italic;">B</span> astronotunun büyük bir kara deliğe girme kararı verdiğini; biraz daha korkak (yoksa tedbirli mi?) A yoldaşının ise olay ufkunun dışında güvencede kalmayı yeğlediğini düşünelim. <span style="font-style:italic;">A</span> astronotu, <span style="font-style:italic;">B</span> astronotunu olabildiğince gözden kaybetmemeye çalışıyor. A ne görebilir? Şekil 7.13’e göre, B’nin geçmişinin (yani, B’nin Dünya çizgisinin), ufkun <span style="font-style:italic;">içinde</span> kalan kısmını A asla göremez. Ama ufkun <span style="font-style:italic;">dışında</span> kalan kısmını sonuna dek görebilecektir. Ancak B’nin ufku geçmeden hemen önceki anlarını görmek için A’nın çok uzun süre beklemesi gerekecektir.</p>

  <p><img alt="" src="../Images/RU3007.png" /></p>

  <p><b>Şekil 7.13. Kara deliğe dönüşümü gösteren bir uzay-zaman şeması. Schwarzschild yarıçapı ‘ufuk’ olarak işaretlenmiştir.</b></p>

  <p><img alt="" src="../Images/RU3008.png" /></p>

  <p><b>Şekil 7.14. Varsayımsal bir uzay-zaman olayı: Sonunda patlayarak maddeye dönüşen bir beyaz delik. (Şekil 7.13’teki uzay-zamanın, zamanda tersinmesi).</b></p>

  <p>Diyelim ki <span style="font-style:italic;">B,</span> kendi saati 12:00’i gösterirken ufuk çizgisini geçti. <span style="font-style:italic;">A</span> bu olaya gerçekte asla tanık olmayacak, fakat 11:30, 11:45, 11:52, 11:56, 11:58, 11:59, 11:59 ½ , 11:59 ¾ , 11:59/(7/8) , vs. saat okumalarını (oldukça eşit aralıklarla) izleyebilecektir. İlke olarak, <span style="font-style:italic;">B</span> daima A’nın görüş alanı içerisinde kalır ve ufkun üzerinde sürekli asılı gibi durur. Kader saati 12:00’a doğru yavaş yavaş ilerler, ama asla 12:00’i gösteremez. Oysa, gerçekte, B’nin A tarafından algılanan imgesi, hızla silikleşmeye başlamıştır. Bunun nedeni, B’nin Dünya çizgisinin, ufkun hemen dışında kalan küçük bir kısmının, A’nın yaşadığı zamanın geri kalanının tümünün yerini tutmak zorunda olmasıdır. Sonuçta B, A’nın görüş alanından tümüyle çıkmış olacaktır ve aynı şey, düşen cismin başına gelecektir. A’nın bütün görebildiği sadece bir ‘kara delik’ olacaktır!</p>

  <p>Ya zavallı B’den ne haber? <span style="font-style:italic;">Onun</span> başına neler gelecek? Hemen söyleyelim. Ufku geçiş anında dikkate değer hiçbir şey olmayacak. Saatine bakarak, henüz 12:00 dolayındaki dakikaları 11:57, 11:58, 11:59, 12:00, 12:01, 12:02, 12:03,... sayıyor olacak. Saat 12:00’de hiçbir özel olay olmadı. Arkasına dönüp A’ya bakarsa, A’nın olduğu yerde sürekli durduğunu görebilir. A’nın saatine de bakabilir ve A’nın saatinin dakik şekilde zamanı gösterdiğini görebilir. Ufku geçtiğini <span style="font-style:italic;">hesaplamadığı</span> sürece <span style="font-style:italic;">B,</span> bunu başka hiçbir şekilde bilemez.<a href="../Text/notbolum7.xhtml#nu710" id="nu710d"><sup>[10]</sup></a> Ufuk görünmeyen tuzaklarla doludur. Bir kez ufuktan içeriye girdi mi <span style="font-style:italic;">B</span> için artık buradan kurtuluş yoktur. Yerel evreninin başına çöktüğünü görecek ve kendi özel ‘büyük ezilişini’ az sonra yaşayacaktır!</p>

  <p>Ya da belki o kadar da özel değildir. Kara deliği oluşturacak şekilde çöken cismi oluşturan madde de, bir bakıma, astronotla birlikte ‘aynı’ ‘ezilme’ olayını yaşayacaktır. Gerçekte, dış maddenin de büyük ezilme olayında yutulması için deliğin <span style="font-style:italic;">dışındaki</span> evren uzaysal olarak kapalı bir evren olursa, <span style="font-style:italic;">B</span> astronotunun ‘özel’ olayının ‘aynısı’ deliğin dışındaki böyle bir evren tarafından da yaşanır.<a href="../Text/notbolum7.xhtml#nua7VI" id="nua7VId"><sup>[VI]</sup></a></p>

  <p><i>B</i>’nin hiç hoş olmayan sonuna karşın, son aşamaya kadar yaşadığı yerel fiziğin, bizim bildiğimiz ve anladığımız fizikle bağdaşmamasını ümit etmeyiz. Özellikle, entropinin artma eğiliminin tam tersini göstermesini bir yana bırakın, termodinamiğin ikinci yasasına yerel olarak aykırı olaylara tanık olacağını sanmıyoruz. İkinci yasa, her yerde olduğu gibi, kara delik içinde de egemen olacaktır. B’nin yakın çevresindeki entropi hâlâ artmaktadır ve astronotumuzun sonunu hazırlayan büyük çöküşe kadar artacaktır. Büyük patlamada çok daha düşük düzeyde olan entropinin ‘büyük ezilmede’ (‘özel’ ya da ‘genel’) gerçekten son derece yüksek olabileceğini anlamak için kara deliğin uzay-zaman geometrisinin biraz daha derinlerine inmemiz gerekecek. Bunu yapmadan önce okuyucunun, kara deliğin zamanda tersinmişini, yani bir <span style="font-style:italic;">beyaz deliği</span> gösteren Şekil 7.14’e göz gezdirmesini istiyorum. Beyaz delikler belki doğada <span style="font-style:italic;">yoktur</span> ama var olabileceklerini varsaymak bizi önemli sonuçlara götürecektir.</p>

  <h2 id="sigil_toc_id_74">Uzay-zaman Tekilliklerinin Yapısı</h2>

  <p>5. Bölümden (II. cilt, s. 71) uzay-zaman eğriliğinin bir <span style="font-style:italic;">gelgit etkisi</span> yarattığını anımsayın. Büyük bir cismin çekim alanında serbest düşen cisimciklerden oluşan küresel bir yüzey, bir yönde (çekim etkisini yaratan cisme doğru uzanan çizgi boyunca) gerilerek uzarken, buna dik yönlerde içe doğru basılarak büzülür. Bu şekil bozulması, çekim etkisini yaratan cisme yaklaşıldıkça, aradaki uzaklığın kübünün tersiyle orantılı artar (Şekil 7.15). Giderek artan böyle bir etki, ileri doğru kara deliğe düşerken B astronotu tarafından hissedilir. Birkaç Güneş kütlesine sahip kara delik için bu gelgit etkisi son derece büyüktür; astronot için, ufku geçmeyi bırakın, deliğe yaklaşma durumunda bile hayatta kalmasına olanak tanımayacak kadar büyüktür. Daha geniş delikler için ufuktaki gelgit etkisi aslında daha azdır. Birçok astronomun Samanyolu galaksimizin merkezinde yer aldığına inandığı birkaç milyon Güneş kütlesine sahip kara delik için gelgit etkisi, astronotun ufku geçişi sırasında oldukça düşüktür. Ama astronotun kendini biraz rahatsız hissetmesine neden olabilir. Ancak, söz konusu etki astronot deliğe düştükten sonra birkaç saniye içerisinde hızla sonsuza kadar artacaktır! Hızla artan bu etkiyle zavallı astronotun bedeni paramparça olacak, hatta astronotu oluşturan her molekül, molekülleri oluşturan atomlar, atom çekirdekleri ve hatta tüm atomaltı tanecikleri de parçalayacaktır! ‘Ezilme’, böylece hazırladığı sonla öcünü almış olacaktır!</p>

  <p>Sadece tüm madde değil, uzay-zamanın kendisi de aynı şekilde son bulmalıdır! Böyle bir sona bir <span style="font-style:italic;">uzay-zaman tekilliği</span> denir: Böylesi felaketlerin olacağını nasıl bildiğimizi ve hangi koşullarda maddenin ve uzay-zamanın yok olacağını merak ediyor olabilirsiniz. Bunlar, bir kara delik oluşmasına izin veren herhangi bir koşulda, genel göreliliğin klasik denklemlerini izleyerek ulaşılan sonuçlardır. Oppenheimer ve Snyder’in (1939) ilk kara delik modeli, açıkladığımız davranışı tasarımlamıştır. Ancak, yıllar boyu, astrofizikçiler bu <span style="font-style:italic;">tekilliğin</span> sözü edilen model için öngörülen özel simetrilerin yapay bir sonucu olduğu umudunu beslediler. Belki, gerçekçi (asimetrik) durumlarda, kendinin üzerine çöken madde herhangi bir karmaşık şekilde kendi çevresinde dönerek tekrar dışa doğru kaçabilirdi.</p>

  <div>
    <img alt="" src="../Images/RU3009.png" />

    <p><b>Şekil 7.15. Kütleçekim etkisi yaratan küresel bir cisimden kaynaklanan gelgit etkisi cisime yaklaştıkça, cismin merkezinden uzaklığın kübünün tersine orantılı olarak artar.</b></p>
  </div>

  <p>Fakat böylesi umutlar, daha genel matematiksel savlar ileri sürülüp <span style="font-style:italic;">tekillik teoremleri</span> (Penrose 1965, Hawking ve Penrose 1970) gösterilince söndü. Makul madde kaynaklarına sahip genel göreliliğin klasik kuramı çerçevesinde yapılandırılan bu teoremler, kütleçekim etkisiyle çöküş durumlarında uzay-zaman <span style="font-style:italic;">tekilliklerinin kaçınılmaz</span> olduğunu kanıtlarlar.</p>

  <p>Aynı şekilde, zamanın ters akış yönünü göz önüne alarak, herhangi bir (uygun şekilde) genleşen evren modelinde, büyük patlamayı temsil eden <span style="font-style:italic;">bir başlangıç</span> uzay-zaman tekilliğinin kaçınılmaz olduğunu yine görürüz. Bu kez tekillik tüm maddenin ve uzay-zamanın sonuçta <span style="font-style:italic;">yok olmasını</span> değil, uzay-zamanın ve maddenin <span style="font-style:italic;">yaratılmasını</span> temsil eder. Görünüşe göre bu iki tür tekillik arasında tam bir zaman simetrisi vardır: <span style="font-style:italic;">Başlangıç</span> türü tekillik ki uzay-zaman ve madde yaratılır; ve <span style="font-style:italic;">sonuç</span> türü tekillik ki bununla uzay-zaman ve madde yok olur. Gerçekten ikisi arasında önemli bir benzerlik olmasına karşın, ayrıntılı incelediğimiz zaman birbirleriyle tamamen zamanda-karşıt <span style="font-style:italic;">olmadıkları</span> görülür. Termodinamiğin ikinci yasasının kaynağının anahtarını içerdikleri için geometrik farklar önem taşımaktadır.</p>

  <p>Fedakâr B astronotunun başına gelenlere dönelim. Hızla sonsuzlaşan gelgit etkileriyle karşılaşır. Boş uzayda yol almakta olduğu için, daha önce WEYL olarak tanımladığım (II. cilt, s. 71-78) uzay-zaman eğrilik tensörü tarafından sağlanan hacim koruyucu fakat <span style="font-style:italic;">biçim bozucu</span> etkilerin altındadır. Uzay-zamanın eğrilik tensörünün geriye kalan kısmı, RICCI olarak adlandırılan ve genel sıkışmayı temsil eden kısmı, boş uzayda sıfıra eşittir. <span style="font-style:italic;">B</span>’nin aslında herhangi bir maddeye rastlamaması olasıdır. Fakat durum böyle de olsa (sonuçta astronotun kendisi de bir maddedir), yine de genelde bir WEYL ölçümünü RICCI’nin ölçümünden <span style="font-style:italic;">daha yüksek</span> buluruz. Gerçekte, <span style="font-style:italic;">sonuç</span> tekilliğine yaklaşırken eğriliğin tamamen WEYL tensörünün egemenliği altında olduğunu görmeyi umarız. Bu tensör, genelde, <span style="font-style:italic;">sonsuza</span> gider:</p>

  <p style="text-align: center;">WEYL → ∞</p>

  <p>(Bu gidiş salınımlı da olabilir). Bu, bir uzay-zaman tekilliğinin genel niteliğidir<a href="../Text/notbolum7.xhtml#nu711" id="nu711d"><sup>[11]</sup></a> ve <span style="font-style:italic;">yüksek entropinin</span> tekilliği ile ilgilidir.</p>

  <p>Ancak, büyük patlama için durum bundan oldukça farklıdır. Büyük patlamanın standart modelleri, daha önce incelediğimiz son derece simetrik Friedmann-Robertson-Walker uzay-zamanları tarafından verilmişti. Şimdi, WEYL tensörü tarafından sağlanan biçim bozucu gelgit etkisi tümden <span style="font-style:italic;">yoktur.</span> Bunun yerine, test cisimciklerinden oluşan bir küresel yüzeye etkili, simetrik bir içe yönelik ivme vardır (Şekil 5.26). Bu, WEYL’in değil RICCI’in etkisidir. Herhangi bir FRW modelinde,</p>

  <p style="text-align: center;">WEYL = 0</p>

  <p>tensör denklemi daima geçerlidir. Başlangıç tekilliğine giderek yaklaştıkça, WEYL yerine RICCI’nin sonsuzlaştığını görürüz; bu nedenle, başlangıç tekilliği yakınlarında egemen olan WEYL değil RICCI’dir. Bu bize, <span style="font-style:italic;">düşük</span> entropinin tekilliğini verir.</p>

  <p>Kesin geri çöken FRW modellerinde büyük <span style="font-style:italic;">sıkışma</span> tekilliğini incelersek, sıkışma anında WEYL = 0 değerini buluruz, oysa RICCI sonsuza gider. Ancak bu çok özel bir durumdur ve kütleçekimi etkisiyle yoğunlaşmanın dikkate alındığı tamamen gerçekçi bir modelde bulmayı <span style="font-style:italic;">beklemediğimiz</span> bir durumdur. Zaman ilerledikçe önceleri seyreltik gaz şeklinde bulunan madde, yıldızlar ve galaksileri oluşturmak üzere kümelenecektir. Bir süre sonra, çok sayıda yıldız, çekim etkisiyle küçülerek beyaz cücelere, nötron yıldızlarına ve kara deliklere dönüşecek ve belki galaksi merkezlerinde büyük kara delikler oluşacaktır. Kümeleşme, özellikle kara delikler söz konusu olduğu zaman, entropideki aşırı artışı gösterir (Şekil 7.16). Kutu içindeki gaz örneğinde (bir köşeye sıkışmış gaz) yoğunlaşmış gazın <span style="font-style:italic;">düşük</span> entropiye, buna karşın, ısıl dengenin <span style="font-style:italic;">düzenli</span> durumunun <span style="font-style:italic;">yüksek</span> entropiye sahip olduğunu anımsadığımız zaman, kümelenme durumunun yüksek entropiyi, seyreltik gaz durumunun düşük entropiyi temsil etmesi ilk bakışta şaşırtıcı görünebilir. Kütleçekim etkisi dikkate alındığında, çekim alanının evrenselliği nedeniyle bu beklentinin <span style="font-style:italic;">aksi</span> oluşmaktadır.</p>

  <div>
    <img alt="" src="../Images/RU3010.png" />

    <p><b>Şekil 7.16. Normal bir gaz için, artan entropi, gazın daha düzgün yayılmasını sağlamak eğilimindedir. Kütleçekim etkisi yaratan cisimlerden oluşan bir sistem için bunun aksi geçerlidir. Yüksek entropiye çekimsel birleşmeyle, en yüksek entropiye ise, kara deliğe dönüşmekle ulaşılır.</b></p>
  </div>

  <p>Zaman ilerledikçe kümeleşme giderek artar ve sonunda birçok kara delik oluşur ve bunların tekillikleri son derece karmaşık bir sonla, büyük sıkışma tekilliğinde noktalanır. Son tekillik, WEYL = 0 şartıyla FRW modelinin yeniden çöküşünde öngörülen büyük ezilmeye hiçbir şekilde benzemez. Giderek daha fazla kümeleşme oluşurken, WEYL tensöründe büyüme görülür<a href="../Text/notbolum7.xhtml#nu712" id="nu712d"><sup>[12]</sup></a> ve genelde, herhangi bir son tekillik için WEYL → ∞ limitine gider. Bu genel tanımlama uyarınca, kapalı bir evrenin tüm geçmişini temsil eden bir uzay-zaman tasarımı Şekil 7.17’de yer almaktadır.</p>

  <p>Geri çöken bir evrenin entropisinin mutlaka düşük olmasının gerekmediğini biliyoruz artık. Demek ki büyük patlamanın entropisinin ‘az olmasının’, yani bize ikinci yasayı sunan durumun tek nedeni, büyük patlama anında evrenin ‘küçük olması’ değildi! Büyük ezilişin resmini zamanda geri çevirsek, fevkalade <span style="font-style:italic;">yüksek</span> entropiye sahip bir 'büyük patlama’ elde etmemiz gerekir ve bu durumda ikinci yasa var olamaz! Herhangi bir nedenle evren çok özel (düşük entropili) bir durumda, FRW modellerinin zorunlu kıldığı WEYL = 0 gibi bir şartı sağlayarak yaratıldı. Böyle bir şart olmasaydı, gerek başlangıç ve gerekse sonuç tekilliklerinin WEYL → ∞ türü yüksek entropiye sahip olmaları ‘çok daha büyük olasılığa’ sahip olacaktı. (Şekil 7.17). Böyle ‘olası’ bir evrende gerçekten termodinamiğin ikinci yasasına yer yoktur!</p>

  <h2 id="sigil_toc_id_75">Büyük Patlama Ne Kadar Özgündü?</h2>

  <p>WEYL = 0 gibi bir koşulun, büyük patlamada ne ölçüde sınırlayıcı olduğunu anlamaya çalışalım. Basitleştirmek amacıyla (daha önceki tartışmamızda yaptığımız gibi), evrenin kapalı bir evren olduğunu varsayıyoruz. Kesin bazı rakamlarla açıklayabilmemiz için <span style="font-style:italic;">baryonların</span> sayısını, yani protonların ve nötronların birlikte dikkate alındığı sayıyı,</p>

  <p style="text-align: center;">B = 10<sup>80</sup></p>

  <p>olarak alalım (Bu rakamı kullanmamızın özel bir nedeni yok ama, gözlemsel olarak <span style="font-style:italic;">B en az</span> bu değer kadar yüksek olmalı. Bir zamanlar Eddington B’nin <span style="font-style:italic;">kesin</span> değerini bulduğunu iddia etmişti ve bulduğu değer, yukarıda verdiğimiz değere yakındı! Çok kimse bu değerin hesaplanma yöntemine inanmıyor görünse de, 10<sup>80</sup> rakamından vazgeçmeye niyetli de görünmüyor).</p>

  <div><img alt="" src="../Images/RU3011.png" /></div>

  <p><b>Şekil 7.17. Düzgün düşük entropi ve WEYL = 0 değerine sahip büyük patlamayla oluşan ve birçok kara deliğin oluşumunu açıklayan yüksek entropi ve WEYL → ∞ değerine sahip büyük sıkışmayla son bulan kapalı bir evrenin tüm geçmişi.</b></p>

  <div>
    <div><img alt="" src="../Images/RU3012.png" /></div>
  </div>

  <p><b>Şekil 7.18. Eğer WEYL = 0 şartı kaldırılırsa, WEYL <span style="font-weight:normal">→</span> ∞ değerine sahip, yüksek entropili bir büyük patlama elde edebiliriz. Böyle bir evrende çok sayıda beyaz delik bulunmalıdır ve gözlemle tam bir çelişki yaratacak şekilde, termodinamiğin ikinci yasası yoktur.</b></p>

  <p><span style="font-style:italic;">B</span> değerini 10<sup>80</sup>’den daha yüksek değerde (belki gerçekte olduğu gibi B = ∞) alsaydık, biraz sonra elde edeceğimiz olağanüstü rakamlardan <span style="font-style:italic;">daha</span> çarpıcı rakamlara ulaşırdık!</p>

  <p><span style="font-style:italic;">Tüm</span> evrenin faz uzayını (II. cilt, s. 36) gözünüzde canlandırmaya çalışın! Böyle bir uzaydaki her nokta, evrenin yaradılışının farklı bir olası yöntemini temsil eder. Yaradan’ı, elindeki ‘iğneyi’, faz uzayında bir noktaya yerleştirirken düşlüyoruz (Şekil 7.19). İğnenin her bir farklı konumu ayrı bir evreni oluşturacak. Şimdi, Yaradan’ın seçeceği nokta, evrenin yaratıldığı sıradaki entropisine bağlıdır. Yaradan’ın elindeki iğnenin saplanması olasılığı daha yüksek daha geniş bir alan sağladığı için, yüksek entropiye sahip bir evreni yaratmak nispeten daha ‘kolaydır’ (Entropinin, ilgili faz uzayı hacminin logaritmasıyla orantılı olduğunu anımsayın). Fakat, termodinamiğin ikinci yasasının egemen olması amacıyla düşük entropi durumunda bir evren yaratmak için Yaradan, faz uzayının çok daha küçük bir bölgesini hedeflemelidir. Yaşadığımız evrene çok benzeyen bir evren yaratmak için, bu bölge ne kadar küçük olmalıdır? Bu soruyu yanıtlamak için Jacob Bekenstein (1972) ve Stephen Hawking’in (1975), bir <span style="font-style:italic;">kara deliğin</span> entropisini veren çok önemli formülüne değinmeliyiz.</p>

  <p>Ufuk yüzeyi alanı A olan bir kara deliğin entropisini veren Bekenstein-Hawking formülü şöyledir:</p>

  <div><img alt="" src="../Images/RU3014.png" /></div>

  <p>Bu formülde <span style="font-style:italic;">k</span> Boltzman sabiti, c ışık hızı, <span style="font-style:italic;">G</span> Newton’un evrensel çekim sabiti ve ħ ise Planck sabiti bölü 2π’dir. Formülün önemli kısmı A/4 çarpanıdır. Parantez içindeki kısım sadece, uygun fiziksel sabitlerden oluşur. Buna göre, bir kara deliğin entropisi, yüzey alanı ile orantılıdır. Küresel simetrik bir kara delik için bu yüzey alanı, kara deliğin kütlesinin karesiyle orantılıdır:</p>

  <p style="text-align: center;"><span style="font-style:italic;">A = m<sup>2</sup> x 8 π(G<sup>2</sup> / c<sup>4</sup>).</span></p>

  <p>Bu formülü, Bekenstein-Hawking formülü ile birleştirdiğimizde, bir kara deliğin entropisinin, kütlesinin karesiyle orantılı olduğunu buluruz:</p>

  <p style="text-align: center;"><span style="font-style:italic;">S<sub>bh</sub></span> <span style="font-style:italic;">= m<sup>2</sup>x2π(kG</span>/ħc).</p>

  <p>Bu durumda, bir kara deliğin birim kütlesinin entropisi <span style="font-style:italic;">(S<sub>bh</sub>/m),</span> kütlesiyle orantılıdır; başka bir deyişle delik genişledikçe, entropisi artar. Verilen bir kütle değeri, veya Einstein’ın <span style="font-style:italic;">E = mc<sup>2</sup></span> bağıntısına uygun olarak enerji değeri için, madde tümüyle bir kara delik halinde yoğunlaşınca en yüksek entropiye ulaşılır! Ayrıca, iki kara delik, bir tek kara delik oluşturmak üzere birbirini yuttuğu zaman (aşırı miktarda) entropi kazanırlar. Galaksi merkezlerinde bulunması olası kara delikler gibi büyük delikler, herhangi bir başka fiziksel durumda rastlanamayacak düzeyde yüksek entropi sağlarlar.</p>

  <p>Kütle tümüyle bir kara deliğe dönüştüğü zaman en yüksek entropiye ulaşılır bildirimine, gerçekte, küçük bir niteleme eklemek gerekir. Hawking'in, kara deliklerin termodinamiğini incelemesine göre bir kara delikle ilgili olarak sıfır olmayan bir <span style="font-style:italic;">sıcaklık</span> söz konusudur. Bunun bir sonucu olarak en üst düzeyde entropi durumunda, en yüksek entropi değerine ‘ısıl ışıma çevresiyle’, ısıl dengedeki bir kara delik tarafından ulaşılacağı dikkate alınırsa, kütle-enerjinin tümü kara delikte var olamaz.</p>

  <p>Çok büyük olmayan bir kara delik için ışıma sıcaklığı gerçekten önemsiz bir değerdir. Örneğin, Güneş kütlesinde bir kara delik için, bu ışımanın sıcaklığı 10<sup>-7</sup> K dolayındadır. Bu değer, bugüne değin herhangi bir laboratuvarda ölçülmüş olan en düşük sıcaklıktan bile düşüktür. Ayrıca, galaksiler arası uzayın 2,7 K değerindeki sıcaklığından da önemli ölçüde azdır. Daha büyük kara delikler için, Hawking sıcaklığı daha da düşüktür!</p>

  <p>Hawking sıcaklığı, tartışmamızda iki durumda önem kazanır: (i) <span style="font-style:italic;">mini kara delikler</span> olarak adlandırılan çok daha küçük kara delikler evrenimizde var iseler veya (ii) evren, <span style="font-style:italic;">Hawking buharlaşma süresinden</span> önce, yani kara deliğin tümüyle buharlaşıp yok olması için öngörülen süreden önce tekrar parçalanmazsa. (Birinci) durumda mini kara delikler, bir kaotik büyük patlama sırasında oluşabilirler. Mini kara deliklerin evrenimizde çok sayıda var olmaları olasılığı azdır. Aksi halde, etkileri bugüne kadar çoktan gözlemlenmiş olurdu. Üstelik, burada açıklamaya çalıştığım görüşe göre, var olmamaları gerekir. (İkinci) durumda ise, Güneş kütlesine sahip bir kara delik söz konusu olduğunda, Hawking’in buharlaşma süresi, evrenin bugünkü yaşının yaklaşık 10<sup>54</sup> katıdır ve daha büyük kara delikler için bu süre daha da uzun olacaktır. Bu etkenlerin, yukarıdaki açıklamalarımızda önemli değişiklikler yaratması beklenemez.</p>

  <p>Kara delik entropisinin hangi boyutlara ulaşabileceği hakkında bir fikir edinmek için, 2,7 K değerinde siyah cisim fon ışıması, yani evrenin entropisine en büyük katkıyı sağlayan kaynağı ele alalım. Astrofizikçiler, söz konusu ışımanın içerdiği fevkalade yüksek entropiden son derece etkilenmişlerdi; başka hiçbir yerde (örneğin, Güneş’te) rastlanması olasılığı bulunmayan normal entropi rakamlarının çok çok üzerinde bir değerle karşılaşılması şaşkınlık yaratmıştı. Fon ışımasının entropisi her baryon için 10<sup>8</sup> kadardır (Boltzmann sabitinin bire eşit alındığı ‘doğal birimler’ kullanıyorum). (Aslında, bunun anlamı, her baryon için fon ışımasında 10<sup>8</sup> foton bulunduğudur). Buna göre, toplam 10<sup>80</sup> baryon için, evrende fon ışıması toplam entropisi 10<sup>88</sup> değerindedir.</p>

  <p>Gerçekte, kara delikler söz konusu olmasaydı, bu değer evrenin <span style="font-style:italic;">toplam</span> entropisini gösterirdi. Çünkü fon ışımasındaki entropi, öteki standartların hepsindeki entropiye egemendir. Örneğin, Güneş’te her baryon için entropi hesaplanan birim düzeyindeyken, <span style="font-style:italic;">kara delik</span> standartlarına göre fon ışıması entropisi son derece önemsizdir. Çünkü Bekenstein-Hawking formülü uyarınca, Güneş kütlesine sahip bir kara delikte her bir baryon için entropi, doğal birimlerle ifade edildiğinde, 10<sup>20</sup> kadardır; buna göre, evren tümüyle kara deliklerden oluşmuş olsaydı toplam entropi değeri şöyle olurdu:</p>

  <p style="text-align: center;">10<sup>100</sup></p>

  <p>Kuşkusuz evren tümüyle kara deliklerden oluşmamıştır. Ama bu değer bize, evrensel kütleçekimin acımasız etkileri dikkate alınmaya başlandığında fon ışıması entropisinin ne kadar ‘küçük’ kalacağını bildirmektedir.</p>

  <p>Biraz daha gerçekçi olmaya çalışalım. Galaksilerimizi kara deliklerle dolduracağımıza, her birisini, merkezde bir milyon (yani, 10<sup>6</sup>) Güneş kütlesinde kara deliğe sahip 10<sup>11</sup> yıldızdan oluşuyor varsayalım (Böyle bir varsayım Samanyolu galaksimiz için uygun olabilir). Hesaplara göre bu durumda her bir baryon için entropi 10<sup>21</sup>, buna göre toplam entropi 10<sup>101</sup> olacaktır. Uzun bir süre sonra, galaksilerin kütlelerinin önemli bir bölümünün, merkezlerindeki kara deliklere dönüşmesini bekleyebiliriz. Bu gerçekleştiği zaman, her bir baryon için entropi 10<sup>11</sup>, toplam entropi 10<sup>111</sup> gibi aşırı yüksek bir değer olacaktır. Ancak, kapalı bir evrenden, sonunda kendi üzerine çökecek bir evrenden bahsediyoruz. Öyleyse, sanki evren tümüyle bir kara delikten oluşmuş gibi Bekenstein-Hawking formülünü kullanarak son ezilme aşamasındaki entropiyi hesaplamamız hiç de mantıksız sayılmaz. Böyle bir hesapla, her bir baryon için entropi 10<sup>43</sup> olarak bulunurken, bu son aşamadaki toplam entropi 10<sup>123</sup> gibi şaşırtıcı ölçüde yüksek bir değer çıkacaktır.</p>

  <p>Bu rakam, en büyük (evrenin yerini işaretlemek için noktanın kolayca isabet ettirebileceği) bölgenin hacminin logaritmasını temsil ettiği için, Yaradan’ın kullanabileceği toplam <span style="font-style:italic;">V</span> faz uzayı hacmini hesaplamamızı sağlayacaktır. 10<sup>123</sup>, hacmin <span style="font-style:italic;">logaritması</span> olduğuna göre, hacim 10<sup>123</sup> değerinin <span style="font-style:italic;">üssü</span> olmalıdır, yani doğal birimlerde ifade edildiğinde olmalıdır!</p>

  <p style="text-align: center;">V = 10<sup>10<sup>123</sup></sup></p>

  <div>
    <img alt="" src="../Images/RU3015.png" />

    <p><b>Şekil 7.19. İçinde yaşadığımız evrene benzer bir evren yaratmak için Yaradan, olası evrenlerin faz uzayının komik derecede minik bir hacmini, yaklaşık 1/10<sup>10<sup>125</sup></sup>, seçecektir (İğne ve nokta, ölçeğe uygun çizilmemiştir).</b></p>
  </div>

  <p>(Dikkatli okurlarım bu rakamı e<sup>10<sup>123</sup></sup> olarak ifade etmemin daha doğru olacağını düşünebilirler ama bu değerdeki rakamlarda <span style="font-style:italic;">e ve 10</span> birbirinin yerine kullanılabilir!) Termodinamiğin ikinci yasasına uygun olarak ve bugün gözlemlenen evreni yaratmak için Yaradan’ın elindeki ilk faz uzayı hacmi W ne kadar büyüktü?</p>

  <p>Sırasıyla, galaksilerde bulunan kara delikler veya fon ışıması tarafından verilen</p>

  <p style="text-align: center;"><span>W</span> <span style="font-style:italic;">=</span> 10<sup>10<sup>101</sup></sup> veya <span>W</span> = 10<sup>10<sup>88</sup></sup></p>

  <p>değerlerini veya büyük patlamada <span style="font-style:italic;">gerçek</span> rakam olabilecek daha küçük bir değeri (gerçekte bu daha uygun olurdu) dikkate almamız fark etmez. Her iki durumda da W'in V’e oranı, yaklaşık</p>

  <p style="text-align: center;"><span>V/W=10<sup>10<sup>123</sup></sup></span></p>

  <p>olurdu (Deneyiniz: 10<sup>10<sup>123</sup></sup> + 10<sup>10<sup>101</sup></sup> = 10<sup>(10<sup>123</sup> - 10<sup>101</sup>)</sup> = 10<sup>10<sup>123</sup></sup> çok yakın olacak).</p>

  <p>Yaradan’ın ne kadar isabetle hedefini belirlediği görülüyor; yani, doğruluk oranı şöyledir:</p>

  <p style="text-align: center;">10<sup>10<sup>123</sup></sup>de bir.</p>

  <p>Bu olağanüstü bir rakamdır. Normal ondalık bildirimde yazmağa kalkışsak, tümünü yazmamız olanaksızlaşabilir: ‘1’i izleyen 10<sup>123</sup> adet ‘0’ koymalıydık! Tüm evrendeki her bir bağımsız proton ve her bir bağımsız nötronu ‘0’ olarak yazsaydık ve iyi bir ölçümleme için öteki tanecikleri de bildirimimize katmamız gerekirdi, gerçekten böyle bir bildirimi yazmayı başaramazdık. Evrenin yaratılışı için gerekli bu duyarlılık, cisimlerin anlık davranışlarını bildiren üstün dinamik denklemlerin (Newton’un, Maxwell’in, Einstein’ın denklemlerinin) olağanüstü doğruluğundan hiç de aşağı kalmaz görünüyor.</p>

  <p>Fakat, büyük ezilişin (veya kara deliklerdeki tekilliklerin) tamamen kaotik olması beklenirken, büyük patlama <span style="font-style:italic;">neden</span> böylesine kesin düzenlenmiştir? Öyle görünüyor ki, bu sorunun yanıtı, uzay-zaman tekilliklerinde uzay-zaman eğriliğinin WEYL kısmının davranışıyla verilebilir.</p>

  <p><span style="font-style:italic;">Başlangıç</span> uzay-zaman tekillikleri için geçerli olan, fakat son tekillikler için geçerli olmayan bir bağ şartı WEYL = 0 (veya buna çok benzer bir şey) ile karşılaşıyoruz ve işte bu bağ şartı Yaradan’ın seçimini faz uzayının çok küçük bir bölgesiyle sınırlıyor. Böylesi bağ şartlarının sadece başlangıç uzay-zaman tekillikleri için (son değil) geçerli olmasını <span style="font-style:italic;">Weyl Eğrilik Varsayımı</span> diye adlandırdım. Bu durumda, sanırım, böyle bir zamanda simetrik olmayan varsayımın, ikinci yasanın kaynağına inmek için neden uygulanması gerektiğini anlamak zorunda kalacağız.<a href="../Text/notbolum7.xhtml#nu713" id="nu713d"><sup>[13]</sup></a></p>

  <p>İkinci yasanın kaynağı hakkında daha fazla bilgiyi nasıl edinebiliriz? Bir çıkmaza girdik gibi görünüyor. <span style="font-style:italic;">Uzay-zaman tekilliklerinin</span> görünüşte sahip oldukları yapıya neden sahip olduklarını anlamalıyız; fakat, uzay-zaman tekillikleri fizik bilgimizin ulaşamadığı bölgelerdir. Uzay-zaman tekilliklerinin varlığının yol açtığı çıkmaz, bazen başka bir çıkmazla kıyaslanır: Yüzyılın başında fizikçilerin, atomların davranışlarıyla ilgili olarak karşılaştıkları çıkmaz (II. cilt, s. 98). Her iki çıkmaz için de, iyi tanımlanmış klasik kuram ‘sonsuzluk’ yanıtını vermiş ve yetersiz kaldığını göstermiştir. Atomların elektromagnetik çöküşündeki tekillikten <span style="font-style:italic;">kuantum</span> kuramıyla kaçınılmıştı ve yine kuantum kuramı, yıldızların evrensel kütleçekim etkisiyle çökerken gidecekleri klasik ‘sonsuz’ uzay-zaman tekilliklerine ulaşması yerine sonlu bir kurama ulaşmalarında etkin olmalıdır. Fakat bu basit bir kuantum kuramı olamaz. Tam olarak uzayın ve zamanın kendi yapısına ait bir kuantum kuramı olmalıdır. Böyle bir kuram var olsaydı <span style="font-style:italic;">‘kuantum kütleçekimi’</span> diye adlandırılması gerekirdi. Kuantum kütleçekimi kuramının yokluğu, fizikçilerin yeterli çaba göstermemelerinden veya yeterli bilgiye ve beceriye sahip olmamalarından kaynaklanmamaktadır. Birçok birinci sınıf bilim dehası kendilerini böyle bir kuramı inşa etmeye adamış ama başarılı olamamıştır. Bu zamanın akışını ve akış yönünü anlamaya çalışırken en sonunda ulaştığımız çıkmazdır.</p>

  <p>Okur, bu aşamaya kadar olan yolculuğumuzun bize ne yaran olduğunu soruyor olabilir. Zamanın, neden öteki yönde değil de sadece bir yönde akıyor göründüğü sorusuna yanıt ararken, zamanın bir ucuna yolculuğumuzu sürdürdük ve bu yolculuğun sonunda ulaştığımız noktada uzayla ilgili tüm bilgimiz eriyip gitti. Yolculuğumuzdan neler öğrendik? Kuramlarımızın, yanıtlar için henüz yeterli olmadığını öğrendik. Ama bunun usumuzu anlamak çabalarımıza ne gibi bir yaran var? Yeterli kuramların var olmamasına karşın, yolculuğumuzdan alacağımız önemli dersler olduğuna inanıyorum. Şimdi artık eve dönme zamanı geldi. Dönüş yolculuğumuz, gidiş yolculuğumuza kıyasla daha ussal işlemleri gerektirecek ama kanımca başka uygun dönüş yolu da yok!</p>
</body>
</html>
