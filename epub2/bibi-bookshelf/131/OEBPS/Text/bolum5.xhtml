<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body>
  <h1>V. Bölüm<br />
  Klasik Dünya</h1>

  <h2 id="sigil_toc_id_26">Fiziksel Kuramın Klasik Dünyadaki Yeri</h2>

  <p>Bilinç, Doğa’nın bir parçası olabilir mi? Bunu değerlendirmek için Doğa’nın işlevleri hakkında neleri bilmeliyiz? Bedenleri ve beyinleri oluşturan elemanlara hükmeden yasaların neler olduğu gerçekten önemli mi? Yapay Zekâyı destekleyenlerin çoğunun bizi inandırmaya çalıştıkları gibi bilinçli algılamalarımız, algoritmaların uygulanmasından başka bir şey değilse, bu yasalarla ilgili gerçeği öğrenmenin pek bir önemi kalmıyor. Bir algoritmayı uygulayabilen herhangi bir makine, herhangi bir başka makine kadar işe yarayabilir. Öte yandan, bilinçle ilgili duygularımızda, algoritmaları aşan kavramlar varolabilir. Belki de, oluşumumuzu sağlayan ayrıntılı yöntem, bizi oluşturan maddeye hükmeden kesin fiziksel yasalarda olduğu gibi, bilincimizle gerçekten ilgilidir. Belki, maddenin özel doğasının altında yatan ve maddenin nasıl davranması gerektiğine hükmeden erişilmesi zor nitelik her ne ise onu anlamamız gerekecek. Fizik bilimi, henüz bu aşamaya gelmemiştir. Açığa çıkarılması gereken daha bir çok giz ve kazanılması gereken daha derin bir sezgi söz konusudur. Yine de fizikçilerin ve fizyologların çoğu, insan beyni gibi normal boyuttaki bir nesnenin işlevleriyle ilgili fizik yasaları hakkında yeterince bilgiye <span style="font-style:italic;">şimdiden</span> sahip olduğumuzu ileri süreceklerdir. Beynin, fiziksel bir sistem olarak istisnai ölçüde karmaşık olduğu kuşku götürmezken ve ayrıntılı yapısı ve buna uygun işlemleri hakkında henüz bunca şey bilinmezken, bir kaç fizikçi ve fizyolog, bilgi eksikliğinin gerçekte, beynin davranışının altında yatan <span style="font-style:italic;">fiziksel</span> ilkelerden kaynaklandığını iddia edecektir. Aksine, fiziği, beynimizin işlevlerini fizik yönünden yeterince tanımlayabileceğimiz, ilke olarak bile tanımlayabileceğimiz ölçüde henüz anlamıyoruz. Alışılagelmişin dışındaki bu konuyu daha sonra tartışacağım. Önce, günümüzün fizik kuramının klasik dünyadaki yerinin genel bir değerlendirmesini yapalım. Kitabın bu bölümü, hem Newton’un mekaniğini hem de Einstein’ın göreli mekaniğini içeren ‘klasik fizik’ konusu ile ilgilenecektir. Burada ‘klasik’ sözcüğünün anlamı, 1925 yılında <span style="font-style:italic;">kuantum kuramının,</span> (Planck, Einstein, Bohr, Heisenberg, Schrödinger, de Broglie, Born, Jordan, Pauli ve Dirac gibi fizikçilerin esin kaynağı yapıtlarının üretildiği dönemde) moleküllerin, atomların ve atom-altı parçacıkların davranışlarını tanımlayan bu belirsizlik içeren, belirleyici olmayan gizemli kuramın, ortaya çıkışından önce etkin olan kuramlardır. Öte yandan, klasik kuram belirleyicidir, yani gelecek daima tümüyle geçmiş tarafından belirlenir. Klasik fizik, yine de, yüzyıllar boyunca bizi olağanüstü bir şekilde doğru yolda yönlendirmiş olsa bile gizemli bir yönü olduğunu hep hissettirmiştir. Kuantum kuramını da (6. Bölüm) incelemek zorunda kalacağız çünkü, fizyologlar arasında yaygın olan görüşün aksine, kuantum olgularının, beynin işleyişi yönünden önemli olabileceğine inanıyorum, ama bu konu daha sonraki bölümlerin konusunu oluşturacak.</p>

  <p>Bilimin bugüne kadar gerçekleştirdikleri dramatiktir. Doğayı yorumlamadaki olağanüstü gücümüzün neleri elde etmemize yardımcı olduğunu görmek için etrafımıza bakmamız yeterlidir. Modern dünyanın teknolojisi, deneysel birikimin zenginliğinden oldukça büyük ölçüde yararlanmıştır. Ancak, teknolojimizin temelini oluşturan fizik <span style="font-style:italic;">kuramıdır,</span> ve işte biz burada bu kuramı ele alacağız. Elimizdeki kuramlar, dikkat çekecek ölçüde bir doğruluğa sahiptir. Fakat güçlerini bundan almazlar. Duyarlı ve ayrıntılı bir matematiksel uygulamaya olağanüstü yatkın oldukları da bir gerçektir. İşte tüm bu gerçekler bize gerçekten etkileyici güce sahip bir bilimi sunmuştur.</p>

  <p>Fizik kuramının önemli bir bölümü çok yeni değildir. Bir başlangıç noktası vermek gerekirse, fizik kuramı, 1687’de Isaac Newton’un <span style="font-style:italic;">Principia</span> (İlkeler) adlı yapıtının yayınlanmasıyla başlamıştır. Bu çok önemli yapıt, bir kaç temel fizik ilkesinden hareketle, fiziksel nesnelerin gerçekte nasıl davrandıklarını anlamak ve çoğu kez tam bir isabetle davranışlarını öngörmek yeteneğini kazandırmaktadır. (<span style="font-style:italic;">Principia</span>’nın önemli bir kısmı, daha sonra Euler ve diğerleri tarafından daha pratik yöntemlerle geliştirilmişse de bunlar daha çok matematik tekniklerindeki dikkate değer gelişmelerle ilgilidir.) Newton’un yapıtı, kendisinin de itiraf ettiği gibi, aralarında Galileo Galilei, Rene Descartes ve Johannes Kepler’in bulunduğu büyük düşünürlerin başarılarından büyük ölçüde yararlanmıştır. Platon, Eudoxus, Eukleides, Arkhimedes ve Apollonios gibi daha eski düşünürlerin önemli temel kavramları da bu yapıtta yer almıştır.</p>

  <p>Newton’un dinamik kuramının ana çizgisinden sapmalar daha sonra başlamıştır. Önce, on dokuzuncu yüzyıl ortalarında James Clerk Maxwell elektromanyetizma kuramını geliştirmiştir. Bu kuram, yalnız elektrik ve manyetik alanların klasik davranışını değil ışığın davranışını da açıklar.<a href="../Text/notbolum5.xhtml#nu51" id="nu51d"><sup>[1]</sup></a> Bu ilgi çekici kuram, bu bölümün sonlarında tekrar ilgi alanımıza girecektir. Maxwell’in kuramı, bugünün teknolojisi yönünden önemlidir. Elektromanyetik olaylarla beynimizin işleyişi arasında ilişki olduğuna da kuşku yoktur. Ancak, kuşkulu bir yönü vardır ki, o da Albert Einstein adıyla özdeşleşen iki büyük görelilik kuramının, düşünme işlemimiz yönünden herhangi bir öneminin bulunabileceğidir. Maxwell denklemlerinin incelenmesi esnasında geliştirilen <span style="font-style:italic;">özel</span> görelilik kuramı, ışığın hızına yakın hızlarda hareket eden cisimlerin şaşırtıcı davranışını açıklamak için Henri Poincaré, Hendrick Antoon Lorentz ve Einstein tarafından ileri sürülmüştür. (ve daha sonra Hermann Minkowski tarafından özenli bir geometrik yorum verilmiştir) Einstein’ın ünlü denklemi <span style="font-style:italic;">E</span> = <span style="font-style:italic;">mc<sup>2</sup></span> bu kuramın bir kısmını oluşturur. Fakat kuramın teknoloji üstüne etkisi bugüne değin pek fazla olmamıştır (Nükleer fiziğin ilgi alanına girdiği yerdeki etkisi hariç), ve beynimizin işlevleri ile ilgisi en azından dolaylı bir ilişki olarak görünmektedir. Öte yandan özel görelilik, <span style="font-style:italic;">zamanın</span> nitelikleri ile bağıntılı olarak fiziksel gerçeklik hakkında bize yeni bir şeyler anlatmaktadır. Gelecek bölümlerde göreceğimiz gibi bu durum bizi, algıladığımız ‘zaman akışı’ yönünden önem taşıyabilecek, kuantum kuramı ile ilgili bazı açmazlara sürükleyecektir. Einstein’ın evrensel kütle çekimini tanımlamak için uzay-zaman eğrilerini kullandığı <span style="font-style:italic;">genel</span> görelilik kuramını iyice anlamadan önce özel kuramı anlamamız gerekir. Özel kuramın teknoloji üzerindeki etkisi hemen hemen yok gibiyken<a href="../Text/notbolum5-6.xhtml#nua2I" id="nua2Id"><sup>[I]</sup></a> beynimizin işleyişiyle arasında ilinti kurmaya kalkışmak biraz hayalcilik gibi görünebilir. Fakat, özellikle 7. ve 8. Bölümlerde kuantum kuramının tutarlı bir tablosunu çizmeden, uzayın ve zamanın uç noktalarına doğru yol almadan önce gerekli gördüğüm konuları gün ışığına çıkarmak ve böylece <span style="font-style:italic;">genel</span> kuramın daha sonraki tartışmalarımızla ilgisinin gerçekten ne kadar önemli olduğunu vurgulamak istiyorum.</p>

  <p>Bunlar <span style="font-style:italic;">klasik</span> fiziğin ilgi alanına giren konulardır. Peki kuantum fiziğinden ne haber? Görelilik kuramının aksine kuantum kuramı, teknoloji üzerinde giderek daha etkili olmaya başlamıştır. Kimya ve metalurji gibi önemli teknoloji alanlarında etkisinin anlaşılmış olmasının bunda rolü büyüktür. Gerçekten de kimya ve metalürjinin fiziğin kapsamına girdiğini, bunun kuantum kuramının bize kazandırdığı ayrıntılı yeni bir ‘sezgi’ sayesinde gerçekleştiğini, söyleyenler olabilir. Ayrıca, kuantum kuramının bize sağladığı yepyeni olgular da vardır ve sanırım bunların içinde en aşina olduğumuz olgu lazerdir. Kuantum kuramının, bazı ana konularının, düşünce işlevimizin altında yatan fizikte önemli roller üstlenmeleri de mümkün olamaz mı?</p>

  <p>Peki henüz çok yeni bazı fiziksel kavramlara ne demeli? Okuyucularımdan bazıları, ‘kuarklar’ (bkz. s. 7-8), ‘GUT’ (Büyük Birleşik Kuramlar), ‘genleşen/enflasyoncu evren senaryosu’ (<a href="../Text/notbolum7.xhtml#nu713">bkz. 7. Bölüm, Açıklamalar no. 13</a>), ‘süpersimetri’, ‘(süper) sicim kuramı’, vs. gibi heyecanla ifade edilmiş fikirlere rastlamış olabilirler. Bütün bu yeni projeler, benim şimdiye kadar ele aldığım kuramlarla nasıl kıyaslanabilir? Bu yeni kuramları da bilmemiz gerekir mi? Sanırım ufkunuzu genişletmek için, temel fiziksel kuramlar ile ilgili geniş kapsamlı üç kategori oluşturmalıyız.</p>

  <p>Bu kategorileri şöyle adlandırıyorum:</p>

  <p style="text-align: center;">1.ÜSTÜN</p>

  <p style="text-align: center;">2.YARARLI</p>

  <p style="text-align: center;">3.GEÇİCİ</p>

  <p>ÜSTÜN kategorisi, bu paragraftan önceki paragraflarda ele aldığım kuramları içermelidir. ÜSTÜN olarak nitelenebilmesi için kuramın, dünyadaki tüm olgulara, bunları hiçbirini yadsımaksızın uygulanabilmesi gerekir. Fakat benim bir koşulum daha var: söz konusu kuramlar, uygulanma kapsamları ve doğrulukları yönünden gereğince <span style="font-style:italic;">olgusal</span> olmalıdırlar. ‘Üstün’ tanımını kullanma tarzıma bakarak, gerçekte bu kategoriye dahil hiç bir kuramın olmaması gerekir! Herhangi bir başka bilim dalında bu kategoriye tam anlamıyla dahil edilebilecek belli başlı bir kuram bilmiyorum. Darwin ve Wallace tarafından önerilen doğal seleksiyon (seçme) kuramı belki bu tanıma en yakın kuramdır ama yine de bir hayli uzaktır.</p>

  <p>ÜSTÜN kuramların en eskisi, okulda öğrendiğimiz Eukleides geometrisidir. Eski fizikçiler bunu bir fizik kuramı olarak kabul etmeseler de gerçekten bir fizik kuramıdır: Fiziksel uzayın, ve katı cisimler geometrisinin, olağanüstü doğru bir kuramıdır. Eukleides geometrisini matematiğin bir dalı değil de bir <span style="font-style:italic;">fizik</span> kuramı olarak neden kabul ediyorum? Ne tuhaftır ki, bu görüşü benimsememde en belirgin etken, Eukleides geometrisinin, içinde bulunduğumuz fiziksel uzayı <span style="font-style:italic;">tümüyle doğru olarak tanımlamadığını</span> artık bilmemizdir! Einstein’ın genel görelilik kuramı bize uzayın, çekimli bir alanda, aslında eğrilikli olduğunu (yani, tam anlamıyla bir Eukleides düzlemi olmadığını) bildirmiştir. Fakat bu gerçek bizi Eukleides’in geometrisini ÜSTÜN olarak sınıflandırmaktan alıkoymamaktadır. Bir metrenin üzerindeki mesafe aralıklarında Eukleides düzleminden sapmalar gerçekten miniciktir; Eukleides geometrisinin uygulamalarındaki hata payı, bir hidrojen atomunun çapından daha azdır!</p>

  <p>Statik kuramının yani (hareketsiz cisimlerle ilgili kuramın), Arkhimedes, Pappos ve Stevin tarafından güzel bir bilime dönüştürülen bu kuramın da ÜSTÜN kategorisine dahil edilmesi mantıksal bir yaklaşımdır denilebilir. Bu kuram artık Newton mekaniğinin kapsamında yer almaktadır. 1600’lerde Galilei tarafından ileri sürülen ve Newton tarafından mükemmel ve kapsamlı bir kuram halinde geliştirilen <span style="font-style:italic;">dinamik</span> kuramı da kuşkusuz ÜSTÜN sınıfına dahil edilmelidir. Gezegenlerin ve uydularının hareketlerine uygulandığında hata payı on milyonda birden azdır. Newton’un yeryüzündeki cisimler kadar yıldızlar ve galaksileri de kapsayan kuramı, bunlar için de aynı doğruluk oranına sahiptir. Benzer olarak Maxwell’in kuramı, küçücük atomlardan başlayıp bunlardan milyonlarca kez büyüklükteki galaksilere kadar olağanüstü bir ölçek içerisinde, hata payı çok düşük olarak olağanüstü bir doğrulukla uygulanabilir. (Bu ölçeğin en küçük değerlere sahip ucunda Maxwell denklemleri, kuantum mekaniğinin kuralları ile uygun şekilde birleştirilmelidir.) Maxwell’in kuramı da elbette ÜSTÜN olarak tanımlanmalıdır.</p>

  <p>Einstein’ın özel görelilik kuramı, (Poincaré’nin öncülüğünü yaptığı, Minkowski’nin yeniden formüle ettiği kuram), ışığın hızına yakın hızlarda, Newton’un tanımlamalarının artık geçerli olamayacakları hızlarda hareket eden cisimleri şaşılacak ölçüde doğru tanımlamaktadır. Einstein’ın olağanüstü güzel ve özgün genel görelilik kuramı; Newton’un dinamik kuramını, gezegenlerin ve uydularının hareketlerine ilişkin tüm duyarlığını kalıtsal olarak içererek, doğruluğu yönünden geliştirmiştir. Ayrıca , Einstein’ın genel görelilik kuramı, bir çok gözlemsel olayın ayrıntılarını, Newton’unkiyle kıyaslanamayacak bir isabetle açıklar. Bunlardan birisi (nötron yıldızları, <a href="#syf79">bkz. sayfa</a>) Einstein kuramının 10<sup>14</sup>’de bir ölçüde doğru olduğunu açıklamaktadır. İkincisi birincisini kapsamına alan her iki görelilik kuramı da gerçekten ÜSTÜN olarak sınıflandırılmalıdır (yalnız hata paylarının son derece az olması yönünden değil matematik yönünden güzel kuramlar oldukları için).</p>

  <p>Tuhaf bir güzelliğe ve devrimsel niteliğe sahip kuantum mekaniği kuramı, bu kuram tarafından tanımlanabilen olguların ölçeği ve deneysel yöntemlerle kanıtlanan doğruluğa sahip olması dikkate alındığında ÜSTÜN sınıfına girmelidir. Bu kuram ile ilgili hiç bir gözlemsel sapmaya tanık olunmamıştır; ama kuramın asıl gücü bunun çok ötesinde, açıklamayı başardığı ve daha önce açıklanamamış olguların sayısının son derece fazla oluşundadır. Kimya yasaları, atomların kararlılığı, spektrum çizgilerinin (s. 98-99) keskinliği ve gözlemlenebilen özel dağılımları, süperiletkenlik (sıfır elektrik direnci) ve lazerlerin davranışları gibi kuramlar bunların arasında yalnız bir kaçıdır.</p>

  <p>ÜSTÜN kategorisi için yüksek standartlar koyuyorum ama fizikte yeni kuramlardan bu sınıfa girenler yok mu? Bence yalnız bir tane var ama o da pek yeni sayılmaz: <span style="font-style:italic;">kuantum elektrodinamiği</span> (veya QED). Bu kuram, Jordan, Heisenberg ve Pauli’nin yapıtından kaynaklanmış, 1926-1934 yılları arasında Dirac tarafından formüle edilmiş ve 1947-1948’de Bethe, Feynman, Schwinger ve Tomonaga tarafından uygulanabilir duruma getirilmiştir. Kuantum mekaniğinin ilkeleri ile özel göreliliğin bir bileşimi olarak ortaya çıkan bu kuram Maxwell denklemlerini, ve Dirac’ın elektronların hareketi ve spinini bünyesine alan göreli denklemini kapsamaktadır. Bir bütün olarak, ÜSTÜN kuramların özenli yapısına veya tutarlılığına sahip olmamakla birlikte doğal olayları doğru yorumlaması ile dikkat çekicidir. QED’in özellikle dikkate değer bir öngörüsü, elektronun manyetik momentinin değerinin hesaplanması ile ilgilidir. (Elektronlar, dönen birer elektrik yükünün oluşturduğu mıknatıslar gibi davranırlar. ‘Manyetik moment’ terimi, bu ufak mıknatısların şiddetini tanımlar.) 1.00115965146 (son iki hanede 20 kadar hata payı değerli olabilir), QED’e göre hesaplanabilen manyetik moment iken, son deneysel değer 1.001159652193 olarak bulunmuştur (son iki rakamda 10 hata payı). Feynman’ın söylediği gibi, bu ölçüde bir duyarlılıkla, New York ile Los Angeles arasındaki mesafe, insan saçının bir telinin kalınlığı kadar hata payıyla ölçülebilir! Burada bu kuramın ayrıntılarına girmemiz gerekmiyor ama, konular arasındaki bağlantının kopmaması için, temel niteliklerine bir sonraki bölümün sonlarına doğru değineceğim.<a href="../Text/notbolum5-6.xhtml#nua2II" id="nua2IId"><sup>[II]</sup></a></p>

  <p>Günümüzün bazı kuramları var ki, bunları YARARLI kategorisine alıyorum. Bunlardan ikisinin ayrıntılarına girmeyeceğim fakat değinmeden geçilmeyecek kadar önemliler. Birincisi Gell-Mann ve Zweig’ın, (atom çekirdeğini oluşturan protonlar, nötronlar, mezonlar vb. parçacıklar, daha doğrusu şiddetli kuvvetlerle etkileşen) hadron adı verilen atom-altı parçacıklarla ilgili <span style="font-style:italic;">kuark</span> modelidir. Bu parçacıkların karşılıklı etkileşmelerini veren kuram, <span style="font-style:italic;">kuantum kromodinamiği</span> (QCD) olarak tanınır. Bu kurama göre, tüm hadronlar, Maxwell kuramının belirli bir genelleştirilmesiyle (Yang-Mills kuramı) karşılıklı etkileşmeleri verilen ve ‘kuark’ adıyla bilinen elemanlardan oluşur, İkinci kuram ise (Glashow, Salam, Ward, Weinberg’in çalışmalarından esinlenerek ve yine Yang-Mills’in kuramı kullanılarak), elektromanyetik kuvvetleri, radyoaktif bozunmaya neden olan ‘zayıf kuvvetlerle birleştirir. Kuram, <span style="font-style:italic;">lepton</span> adı verilen (elektronlar, muonlar, nötrinolar; ile W<sup>±</sup> ve Z° - parçacıklarını, yani ‘zayıf etkileşen’) parçacıkları kapsamına almıştır. Her iki kuram için olumlu deneysel destek vardır. Ancak, çeşitli nedenlerle, arzu edilemeyecek kadar dağınık kuramlardır. (QED kuramı da dağınıktır ama bu ikisi ondan da dağınıktır) Gözlemlenen duyarlılık oranı ve öngörü güçleri, ÜSTÜN kategorisine dahil edilmeleri için standartın altındadır. Bu iki kuram birlikte (İkincisine QED dahil edilerek) <span style="font-style:italic;">standart model</span> adıyla anılır.</p>

  <p>Son olarak bir kuram daha var ki bence en azından YARARLI kategorisine dahil edilmelidir. Bu kuram, <span style="font-style:italic;">evrenin büyük patlamayla oluşumu</span> adıyla bilinir.<a href="../Text/notbolum5-6.xhtml#nua2III" id="nua2IIId"><sup>[III]</sup></a> Söz konusu kuram, 7. ve 8. Bölümlerde yer alan tartışmalarımızda önemli bir rol alacaktır.</p>

  <p>Bundan başka bir kuramın YARARLI kapsamına girebileceğini sanmıyorum.<a href="../Text/notbolum5.xhtml#nu52" id="nu52d"><sup>[2]</sup></a> Yakın zamanlarda, ‘süpersimetri’ (veya ‘süpergravitasyon’), ‘Kaluza-Klein’, ve son derece popüler ‘sicim’ (veya ‘süpersicim’) gibi adlarla tanınan pek çok kuramın yanısıra GUT kuramları (ve bunlardan esinlenerek üretilen ‘enflasyoncu senaryo’, <a href="../Text/notbolum7.xhtml#nu713">bkz. 7. Bölüm, açıklama 13</a>) adıyla tanınan başka kuramlar da vardır. Bütün bunlar, kanımca, kesinlikle GEÇİCİ sınıfına dahil edilmelidir, (bkz. Barrow 1988, Close 1983, Davies ve Brown 1988, Squires 1985.) YARARLI ve GEÇİCİ kategorileri arasında en önemli ayırım, GEÇİCİ kategori için dikkate değer deneysel desteğin bulunmayışıdır.<a href="../Text/notbolum5.xhtml#nu53" id="nu53d"><sup>[3]</sup></a></p>

  <p>Bu demek değildir ki, içlerinden birisi YARARLI veya ÜSTÜN kategorilerine geçemesin. GEÇİCİ kuramlardan bazıları gerçekten ilerisi için ümit veren özgün fikirler içermektedir ama bunlar, şimdilik, deneysel destek olmaksızın sadece fikirler olmaktan öteye gidemezler. GEÇİCİ kategori çok çeşitli konularda kuramları içermektedir. Bunlardan bazılarının öne sürdüğü fikirler, bakış açılarına yeni ivme kazandıracak tohumlar taşırken bazıları bana kesinlikle yanlış yönlendirilmiş veya çelişkili görünmektedir. (Saygın GEÇİCİ kategorisinden dördüncü bir kategori, örneğin YANLIŞ YÖNLENDİRİLMİŞ kategorisi türetmek dürtüsüne kapılmadım değil ama hemen vazgeçtim, çünkü dostlarımın yarusını kaybetmek istemiyorum!)</p>

  <p>Baştaki ÜSTÜN kuramların, eski kuramlar olmaları kimseyi şaşırtmasın. Tarih boyunca GEÇİCİ kategorisine dahil edilebilecek yığınla kuram üretilmiş olmalı, ama bunlar unutulup gitmiş. YARARLI kuramların çoğu da, aynı şekilde zaman içerisinde kaybolup gitmiş olmalılar; fakat, öyle kuramlar var ki, daha sonra ÜSTÜN olarak nitelenen kuramların özünü oluşturmuşlardır. Bir kaç örnek verelim. Copernicus, Kepler ve Newton çok daha iyi kuramlar üretmeden önce, eski Yunanlıların ileri sürdüğü, <span style="font-style:italic;">Ptolemaios Sistemi</span> adıyla tanınan ve gezegenlerin hareketleri ile ilgili, fevkalade özenle tasarımlanmış bir kuram vardı. Bu sisteme göre, gezegenlerin hareketleri, çembersel hareketlerin karmaşık bir bireşimi tarafından yönetilir. Öngörülerde bulunmak için zamanında oldukça etkin bir araç olan sistem, öngörülerin daha isabetli olabilmesi için giderek daha da karmaşıklaştı. Ptolemaios sistemi bugün bize çok yapay geliyor. YARARLI kuramların iyi bir örneği (yirmi yüzyıl kadar süren bir örnek!) olan bu kuram, tarihsel öneme sahip düzenleyici bir rol oynamasına rağmen, bir fizik kuramı olarak sonunda tamamen önemini yitirdi. YARARLI kuramların en <span style="font-style:italic;">başarılı</span> örneklerinden olarak Kepler’in, gezegenlerin eliptik hareketi kuramım ve bir başka örnek olarak Mendeleev’in kimyasal elementlerin periyodik tablosunu verebiliriz. Öngörülen ‘olgusal’ niteliğe kendileri sahip olmasalar da, daha sonra temellerini oluşturdukları ÜSTÜN kuramlar çerçevesinde ‘doğru’ yorumlamalar konumunu edindiler. (Kepler’in kuramını esas alan Newton kuramı ve Mendeleev’in kuramına dayanan kuantum kuramı.)</p>

  <p>Bundan sonraki kısımlarda ve bölümlerde yalnızca YARARLI veya GEÇİCİ yeni kuramlar hakkında söyleyeceğim fazla bir şey yok. ÜSTÜN olanlar hakkında ise söyleyecek çok sözüm var. Yaşadığımız dünyayı dikkate değer ölçüde ayrıntılı şekilde anlamamızı sağlayan böyle kuramlar olduğu için şanslıyız. ÜSTÜN kuramların beynimizin ve usumuzun etkinliklerini kontrol edecek zenginlikte olup olmadıklarına daha sonra karar vermeliyiz. Bu soruya sırası geldiğinde açıklık getireceğim ama şimdilik ÜSTÜN kuramları, bildiğimiz nitelikleriyle irdeleyelim ve anlamadığımız konuyla ilgilerini araştıralım.</p>

  <h2 id="sigil_toc_id_27"><span style="font-weight:bold;">Eukleides Geometrisi</span></h2>

  <p>Eukleides geometrisi okulda geometri olarak öğrendiğimiz konudan başka bir şey değildir. Ancak pek çok insan Eukleides kuramının, fizik kuramından çok bir matematik kuramı olduğunu düşünür. Kuşkusuz aynı zamanda bir matematik kuramıdır ama kesinlikle yegane matematiksel geometri değildir. Yaşadığımız dünyanın fiziksel uzayını çok doğru olarak tanımlar fakat bu mantıksal bir zorunluluk değildir, fiziksel dünyanın <span style="font-style:italic;">gözlemlenen</span> özelliğidir.</p>

  <p>Aslında, <span style="font-style:italic;">Lobachevsky</span> geometrisi<a href="../Text/notbolum5-6.xhtml#nua2IV" id="nua2IVd"><sup>[IV]</sup></a> (veya hiperbolik geometri) olarak tanınan ve bir çok bakımdan Eukleides geometrisine benzemekle birlikte bazı ince ayrıntılar yönünden farklı bir başka geometri vardır.</p>

  <div><img alt="" src="../Images/RU2012.png" /></div>

  <div id="Şekil_5.1">
    <img alt="" src="../Images/RU2023.png" />

    <p><b>Şekil 5.1. (a) Eukleides uzayında bir üçgen, (b) Lobachevsky uzayında bir üçgen.</b></p>
  </div>

  <div id="Şekil_5.2">
    <img alt="" src="../Images/RU2034.png" />

    <p><b>Şekil 5.2. Lobachevsky uzayının Escher tarafından resimlenmesi.</b></p>

    <p>(Siyah balıkların tümünün aynı biçim ve büyüklükte, beyaz balıkların tümünün aynı biçim ve büyüklükte olduklarını düşününüz.)</p>
  </div>

  <p>Örneğin, öğrencilik yıllarımızdan anımsayacağımız gibi, herhangi bir üçgenin iç açılarının toplamı daima 180°’dir. Bu Eukleides geometrisine göre böyledir. Lobachevsky geometrisinde ise bir üçgenin iç açılarının toplamı daima 180°’den <span style="font-style:italic;">küçüktür,</span> ve ikisi arasındaki fark üçgenin alanı ile orantılıdır (<a href="#%C5%9Eekil_5.1">bkz. Şekil 5.1</a>). Hollandalı ressam Mauritus C. Escher, bu geometriyi gayet özenli ve doğru şekilde yorumlayarak resimlemiştir. Bunlardan birisi <a href="#%C5%9Eekil_5.2">Şekil 5.2</a>’de yer almaktadır. Siyah balıkların aynı biçim ve büyüklükte, beyaz balıkların da aynı biçim ve büyüklükte oldukları düşünülmelidir. Lobachevsky geometrisi, normal Eukleides düzleminde tam bir doğrulukla temsil edilemez; bu durum, çembersel bir sınır içine sıkıştırılmış şekillerin yığılımını açıklamaktadır. Bu şekillerin içerisinde, sınıra yakın bir yerde durduğumuzu varsayınız; ortada ya da herhangi bir başka yerde dursanız da Lobachevsky geometrisinin görünüşü sizin bulunduğunuz konuma göre değişmeyecektir. Eukleides düzleminde resimlendirilmiş bu örneğe göre sınır, Lobachevsky geometrisinde gerçekte ‘sonsuzluktadır’. Çembersel sınır, Lobachevsky uzayının bir parçası olarak düşünülemeyeceği gibi, sınırın <span style="font-style:italic;">dışındaki</span> herhangi bir Eukleides alanı da böyle düşünülmemelidir. (Lobachevsky düzleminin sanatsal bir tasarımı Poincaré’den esinlenerek gerçekleşmiştir; şekillerin biçimleri çarpıtılmamış yalnız boyutları değiştirilmiştir.) Geometrinin ‘düz çizgileri’ (ki bazılarına, Escher’in balıklarının yüzleri dönüktür), çembersel sınırla dik açıda kesişen çemberlerdir.</p>

  <p>Lobachevsky’nin geometrisinin, kozmolojik ölçekte dünyamızı doğru olarak yansıttığı pekala düşünülebilir (<a href="../Text/bolum7.xhtml">bkz. 7. Bölüm</a>). Ancak, bir üçgenin iç açılarının toplamındaki eksiklik ile alanı arasındaki oransal değişmez değerin <span style="font-style:italic;">son derece</span> küçük olması gerektiğinden; Eukleides geometrisi, herhangi bir normal ölçekte gerçek uzay geometrisinin mükemmel bir benzerini oluşturabilir. Bu bölümün sonlarına doğru ele alacağımız gibi, gerçekte, Einstein’ın genel görelilik kuramı bize, dünyamızın geometrisinin, Eukleides geometrisinden (Lobachevksy’nin geometrisine kıyasla daha karmaşık, ‘düzensiz’ olarak) saptığını anlatmaktadır.</p>

  <p>Eukleides geometrisinin, görünüşte, dünyamızın ‘uzayının’ yapısını doğru olarak yansıttığı gerçeği bizi (veya atalarımızı) yanıltmış, bu geometrinin mantıksal bir gereklilik olduğuna inanmamıza, veya Eukleides geometrisinin yaşadığımız dünyaya uygulanmasının <span style="font-style:italic;">gerekli</span> olduğuna dair bir önseziye kapılmamıza neden olmuştur (Büyük filozof Immanuel Kant bile buna inanmıştır). Eukleides geometrisi ile ilgili gerçek çok yıllar sonra Einstein’ın genel görelilik kuramıyla anlaşılmıştır. Eukleides geometrisinin mantıksal bir gereklilik olmanın çok gerisinde salt bir <span style="font-style:italic;">ampirik gözlemsel gerçek</span> olduğu, fiziksel uzayımızın yapısına, kesinlikle uymasa bile, yeterli doğrulukla uygun olduğu bu kuram sayesinde anlaşılmıştır! Eukleides geometrisi, yüz yıllar boyunca, gerçekten ÜSTÜN bir <span style="font-style:italic;">fizik kuramı</span> olagelmişti. Ayrıca, yalın matematiğin şık ve mantıksal bir parçasını oluşturmaktaydı.</p>

  <p>Bir bakıma bu yargılar, Platon’un (İ.Ö. 360 yıllarında kaleme aldığı geometri üzerine ünlü kitapları Eukleides’in <span style="font-style:italic;">Elementler</span> adlı kitabından elli yıl kadar öncedir) felsefî görüşlerinden pek uzak değildir. Platon’a göre, yalın geometrinin, noktalar, doğrular, çemberler, üçgenler, düzlemler, vb. nesneleri, gerçek fiziksel nesnelerin dünyası yönünden ancak yaklaşık olarak anlaşılabilirler. Oysa, yalın geometrinin matematik açısından kesin nesneleri, farklı bir dünyada, Platon’un matematik kavramlarının <span style="font-style:italic;">ideal dünyasında</span> yer alırlar. Platon’un dünyası somut nesnelerden değil ‘matematiksel nesnelerden’ oluşur. Bu dünyaya olağan fiziksel yoldan değil <span style="font-style:italic;">zekâ</span> yoluyla ulaşabiliriz. Usumuz, matematiksel bir gerçekle ilgilenmeye başladığı zaman, gerçeği, matematiksel uslamlama ve sezgi yoluyla algılayarak Platon’un dünyasıyla ilişkiye geçer. Bu ideal dünyanın, dış deneyimlerimizin maddesel dünyasından farklı ve daha mükemmel olduğu, ama yine de gerçek olduğu kabul edilirdi. (3. ve 4. Bölümlerde, s. 115. ve 134., matematik kavramlarının Platonik gerçekliği üzerine tartışmayı anımsayınız.) Böylece, yalın Eukleides geometrisinin nesneleri düşünce yoluyla incelenebilir ve bu ideal dünyanın bir çok özelliği böylece anlaşılabilirken, dış deneyimin ‘mükemmel olmayan’ fiziksel dünyasının bu ideale tamamiyle sadık kalması gerekmiyordu. Platon, o zamanların büyük olasılıkla çok kısıtlı bulunan kanıtlarına dayanarak, olağanüstü bir bilgelikle iki önemli kuram geliştirmiştir: Birincisi, matematik yalnız matematik adına incelenmeli ve anlaşılmalı, ve hiç kimse matematiğin, fiziksel deneyimin nesnelerine tamamen doğru olarak uygulanmasını talep etmemelidir. İkincisi, gerçek dış dünyanın işlevleri, sadece kesin matematikle, yani, Platon’un, zekâ yoluyla ulaşılabilen ideal dünyasıyla, anlaşılabilir!</p>

  <p>Platon, görüşlerini geliştirmek amacıyla Atina’da bir Akademi kurdu. Akademisinin seçkin üyeleri arasında son derece etkili ve ünlü filozof Aristoteles de vardı. Fakat biz burada, Akademinin başka bir üyesinden, Aristoteles’ten daha az tanınan ama kanımca daha çok yönlü bir bilim adamı, büyük bir düşünür, matematikçi ve astronom olan Eudoxos’tan bahsedeceğiz.</p>

  <p>Eukleides geometrisinin derin ve duyarlı, gerçekten çok önemli, bir görüşü vardır ki bunu bugün geometri olarak değerlendirmemiz zordur! (Matematikçiler bunu ‘geometri’ yerine ‘analiz’ olarak adlandırmayı yeğlerler.) Bu görüş sonucu <span style="font-style:italic;">reel sayılarla</span> tanışmamız mümkün olmuştur. Eukleides geometrisi, uzunluklar ve açılarla ilgilenir. Bu geometriyi anlamak için, uzunlukların ve açıların tanımlanmasında ne tür ‘sayılara’ gereksinim duyduğumuzu saptamalıyız. Ana yeni fikir İ.Ö. dördüncü yüzyılda Eudoxos (İ.Ö. 408-355) tarafından ileri sürüldü.<a href="../Text/notbolum5-6.xhtml#nua2V" id="nua2Vd"><sup>[V]</sup></a> Yunan geometrisi, Pythagorasçıların, √2 gibi sayıların kesir addedilemeyeceğini öne sürmeleriyle (bkz. 3. Bölüm s. 95) bir ‘kriz’ dönemi geçiriyordu. Yunanlılar için, geometrik öğeleri (öğelerin oranlarını) tam sayılarla (tam sayı oranlarıyla) formüle edebilmek ve böylece geometrik öğeleri, aritmetiğin kurallarına göre inceleyebilmek önemliydi. Eudoxos’un amacı, uzunluk oranlarını (yani, reel sayıları!) <span style="font-style:italic;">tam sayılarla</span> tanımlamak yöntemini bulmaktı. Bir uzunluk oranının diğerini ne zaman aştığına, veya iki uzunluğun tamamen eşit sayılıp sayılmayacağına karar vermekle ilgili ölçütleri koymayı başardı.</p>

  <p>Genel hatlarıyla düşüncesi şöyleydi: <span style="font-style:italic;">a, b, c</span> ve <span style="font-style:italic;">d</span> dört uzunluksa, bu durumda, <span style="font-style:italic;">a/b</span> oranının <span style="font-style:italic;">c/d</span> oranından <span style="font-style:italic;">büyük</span> olduğunu kanıtlamanın ölçütü, <span style="font-style:italic;">M</span> ve <span style="font-style:italic;">N</span> tam sayılarının, <span style="font-style:italic;">a</span>’nın kendisiyle <span style="font-style:italic;">N</span> kez toplamının <span style="font-style:italic;">b</span>’nin kendisiyle <span style="font-style:italic;">M</span> kez toplamından büyük olmasını, diğer taraftan, <span style="font-style:italic;">d</span>’nin kendisiyle <span style="font-style:italic;">M</span> kez toplamının, <span style="font-style:italic;">c</span>’nin kendisiyle <span style="font-style:italic;">N</span> kez toplamından büyük olmasını sağlayacak şekilde var olmasıdır.<a href="../Text/notbolum5-6.xhtml#nua2VI" id="nua2VId"><sup>[VI]</sup></a> <span style="font-style:italic;">a/b’nin c/d’den küçük</span> olduğunu gösteren karşıt bir ölçüt de kullanılabilir. <span style="font-style:italic;">a/b = c/d</span> eşitliği ile ilgili ölçütün aranmasının nedeni diğer ikisinden <span style="font-style:italic;">hiçbirinin</span> doğrulanabilir olmamasıdır!</p>

  <p>Reel sayılarla ilgili soyut matematiksel kuram on dokuzuncu yüzyıla kadar gelişmedi. Dedekind ve Weierstrass gibi matematikçilerin yöntemleri, aslında, yirmi iki yüzyıl önce Eudoxos’un kullandığı yöntemlerden farklı değildi! Bu konuda çağdaş gelişmeleri burada açıklamaya gerek görmüyorum. Modem kurama 3. Bölümde s. 97’de üstü kapalı değinmiştim ama konuyu fazla dağıtmamak için reel sayılar tartışmasını, daha aşina olduğumuz ondalık açılımlarla sınırlı tutmuştum. (Gerçekte, söz konusu seri açılımları 1585’te Stevin tarafından ileri sürülmüştür.) Ondalık açılım, bizim yabancısı olmadığımız bir konu olmasına karşın, eski Yunanlılarca bilinmiyordu.</p>

  <p>Ancak, Eudoxos’un önermesiyle Dedekind ve Weierstrass’ın önermesi arasında önemli bir fark vardır. Eski Yunanlılar, reel sayıları, geometrik öğelerle (öğelerin oranlarıyla) verilen değerler, yani ‘gerçek’ uzayın özellikleri, sanıyorlardı. Yunanlılar için geometrik öğeleri aritmetik terimleriyle tanımlamak önemliydi çünkü böylece bunları kesin bir dille tartışabiliyorlar, harika geometrik kuramlarının temel unsurları olan bu öğelerin toplamlarını veya çarpımlarını tam olarak bulabiliyorlardı (Şekil 5.3’te <span style="font-style:italic;">Ptolemaios</span>’un dikkate değer bir teoremini şematik olarak verdim. Gerçi Ptolemaios bir çember üzerindeki dört noktanın aralarındaki uzaklıkla ilgili bu teoremi Eudoxos’un zamanından çok sonra bulmuştur. Şemada, toplamlara ve çarpımlara ne kadar gereksinim olduğu vurgulanmıştır). Eudoxos’un ölçütleri son derece verimliydi ve özellikle, Yunanlıların düzgün geometrik şekillerin alanlarını ve hacimlerini doğru olarak hesaplamalarını sağladı.</p>

  <p>Ancak, on dokuzuncu yüzyılın matematikçileri ve elbette günümüzün matematikçileri için, geometrinin rolü değişmiştir. Eski Yunanlılar, özellikle Eudoxos için ‘reel’ sayılar, fiziksel uzayın geometrisinden <span style="font-style:italic;">çıkarılabilecek</span> şeylerdi. Şimdilerde reel sayıların mantıksal olarak geometriden daha basit olduğunu düşünmeyi yeğliyoruz. Böylece, her biri sayı kavramından <span style="font-style:italic;">başlayan farklı</span> tipte her türlü geometri inşa edebiliyoruz (Ana fikir, on yedinci yüzyılda Fermat ve Descartes tarafından öne sürülen koordinat kuramlarından kaynaklandı. Koordinatlar, geometrinin başka tiplerini <span style="font-style:italic;">tanımlamak</span> için kullanılabilir.) Bu tür bir ‘geometri’, mantık yönünden tutarlı olmalıdır ama, deneyimlerimizin fiziksel uzayı ile doğrudan ilişkili olması gerekmez. Bu özgün fiziksel geometriyi, deneyimimizin idealleştirilmesiyle algılıyoruz (başka bir deyişle, sonsuz büyük veya sonsuz küçük boyutlara doğru uzatarak algılıyoruz, (bkz. 3. Bölüm s. 102) desek bile bugünkü deneylerimizin yeterince doğru tahmin yapmamızı sağladığı dikkate alınırsa bizim ‘denenmiş’ geometrimizin Eukleides’in ideal geometrisinden (s. 79) gerçekte farklı olduğunu ve aslında Einstein’ın genel görelilik kuramının öngördüğü uzay geometrisi ile tutarlı olduğunu kabul etmeliyiz. Ancak, fiziksel dünyanın geometrisi ile ilgili görüşümüzdeki değişikliğe karşın Eudoxos’un yirmi üç yüzyıllık reel sayı kavramı temelde hiç değişime uğramadığı gibi Einstein’ın kuramında da en az Eukleides’inkindeki kadar etkili olmuştur. Gerçekten bu kavram, günümüze değin öne sürülen bütün ciddi fiziksel kuramların temel öğesini oluşturmuştur.</p>

  <div id="Şekil_5.3"><img alt="" src="../Images/RU2045.png" /></div>

  <p><b>Şekil 5.3. Ptolemaios teoremi</b></p>

  <p>Eukleides’in <span style="font-style:italic;">Elementler</span> adlı yapıtının beşinci kitabı, temelde, yukarıda açıklanan ve Eudoxos’un getirdiği ‘orantı kuramı’nın bir sunumudur. Söz konusu kuram, bir bütün olarak yapıtı derinden etkilemiştir. <span style="font-style:italic;">Elementler</span> İ.Ö. 300 yıllarında ilk kez yayınlandığında, tüm zamanların en etkileyici yapıtı olarak kabul edilmiş olmalı: Kendinden sonra üretilen hemen hemen tüm bilimsel ve matematiksel kuramlara zemin hazırlamıştır. Yöntemleri, uzayın ‘kendiliğinden kanıtlı’ özelliklerine sahip oldukları varsayılan, açıkça tanımlanmış aksiyomlardan başlayan uslamlanabilir yöntemler olup bunlardan, pek çoğu çarpıcı ve önemli fakat hiç de kendini kanıtlar yapıda olmayan sayısız sonuçlara varılmıştır. Eukleides’in bu yapıtının, bilimsel düşüncenin gelişimi yönünden son derece önemli olduğu tartışılamaz.</p>

  <p>Eski çağların en büyük matematikçisi kuşkusuz Arkhimedes’tir (İ.Ö. 287-212). Eudoxos’un orantı kuramını ustalıkla kullanarak, küre gibi veya paraboller veya spiraller gibi daha karmaşık şekilleri kapsayan alanları ve hacimleri hesapladı. Bugün bu amaçla sonsuz küçükler hesabını (kalkulus) kullanıyoruz ama tartıştığımız konu, bu yöntemin Newton ve Leibniz tarafından keşfinden on dokuz yüzyıl kadar önceydi! (Sonsuz küçükler hesabının hemen hemen yarısının, yani integralin Arkhimedes tarafından bilindiğini söyleyebiliriz!) Arkhimedes’in savlarında sergilediği matematiksel güce, modern standartlarla bile ulaşılması zordur. Yazıları, başta Galilei ve Newton olmak üzere bir çok matematikçiyi ve bilim adamını derinden etkilemiştir. Arkhimedes, aynı zamanda, statiğin fiziksel kuramını da (ÜSTÜN?) (Kaldıraç yasası gibi dengedeki cisimlerin yasasını ve yüzen cisimlerin yasaları, vb.) keşfederek, bir tümden-gelimsel bilim halinde geliştirdi. Tıpkı Eukleides’in geometrik uzay ve katı cisimlerin geometrisi bilimlerini geliştirdiği gibi.</p>

  <p>Arkhimedes’in değinmem gereken bir çağdaşı Apollonios’tur (İ.Ö. 262-200). Büyük bir geometri ustası olan Apollonios, koni kesitleri (elipsler, paraboller ve hiperboller) kuramıyla Kepler ve Newton’u önemli ölçüde etkilemiştir. İlginçtir ki, Apollonios’un söz konusu şekilleri, gezegenlerin yörüngelerini tanımlamak için gerekli şekillerin ta kendisidir!</p>

  <h2 id="sigil_toc_id_28">Galilei ve Newton’un Dinamik Kuramı</h2>

  <p>On yedinci yüzyılın bilime katkısı, <span style="font-style:italic;">hareket</span> kavramını getirmiş olmasıdır. Eski Yunanlıların statik nesneler, rigid (katı) geometrik şekiller, veya <span style="font-style:italic;">dengedeki</span> cisimler (yani, tüm etki eden kuvvetler dengede olduğu için hareket etmeyen cisimler) hakkında harikulade bir anlayışı vardı ama cisimlerin <span style="font-style:italic;">hareketine</span> hükmeden ilkeler hakkında bir fikirleri yoktu. <span style="font-style:italic;">Dinamik</span> kuram, başka bir deyişle Doğanın, cisimlerin bir andan bir diğer ana yer değiştirmesine, bu yer değiştirmeyi kontrol eden o güzel yöntemine ilişkin kuramdan yoksundular. Bunun nedeni kısmen (ama asla tamamen değil), zamanı yeterince doğru gösteren bir aygıtlarının, yani oldukça iyi bir ‘saat’lerinin bulunmamasıydı. Konum değişikliklerinin doğru zamanlanması ve cisimlerin hızlarının ve ivmelerinin iyi değerlendirilmesi için böyle bir saat gereklidir. 1583’te Galilei’nin, zamanı ölçmek için güvenilir bir aygıt olarak sarkaçın kullanılabileceğine ilişkin gözlemi, kendisi için (ve bir bütün olarak bilimin gelişmesi için!) son derece önem taşıyordu; çünkü hareketin zamanlaması doğru olarak saptanabilecekti.<a href="../Text/notbolum5.xhtml#nu54" id="nu54d"><sup>[4]</sup></a> Elli beş yıl kadar sonra 1638’de, Galilei’nin <span style="font-style:italic;">Discorsi</span> (Söyleşiler) adlı yapıtının yayınlanmasıyla, yeni bir konu olan dinamik gündeme geldi ve böylece eskinin mistisizminden modern bilime geçiş başlamış oldu!</p>

  <p>Galilei’nin buluşu olan en önemli fiziksel görüşlerden sadece <span style="font-style:italic;">dördüne</span> değinmek istiyorum. Birincisi, bir cisme uygulanan kuvvet, ‘hızı’ değil <span style="font-style:italic;">ivmeyi</span> tayin eder. ‘İvme’ ve ‘hız’ sözcüklerinin gerçekte anlamları nedir? Bir parçacığın, veya bir cismin üzerindeki bir noktanın <span style="font-style:italic;">hızı,</span> bu noktanın konumunun, zamanla değişimi oranıdır. Hız, normal olarak, bir <span style="font-style:italic;">vektör</span> nicelik olarak kabul edilir, yani değeri kadar <span style="font-style:italic;">yönünün</span> de dikkate alınması gerekir (aksi halde ‘sürat’ terimini kullanırız; bkz. Şekil 5.4). İvme ise (yine bir vektör niceliktir), hızının, zamanla değişimi oranıdır. Öyleyse ivme, gerçekte, zamanla konumun değişimi oranının değişimi oranıdır! (Hem ‘saatler’ hem de ‘değişim oranları’ ile ilgili matematiksel görüşler hakkında yeterli bilgileri olmadığı için eski bilim adamlarının bunu değerlendirmeleri zordu.) Galilei, bir cismin üzerine etkiyen kuvvetin (onun örneğinde bu kuvvet çekim kuvvetiydi), bu cismin ivmesini kontrol ettiğini fakat hızını doğrudan kontrol etmediğini buldu: Halbuki Aristoteles gibi eski bilim adamları buna inanmışlardı.</p>

  <div id="Şekil_5.4"><img alt="" src="../Images/RU2056.png" /></div>

  <p><b>Şekil 5.4 Hız, sürat ve ivme</b></p>

  <p>Özellikle, kuvvet yoksa hız sabittir, buna göre, bir doğru boyunca sabit hızla hareket, kuvvet <span style="font-style:italic;">yokluğundan</span> kaynaklanacaktır (Newton’un ilk yasası). Serbest hareket eden cisimler yollarına düzgün olarak devam ederler ve ilerlemelerini sürdürmek için kuvvet uygulanmasına gereksinimleri yoktur. Gerçekten de, Galilei ve Newton’un geliştirdikleri dinamik yasalarının bir sonucu, düzgün doğrusal hareketin, fizik yönünden, hareketsizlik durumundan hiç bir farkının olmadığıdır: düzgün hareket, hareketsizlik demektir! Galilei bu görüşü açıkça vurgulamış (Newton’dan daha açık şekilde) ve denizde seyreden gemi örneğiyle somutlaştırmıştır: (bkz. Drake 1953, s. 186-7):</p>

  <p id="gemi">“Büyük bir geminin güverte-altı kamaralarından birine bir arkadaşınızla yerleşin ve yanınıza bir kaç sinek, kelebek ve buna benzer kanatlı böcekler, ve içinde bir kaç balık bulunan içi su dolu bir çanak alın; altındaki leğene damla damla su damlatan bir şişeyi tavana asın. Gemi seyir halinde değilken, kanatlı böceklerin kamaranın her tarafına aynı hızla uçtuklarını gözlemleyin. Balıklar hangi yöne gittiklerini umursamaksızın çanağın içerisinde her yöne yüzeceklerdir; su damlaları leğene dikine damlamayı sürdürecektir; ...Siz bütün bunları dikkatle gözlemlerken geminin, düzgün ve oraya buraya yalpalamaksızın yol alması koşuluyla istediğiniz bir hızda seyretmesini sağlayın. Dikkatle gözlemlediğiniz hareketlerde hiç bir değişiklik olmadığını göreceksiniz; sözü edilen hareketlere bakarak geminin hareket halinde mi yoksa demir atmış durumda mı olduğuna karar veremezsiniz... Su damlaları, geminin kıç tarafına savrulmadan, alttaki leğene dikine damlamaya devam edecektir, oysa damlalar havada iken gemi bir kaç fersah ilerlemiş olacaktır. Balıklar çanağın ön tarafına, arka tarafına yüzdükleri rahatlıkla yüzecekler, çanağın kenarında bir yere yerleştirilmiş lekeye doğru aynı rahatlıkla ilerleyeceklerdir. Sinekler, kelebekler, vb. her yöne uçuşlarını aynı şekilde sürdürecekler, geminin aynı yönde seyretmesinden bıkmış gibi uçuşlarını kıç tarafına doğru yoğunlaştırmayacaklardır”.</p>

  <p><span style="font-style:italic;">Galilei Görelilik İlkesi</span> olarak adlandırılan bu gerçek, <span style="font-style:italic;">Copernicus’un görüşünün</span> dinamik bir anlama sahip olması yönünden çok önemlidir. Niccolai Copernicus (1473-1543), ve eski Yunan astronomu Aristarkhos, (İ.Ö. 310-230), (Aristoteles ile karıştırılmamalıdır!), Güneş hareketsiz dururken Dünya'nın kendi ekseni etrafında dönerken bir taraftan Güneş etrafındaki yörüngesinde döndüğünü ileri sürmüştür. Hızı saatte 100 000 kilometreye varan bu eylemin neden farkına varamıyoruz? Galilei dinamik kuramını sunmadan önce bu soru, Copernicuscu görüş için tam bir bulmacaydı. Aristoteles’in, bir sistemin uzaydaki hareketi esnasında gerçek <span style="font-style:italic;">hızının</span> dinamik davranışını etkilediği hakkındaki dinamik kuramı doğru olsaydı, Dünya’nın hareketinden kuşkusuz doğrudan doğruya etkilenmemiz gerekirdi. Galilei’nin göreliliği, Dünya’nın nasıl hareket ettiğini açıklıyor ama bu hareketi biz doğrudan algılayamıyoruz.<a href="../Text/notbolum5-6.xhtml#nua2VII" id="nua2VIId"><sup>[VII]</sup></a></p>

  <p>Galilei’nin göreliliğinde, ‘eylemsizlik’ kavramına verilebilecek fiziksel bir anlam bulunmadığına dikkat ediniz. Bu, uzay ve zamanın incelenmesi yöntemi ile ilgili önemli bir ipucu vermektedir. Bizim uzay ve zamanın, içgüdüsel olarak çizdiğimiz resminde ‘uzay’, fiziksel olayların yer aldığı bir tür arenadır. Fiziksel bir nesne bir an için bu uzayın herhangi bir noktasındayken, başka bir anda ya aynı noktasında veya başka bir noktasındadır. Bir nesnenin uzaysal konumunu gerçekten değiştirip değiştirmediğini açıklamanın bir anlam taşıması için, uzaydaki noktaların, her nasılsa, bir andan öteki ana varlıklarını sürdürdüklerini düşleriz.</p>

  <p>Fakat, Galilei’nin görelilik ilkesine göre, ‘eylemsizliğin’ mutlak bir anlamı yoktur, dolayısıyla ‘iki ayrı zamanda aynı mekanda bulunan nokta’ya verilecek bir anlam da yoktur. Fiziksel deneyimin üç boyutlu Eukleides uzayında bir zamanda yer alan herhangi bir noktası, üç boyutlu Eukleides uzayında bir başka zamanda yer alan aynı nokta mıdır? Bunu yanıtlamanın bir yolu yok. Öyle görünüyor ki zamanın her bir anı için <span style="font-style:italic;">yepyeni</span> bir Eukleides uzayına sahip olmalıyız! Fiziksel gerçekliğin <span style="font-style:italic;">dört boyutlu uzay-zaman</span> grafiğini ele alalım (Şekil 5.5).</p>

  <div id="Şekil_5.5">
    <img alt="" src="../Images/RU2067.png" />

    <p><b>Şekil 5.5. Galilei’nin uzay-zamanı:</b></p>

    <p><b>Tekdüze eylemli cisimcikler doğrularla gösterilmiştir.</b></p>
  </div>

  <p>Farklı zamanlara karşı gelen üç boyutlu Eukleides uzayları birbirinden ayrı uzaylar olarak kabul edilirler, fakat bu uzayların hepsi birleştiğinde dört boyutlu bir uzay-zaman resmi ortaya çıkar. Düzgün doğrusal hareket eden parçacıkların geçmişleri, Uzay-zamanda doğrularla (Dünya çizgileri adı verilir) tanımlanırlar. Uzay-zamanı ve hareketin göreliliği konularını Einstein’ın görelilik kuramı çerçevesinde daha ileride ele alacağım. Dört boyutluluk savının sözü edilen kuram için çok önemli olduğunu göreceğiz.</p>

  <p>Galilei’nin büyük bilgeliklerinden üçüncüsü, <span style="font-style:italic;">enerjinin korunumu</span> kavramının ilk aşamasını oluşturmuştur. Galilei, en çok, nesnelerin evrensel kütle çekiminin etkisi altındaki hareketi ile ilgilenmişti. Bir cismin eylemsizlikten kurtulduğu takdirde, ister serbest düşsün, isterse uzunluğu sabit bir sarkacın ucunda sallansın, isterse düzgün bir eğik düzlem üzerinde kaysın, hareketin hızının, daima ve <span style="font-style:italic;">sadece,</span> serbest kaldığı noktadan itibaren ulaştığı düşey uzaklığa bağlı olduğuna dikkat etmiştir. Ayrıca bu hız cismin hareket ettiği noktaya geri dönmesi için daima yeterlidir. Öyleyse, yerden yüksekliğine bağlı olarak depolanan enerji (gravitasyonel potansiyel enerji), cismin hareket enerjisine (onun <span style="font-style:italic;">hızına</span> bağlı kinetik enerjiye) çevrilebilir ve bu enerji tekrar dönüşebilir. Enerji bir bütün olarak ne kaybolur ne de kazanılır.</p>

  <p>Enerjinin korunumu yasası çok önemli bir fiziksel ilkedir. Bağımsız bir fiziksel koşul değildir, fakat, biraz sonra tartışacağımız gibi, Newton’un dinamik yasalarının bir <span style="font-style:italic;">sonucudur.</span> Bu yasanın giderek kapsamlaşan formülasyonları yüzyıllar boyunca Descartes, Huygens, Leibniz, Euler ve Kelvin tarafından yapılmıştır. Bu konuya bu bölümde ve 7. Bölümde döneceğiz. Galilei’nin görelilik ilkesiyle birleştiğinde enerjinin korunumu yasası diğer bazı korunum yasalarına kaynak olmuştur: <span style="font-style:italic;">Kütlenin korunumu ve momentumun korunumu.</span> Bir cismin momentumu, kütlesiyle hızının çarpımına eşittir. Momentumun korunum yasasının en iyi örneği bir füze fırlatma sürecinde görülür. Bu süreçte füzenin ileriye doğru momentumunun artması, (daha az kütlesel fakat buna karşılık daha hızlı) ekzos gazlarının geri momentumunu kesin olarak dengeler. Bir silahın geri tepmesi de momentumun korunumu yasasına bir örnektir. Newton yasalarının bir başka sonucu, bir sistemin kendi ekseni etrafında dönüşünü tanımlayan <span style="font-style:italic;">açısal momentumun</span> korunumudur. Dünya’nın kendi ekseni etrafında dönmesi ve bir tenis topunun ekseni etrafında dönmesi açısal momentumların korunumu sayesinde süreklidir. Herhangi bir cismin kendini oluşturan her bir parçacığı bu cismin toplam açısal momentumuna katkıda bulunur; herhangi bir parçacığın katkısının miktarı, momentumu ile merkezden dikey uzaklığının çarpımına eşittir. (Sonuç olarak, serbest dönen bir cismin açısal hızı, bu cismi sıkıştırmak suretiyle artırılabilir. Paten kayanlarda ve trapezcilerde gözlemlediğimiz hız artışı buna en güzel örnektir. Kol ve bacak kaslarının gerilmesi, açısal momentumun korunumu nedeniyle, dönüş hızının artmasına neden olur!) Kütle, enerji, momentum ve açısal momentum gibi kavramların bizim için ne kadar önemli olduklarını daha sonra anlayacağız.</p>

  <p>Son olarak Galilei’nin kehanet niteliğinde bir öngörüsünden söz etmek istiyorum: Hava sürtünmesi olmaksızın tüm cisimler yerçekiminin etkisiyle aynı hızda düşerler. (Okuyucu, Galilei ile ilgili ünlü öyküyü, çeşitli cisimleri Pisa Kulesinden aynı anda atmasıyla ilgili öyküyü sanırım hatırlayacaktır.) Üç yüzyıl sonra bu öngörü, bu bölümün sonlarına doğru göreceğimiz gibi Einstein’ın, görelilik ilkesini, referans sistemlerinin ivmesini kapsayacak şekilde genişletmesini sağladı ve yerçekimi ile ilgili olağanüstü genel görelilik kuramının temel taşını oluşturdu.</p>

  <p>Galilei’nin attığı sağlam temeller üzerine Newton, haşmetli bir katedral inşa etmeyi başarmıştır. Newton, maddesel cisimlerin davranışını düzenleyen üç yasa yarattı. Birinci ve ikinci yasalar, daha önce Galilei’nin özünü verdiği yasalardı: bir cisme hiç bir kuvvet etkimezse cisim, bir doğru üzerindeki tekdüze hareketini sürdürür; cisme bir kuvvet uygulanırsa bu durumda kütle çarpı ivmesi (yani, momentumdaki değişim oranı) bu kuvvete eşittir. Newton’un kendine özgü sezgisiyle gerçekleştirdiği yasa üçüncü yasadır: A cisminin B cismine uyguladığı kuvvet, B cisminin A cismine uyguladığı kuvvete eşit, ancak ters yönlüdür. (‘Her etkiye eşdeğerde bir tepki vardır’.) Bu yasa, Newton’un anayasası olmuştur. ‘Newton’un evreni’, Eukleides’in geometrisinin ilkelerine bağımlı bir uzayda oraya buraya hareket eden parçacıklardan oluşur. Bu parçacıkların ivmeleri, onlara etkiyen kuvvetler tarafından belirlenir. Her parçacığın üzerindeki etki, <span style="font-style:italic;">öteki</span> parçacıklardan kaynaklanan ayrı ayrı etkilerin bir araya getirilmesiyle <span style="font-style:italic;">(vektör toplama ilkesini,</span> Şekil 5.6. kullanarak) elde edilir. Sistemin iyi tanımlanmış bir sistem olmasını sağlamak için kesin bir kurala, A cismi üzerindeki hangi etkinin B cisminden kaynaklanacağını bize bildirecek bir kurala gereksinimimiz vardır. Normal olarak bu etkinin A ve B noktalarından geçen bir doğru üzerinde oluştuğunu varsayıyoruz. (<a href="#%C5%9Eekil_5.7">bkz. Şekil 5.7</a>) Bu etki, evrensel kütle çekim etkisi ise A ve B arasındaki çekim kuvvetinin büyüklüğü cisimlerin kütleleri ile doğru, aralarındaki uzaklığın karesiyle ters orantılı olacaktır: <span style="font-style:italic;">ters kare kuvvet yasası.</span> Evrensel kütle çekiminden başka etkiler için, cisimlerin konumlarının ve kütleleri dışındaki özelliklerinin dikkate alınması gerekebilir.</p>

  <div id="Şekil_5.6">
    <img alt="" src="../Images/RU2078.png" />

    <p><b>Şekil 5.6. Vektör toplamını veren paralelkenar yasası</b></p>
  </div>

  <div id="Şekil_5.7"><img alt="" src="../Images/RU2081.png" /></div>

  <p><b>Şekil 5.7. İki parçacık arasındaki çekim kuvvetinin, ikisi arasındaki doğru parçasında gerçekleştiği varsayılır (ve Newton’un üçüncü yasasıyla: A üzerinde B’den kaynaklanan etki, B üzerinde A’dan kaynaklanan etkiye daima eşit ve terstir.)</b></p>

  <p>Galilei’nin çağdaşı büyük Johannes Kepler (1571-1630), gezegenlerin güneşin çevresindeki yörüngelerinin çembersel değil <span style="font-style:italic;">eliptik</span> olduğunu (Güneş’in, elipsin merkezinde değil bir odağında yer aldığını) bulmuş, ve bu elipslerin tanımlandığı oranlarla ilgili iki yasa formüle etmiştir. Newton, Kepler’in üç yasasının, kendine ait genel teoremler kapsamında (ters kare kuvvet yasasından yararlanarak) elde edildiğini göstermiştir. Kepler’in eliptik yörüngeleri ile ilgili her türlü ayrıntılı hesabı, Ayrıca dönencelerin presesyonu gibi etkileri (ki yerkürenin dönüş ekseninin yönünün yavaş hareketi; yüzyıllar önce Yunanlıların farkına vardıkları bir konudur) doğruladı. Bütün bunları gerçekleştirmek için Newton, sonsuz küçükler hesabının (kalkulus) yanısıra bir çok yeni matematiksel teknik geliştirmek zorunda kaldı. Newton, çalışmalarının olağanüstü başarısını bir ölçüde üstün matematik becerisine ve aynı şekilde üstün fiziksel sezgilerine borçludur.</p>

  <h2 id="sigil_toc_id_29">Newton Dinamiğinin Mekanik Dünyası</h2>

  <p>Kendine özgü bir kuvvet yasasıyla (evrensel çekimin ters kare kuvvet yasası gibi) Newton’un programı, doğru ve kesin bir dinamik denklemler sistemine çevrilebilir. Çeşitli cisimlerin konumları, hızları ve kütleleri belli bir zamanda belirlenirse, bunların konumları ve hızları <span style="font-style:italic;">(değişmez</span> olarak alınan, kütleleri) sonraki diğer tüm zamanlarda matematiksel olarak belirlenirler. Newton mekaniğinin gerçekleştirdiği bu tür <span style="font-style:italic;">belirleyicilik,</span> felsefi düşünceyi son derece etkiledi (hâlâ da etkilemektedir). Newton belirleyiciliği ‘özgür istenç’ sorusunu nasıl yanıtlar? Newton’un dünyasında uslara yer var mı? Newton’un dünyası hesap makinelerini de içerir mi?</p>

  <p>Bu soruları irdeleyerek Newton belirleyiciliğinin özünü daha yakından tanımaya çalışalım. Örneğin, maddeyi oluşturan parçacıkların, hiç bir şekilde uzaysal uzantıları bulunmayan matematiksel noktalar olduklarını varsayalım. Başka bir seçenek olarak, bu parçacıkların katı küresel toplar olduklarını da varsayabiliriz. Her iki durumda da, Newton’un evrensel çekim kuramının ters kare çekim yasası gibi bildiğimiz kuvvet yasalarının etkin olduğunu varsayıyoruz. <span style="font-style:italic;">Elektrik</span> ve <span style="font-style:italic;">manyetik</span> kuvvetleri (ilk kez 1600 yılında William Gilbert tarafından incelenmiştir) gibi diğer doğa kuvvetlerinin, veya atom çekirdeklerini oluşturmak üzere parçacıkları (proton ve nötronları) bir arada tuttuklarını bildiğimiz etkin <span style="font-style:italic;">nükleer</span> kuvvetlerin modeline de ihtiyacımız var. Elektrik kuvvetleri, ters kare çekim yasasına uyarlar ancak aynı cinsten yüklü parçacıklar (çekimsel örnekteki birbirini çeken parçacıkların aksine) birbirlerini <span style="font-style:italic;">iterler</span> ve aralarındaki elektrik kuvvetinin şiddetini belirleyen parçacık kütleleri değil parçacıkların <span style="font-style:italic;">elektrik yükleridir.</span> Manyetik kuvvetler de, elektrik kuvvetleri<a href="../Text/notbolum5-6.xhtml#nua2VIII" id="nua2VIIId"><sup>[VIII]</sup></a> gibi ‘ters kare’dir ama, nükleer kuvvetler, uzaklığa çok farklı bir şekilde bağımlıdır: Atom çekirdeği içinde çok yakın mesafelerde son derece büyük etkiye sahip oldukları halde daha uzak mesafelerde dikkate alınmayacak kadar küçük etkiye sahiptirler.</p>

  <p>Katı küresel toplar modelini ele alalım: İki küre çarpıştığı zaman <span style="font-style:italic;">esnek</span> bir şekilde geri saçılırlar. Başka bir deyişle, mükemmel birer bilardo topu gibi, enerji kaybına (veya toplam momentum kaybına) uğramaksızın birbirlerinden tekrar ayrılırlar. Bu olay esnasında iki top arasındaki etkin kuvvetlerin nasıl davrandığını incelemeliyiz. Açıklamamızı basitleştirmek için, bir topun diğeri üzerine uyguladığı kuvvetin, topların merkezlerini birleştiren doğru parçası üzerinde oluştuğunu ve değerinin, bu doğru parçasının uzunluğunun bir fonksiyonu olduğunu varsayabiliriz (Newton’un <span style="font-style:italic;">evrensel çekim</span> yasasında bu varsayım Newton’un kuramı sayesinde kendiliğinden doğrulanır; öteki güç yasaları için, tutarlı bir koşul olarak varsayılabilir.) Yalnız iki topun çarpıştığını varsayarsak, her şey çok iyi tanımlanabilir ve sonuç sürekli olarak başlangıç durumuna bağlı kalır (yani, başlangıç durumundaki yeterince küçük değişiklikler sonuçta yalnız küçük değişikliklere neden olur.) Topların çarpışmadan, birbirlerine hafifçe değerek saçılmalarını da göz önüne alırsak, topların çarpışmadan geçişlerine sürekli olarak ulaşılır. Ancak sorun üçlü veya daha fazla topun yer aldığı çarpışmalarda ortaya çıkar. Örneğin, A, B ve C topları bir anda bir araya geldiklerinde, önce A ve B’nin bir araya geldiklerini ve hemen ardından C’nin B ile çarpıştığını mı? yoksa önce A ve C toplarının bir araya geldiklerini ve hemen ardından B’nin A ile çarpıştığını mı varsayacağız? (Şekil 5.8) Örneğimizde görüldüğü gibi, tam bir üçlü çarpışmada <span style="font-style:italic;">belirsizlik</span> vardır. İsteseydik, üçlü ve daha yüksek mertebeden çarpışmaları, ‘sonsuz olasılık dışı’ gerekçesiyle hiç dikkate almayabilirdik. Bu varsayım kendi içinde tutarlı olmakla birlikte asıl sorun, sonuç davranışının başlangıç davranışına sürekli bir şekilde bağlı kalmayabileceğindedir.</p>

  <div id="Şekil_5.8">
    <img alt="" src="../Images/RU2002.png" />

    <p><b>Şekil 5.8. Bir üçlü çarpışma. Sonuçtaki davranış, hangi parçacıkların önce bir araya geldiklerine bağlıdır ve bu nedenle sonuç sürekli biçimde girdiye bağımlıdır.</b></p>
  </div>

  <p>Bu bizim için pek tatmin edici olmayabilir, bu nedenle <span style="font-style:italic;">noktasal</span> parçacıklardan oluşan bir modeli yeğleyebiliriz. Ancak, bazı kuramsal zorluklardan (parçacıkların birbirlerine yaklaşımları esnasında kuvvetlerin ve enerjilerin sonsuza gitmesinden), sakınmak amacıyla parçacıklar arası kuvvetlerin kısa mesafelerde daima itici oldukları gibi başka varsayımları benimseyebiliriz. Böylece, hiç bir parçacık çiftinin gerçekten çarpışmamasını sağlayabiliriz (çarpıştıklarında noktasal parçacıkların nasıl davrandıklarını saptamak probleminden de bu sayede kurtulabiliriz!) Ancak ben gözümüzde sorunu daha iyi canlandırmak için tartışmalarımda ‘bilardo topuna’ benzer küreleri örnek olarak alacağım.</p>

  <p>Şimdi, (çoklu çarpışma problemini bir yana bırakırsak) Newton’un<a href="../Text/notbolum5.xhtml#nu55" id="nu55d"><sup>[5]</sup></a> bilardo topu modeli gerçekliğin <span style="font-style:italic;">belirleyici bir</span> modelidir. Başka bir deyişle, fiziksel davranış, gelecekteki (veya geçmişteki) tüm zamanlar için tüm topların (diyelim, bazı problemlerden kaçınmak için, sınırlı sayıda topların) herhangi bir zamandaki konumları ve hızları bilindiğinden matematiksel olarak tamamiyle belirlenebilir. Öyleyse bilardo toplarının dünyasında maddesel şeylerin ‘özgür istençle’ gerçekleştirdiği eylemi etkileyecek ‘us’a yer yoktur. ‘Özgür istence’ inanıyorsak, öyle görünüyor ki, <span style="font-style:italic;">gerçek</span> dünyamızın bu şekilde inşa edilebileceğinden kuşkulanmaya zorlanıyoruz demektir.</p>

  <p>Canımızı sıkan ‘özgür istenç’ sorusu, bu kitap boyunca geri planda sürüp gidecektir; ancak, tartışmak zorunda olduğum konuların yalnızca geri planında kalacaktır. Bu bölümün sonlarına doğru belirgin fakat önemsiz bir rol (görelilik kuramında ışıktan hızlı sinyaller yollanabilme konusunda) üstlenecektir. ‘Özgür istenç’ sorusunu 10. Bölümde doğrudan ele aldığım zaman çözümüne yapacağım katkıya tanık olduğunda okuyucu kuşkusuz düş kırıklığına uğrayacaktır. Bu aşamada varsayımların ötesinde gerçek olduğuna inandığım bir konu var, ama bu konuyu formüle etmek hem karmaşık hem de zor. Fiziksel kuramlar yönünden <span style="font-style:italic;">belirleyicilik</span> önemli olmasına önemlidir ama öykünün ancak bir kısmını oluşturduğuna inanıyorum. Örneğin, dünya, belirlenebilir olabilir ama <span style="font-style:italic;">hesaplanabilir değildir.</span> Buna göre gelecek, <span style="font-style:italic;">ilkede</span> hesaplanabilir olmayan bir şekilde şu an tarafından belirlenebilmektedir. 10. Bölümde, bilinçli usumuzun eyleminin gerçekten algoritmik olmadığını (yani, hesaplanabilir olmadığını) gösteren savları sunmaya çalışacağım. Buna göre, sahip olduğumuza inandığımız özgür istenç ile dünyaya hükmeden yasaların hesaplanamaz bir eylemi arasında sımsıkı bir ilişki kurmamız gerekirdi. Özgür istençle ilgili bu görüşü benimseyelim veya benimsemeyelim, (Newton’unki gibi) belirli bir fizik kuramının gerçekten <span style="font-style:italic;">hesaplanabilir</span> mi olduğu yoksa sadece bir belirleyici kuram mı olduğu ilginç bir sorudur. Hesaplanabilirlik belirleyicilikten farklıdır ve ben işte bu farklı bir soru olma gerçeğini bu kitapta vurgulamaya çalışıyorum.</p>

  <h2 id="sigil_toc_id_30">Bilardo Topu Dünyasındaki Yaşam Hesaplanabilir mi?</h2>

  <p>Hesaplanabilirlik ile belirlenebilirliğin farklı olduğunu, hesaplanabilir olmayan fakat belirlenebilen, komik ölçüde yapay bir ‘maket evren’ sunarak göstereyim. Diyelim bu evrenin herhangi bir ‘an’daki ‘durumunu’ bir (m, <span style="font-style:italic;">n)</span> doğal sayı çiftiyle tanımlayalım. <span style="font-style:italic;">T<sub>u</sub></span> belirli bir evrensel Turing makinesi, diyelim 2. Bölümde (s. 66) tanımladığımız makine olsun. Maket evrenimizin, bir sonraki ‘zaman biriminde’ki durumunu saptamak için <span style="font-style:italic;">T<sub>u</sub></span> makinesinin m üzerindeki eyleminin sonunda durup durmayacağını öğrenmeliyiz. (yani, 2. Bölümde s. 69’daki bildirime göre <span style="font-style:italic;">T<sub>u</sub> (m)</span> ≠ □ olur mu yoksa <span style="font-style:italic;">T<sub>u</sub> (m)</span> = □ bulur muyuz karar vermeliyiz.). Durursa, bir sonraki zaman birimindeki durumu (m + 1, <span style="font-style:italic;">n)</span> olmalıdır; durmazsa <span style="font-style:italic;">(n +</span> 1, <span style="font-style:italic;">m)</span> olmalıdır. Turing makineleri için durma problemine ait hiçbir algoritmanın bulunmadığını 2. Bölümde görmüştük. Buna göre, tamamiyle belirleyici olmasına karşın maket evrenin ‘geleceğini’ önceden haber verecek bir algoritma var olamaz!<a href="../Text/notbolum5.xhtml#nu56" id="nu56d"><sup>[6]</sup></a></p>

  <p>Kuşkusuz bu örneği fazlaca ciddiye almamak gerekir ama en azından yanıtlanması gereken bir sorunun varlığını gösteriyor. Herhangi bir belirleyici fiziksel kuramın hesaplanabilir olup olmadığını sorgulayabiliriz. Sahiden de Newton’un bilardo topu dünyası hesaplanabilir mi?</p>

  <p>Fiziksel hesaplanabilirlik konusu kısmen, sistemden sormayı tasarlamakta olduğumuz sorunun çeşidine bağlıdır. Newton’un bilardo topu örneği ile ilgili yanıtı bulmanın hesaplanabilir (yani algoritmik) bir konu olmadığını göstereceğini <span style="font-style:italic;">tahmin</span> ettiğim bir çok soru sorabilirim. Bunlardan birisi: A topu, B topu ile gerçekten çarpışır mı? Tüm topların konumları ve hızları <span style="font-style:italic;">başlangıç verileri</span> olarak <span style="font-style:italic;">(t = 0)</span> zamanında verildiği takdirde problem, bu verilere dayanarak A ve B toplarının daha sonraki bir <span style="font-style:italic;">(t &gt;</span> 0) zamanında çarpışıp çarpışmayacağını bulmaktır. Problemi (özellikle gerçekçi olmasa bile) biraz daha özgün hale getirmek için tüm topların eşit yarıçapa ve kütleye sahip olduklarını ve her bir top çifti arasında bir ters kare kuvvet yasasının etkili olduğunu varsayalım. Böyle bir problemin algoritmik olarak çözümlenemeyeceğini tahmin etmemin bir nedeni, Edward Fredkin ve Tommasso Toffoli (1982) tarafından bulunan ‘hesaplanabilirlik için bilardo topu örneği’ne benzer bir örnek kullanmamızdır. Fredkin-Toffoli örneğinde (bir ters kare kuvvet yasası kullanmak yerine) toplar, çeşitli ‘duvarlar’ arasına hapsedilmişlerdir, fakat biraz önce tanımlamakta olduğum Newton topları gibi, esnek bir şekilde birbirlerinden saçılabilirler (Şekil 5.9). Fredkin -Toffoli modelinde, bir bilgisayarın tüm temel mantık işlemleri, toplar tarafından gerçekleştirilebilir.</p>

  <div id="Şekil_5.9">
    <img alt="" src="../Images/RU2003.png" />

    <p><b>Şekil 5.9. Fredkin-Toffoli bilardo topu bilgisayarında bir ‘yer değiştirme’ (A. Ressler tarafından tasarımlanmıştır). Eğer bir top B noktasından girerse, diğer bir top, bir başka topun A’dan girmesine bağlı olarak D veya E noktasından çıkar (A ve B noktalarından girişlerin eşanlı olduğu varsayılır).</b></p>
  </div>

  <p>Herhangi bir <span style="font-style:italic;">T<sub>u</sub>,</span> Turing makinesinin hesap işlemi taklit edilebilir: Turing makinesi Fredkin-Toffoli makinesinin ‘duvarları’nın tasarımım, vb. niteliklerini tanımlar; hareket halindeki topların bir başlangıç durumu, girdi bandının bilgilerini kodlar, ve Turing makinesinin çıktı bandı, topların son durumu tarafından kodlanır. Buna göre, özellikle, şu soru sorulabilir: Falanca Turing makinesinin hesaplama işlemi hiç durur mu? ‘Durma’, A topunun sonunda B topuyla çarpışmasıyla ifade edilebilir. Bu sorunun algoritmayla yanıtlanamayacağı gerçeği (bkz. 2. Bölüm, s. 71) en azından Newton’un, ‘A topu, B topuyla hiç çarpışabilir mi?’ sorusunun da algoritmayla yanıtlanamayacağını ima etmektedir.</p>

  <p>Gerçekte Newton’un problemi, Fredkin ve Toffoli tarafından ileri sürülen problemden çok daha acemice tasarımlanmıştır. Fredkin ve Toffoli, örneklerinin durumlarını, <span style="font-style:italic;">ayrı ayrı</span> parametrelerle (‘top ya kanaldadır ya değildir’ gibi ‘seçenekli’ bildirimlerle) tanımlamayı başarmışlardır. Fakat Newton’un probleminde topların ilk konumlan ve hızlan, ayrı ayrı değil, <span style="font-style:italic;">reel sayılarla</span> ifade edilen koordinatlarla tanımlanmıştır. Böylece, 4. Bölümde Mandelbrot kümesinin yinelenebilir olup olmadığı sorusunu yönelttiğimizde dikkate almak zorunda kaldığımız sorularla yine yüz yüze geliyoruz. Girdi ve çıktı verileri için sürekli değişken parametreler verildiği zaman ‘hesaplanabilir’ ne anlamdadır?<a href="../Text/notbolum5.xhtml#nu57" id="nu57d"><sup>[7]</sup></a> Problem, bu aşamada, tüm başlangıç konumu ve hız koordinatlarının <span style="font-style:italic;">kesirli</span> sayılarla verildiğini varsayarak kolaylaştırılabilir. (Ancak, daha sonraki aşamalarda <span style="font-style:italic;">t</span> zamanının kesirli değerleri nedeniyle bu koordinatların kesirli olarak kalmaları beklenemez). Kesirli sayıları kullanarak, incelemek istediğimiz başlangıç verileri kümelerine yaklaşık kümeleri seçebiliriz. Elimizde kesirli başlangıç verileri olduktan sonra, A ve B’nin sonuçta çarpışıp çarpışmayacağına karar verecek bir algoritmanın varolmayabileceğini tahmin etmek hiç de mantıksız değildir.</p>

  <p>Ancak, gerçekte ‘Newton’un bilardo topu dünyası hesaplanamaz’ gibi bir savla anlatmak istediğimiz bu değildir. Newton’un bilardo topu dünyasını kıyasladığım Fredkin-Toffoli’nin ‘bilardo topu bilgisayarı’ gerçek bir hesap yöntemine uygundur. Ne de olsa Fredkin ve Toffoli’nin savundukları ana fikir, sundukları modelin bir (evrensel) bilgisayar gibi davranabileceğidir! Benim tartışmaya açmaya çalıştığım konu ise, ‘hesaplanamaz’ nitelikte uygun fiziksel yasalarla donanımlı olarak insan beyninin, bir anlamda, Turing makinesinden ‘daha iyi’ olup olmayacağıdır.</p>

  <p>“A topu, B topu ile asla karşılaşmazsa problemimizin yanıtı ‘Hayır’dır,” gibi bir donanım işe yaramaz. Söz konusu topların asla karşılaşmayacaklarını kanıtlamak için sonsuza kadar beklemek zorunda kalabiliriz! Turing makinelerinin de yaptığı budur zaten.</p>

  <p>Aslında Newton’un bilardo topu dünyasının (en azından, çoklu çarpışma problemini gözardı edersek) hesaplanabilir olduğuna ilişkin bazı açık belirtiler yok sayılamaz. Böyle bir dünyanın davranışını hesaplamaya çalışmanın olağan yöntemi yaklaşık hesap yapmaktır. Topların merkezlerinin, noktalardan oluşan bir uzay ağında yer aldığını, ve koordinatlarının, diyelim, bir birimin yüzde birleri olarak ölçülen uzay ağı deliklerinin köşe noktaları ile temsil edildiklerini gözümüzde canlandıralım. Zamanı da ‘kesikli’ olarak alalım: tüm zaman birimleri, herhangi küçük bir birimin tamsayı katları olmalıdır (∆ <span style="font-style:italic;">t</span> ile gösterilsin diyelim) Bu durumda ‘hızlarla’ ilgili bazı farklı olasılıklar ortaya çıkacaktır. (Birbirini izleyen iki zaman biriminde, ∆ <span style="font-style:italic;">t</span> ile bölündüğünde koordinatların değerlerindeki farklar.) Kuvvet yasası kullanılarak ivme değerleri de yaklaşık olarak bulunabilir ve bunlar ‘hızları’ bulmak için kullanılır, ve buna göre bir sonraki zaman biriminde öngörülen ortalamanın değerine göre yeni koordinatlar hesaplanır. Hesap işlemi, arzu edilen doğruluk oranı korunduğu sürece bir çok zaman birimi boyunca devam eder. Doğruluk oranı kaybolmadan önce pek fazla zaman birimi hesaplanamayabilir. Bu durumda yönteme, biraz daha ince bir ağ sistemi ve zaman aralıklarıyla geliştirilen yeni bir uzay ağ sistemi kullanılarak tekrar başlanır ve daha fazla doğruluk oranı sağlanarak işlem geleceğe doğru ilerletilir. Geliştirilmiş doğruluk oranı ve zaman aralıklarıyla hesap işlemi geleceğe doğru bu şekilde tekrarlanarak ötelenebilir. Newton’un bilardo topu dünyası (çoklu çarpışmaları bir yana bırakarak) böylece yaklaşık bir yöntemle hesaplanabilir ve bu bağlamda Newton’un dünyasının hesaplanabilir olduğu söylenebilir.</p>

  <p>Ancak Newton’un dünyasının <span style="font-style:italic;">uygulamada</span> ‘hesaplanamaz’ olduğunu söylemek hiç de yanlış olmaz. Çünkü, başlangıç verilerinin <span style="font-style:italic;">tanımlanmasındaki</span> doğruluk daima sınırlıdır. Aslında bu tür bir problemin özünde saklı önemli ölçüde bir ‘kararsızlık’ vardır. Başlangıç verilerindeki ufacık bir değişiklik, sonuç davranışında fevkalade büyük bir değişikliği süratle yaratabilir. (Bir bilardo topunu, önce bir ara topa vuruş yaparak bu ara top vasıtasıyla cebe düşürmeyi deneyen bilardocu ne demek istediğimi anlayacaktır!) Birbirini izleyen çarpışmalar söz konusu olduğunda davranış değişikliği daha da belirginleşir. (İkiden fazla sayıda cismin etkileşiminde) Newton’un uzaktan kütleçekim eylemi için de durum aynıdır. Bu tür değişken davranış için çoğu kez ‘kaos’, veya ‘kaotik davranış’ terimleri kullanılır. Kaotik davranış, örneğin iklimsel hava şartları yönünden önemlidir. Problemin tek tek elemanlarına hükmeden Newton denklemleri çok iyi bilinmesine karşın, uzun dönemli hava tahminlerinin güvenilirliği için aynı şey söylenemez!</p>

  <p>Kaotik davranış, ‘hesaplanamazlığın’ herhangi bir şekilde kontrol edilebileceği türde, bir davranış biçimi değildir. Başlangıç durumunun tanımlanabileceği doğruluk değerinin bir sınırı olduğu için, sistemin son durumu, başlangıç durumuna bağlı olarak hesaplanamaz. Olsa olsa, geleceğe yönelik davranışa yararsız, rasgele bir eleman katılmış olur, hepsi o kadar. İnsan beyni, fiziksel yasaların <span style="font-style:italic;">yararlı</span> hesaplanamaz elemanlar içermesini öngörüyorsa, bu elemanların, yukarıdaki gibi bir elemandan çok daha farklı ve çok daha olumlu özellik taşıması gerekir. Bu nedenle, ‘kaotik’ davranışı, ‘hesap edilememezlik’ olarak nitelemek yerine ‘önceden tahmin edilemezlik’ olarak tanımlıyorum. ‘Önceden tahmin edilemezlik’, biraz sonra tartışacağımız gibi, (klasik) fizikten kaynaklanan belirleyici yasalarda çok yaygın bir olgudur. Önceden tahmin edilemezlik özelliği, bir düşünce makinesinin inşasında, kuşkusuz, desteklemekten çok ‘en aza’ indirmeyi amaçlayacağımız bir özelliktir!</p>

  <p>Hesaplanabilirlik ve önceden öngörülemezlik gibi kavramları daha genel bir düzeyde tartışmak için fizik yasaları hakkında önceden olduğundan daha geniş kapsamlı bir bakış açısı yardımcı olacaktır. Bu sayede yalnız Newton mekaniğini değil, bu kuramı aşan daha sonraki kuramları da tartışabileceğiz. Bu nedenle Hamilton’ın ilginç mekanik formülasyonuna şöyle bir göz atmamız gerekecek.</p>

  <h2 id="sigil_toc_id_31">Hamilton’ın Mekaniği</h2>

  <p>Newton mekaniğinin başarıları yalnız fiziksel dünyaya fevkalade uygulanabilir olmasından değil aynı zamanda buradan çıkan matematiksel kuramın zenginliğinden kaynaklanır. Doğanın tüm ÜSTÜN kuramlarının, matematiksel fikirler için olağanüstü verimli kaynaklar oluşturması ilginçtir. Bu gerçekte derin ve güzel bir giz vardır: Son derece doğru olan bu kuramlar aynı zamanda salt <span style="font-style:italic;">matematik</span> için de olağanüstü verimlidirler. Kuşkusuz bu giz, fiziksel deneyimlerimizin gerçek dünyası ile matematiğin Platonik dünyası arasındaki derin ilişki hakkında bize bir şeyler anlatmaktadır. (Bu konuyu daha sonra 10. Bölümde, tartışmaya çalışacağım.) Newton mekaniği bu yönden belki en üstün kuramdır; çünkü doğuşuyla, sonsuz küçükler hesabına olanak sağlamıştır. Üstelik, Newton kuramı özellikle <span style="font-style:italic;">klasik mekanik</span> olarak tanınan önemli matematiksel fikirler bütününün gelişmesine öncülük etmiştir. Bu fikirlerin gelişiminde, Euler, Lagrange, Laplace, Liouville, Poisson, Jacobi, Ostrogradski, Hamilton gibi on sekizinci ve on dokuzuncu yüzyılların büyük matematikçilerinin katkıları olmuştur. ‘Hamilton kuramı’<a href="../Text/notbolum5.xhtml#nu58" id="nu58d"><sup>[8]</sup></a> olarak adlandırılan çalışma, klasik mekaniğin bir özeti niteliğindedir. Bu nedenle Hamilton kuramından burada biraz söz etmek amacımız için yeterli olacaktır. Özgün ve verimli görüşleriyle dikkat çeken İrlandalı matematikçi William Rowan Hamilton (1805-1865), (ki s. 172’de bahsi geçen Hamilton devrelerini de o bulmuştur), mekanik kuramının bu yeni formülasyonunu, dalga yayılımı ile benzerlikleri öne çıkaracak şekilde geliştirmiştir. Dalgalarla parçacıklar ve Hamilton’ın denklemleri arasında varlığı ima edilen bu ilişki, sonraları <span style="font-style:italic;">kuantum mekaniğinin</span> gelişmesinde son derece önem kazanmıştır. Bu fizik yasalarına bir sonraki Bölümde tekrar döneceğim.</p>

  <p>Hamilton’ın fikirlerinin yeni bir öğesi, fiziksel sistemleri tanımlamak için kullanılan ‘değişkenler’dir. Şimdiye kadar hızları sadece konumun zamanla değişimi olarak kabul ederken parçacıkların <span style="font-style:italic;">konumlarını</span> esas almıştık. Newton sisteminin başlangıç durumunun belirlenmesinde, bir sonraki davranışın saptanması amacıyla tüm parçacıkların konumları <span style="font-style:italic;">ve</span> hızlarına gereksinim duyduğumuzu anımsayın (s. 25). Hamilton formülasyonunda ise, parçacıkların hızları yerine <span style="font-style:italic;">momentumlarını</span> esas seçmeliyiz. (s. 22’de gördüğümüz gibi, bir parçacığın momentumu hızı ile kütlesinin çarpımıdır.) Kendi başına ufak bir değişiklik gibi görünse de, her parçacığın konumu ve momentumunun, birbirine az çok eşdeğerde <span style="font-style:italic;">bağımsız</span> nicelikler olarak kabul edilmesi önemli bir şeydir. Böylelikle, başlangıçta, çeşitli parçacıkların momentumlarının, konum değişkenlerinin zamanla değişimleriyle bir ilişkisi ‘yokmuş gibi’ davranabiliriz, konum eylemlerinden tümüyle bağımsız davranabileceklerini düşünebiliriz. Hamilton denklemleri olarak şimdi <span style="font-style:italic;">iki</span> denklem kümesine sahibiz. Birinci denklem kümesi, çeşitli parçacıkların <span style="font-style:italic;">momentumlarının</span> zamanla nasıl değişmekte olduklarını gösterirken, ikinci küme <span style="font-style:italic;">konumlarının</span> zamanla nasıl değiştiğini gösterir. Her durumda, bir niceliğin zamanla değişimini o andaki konum ve momentum bileşenleri belirlemektedir.</p>

  <p>Hamilton’ın birinci denklemler kümesi, Newton’un son derece önemli ikinci hareket yasasının (momentumun zamanla değişimi = kuvvet) bir ifadesi olurken, ikinci denklemler kümesi, momentumların gerçekte hızlar cinsinden <span style="font-style:italic;">ne olduklarını</span> gösterir (yani, konumun zamanla değişimi = momentum ÷ kütle). Galilei-Newton hareket yasalarının ivmelerle tanımlandığını, başka deyişle konumun zamanla değişiminin zamanla değişimiyle (‘ikinci dereceden’ denklemlerle) tanımlandığını, anımsayınız. Şimdi ise zamanla değişimlerin zamanla değişimlerinden değil yalnızca zamanla değişimlerden (‘birinci dereceden’ denklemlerden) bahsetmek yetiyor. Tüm bu denklemler bir tek önemli nicelikten türerler; <span style="font-style:italic;">H Hamilton fonksiyonu.</span> Bu fonksiyon, sistemin toplam enerjisinin tüm konum ve momentum değişkenleri cinsinden ifadesidir.</p>

  <p>Hamilton formülasyonu, mekaniğin çok şık ve simetrik bir tanımını verir. Okuyucuların pek çoğu sonsuz küçükler hesabını pek yakından tanımıyor olabilirlerse de - ki buna burada ihtiyacımız olmayacak - bir kaç denklemi buraya almak isterim. Sonsuz küçükler hesabı söz konusu olduğu sürece bilmemiz gereken tek şey, her denklemin sol tarafında görülen ‘nokta’nın, <span style="font-style:italic;">zamanla değişim</span> (birinci eşitlikte momentumun zamanla değişimini, ikinci eşitlikte konumun zamanla değişimini) gösterdiğidir:</p>

  <div><img alt="" src="../Images/RU2004.png" /></div>

  <p>Burada <span style="font-style:italic;">i</span> indisi tüm farklı <span style="font-style:italic;">p<sub>1</sub>, p<sub>2</sub>, p<sub>3</sub>, p<sub>4</sub></span><span style="font-style:italic;">,</span> ... momentum koordinatlarını ve tüm farklı <span style="font-style:italic;">x<sub>1</sub>, x<sub>2</sub>, x<sub>3</sub>, x<sub>4</sub>,</span> ... konum koordinatlarını göstermek için kullanılmıştır. <span style="font-style:italic;">n</span> adet serbest parçacık için, 3<span style="font-style:italic;">n</span> adet momentum koordinatına ve 3<span style="font-style:italic;">n</span> adet konum koordinatına (uzayda üç bağımsız yönün her birisi için) sahip olacağız. ∂ simgesi ‘kısmi türev alma işlemini’ (‘öteki tüm değişkenleri sabit tutarken türev alma’) gösterir, ve <span style="font-style:italic;">H</span> yukarıda tanımlanan Hamilton fonksiyonudur. (Türev hakkında bilginiz yoksa, üzülmeyin. Denklemlerin sağ tarafındaki ifadelerin <span style="font-style:italic;">x<sub>i</sub>'ler</span> ve <span style="font-style:italic;">p<sub>i</sub>'ler</span> cinsinden iyi tanımlanmış matematiksel bildirimler olduğunu bilmeniz yeterli olacaktır.)</p>

  <p><span style="font-style:italic;">x<sub>1</sub>, x<sub>2</sub>,</span> ... ve <span style="font-style:italic;">p<sub>1</sub>, p<sub>2</sub>,</span> ... koordinatlarının, aslında, parçacıkların bilinen Kartezyen koordinatlarından (yani, birbirlerine dik üç ayrı yönde ölçülen <span style="font-style:italic;">x<sub>i</sub></span> izdüşümlerinden) daha genel oldukları kabul edilir. <span style="font-style:italic;">x<sub>i</sub></span> koordinatlarından bazıları, <span style="font-style:italic;">açı</span> veya diğer bir genel değişken olabilirler. (Örneğin, böyle i indislerine, karşıt gelen p<sub>i</sub>’ler, momentumlar değil, <span style="font-style:italic;">açısal</span> momentumlar olacaktır s. 22). Bu durumlarda bile Hamilton denklemlerinin aynı formu hâlâ korumaları dikkate değer. Gerçekte, uygun <span style="font-style:italic;">H</span> fonksiyonları seçildiğinde Hamilton denklemleri, yalnız Newton’un hareket denklemleri için değil, herhangi bir klasik denklemler sistemi için de geçerliliklerini korumaktadırlar. Özellikle, biraz sonra ele alacağımız Maxwell (-Lorenz) kuramında da geçerlidirler. Hamilton denklemleri özel görelilik kuramında da geçerlidir. Gerekli dikkat gösterilirse genel görelilik dahi Hamilton kuramının kapsamına alınabilir. Ayrıca, Schrödinger denkleminde (s. 170) göreceğimiz gibi Hamilton formülasyonu kuantum mekaniksel denklemleri elde etmek için bir hareket noktası oluşturur. Dinamik denklemlerin yapısındaki böylesine bir bütünlük, geçen yüzyıllarda fizik kuramlarında meydana gelen tüm devrimsel değişikliklere karşın korunan bütünlük, gerçekten dikkate değer!</p>

  <h2 id="sigil_toc_id_32">Faz Uzayı</h2>

  <p>Hamilton denklemlerinin biçimi, klasik bir sistemin evrimini gözümüzde canlandırmamızı sağlayacak niteliktedir. <span style="font-style:italic;">x<sub>1</sub>, x<sub>2</sub>..., p<sub>1</sub>, p<sub>2</sub>,...</span> koordinatlarından her biri için bir boyut olmak üzere çok boyutlu bir ‘uzay’ı gözünüzde canlandırmaya çalışın. (Matematiksel uzaylar çoğu kez üçten fazla boyuta sahiptir.) Bu uzaya ‘faz uzayı’ denir (bkz. Şekil 5.10). <span style="font-style:italic;">n</span> adet serbest parçacıktan oluşan sistem için bu, 6<span style="font-style:italic;">n</span> boyutunda bir uzaydır. (Her bir parçacık için üç konum ve üç momentum koordinatı gereklidir.)</p>

  <div id="Şekil_5.10">
    <img alt="" src="../Images/RU2005.png" />

    <p><b>Şekil 5.10. Faz uzayındaki bir <span style="font-style:italic;">Q</span> noktası, fiziksel sistemin, bütün parçacıklarının eşanlı hareketleri dahil, tüm durumunu temsil eder.</b></p>
  </div>

  <p>Okuyucu, bir <span style="font-style:italic;">tek</span> parçacık için bile bu değerin, gözünde canlandırmaya alışık olduğu boyutların iki katı olduğundan yakınabilir! İşin sırrı, bu kadarcık bir güçlükten yılmamaktır. Altı boyut, kağıt üzerinde resimlemek için(!) gerçekten fazladır ama, sistemi kağıt üzerinde resimleyebilseydik bile bunun bize fazlaca bir yararı olmazdı. Hava molekülleri ile dolu bir oda için, faz uzayının boyutlarının sayısı şöyle olabilirdi:</p>

  <p style="text-align: center;">10 000 000 000 000 000 000 000 000 000.</p>

  <p>Böylesine büyük bir uzayın hayalimizde doğru bir imgesini elde etmeğe uğraşmak boşuna değil mi? Öyleyse işin püf noktası, böyle bir işe, tek parçacığın faz uzayı için bile olsa kalkışmamaktır. Yalnızca üç boyutlu (veya sadece iki boyutlu olsun) bir alanı gözünüzde canlandırmaya çalışın. Bu yeterli. Şekil 5.10’a bir kez daha bakın. İşinize yarayacaktır.</p>

  <p>Şimdi, Hamilton denklemlerini bu faz uzayında nasıl gözümüzde canlandıracağız? Önce, faz uzayındaki bir <span style="font-style:italic;">Q</span> noktasının tüm <span style="font-style:italic;">x<sub>1</sub>, x<sub>2</sub>,...</span> konum koordinatlarını ve tüm <span style="font-style:italic;">p<sub>1</sub>, p<sub>2</sub>,...</span> momentum koordinatlarını temsil ettiğini, başka bir deyişle, parçacıkların her biri için belirlenen eylemin özel bir durumunda <span style="font-style:italic;">tüm fiziksel sistemi</span> temsil ettiğini unutmamalıyız. Hamilton denklemleri, değerlerini bildiğimiz zaman bu koordinatların değişim oranlarını bildirir, başka bir deyişle, tek tek bütün parçacıkların hareketlerini belirler. Faz uzayı diline çevirirsek, Hamilton denklemleri, faz uzayındaki bir <span style="font-style:italic;">Q</span> noktasının şu andaki konumu belirlendiğinde, bu <span style="font-style:italic;">Q</span> noktasının faz uzayında nasıl hareket etmesi gerektiğini belirlerler. Böylece, faz uzayının her bir noktasında, bir küçük oka, daha doğrusu bir vektöre sahip oluruz; bu ok, tüm sistemimizin zamanda evrimini tanımlamamız için Q’nun hareket ettiği yönü bize bildirir. Okların tümünün yerleşim planı, <span style="font-style:italic;">vektör alanı</span> adıyla tanınır (Şekil 5.11). Hamilton’ın denklemleri faz uzayında bir vektör alanını tanımlar.</p>

  <p>Fiziksel <span style="font-style:italic;">belirleyiciliğin,</span> faz uzayında nasıl yorumlanması gerektiğini görelim, <span style="font-style:italic;">t</span> = 0 anındaki başlangıç verileri için, tüm konum ve momentum koordinatları ile belirlenen özel bir değerler kümesine sahip oluruz; başka bir deyişle, faz uzayında belirli bir <span style="font-style:italic;">Q</span> noktasına sahip oluruz. Sistemin zamanda evrimini bulmak için yalnızca okları izlememiz yeterlidir. Böylece, sistem ne denli karmaşık olursa olsun, zaman içindeki tüm evrimi, karşılaştığı okları izleyerek hareket eden tek nokta ile tanımlanır. Okların, faz uzayında <span style="font-style:italic;">Q</span> noktasının ‘hızını’ gösterdiği düşünebilir. ‘Uzun’ bir okta <span style="font-style:italic;">Q</span> hızla hareket eder, fakat ok ‘kısa’ ise Q’nun hareketi yavaşlayacaktır. <span style="font-style:italic;">t</span> zamanında fiziksel sistemimizin ne yapmakta olduğunu görmek istersek, okları izleyerek Q’nun nereye varacağına bakmamız yeterlidir. Kuşkusuz, bu belirleyici bir yöntemdir. Q’nun hareketi tamamiyle Hamilton’ın vektör alanıyla belirlenmiştir.</p>

  <div id="Şekil_5.11">
    <img alt="" src="../Images/RU2006.png" />

    <p><b>Şekil 5.11. Hamilton denklemlerine göre zaman evrimini temsil eden bir faz uzayı vektör alanı.</b></p>
  </div>

  <p>Peki hesaplanabilirlik için neler söyleyebiliriz? Faz uzayında hesaplanabilir bir noktadan, (başka deyişle, tüm konum ve momentum koordinatları hesaplanabilir sayılarla ifade edilen bir noktadan (bkz. 3. Bölüm s. 97), hareket edersek ve <span style="font-style:italic;">t</span> hesaplama süresince beklersek, <span style="font-style:italic;">t</span> anında ve başlangıç noktasındaki koordinatların değerlerine göre hesaplanarak elde edilebilen bir noktaya ulaşabilir miyiz? Bu sorunun yanıtı elbette Hamilton’ın <span style="font-style:italic;">H</span> fonksiyonuna bağlıdır. Aslında, <span style="font-style:italic;">H</span> fonksiyonun tanımı içinde, Newton’un evrensel çekim sabiti ve ışık hızı gibi <span style="font-style:italic;">fiziksel sabit değerler</span> vardır. Kütleçekimi ve ışık hızı ile ilgili bu sabit değerler, seçilecek birimlere bağlıdır ama diğer bazı sabitler yalın sayılar olabilir. Ayrıca, olumlu bir yanıt almayı umuyorsak bu sabit değerlerin hesaplanabilir sayılar olmasından kuşkumuzun olmaması gerekecektir. Bütün bu koşullar sağlandığında, fizikte doğal olarak karşılaşılan olağan Hamilton denklemlerine göre tahminim odur ki yanıt gerçekten olumlu olacaktır. Ancak bu yalnızca bir tahmindir ve bu ilginç soru umarım gelecek yıllarda daha fazla incelenecektir.</p>

  <p>Öte yandan, bana öyle geliyor ki, bilardo topu dünyası ile ilgili olarak kısaca değindiğim nedenlerle faz uzayının bizim konumuzla çok yakın bir ilişkisi yoktur. Faz uzayı noktasının koordinatları için <span style="font-style:italic;">sonsuz doğruluk</span> -yani tüm ondalık haneleri bilmek- gerekecektir, noktanın hesaplanamaz olduğunu söylemek ancak bu şekilde bir anlam taşıyabilir. (Sonsuz olmayan bir ondalık açılımla tanımlanan bir sayı daima hesaplanabilir bir sayıdır.) Bir sayının ondalık açılımının sınırlı bir bölümü, bu sayının tüm açılımının hesaplanır olup olmadığını bize asla bildirmez. Fakat tüm fiziksel ölçümler, doğru olarak nasıl uygulanabilecekleri ile ilgili kesin sınırlamalara sahiptirler ve yalnız ondalık hanelerin sınırlı sayısı hakkında bilgi verirler. Bu gerçek, fiziksel ölçümlere uygulandığı şekliyle ‘hesaplanabilir sayı’ kavramını tümüyle geçersiz mi kılar?</p>

  <p>Gerçekten de, fizik yasalarının herhangi bir (varsayılan) hesaplanamaz öğesini <span style="font-style:italic;">yararlı</span> bir şekilde kullanabilen bir aygıtın sınırsız doğrulukta ölçüm yapabileceğine büyük olasılıkla güvenilemez. Fakat belki de ben bu noktada biraz katı davranıyorum. Diyelim ki, bilinen kuramsal nedenlerle, algoritmik olmayan ilginç bir matematik işlemini taklit edebilen bir aygıta sahibiz. Aygıtın doğru davranışı, bu davranışı daima kesin olarak onaylandığı sürece, hiç bir algoritmaya sahip olmayan (4. Bölümde incelediklerimiz gibi) matematiksel yönden ilginç bir dizi evet / hayır sorusuna doğru yanıt verecektir. <span style="font-style:italic;">Verilen</span> herhangi bir algoritma herhangi bir aşamada başarısız olacak ve işte <span style="font-style:italic;">bu aşamada</span> aygıt bize yeni bir şey verecektir. Aygıt belki de, gerçekten, sorular listesini aşağılara doğru tarayarak soruları yanıtlamak için doğruluk oranını giderek daha artırarak incelediği bir fiziksel parametreye gereksinim duymaktadır. Ancak aygıtımızdan, <span style="font-style:italic;">sınırlı</span> bir doğruluk aşamasında, en azından sorular listesi için gelişmiş bir algoritma buluncaya kadar, yeni bir şey elde ederiz; bu durumda, <span style="font-style:italic;">geliştirilmiş</span> algoritmamızın bize bildiremediği şeye ulaşabilmek amacıyla daha büyük doğruluk oranına doğru ilerlememiz gerekir.</p>

  <p>Ancak, bir fiziksel parametre için durmadan artan bir doğruluk gereksinimi, bilginin kodlanması yönünden olumsuz ve arzu edilmeyen bir etkendir. Bilgimizi <span style="font-style:italic;">kesikli</span> [veya ‘ondalık’ (digital)] olarak edinmemiz yeğlenir. Böylece, listenin aşağılarına doğru böyle kesikli birimler veya belki bir <span style="font-style:italic;">sabit kümenin</span> birimlerini tekrar tekrar inceleyerek aradığımız yanıtlara, giderek uzayan zaman aralıklarına yayılmış olarak yer alması olası sonsuz bilgiye ulaşabiliriz. (Kesikli birimler halinde bilgilerin, 2. Bölümde tanımlanan Turing makinesinin 0 ve 1'lerden oluşan açılımları gibi tekrarlanan kısımlardan oluştuğunu da düşünebiliriz.) Bu durumda, ayrık (kesikli) durumları ayrı zaman aralıklarında incelemeye alarak dinamik yasalara uygun evrimden geçirdikten sonra aynı işlemi tekrarlayan bir aygıta gereksinimimiz olduğu anlaşılıyor. Böyle bir aygıtımız olsaydı, her bir işlemin yüksek doğruluk oranına sahip olup olmadığını kontrol etmek zorunda kalmazdık.</p>

  <p>Hamilton sistemleri gerçekten böyle davranır mı? Sistemin en önemli öğelerinden birisi davranışının kararlı olmasıdır; dolayısıyla aygıtımızın kesikli durumlarından hangisinde olduğu çok açık şekilde anlaşılabilir. Bu durumlardan birine girdiği zaman orada kalmasını, (en azından oldukça uzun bir süre boyunca) bir başka duruma sürüklenmemesini isteriz. Ayrıca, sistem bu durumlarda birisine belki bir hata payıyla girdiyse, bu hata paylarının giderek artmasını hiç istemeyiz; aslında amacımız, bu tür hata paylarının zaman içerisinde <span style="font-style:italic;">giderek kaybolmasıdır.</span> Tasarlanan aygıtımız, sürekli parametrelerle tanımlanması gerekli parçacıklardan (veya diğer alt birimlerden) oluşmalıdır, ve ayrı tanımlanabilir her bir 'kesikli’ durumun, sürekli parametrelerin <span style="font-style:italic;">değer kümesinin</span> bir kısmını kapsaması gerekir. (Örneğin, kesikli seçenekleri göstermenin bir yolu, bir kutuda veya bir başka kutuda yer alan bir parçacığa sahip olmaktır. Parçacığın kutulardan birinde gerçekten yer aldığını belirtmek için, parçacığın konum koordinatlarının, parametrelerin hangi değer kümesinde bulunduğunu belirtmeliyiz.)</p>

  <div id="Şekil_5.12">
    <img alt="" src="../Images/RU2007.png" />

    <p><b>Şekil 5.12. Faz uzayında bir bölge, tüm parçacıkların konum ve momentumlarına ait olası değerlerin kümesine eşdeğerdir. Böyle bir bölge, bir aygıtın ayrımlanabilir bir durumunu (yani, bir ‘seçeneğini’) temsil edebilir.</b></p>
  </div>

  <p>Faz uzayı yönünden bunun anlamı, ‘kesikli’ seçeneklerimizden her birinin aynı bölgede yer alan ayrı faz uzay noktalarının, aygıtımıza ait bu seçeneklere bire bir karşı gelebilmesi için, faz uzayında bir <span style="font-style:italic;">bölgeyi</span> temsil etmesi gerektiğidir. (Şekil 5.12)</p>

  <p>Şimdi aygıtımızın bu seçeneklerden belirli birinin karşıtı R<sub>0</sub> bölgesinde yer alan bir faz uzayı noktasından hareket ettiğini varsayalım.</p>

  <div id="Şekil_5.13">
    <img alt="" src="../Images/RU2008.png" />

    <p><b>Şekil 5.13. Zaman içerisinde, R<sub>0</sub> faz durumu bölgesi vektör alanı tarafından yeni bir R<sub>t</sub> bölgesine, sürüklenir. Bu, aygıtımızla ilgili belirli bir seçeneğin zaman evrimim göstermektedir.</b></p>
  </div>

  <p><i>R</i><sub>0</sub> bölgesinin zaman içerisinde Hamilton vektör alanında ilerleyerek <span style="font-style:italic;">t</span> zamanında R<sub>t</sub> bölgesi üstüne geldiğini düşünelim. Bu şekilde düşünmekle aynı anda, aynı seçeneği veren <span style="font-style:italic;">tüm</span> olası başlama durumlarını da gözümüzde canlandırmış olacağız. (bkz. Şekil 5.13) <span style="font-style:italic;">Kararlılık</span> sorusu (burada ilgi duyduğumuz anlamda), <span style="font-style:italic;">t</span> değeri arttıkça R<span style="font-style:italic;"><sub>t</sub></span> bölgesinin yerelliğini koruduğu mu yoksa faz uzayında yayılmaya mı başladığıdır. Bu gibi bölgeler zaman içerisinde yerelliklerini korudukları takdirde sistemimiz bir ölçüde kararlılığa sahiptir demektir. Faz uzayında birbirine yakın yer alan noktalar (sistemin birbirine çok benzeyen ayrıntılı fiziksel durumlarına uyabilmek için), faz uzayında birbirlerine yakın konumda kalmayı sürdürecekler ve tanımlamalarındaki hata payları zamanla artmayacaktır. Sözü edilen bölgelerin faz uzayında herhangi bir biçimde yayılması, sistemin davranışında etkin bir önceden tahmin edilemezlik yaratacaktır.</p>

  <p>Hamilton sistemleri hakkında genel olarak ne söylenebilir? Faz uzayındaki bölgeler zamanla yayılma eğiliminde midir yoksa değil midir? Bu kadar geniş kapsamlı bir problem için bu konuda gözlenecek pek az şey var gibi görünüyor. Ancak, seçkin Fransız matematikçisi Joseph Liouville’e (1805-1882) borçlu olduğumuz çok güzel bir teorem bize, herhangi bir Hamilton evrimi çerçevesinde faz uzayının herhangi bir bölgesinin <span style="font-style:italic;">hacminin</span> değişmez olarak kalması gerektiğini bildirmektedir. (Faz uzayımız çok büyük boyutlarda olduğu için, söz konusu ‘hacim’ de kuşkusuz büyük olacaktır.) Bu nedenle, her bölgesinin hacmi ile R<sub>o</sub> bölgesinin hacminin <span style="font-style:italic;">aynı</span> olması gerekir. İlk bakışta bu durumun, kararlılık sorumuza olumlu yanıt verdiği sanılabilir. Faz uzayının hacmi bakımından, bölgemizin boyutu artamıyacağı için faz uzayı içerisinde yayılamıyacağı varsayılabilir.</p>

  <p>Oysa bu yanıltıcıdır, ve biraz düşününce durumun bunun tam tersi olduğunu görürüz! Şekil 5.14’te, ne tür bir davranış bekleyebileceğimizi genel çizgileriyle göstermeye çalıştım. Başlangıç bölgesi R<sub>o</sub>’u, küçük ve makul bir biçimde, yani çok kıvrımlı değil de yuvarlaksı ölçüde küçük tasarımlayarak R<sub>o</sub> kapsamındaki durumların akla uygun olmayan ölçüde doğruluk gerektirmemesini amaçladım. Ancak, zaman ilerledikçe R<span style="font-style:italic;"><sub>t</sub></span> bölgesinin biçimi bozulmaya ve uzamaya başlıyor, başlangıçta bir amipi andırıyor, ama daha sonra, faz uzayında ileriye doğru daha da gerilerek gayet karmaşık bir şekilde öne ve arkaya bükülüyor. Hacim aslında değişmiyor, fakat aynı küçük hacim, faz uzayının geniş bölgeleri üzerinde çok seyrek bir yapıda yayılabiliyor. Daha açık örneklemek amacıyla; büyük bir su kabının içine damlatılan küçük bir mürekkep damlasını düşünün. Damlanın içerdiği mürekkep miktarı değişmezken, suyun içinde giderek seyrekleşen ve zayıflayan bir yapıda yayılacaktır. Faz uzayında R<span style="font-style:italic;"><sub>t</sub></span> bölgesinin davranışı da büyük olasılıkla böyle olacaktır. Faz uzayının <span style="font-style:italic;">tümüne</span> yayılmasa bile (ki bu aşırı bir durum olup, ‘ergodik’ eylem olarak anılır), başlangıçtakinden çok daha geniş bölgeye yayılması olasıdır. (Daha geniş açıklama için bkz. Davies 1974).</p>

  <div id="Şekil_5.14">
    <img alt="" src="../Images/RU2009.png" />

    <p><b>Şekil 5.14. Liouville teoremi bize, faz uzayı hacminin zaman evrimiyle değişmediğini bildirmişse de bu hacim, söz konusu evrimin son derece “karmaşık” olması nedeniyle, doğal olarak, etkin bir şekilde dışa doğru yayılacaktır.</b></p>
  </div>

  <p>Sorun şu ki, hacmin korunması, <span style="font-style:italic;">biçimin</span> korunmasını çağrıştırmamaktadır: Küçük bölgeler biçim değiştirme eğilimi göstermekte ve biçimin bozulması uzun mesafelerde giderek artmaktadır. Bölgenin yerel olarak yayılabileceği ‘yönlerin’ çok sayıda olması nedeniyle problem, küçük boyuttaki bölgelerden çok, büyük boyuttaki bölgelerde daha da ciddileşir. Aslında, Liouville’in teoremi bölgesinin kontrol altında tutulması konusunda ‘yardımcı’ olmaktan çok, bizi gerçek bir problemle karşı karşıya bırakmaktadır! Liouville’in teoremi olmasaydı, bir bölgenin faz uzayında yayılmasının, uygun koşullarda, genel hacmin azaltılmasıyla telafi edilmesi düşünülebilirdi. Ancak, Liouville teoremi bunun <span style="font-style:italic;">olanaksız</span> olduğunu bildiriyor ve biz de, normal tipte tüm klasik dinamik (Hamilton) sistemlerinin evrensel bir özelliği olarak bu çarpıcı görüşü kabullenmek zorundayız.<a href="../Text/notbolum5.xhtml#nu59" id="nu59d"><sup>[9]</sup></a></p>

  <p>Peki, klasik mekanik yönünden bu konuda varsayımlar üretmek olası mıdır? Gerçekten, iyi bir soru bu. Faz uzayında sözü edilen yayılma, bir sistemin ilk durumu hakkında ne kadar doğru bilgi sahibi olursak olalım (mantıksal sınırlar içerisinde), zaman içerisinde belirsizliklerin giderek artacağını ve ilk aşamadaki bilgilerimizin hemen hemen işe yaramaz duruma geleceğini bildirir. Klasik mekanik, bu bağlamda, <span style="font-style:italic;">öngörülemezdir.</span> (‘Kaos’ kavramını anımsayın.)</p>

  <p>Öyleyse nasıl oluyor da Newton’un dinamiği bu kadar başarılı sayılıyor? <span style="font-style:italic;">Birinci</span> neden gökyüzü mekaniğinde (yani, gökcisimlerinin çekim etkisinde hareketinde), kütleleri arasında büyük ölçüde farklar bulunan nispeten az sayıda ve birbiriyle tutarlı cisimlerin (güneş, gezegenler ve uydular) söz konusu olmasıdır; öyle ki, ilk yaklaşık öngörülere dayanarak, daha küçük kütleli cisimlerin tedirgeyici etkilerini ihmal edebilir, daha büyük kütleye sahip olanları ise, sadece birbirinin etkisinde hareket eden <span style="font-style:italic;">bir kaç</span> cisim olarak değerlendirebiliriz. <span style="font-style:italic;">İkinci</span> neden, göksel cisimleri oluşturan bireysel parçacıklara uygulanan dinamik yasaların, bizzat bu cisimlerin kendilerine de uygulanabilecekleri varsayımıdır; öyle ki iyi bir yaklaşıklıkla, Güneş, gezegenler ve uyduların kendilerini birer parçacık olarak kabul edersek, söz konusu göksel cisimleri oluşturan bireysel parçacıkların hareketlerinin küçük ayrıntıları hakkında kafamızı yormaya gerek kalmaz!<a href="../Text/notbolum5.xhtml#nu510" id="nu510d"><sup>[10]</sup></a> Yine, sadece <span style="font-style:italic;">bir kaç</span> cisimden ibaret oldukları gerekçesiyle faz uzayında yayılmalarım önemsemeyiz.</p>

  <p>Gök mekaniği ile uyduların hareketi (ki bu gök mekaniğinin özel bir bölümünü kapsar) ve az sayıda parçacık içeren basit sistemlerin incelenmesinin dışında, Newton mekaniğinin kullanıldığı başlıca konularda, hiç de, ‘belirleyici şekilde öngörülebilir’ olması istenmiyor! Aksine, genelde Newton yaklaşımı, davranışın genel özelliklerini yalnızca ima eden modelleri inşa etmek için kullanılır. Enerjinin korunumu, momentumun ve açısal momentumun korunumu gibi yasaların bazı kesin sonuçları, davranış özellikleriyle ilişkili olarak her ölçekte geçerlidir. Ayrıca, bireysel parçacıklarla ilgili dinamik yasalarıyla birlikte dikkate alınabilecek istatistiksel özellikler de vardır ve bu gibi özellikler, davranışla ilgili genel öngörülerin yapılması amacıyla kullanılabilir. (bkz. 7. Bölümde termodinamik tartışması; tartışmakta olduğumuz faz uzayında görülen yayılma, termodinamiğin ikinci yasasıyla yakından ilişkilidir ve gerekli özen gösterilerek bu görüşler anlamlı öngörülerin yapılmasında kullanılabilirler.) Newton’un kendisinin havada sesin yayılma hızını hesaplaması (bir yüzyıl kadar sonra Laplace tarafından özenle düzeltilmiştir) bunun güzel bir örneğidir. Ancak, Newton’un (veya, daha genel olarak, Hamilton’ın) dinamik kuramının özünde yer alan belirleyiciliğin uygulandığı gerçekten çok enderdir.</p>

  <p>Faz uzayında yayılma bize bir başka önemli ipucu verir: <span style="font-style:italic;">klasik mekanik dünyamızda geçerli olamaz!</span> Bu sonucu biraz fazla abartıyor olabilirim; belki de bu kadar kesin konuşmamalıyım. Klasik mekanik, akışkanların, özellikle gazların, ama büyük ölçüde sıvıların, davranışını iyi tanımlar. Bu gibi parçacık sistemlerinin sadece genel ‘ortalama’ özellikleri ile yetinebilen klasik mekanik, daha ayrıntılı bir düzenli yapıya gereksinim duyduğu için katı cisimlerin yapısını açıklamakta problemlerle karşılaşır. Faz uzayında yayılmakta olduğu için yapısal düzeni sürekli eksilen sayısız çok noktasal parçacıktan oluşan bir katı cismin biçimini nasıl koruyacağı problemi vardır. Katıların gerçek yapısını doğru dürüst anlayabilmek için kuantum kuramına gereksinimimiz olduğunu artık biliyoruz. Kuantum etkileri, faz uzayında yayılmayı bir şekilde önleyebiliyor. Bu önemli konuya daha sonra tekrar döneceğiz. (bkz. 8. ve 9. Bölümler).</p>

  <p>Bu konu, bir ‘hesap makinesinin’ inşası sorusuyla da gündeme gelmektedir. Faz uzayında yayılma, kontrol edilmesi gereken bir eylemdir. Bir hesap makinesinin ‘kesikli’ durumlarından birisine karşılık olan bir bölgenin (R<sub>o</sub> bölgesi gibi) faz uzayında yayılmasına izin verilemez. Fredkin-Toffoli’nin ‘bilardo topu’ bilgisayarının bile, işlevini yerine getirebilmesi için <span style="font-style:italic;">katı duvarlara</span> gereksinim duyduğunu anımsayınız. Bir çok parçacıktan oluşan bir cisim için ‘katılık’, işlevini yerine getirmek için gerçekten kuantum mekaniğine gereksinimi olan bir şeydir. Öyle görünüyor ki ‘klasik’ bir hesap makinesinin bile, doğru dürüst çalışabilmesi için kuantum fiziğinin etkinliğinden biraz yararlanması gerek!</p>

  <h2 id="sigil_toc_id_33">Maxwell’in Elektromanyetizma Kuramı</h2>

  <p>Newton’un tasarladığı dünyada, uzaktan etki yaratan kuvvetler aracılığıyla birbirini etkileyen minik parçacıklar düşleriz; bu parçacıklar, tümüyle noktasal değilseler, gerçek fiziksel temas sonucu ara sıra birbirleriyle çarpışırlar. Daha önce değindiğim gibi (s. 24), elektrik ve mıknatıs kuvvetleri (her ikisinin de varoldukları eski çağlardan beri biliniyordu ve 1600’de William Gilbert, 1752’de Benjamin Franklin tarafından oldukça ayrıntılı incelendiler), çekici oldukları kadar itici olabilseler de ters kare kuvvet yasasını sağlamaları yönünden kütleçekimsel kuvvetlere benzer davranış gösterirler. Bu kuvvetlerin şiddetini kütle değil elektrik yükü (ve manyetik kutup şiddeti) belirler. Bu aşamada her iki kuvveti de, Newton kuramı kapsamına kolayca alabiliriz. Işığın davranışı da, ya ışığın taneciklerden (ki bu taneciklere ‘foton’ adını vereceğiz) oluştuğunu varsayarak ya da ışığın bir ortamda yayılan dalga hareketi olduğunu varsayarak Newton kuramına dahil edilebilir. İkinci seçenekte (eter) denen ortamın kendisinin de parçacıklardan oluştuğu varsayılmalıdır.</p>

  <p>Hareket halindeki elektrik yüklerinin manyetik kuvvetlere neden olabileceği gerçeği konunun biraz daha karmaşık hale gelmesine yol açmıştır, ama yukarıdaki görüşü bir bütün olarak etkilememiştir. Sayısız matematikçi ve fizikçi (Gauss dahil), Newton kuramı çerçevesinde hareket halindeki elektrik yüklerini tarif eden ve genel olarak yeterli gözüken denklem sistemleri önerdiler. ‘Newtoncu’ tasarıma ilk ciddi eleştiri, büyük İngiliz deneyci ve kuramcısı Michael Faraday (1791-1867) tarafından yapılmış olmalı.</p>

  <p>Bu eleştirinin niteliğini anlamak için önce fiziksel alan kavramını anlamalıyız. Bir manyetik alan düşünün. Çoğunuz bir mıknatısın üzerine konan bir kağıt parçasının üstüne dökülen demir tozlarının davranışına tanık olmuşsunuzdur: Demir tozları, ‘manyetik kuvvet çizgileri’ denilen çizgiler boyunca dizilerek ilginç bir görüntü sergilerler. Demir tozları kalktıktan sonra da çizgilerin kaldığını düşünelim. Bu çizgiler <span style="font-style:italic;">manyetik alanı</span> oluşturur. Uzaydaki her noktada bu ‘alan’ belirli bir yönü, bu noktadaki manyetik etki yönünü belirler. Gerçekte, her noktada bir <span style="font-style:italic;">vektör</span> bulunduğu için manyetik alan bize bir vektör alanı örneği sağlar. (Bir önceki kısımda ele aldığımız Hamilton vektör alanıyla bu alanı kıyaslayabilirdik, ama burada manyetik vektör alanı, faz uzayında değil normal uzayda bulunan bir alandır.) Aynı şekilde, elektrik yüklü bir cismin çevresi de farklı bir alanla, <span style="font-style:italic;">elektrik alanı</span> ile çevrilidir, Benzer olarak <span style="font-style:italic;">kütleçekimi alanı</span> da herhangi bir kütleli cismin çevresinde yer alır. Bunların hepsi uzayda vektör alanlarıdır.</p>

  <p>Bu görüşler Faraday’dan çok önceleri yaygındı ve Newton mekaniğinde kuramcıların cephanesinin bir parçasıydılar. Fakat önde gelen görüş, bu gibi ‘alanların’ tek başlarına gerçek fiziksel maddenin yerini tutmadığıydı. Daha çok bu alanlar çeşitli noktalara uygun bir parçacık konulduğunda etkili olacak kuvvetlerin ‘hesabını tutmak’ için düşünülmekteydiler. Ancak, Faraday’ın son derece zengin deneysel bulguları (hareketli bobinler, mıknatıslar, vb.) onu, elektrik ve manyetik alanların <span style="font-style:italic;">gerçek</span> birer fiziksel ‘nicelik’ olduklarına inandırdı, ve üstelik, değişken elektrik ve manyetik alanların bazen alan dışındaki boş uzay içinde birbirlerini ‘iteleyerek’ bir tür dalga üretebildiklerine inandırdı! Faraday ışığın, bu tür dalgalardan oluşabileceğini varsaydı. Bu varsayım, o dönemde yaygın olarak benimsenen ‘Newtoncu’ görüşe aykırıydı, çünkü bu görüş alanlara herhangi bir bağlamda, ‘gerçek’ gözüyle bakmıyordu. Alanlar Newton için noktasal parçacıkların uzaktan eylemiyle bilinen asıl gerçekliğini tanımaya yararlı matematiksel yardımcılardan öte bir şey değillerdi.</p>

  <p>Faraday’ın deneysel bulgularıyla birlikte, dikkate değer Fransız fizikçisi André Marie Ampère’in (1775-1836) daha önceki deneysel bulgularıyla karşılaşan, ve Faraday’dan esinlenen büyük İskoç fizikçi ve matematikçisi James Clerk Maxwell (1831-1879), Faraday’ın deneysel bulgularından kaynaklanan ve elektrik ve manyetik alanların sağladıkları matematiksel denklemler üzerinde düşündü. Dikkate değer bir sezgiyle, söz konusu denklemlerde bir değişiklik önerdi: bu değişiklik önemsiz gözüküyordu ama temel sonuçlara yol açtı. Önerilen bu değişiklik, hiç de bilinen deneysel gerçeklere dayanmıyordu. (Ancak bu gerçeklerle tutarlıydı.) Maxwell’in kendi kuramsal koşullarının, kısmen fiziksel, kısmen matematiksel ve kısmen estetik kurallarının, bir sonucuydu. Maxwell denklemlerinin, bir öngörüsü elektrik ve manyetik alanların boş uzayda birbirlerini gerçekten ‘ittiklerini’ göstermesidir. Salınım yapan bir manyetik alan, salınım yapan bir elektrik alanı yaratır ve (Faraday’ın deneysel bulgularına göre) bu salınım yapan elektrik alan tekrar salınım yapan bir manyetik alan yaratır. (Maxwell’in kuramsal yorumuna göre) bu manyetik alan yine bir elektrik alanı yaratır ve bu böylece sürer gider. (Bu tür dalgaların ayrıntılı resimleri için bkz. Şekil 6.26 ve 6.27, s. 149 ve 151.) Maxwell, bu etkinin uzayda yayılma hızını hesaplayabildi ve ışık hızına eşit olduğunu buldu! Üstelik, <span style="font-style:italic;">elektromanyetik</span> dalgalar adı verilen bu dalgalar ışığın, uzun zamandan beri bilinen girişim ve iyi anlaşılamamış kutuplanma özelliklerini de göstermekteydi (bu konuları 6. Bölümde inceleyeceğiz, s. 108, 149). Belirli bir dalgaboyuna (4 x 10<sup>-7</sup> - 7 x 10<sup>-7</sup> m) sahip olan görülür ışığın elektromanyetik dalga olarak özelliklerinin belirlenmesinin yanısıra, başka dalgaboylarında elektromanyetik dalgaların da bulunabileceği ve bunların tellerdeki elektrik akımı tarafından oluşturulabileceği öngörüldü. Bu gibi dalgaların varolduklarını, Alman fizikçi Heinrich Hertz 1888’de deneysel olarak kanıtladı. Faraday’ın umudu, bu suretle, Maxwell’in harikulade denklemlerinde gerçekten sağlam bir temel bulmuş oluyordu!</p>

  <p>Maxwell’in denklemlerinin ayrıntılarını burada değerlendirmek bizim için gerekli değilse bile, onlara şöyle bir göz atmanın da bir sakıncası olamaz:</p>

  <div><img alt="" src="../Images/RU2010.png" /></div>

  <p>Burada <span class="vek">E</span>, <span class="vek">B</span> ve <span class="vek">j</span>, sırasıyla, elektrik alanını, manyetik alanı ve elektrik akımını tanımlayan vektör alanlarıdır; p elektrik yükünün yoğunluğunu gösterir; c ise yalnızca bir sabit sayıdır: Işığın hızı.<a href="../Text/notbolum5.xhtml#nu511" id="nu511d"><sup>[11]</sup></a> ‘Curl’ ve ‘div’ gibi terimleri dikkate almasanız da olur, çünkü bunlar sadece çeşitli uzaysal kısmi türevleri göstermektedirler. (Uzay koordinatlarına göre alınan kısmi türevlerin bazı toplamlarıdır. ∂ simgesiyle gösterilen ‘kısmi türev’ işlemini, Hamilton’ın denkleminden anımsayacaksınız.) İlk iki denklemin sol tarafında görülen ∂/∂t elemanları, aslında, Hamilton’ın denklemlerinde kullanılan ‘nokta’ ile aynı olup, aralarında yalnız teknik bir fark vardır. Böylece, ∂<span class="vek">E</span>/∂t’nin anlamı ‘elektrik alanındaki zamanla değişim oranı’;</p>

  <p>∂<span class="vek">B</span>/∂t’nin anlamı ise ‘manyetik alandaki zamanla değişim oranı’ olmaktadır. Birinci denklem<a href="../Text/notbolum5-6.xhtml#nua2IX" id="nua2IXd"><sup>[IX]</sup></a> elektrik alanının, manyetik alanın ve elektrik akımının o andaki eylemleriyle zaman içinde nasıl değişmekte olduğunu gösterir; ikinci denklem ise manyetik alanın, elektrik alanının o andaki eylemleriyle zamanla nasıl değişmekte olduğunu gösterir. Üçüncü denklem, genel bir anlatımla, ters kare kuvvet yasasının değişik bir yazım şekli olup elektrik alanının (o andaki) yüklerin dağılımı ile nasıl ilişkilendirilmesi gerektiğini gösterir; dördüncü eşitlik ise aynı şeyi manyetik alan için gösterir, ama burada ‘manyetik yükler’ yoktur (yani bir mıknatısın ‘kuzey kutbu’ ile ‘güney kutbu’ tek başlarına var olamazlar).</p>

  <p>Bu denklemler bir bakıma Hamilton’ın denklemlerine benzemekteler: İlgili niceliklerin (burada elektrik ve manyetik alanlar), zaman içindeki değişim oranını, aynı niceliklerin verilen bir süre içerisindeki değerleri cinsinden belirlerler. Bu nedenle, diğer Hamilton kuramları gibi, Maxwell denklemleri de <span style="font-style:italic;">belirleyicidir.</span> Aralarındaki tek fark -ancak bu önemli bir farktır-Maxwell denklemlerinin parçacık denklemi değil <span style="font-style:italic;">alan</span> denklemleri olmalarıdır. Sistemin durumunu yani (uzayın her bir noktasındaki alan vektörlerini) tanımlamak için, parçacık kuramı (her parçacık için üç konum koordinatı ile üç momentum koordinatından ibaret) sonlu sayıda değişkene gereksinim duyarken burada <span style="font-style:italic;">sonsuz</span> sayıda değişkene gereksinim duyarız. Bunun anlamı Maxwell kuramına göre faz uzayının, <span style="font-style:italic;">sonsuz</span> boyutlu bir uzay olduğudur! (Daha önce değindiğim gibi, Maxwell denklemlerini genel olarak Hamilton kuramının kapsamına almak olasıdır, ama söz konusu sonsuz boyutluluk nedeniyle bu kapsamın biraz genişletilmesi gerekecektir.<a href="../Text/notbolum5.xhtml#nu512" id="nu512d"><sup>[12]</sup></a>)</p>

  <p>Maxwell kuramının fiziksel gerçeklik görüşümüze getirdiği temel <span style="font-style:italic;">yenilik,</span> alanların bundan böyle hak ettikleri şekilde ciddiye alınmaları ve Newton kuramındaki ‘gerçek’ parçacıkların birer matematiksel uzantısı gibi sayılmamaları gerektiğidir. Nitekim Maxwell, alanların elektromanyetik dalgalar halinde yayılırken belli bir miktar <span style="font-style:italic;">enerjiyi</span> taşıdıklarını göstermiştir. Maxwell, söz konusu enerji için açık bir matematik ifade elde etmeyi başarmıştır. Enerjinin, ‘kütleden bağımsız’ olarak elektromanyetik dalgalarla bir yerden diğerine taşındığı gerçeği, Hertz’in bu dalgaları saptamasıyla deneysel olarak doğrulanmıştır. Radyo dalgalarının enerji taşıdıkları -hâlâ çok çarpıcı olsa da- artık pek yadırgamadığınız bir gerçektir.</p>

  <h2 id="sigil_toc_id_34">Hesaplanabilirlik ve Dalga Denklemi</h2>

  <p>Maxwell, denklemlerinin doğrudan sonucu olarak, uzayın yük veya akım bulunmayan bölgelerinde (yani yukarıdaki denklemlerde j = 0, <span style="font-style:italic;">p</span> = 0 olduğu yerlerde), elektrik ve manyetik alanların tüm bileşenlerinin <span style="font-style:italic;">dalga denklemini<a href="../Text/notbolum5-6.xhtml#nua2X" id="nua2Xd"><sup>[X]</sup></a></span> sağladıklarını buldu. Dalga denklemi Maxwell denklemlerinin ‘basit bir özel halinin kopyası’ sayılabilir, çünkü elektrik ve manyetik alan bileşenlerinin hepsinin değil, sadece <span style="font-style:italic;">bir</span> niceliğin sağladığı denklem olup bunun çözümleri, Maxwell kuramındaki ‘kutuplanma’ (elektrik alanı vektörünün yönü, bkz, s. 149) gibi ek sorunlar olmaksızın dalga yayılımını örnekler.</p>

  <p>Dalga denkleminin ilgimizi çekecek bir yönü daha vardır, çünkü bu denklem <span style="font-style:italic;">hesaplanabilirlik</span> özellikleri yönünden incelenmiştir. Marian Boykan Pour-El ve lan Richards (1979, 1981, 1982, 1989) dalga denkleminin çözümlerinin, normal anlamda <span style="font-style:italic;">belirleyici</span> olarak davransalar da -yani başlangıç anında verilen veriler diğer tüm zamanlarda çözümü belirler- alanın belirlenen değerinin daha sonraki bir hesaplanabilir zamanda gerçekte <span style="font-style:italic;">hesaplanamaz</span> özelliğe sahip ‘kendine özgü’ bazı başlangıç verilerinin varlığını göstermişlerdir. Bu nedenle, gayet mantıklı bir fiziksel alan kuramı ile ilgili denklemler her ne kadar (Maxwell kuramı gibi gerçek dünyada doğrulanan bir kuram olmasa da), Pour-El ve Richards tarafından ileri süren görüş bağlamında, hesaplanamaz bir evrim yaratabilir!</p>

  <p>İlk bakışta bu, oldukça şaşırtıcı bir sonuçtur ve bir önceki kısımda savunduğum ‘akla uygun’ Hamilton sistemlerinin olası hesaplanabilirliği varsayımını doğrular nitelikte görünmemektedir. Ancak, Pour-El ve Richards’ın vardıkları sonuç, kuşkusuz çok ilgi çekici ve matematiksel yönden doğru olsa da, fiziksel yönden bir anlam taşıyacak şekilde varsayımımla çelişmez. Çünkü ileri sürdükleri ‘kendine özgü’ türde başlangıç verileri, fiziksel olarak anlam taşıyan bir alan için doğal olarak öngöreceğimiz şekilde ‘düzgün değişken’<a href="../Text/notbolum5.xhtml#nu513" id="nu513d"><sup>[13]</sup></a> değildir. Pour-El ve Richards, aslında, bu tür bir alana izin vermediğimiz takdirde dalga denklemi için <span style="font-style:italic;">hesaplanamazlığın</span> doğamıyacağını kanıtlamaktadırlar. Bu tür alanlara izin verilse bile, herhangi bir fiziksel ‘aygıtın’ (insan beyni? gibi) böyle bir ‘hesaplanamazlık’tan nasıl yararlanabileceğini anlamak zor olurdu. Bu sonucun sadece yüksek duyarlılıklı ölçümlere izin verilen durumlarla bir ilgisi olabilirdi ama, daha önce tanımladığım gibi, fiziksel olarak bu ilişki de pek gerçekçi değildir. Ne var ki, Pour-El ve Richards tarafından ulaşılan sonuçlar, bugüne değin üzerinde çok az çalışılmış önemli bir araştırma konusuna ilginç bir başlangıç olmaktadırlar.</p>

  <h2 id="sigil_toc_id_35">Lorentz Hareket Denklemi; Başıboş Parçacıklar</h2>

  <p>Yukarıdaki haliyle Maxwell denklemleri, bir denklem sistemi olarak tamam değildir. Elektrik yükleri ve elektrik akımlarının dağılımı <span style="font-style:italic;">verildiğinde,</span> elektrik alanı ve manyetik alanın yayılımını harika bir şekilde vermektedirler. Söz konusu yükler, -başlıcaları elektronlar ve protonlar olmak üzere - fiziksel <span style="font-style:italic;">yüklü parçacıklardır</span> ve elektrik akımları bu parçacıkların hareketlerinden oluşur. Yüklerin nerede olduklarını ve nasıl hareket ettiğini bilirsek, elektromanyetik alanın nasıl davranması gerektiğini Maxwell denklemleri bize bildirir. Maxwell denklemlerinin bize bildirmediği, bizzat parçacıkların nasıl davranmaları gerektiğidir. Bu sorunun yanıtı, kısmen de olsa, Maxwell’in gününde biliniyordu ama tatminkar bir denklemler sistemi, 1895’te Hollandalı seçkin fizikçi Hendrick Antoon Lorentz tarafından bulunan ve özel görelilik kuramından esinlenerek, kendi adıyla tanınan yüklü bir parçacık için Lorentz hareket denklemlerini bulununcaya kadar kurulamadı (bkz. Whittaker 1910, s. 310, 395). Lorentz denklemleri, parçacığın bulunduğu noktadaki elektrik/manyetik alanlar nedeniyle, yüklü bir parçacığın hızının zaman içinde nasıl değiştiğini belirler.<a href="../Text/notbolum5.xhtml#nu514" id="nu514d"><sup>[14]</sup></a>Lorentz denklemleri Maxwell denklemlerine eklendiği zaman, hem yüklü parçacıklar, hem de elektromanyetik alanın zaman evrimi ile ilgili yasalar tamamlanmış olur.</p>

  <p>Ancak, bu sistem de bile her şey tam yolunda gitmiyor. Alanlar, parçacıkların çaplarının boyutları ölçeğinden (elektronun ‘klasik yarıçapı’ boyutu yaklaşık 10<sup>-15</sup> m alınarak) daha küçük ölçeklerde çok değişken değilseler, denklemler mükemmel sonuçlar verir ve parçacıkların hareketleri hızlı değildir. Ancak burada, başka koşullarda önemli olabilecek bir <span style="font-style:italic;">ilke</span> sorunu vardır. Lorentz denklemlerini kurmak için bizim yapmamız istenen şey, yüklü noktasal parçacığın bulunduğu noktadaki elektromanyetik alanı belirlemektir (ve, aslında, o noktadaki ‘kuvvetin’ değerini bulmaktır). Bunun için parçacığın ‘merkezi’ mi esas alınacak, yoksa yüzeydeki tüm noktalarına göre alanın ortalamasını mı (yani ortalama kuvveti mi) alacağız? Alan, parçacık ölçeğinde sabit değilse bu iki seçenek farklı sonuçlar verebilir. Bundan daha ciddi bir başka sorun var: Parçacığın yüzeyindeki (veya merkezindeki) alan gerçekte nedir? <span style="font-style:italic;">Yüklü</span> bir parçacıktan söz ettiğimizi unutmayın. <span style="font-style:italic;">Bizzat parçacıktan kaynaklanan</span> elektromanyetik bir alan vardır ve bu parçacığın içine konduğu ‘tabana alana’ eklenmelidir. Parçacığın kendi alanı, ‘yüzeyine’ yakınlaştıkça fevkalade şiddetlenir ve rahatlıkla yakın çevresindeki diğer tüm alanlara baskın çıkar. Üstelik, parçacığın kendi alanı çevresinde, az veya çok doğrudan doğruya dışa (veya içe) yöneleceği için, parçacığın içine konarak karşılık vermesi beklenen <span style="font-style:italic;">gerçek</span> alan hiç de sabit olmayacak, parçacığın yüzeyinde değişik yerlerde farklı yönlerde etkin olacaktır (Şekil 5.15). Parçacığın üstünde farklı yönlerde farklı etkin olan kuvvetler parçacığı bulunduğu yerde döndürecek mi yoksa biçimini mi bozacak diye endişelenmeye, bu arada, parçacığın ne tür esnekliğe vb. özelliklere, sahip olduğunu merak etmeye başlamalıyız <span style="font-style:italic;">(görelilik</span> ile ilgili özellikle sorunlu konular var ama okuyucumu bunlarla sıkmak istemiyorum). Problemin, göründüğünden de karmaşık olduğu açıkça anlaşılıyor.</p>

  <p>Belki en iyisi parçacığı bir <span style="font-style:italic;">nokta</span> olarak ele almaktır. Fakat bu kez başka tür sorunlarla karşılaşırız, çünkü <span style="font-style:italic;">noktasal</span> parçacığın yakın çevresindeki kendi elektrik alanı <span style="font-style:italic;">sonsuz</span> olacaktır. Lorentz denklemlerine göre bulunduğu yerin elektromanyetik alanına cevap vermesi gerekirse, bir sonsuz alana cevap vermesi gerekecektir!</p>

  <div id="Şekil_5.15">
    <img alt="" src="../Images/RU2011.png" />

    <p><b>Şekil 5.15. Lorentz hareket denklemlerini nasıl tam olarak uygulayabiliriz? Yüklü bir parçacık üzerindeki kuvvet, sadece parçacığın bulunduğu yerdeki alanı incelemekle elde edilemez, çünkü orada parçacığın kendi alanı baskındır.</b></p>
  </div>

  <p>Lorentz yasası uyarınca, parçacığın hiçbir belirsizliğe neden olmadan yanıt verebileceği sonlu bir taban alan sağlamak için <span style="font-style:italic;">parçacığın kendi alanını dış alandan çıkarmanın</span> bir yolunu bulmak gerekir. Bunun nasıl gerçekleştirileceği problemi 1938’de Dirac tarafından çözüldü (Dirac’tan daha sonra yine söz edeceğiz.) Ancak, Dirac’ın çözümü bazı korkutucu sonuçları beraberinde getirdi. Parçacıkların ve alanların davranışını, başlangıç verilerine göre belirlemek için, her parçacığın başlangıç konumunu ve hızını bilmenin yeterli olmadığını, başlangıç <span style="font-style:italic;">ivmesinin</span> de bilinmesi gerektiğini savundu. (Standart dinamik kuramlar kapsamında oldukça anormal bir durum.) Olası başlangıç ivmesi değerlerinden bazıları verilince, parçacık sonuçta öylesine çılgınca davranmaya başlıyor ki, neredeyse ışık hızına ulaşan bir hızla anında ivmelenip kaçıyor! Bunlar Dirac’ın ‘başıboş çözümleri’ olup, Doğa’da gerçekten oluşan hiç bir olguya uygun değillerdir. Başlangıç ivmelerini gerektiği şekilde seçerek, başıboş parçacıkları gemlemenin bir yolunu bulmalıyız. Bunu yapmak her zaman için olasıdır ama bunun için ‘ön bilgiye’ sahip olmamız gerekir; başka bir deyişle, başlangıç ivmeleri o şekilde belirlenmeli ki, hangi çözüm sonunda başıboş çözüme dönüşecek önceden bilinebilsin. Standart bir belirleyici fizik probleminde, başlangıç verilerini belirlemenin yolu bu olamaz. Alışıldık belirleyicilikte bu veriler gelişi güzel olarak, ve geleceğe yönelik koşullardan arındırılmış olarak verilebilir: Burada ise gelecek, geçmişte bir zamanda verilen verilerle tamamen belirlenmekle beraber bu veriler, gelecekteki davranışın akla uygun olması koşuluyla kesin olarak sınırlanıyor.</p>

  <p>Temel klasik denklemler hakkında söyleyeceklerimiz bu kadar. Klasik fizik yasalarında bile belirlenebilirlik ve hesaplanabilirlik konusunun rahatsızlık verici ölçüde bulanık olduğunun okuyucu farkına varmış olmalı. Fizik yasaları, geleceğin, geçmişte meydana gelmesine izin verilen bir şeyi etkilemesine izin veren <span style="font-style:italic;">teleolojik</span> bir öğeye mi sahiptir? Aslında fizikçiler, klasik elektrodinamiğin (klasik yüklü parçacıklar ile elektrik ve manyetik alanlardan ibaret) kavramlarını, normalde, gerçekliğin ciddi tanımlamaları olarak benimsemezler. Yukarıda değinilen sorunlara olağan yanıtları şudur: Tek tek yüklü parçacıklarla kendimizi <span style="font-style:italic;">kuantum elektrodinamiğinin</span> uygulama alanında buluruz ve burada, tamamiyle klasik bir yöntem kullanarak anlamlı yanıtlar çıkarmak olanaksızdır. Kuşkusuz haklılar, ama daha sonra tartışacağımız gibi, <span style="font-style:italic;">kuantum</span> kuramının <span style="font-style:italic;">kendisinin</span> bu konuda sorunları bulunmaktadır. Aslında Dirac’ın, yüklü bir parçacığın dinamiği problemini ele almasına neden, (fizik yönünden daha uygun) kuantum probleminin daha ciddi başlıca zorluklarının aşılmasını sağlayacak bazı ipuçlarını böylece elde edebileceğini düşünmesi olmuştur. Kuantum kuramının sorunlarıyla ilerde karşılaşacağız.</p>

  <h2 id="sigil_toc_id_36">Einstein ve Poincaré’nin Özel Görelilik Kuramı</h2>

  <p>Duran bir referans sisteminden hareketli bir referans sistemine geçtiğimiz takdirde, Galilei ve Newton fizik yasalarının hiç değişmeden kalacaklarını bildiren Galilei’nin görelilik ilkesini anımsayın. Bunun anlamı şudur: Sadece yakın çevremizdeki nesnelerin dinamik davranışını inceleyerek, olduğumuz yerde durup durmadığımıza veya bir yönde tekdüze hızla hareket halinde olup olmadığımıza karar veremeyiz. (Galilei’nin denizde yol alan gemisini anımsayın, s. 19). Fakat, Maxwell denklemlerini bu yasalarla birleştirdiğimizi varsayalım. Galilei’nin göreliliği hâlâ geçerliliğini korur mu? Maxwell’in elektromanyetik dalgalarının c sabit hızıyla -ışık hızı- yayıldığını anımsayın. Halbuki sağduyumuzu dinlersek, bir yönde çok hızlı ilerlediğimiz takdirde bu yöndeki ışık hızının c’nin altına düşmüş gibi görünmesi (bu yöndeki ışık kaynağına yaklaştığımız için), zıt yöndeki ışık hızının ise, Maxwell kuramının öngördüğü <span style="font-style:italic;">sabit</span> ışık hızından farklı olarak c’nin üstüne çıkmış gibi görünmesi (ışık kaynağından uzaklaştığımız için) gerekir. Sağduyumuz haklıdır: Newton ve Maxwell denklemleri bir aradayken Galilei ilkesi doğrulanmıyor.</p>

  <p>Bu konuları uzun uzun irdeleyen Einstein 1905’te (aslında ondan biraz önce Poincaré 1898-1905 yılları arası gibi) özel görelilik kuramına ulaştı. Poincaré ve Einstein, birbirinden bağımsız olarak, Maxwell denklemlerinin de bir görelilik ilkesini doğruladığını buldular (bkz, Pais 1982). Başka bir deyişle, her ne kadar bu durumla ilgili kurallar, Galilei-Newton fiziği kuralları ile <span style="font-style:italic;">uyuşmasa da,</span> Maxwell denklemleri, duran bir referans sisteminden hareketli bir sisteme geçtiğimiz takdirde değişmeme özelliğine sahiptirler. Kuralları birbiriyle uyumlu hale getirmek için, denklem kümelerinden birini veya diğerini değiştirmek gerekiyordu; aksi halde, görelilik ilkesinden tümüyle vazgeçilmeliydi.</p>

  <p>Einstein’ın, görelilik ilkesinden vazgeçmek gibi bir niyeti yoktu. Olağanüstü fiziksel içgüdüsü ona, dünyamızın fizik yasaları adına, böyle bir ilkenin doğrulanması gerektiğini ısrarla söylüyordu. Üstelik, bilinen tüm olgularla ilgili olarak, Galilei-Newton fiziğinin, ışığın hızıyla kıyaslandığında, söz konusu uyuşmazlığın önemli olamayacağı ölçüde düşük hızlar için denenmiş olduğunun pekala farkındaydı. Bu tür uyuşmazlıkların önemli sayılabileceği hıza ancak <span style="font-style:italic;">ışığın kendisi</span> sahip olabilirdi. Bu nedenle, hangi görelilik ilkesini benimsememiz gerektiğini bize ancak ışığın davranışı bildirebilirdi ve ışıkla ilgili denklemler Maxwell denklemleriydi. Maxwell kuramı ile onun görelilik ilkesi korunmalı, dolayısıyla Galilei-Newton yasaları buna göre değiştirilmeliydi!</p>

  <p>Poincaré ve Einstein’dan önce Lorentz, bu soruları sormuş ve kısmen yanıtlamıştı. 1895 yılına gelindiğinde Lorentz, maddeyi bir arada tutan kuvvetin elektromanyetik kaynaklı olduğunu kabullenmişti (Bunun doğruluğu sonradan gerçekten anlaşıldı). Böylece gerçek maddesel cisimlerin davranışının, Maxwell denklemlerinden türeyen yasalara uyması gerektiği görüşünü benimsemişti. Bu görüşün bir sonucu şu oldu: Işığın hızıyla kıyaslanabilir bir hızla hareket eden bir cisimin boyu, hareket yönünde biraz büzülür (‘FitzGerald-Lorentz büzülümü’). Lorentz bu sonucu, Michelson ve Morley’in 1887’de ulaştıkları şaşırtıcı bir bulguyu -elektromanyetik olguların, ‘mutlak’ bir eylemsizlik durumunu belirlemek için kullanılamıyacaklarını gösteren sonucu- açıklamak için kullanmıştır. (Michelson ve Morley, beklentinin aksine olarak, yeryüzünde ışığın görünür hızının, Dünya’nın Güneş’in etrafındaki hareketinden etkilenmediğini gösterdiler.) Madde daima, (tekdüze) hareketinin yerel olarak belirlenemeyeceği bir şekilde mi davranır? Bu, Lorentz’in ulaştığı <span style="font-style:italic;">yaklaşık</span> sonuçtu. Ayrıca Lorentz, elektromanyetik kuvvetler dışında kalan tüm öteki kuvvetlerin önemsiz sayıldığı bir madde kuramıyla kendini sınırlamıştı. Seçkin bir matematikçi olması nedeniyle Poincaré, Maxwell denklemlerinin temelindeki görelilik ilkesinden hareketle, 1905’te maddenin tekdüze hareketinin yerel olarak belirlenemeyeceği, <span style="font-style:italic;">kesin</span> bir davranış biçiminin var olduğunu göstermeyi başardı. Bunun fiziksel bazı sonuçlarını da elde etti (Bunlara bir süre sonra inceleyeceğimiz ‘eşzamanlılığın göreliliği’ dahildir). Poincaré’nin bu sonuca yalnızca <span style="font-style:italic;">bir</span> olasılık gözüyle baktığı ve Einstein’ın taşıdığı bir görelilik ilkesinin mutlaka bulunması gerektiği görüşünü paylaşmadığı anlaşılıyor.</p>

  <p>Maxwell denklemlerince sağlanan görelilik ilkesi, diğer adıyla <span style="font-style:italic;">özel görelilik,</span> kavranması oldukça zor bir ilke olup, ilk bakışta, içinde yaşadığımız dünyanın gerçek nitelikleri olarak kabullenilmesi güç, önseziden uzak pek çok nitelik taşımaktadır. Aslında, özel göreliliğe, son derece kendine özgü görüşleri ve yaratıcılığı olan Rus asıllı Alman geometrici Herman Minkowski’nin (1864-1909) 1908’de bulduğu <span style="font-style:italic;">ek</span> bir <span style="font-style:italic;">öğe</span> olmaksızın doğru dürüst bir anlam verilemez. Minkowski, Zürih Politeknik okulunda Einstein’ın hocasıydı. Temel nitelikte yeni görüşü, uzayla zamanı birbirinden ayrılmaz bir bütün olarak alması ve <span style="font-style:italic;">dört boyutlu bir uzay-zaman</span> olarak nitelemesiydi. 1908’de Göttingen Üniversitesinde verdiği ünlü konferansında bunu şöyle açıklamıştı: “Bundan böyle kendi başına uzay, kendi başına zaman gölgeler gibi yitip gitmeye mahkumlar ve yalnızca bu ikisinin bir tür birleşimi bağımsız bir gerçekliği koruyacaktır.”</p>

  <p>Özel göreliliğin temel özelliklerini, Minkowski’nin muhteşem uzay-zamanı yardımıyla kavramaya çalışalım.</p>

  <p>Uzay-zaman kavramını anlamanın zorluklarından birisi, gözümüzde canlandırmamazı zorlaştıran dört boyutlu olması özelliğidir. Ancak, faz uzayı gibi bir kavramın zorluğunu aştıktan sonra sadece dört boyut gözümüzü korkutmamak! Daha önce yaptığımız gibi biraz ‘aldatmacaya’ baş vuracağız ve biraz daha küçük boyutlu bir uzay canlandıracağız gözümüzde; bu kez hilemiz o kadar büyük çapta olmayacak ve gözümüzde canlanan tablo da bu durumda daha doğru olacak. İki boyut (bir uzay ve bir zaman), bir çok amaca pekala hizmet edebilir, ama umarım okuyucum biraz daha cesur davranarak üç boyuta (iki uzay ve bir zaman) çıkmamı anlayışla karşılar. Üç boyut çok iyi bir tablo çizmemizi sağlayacak ve ilke olarak fikirler, fazla değişikliğe uğramaksızın dört boyuta genellenebilecektir. Bir uzay-zaman şemasıyla ilgili olarak aklımızdan çıkarmamamız gereken husus, şemadaki her noktanın bir <span style="font-style:italic;">olayı</span> temsil ettiğidir; başka bir deyişle, her nokta sadece bir <span style="font-style:italic;">an</span> için varolur ve bu nedenle uzaydaki bir noktanın anlık bir varlığı vardır. Şemanın tümü, geçmişi, şimdiki hali ve geleceği ile bütün tarihi gösterir. Bir parçacık zaman içerisinde sürekli olduğu için bir noktayla değil, parçacığın <span style="font-style:italic;">dünya çizgisi</span> adı verilen bir eğriyle temsil edilir. Parçacık ivmesiz hareket ediyorsa doğrusal, ivmeli hareket ediyorsa eğri olan bu çizgi parçacığın varlığının tüm tarihçesini belirler.</p>

  <p>Şekil 5.16’da, iki uzay ve bir zaman boyutlu bir uzay-zaman tasarımladım. Dikey yönde ölçülen standart bir zaman koordinatı <span style="font-style:italic;">t,</span> ve yatay ölçülen iki uzay koordinatı <span style="font-style:italic;">x/c</span> ve z/c olduğunu varsayıyoruz.<a href="../Text/notbolum5-6.xhtml#nua2XI" id="nua2XId"><sup>[XI]</sup></a> Merkezdeki koni, uzay-zaman merkezi O’nun (gelecekte) <span style="font-style:italic;">ışık konisidir.</span></p>

  <div>
    <img alt="" src="../Images/RU2013.png" />

    <p><b>Şekil 5.16. Minkowski uzay-zamanında bir ışık konisi (sadece iki uzaysal boyutlu); 0 ile gösterilen uzay-zaman merkezindeki olayı da yer alan bir patlamadan sonra ışık yayılımının tarihçesini tanımlıyor.</b></p>
  </div>

  <p>Önemini anlamak için <span style="font-style:italic;">O</span> olayında meydana gelen bir patlama düşünün (Böyle bir patlama uzayın merkezinde, <span style="font-style:italic;">t</span> = 0 anında meydana gelmiştir). Patlama sonucu çıkan ışığın tarihi bu ışık konisidir. İki boyutlu uzayda ışık demetinin tarihi, c ışık hızıyla dışarıya doğru hareket eden bir çember olur. Üç boyutlu uzayda ise bu, c hızıyla dışa doğru genleşen küre yüzeyi, yani ışığın küresel dalga cephesi olacaktır. Fakat burada <span style="font-style:italic;">y</span> uzay boyutunu ihmal ettiğimiz için bir çember elde ederiz. Tıpkı bir havuzun ortasına atılan taşın düştüğü noktadan kaynaklanan içi içe halkalar şeklinde dalgalar gibi. Bu çemberi bir uzay-zaman resminde görebilmek için koninin yatay kesitlerini alabiliriz.</p>

  <p>Bu yatay düzlemlerin her birisi, <span style="font-style:italic;">t</span> zaman koordinatının artan değerlerine karşı gelen değişik uzay temsilleridir. Görelilik kuramının önemli bir niteliği, hiç bir maddesel parçacığın ışık hızından daha hızlı hareket edememesidir. (İlerde bu konuyu açacağız). Merkezdeki patlamadan çıkan tüm maddesel parçacıklar ışığın gerisinde kalmalıdırlar. Bunun uzay-zaman cinsinden anlamı, patlamadan çıkan parçacıkların dünya çizgilerinin ışık konisi içinde kaldıklarıdır.</p>

  <p>Işığı elektromanyetik dalga olarak değil foton adı verilen parçacıklar cinsinden tarif etmek çok kez daha yararlı olmaktadır. Şu an için bir ‘foton’u yüksek frekanslı bir elektromanyetik salınınım taşıdığı ‘enerji paketi’ olarak düşünebiliriz. Aslında bu terimin kullanımı fiziksel açıdan ancak kuantum tanımlarında daha uygun olacaktır. Fakat burada ‘klasik’ fotonlar da işimize yarayacak. Boş uzayda fotonlar her zaman doğrular boyunca c temel hızıyla hareket ederler. Bunun anlamı Minkowski uzay-zaman resminde bir fotonun dünya çizgisinin düşeyle 45° yapan bir doğru ile gösterildiğidir. <span style="font-style:italic;">O</span>’daki patlamadan kaynaklanan fotonlar, tepesi <span style="font-style:italic;">O</span> noktasında bulunan ışık konisini oluştururlar.</p>

  <p>Bu özellikler uzay-zamanın her noktasında geçerli olmalıdır. Koordinat merkezinin bir Ayrıcalığı yoktur; <span style="font-style:italic;">O</span> noktası diğer başka bir noktadan farklı değildir. Dolayısıyla uzay-zamanın her noktasında, merkezdeki ışık konisiyle aynı önemi taşıyan, birer ışık konisi bulunmalıdır. Herhangi bir ışık çakmasının geçmişi veya ışığın parçacık yorumunu kullanırsak fotonun dünya çizgisi her noktada <span style="font-style:italic;">O</span> noktadaki ışık konisi üstünde kalır, halbuki bir maddesel parçacığın geçmişi mutlaka geçtiği her noktadaki ışık konisinin içinde kalacaktır. Bu durum Şekil 5.17’de gösterilmiştir. Tüm noktalardaki ışık konilerinin oluşturduğu küme, uzay-zamanın <span style="font-style:italic;">Minkowski</span> geometrisinin bir parçası olarak görülmelidir.</p>

  <p>Minkowski geometrisi nedir? Işık konisi yapısı bu geometrinin önemli bir unsurudur. Ancak Minkowski geometrisi deyince bundan daha fazlası anlaşılır. Eukleides geometrisindeki mesafeyle kayda değer benzerlikler taşıyan bir uzaklık kavramı vardır. Üç boyutlu Eukleides geometrisinde, bir noktanın merkeze olan r uzaklığı, standart Kartezyen koordinatları cinsinden ifadesiyle verilir.</p>

  <p style="text-align: center;"><span style="font-style:italic;">r<sup>2</sup></span> <span style="font-style:italic;">= x</span> <sup>2</sup> <span style="font-style:italic;">+ y</span> <sup>2</sup> <span style="font-style:italic;">+ z</span> <sup>2</sup></p>

  <div>
    <img alt="" src="../Images/RU2014.png" />

    <p><b>Şekil 5.18 Uzaklık ölçümlerinin bir karşılaştırımı.</b></p>

    <p>a) Eukleides geometrisinde</p>

    <p>b) Minkowski geometrisinde (uzaklık bu durumda geçen zaman anlamındadır)</p>
  </div>

  <p>(Şekil 5.18a’ya bakınız.) Bu ifade iki boyutlu hali daha çok bilinen Pythagoras teoreminden ibarettir. Üç boyutlu Minkowski geometrimiz için, esas olarak bir işaret farkı ile aynı ifadeyi kullanıyoruz:</p>

  <p style="text-align: center;">s<sup>2</sup> = <span style="font-style:italic;">t<sup>2</sup> - (x/c)<sup>2</sup></span> - <span style="font-style:italic;">(z/c)<sup>2</sup>.</span></p>

  <p>Kuşkusuz daha doğru bir yöntemle <span style="font-style:italic;">dört</span> boyutlu Minkowski geometrisini dikkate aldığımız da ‘uzaklık’ ifadesi şöyledir:</p>

  <p style="text-align: center;">s<sup>2</sup> = <span style="font-style:italic;">t<sup>2</sup> - (x/c)<sup>2</sup></span> - <span style="font-style:italic;">(y/c)<sup>2</sup> -</span> (<span style="font-style:italic;">z/c</span>)<sup>2</sup>.</p>

  <p>Bu ifadedeki ‘uzaklık’ niceliği s’nin fiziksel anlamı nedir? (<span style="font-style:italic;">t</span>, <span style="font-style:italic;">x/c, y/c, z/c)</span> veya (<span style="font-style:italic;">t, x/c, z/c)</span> koordinatlarına sahip <span style="font-style:italic;">P</span> noktasının, üç boyutlu uzayda (Şekil 5.16), <span style="font-style:italic;">O</span>’nun (gelecek) ışık konisinde yer aldığını varsayalım. Bu durumda <span style="font-style:italic;">OP</span> doğru parçası bir maddesel parçacığın, diyelim patlamayla oluşan belirli bir parçacığın, geçmişinin bir kısmını temsil edebilir. Minkowski uzayında, <span style="font-style:italic;">OP</span> doğru parçasının <span style="font-style:italic;">s</span> uzunluğu, dolaysız bir fiziksel yoruma sahiptir. Parçacığın <span style="font-style:italic;">O</span> ve <span style="font-style:italic;">P</span> olayları arasında yaşadığı <span style="font-style:italic;">zaman aralığıdır</span>! Başka bir deyişle parçacık, son derece duyarlı bir saatle donatılı olsaydı<a href="../Text/notbolum5.xhtml#nu515" id="nu515d"><sup>[15]</sup></a>, <span style="font-style:italic;">O</span> ve <span style="font-style:italic;">P</span> olaylarında bu saatin kaydedileceği zamanlar arasındaki fark tam olarak <span style="font-style:italic;">s</span> değerine eşit olurdu. Beklentilerin aksine, <span style="font-style:italic;">t</span> koordinat değişkeni <span style="font-style:italic;">t,</span> ölçümlenen bu süreyi, saatin koordinat sisteminde (yani, <span style="font-style:italic;">x/c, y/c, z/c</span> sabit koordinatlarının sabit değerlerinde) olmadığı sürece belirleyemez. Bunun anlamı, saatin, şemada ‘dikey’ olarak gösterilen bir dünya çizgisine sahip olacağıdır. Demek ki <span style="font-style:italic;">‘t’,</span> yalnız ‘durgun’ (yani, ‘dikey’ dünya çizgili) gözlemciler için ‘zaman’ bildirir. Hareketli (O merkezinden sabit hızla uzaklaşan) bir gözlemci için ‘doğru’ süre ölçümü, özel göreliliğe göre, <span style="font-style:italic;">s</span> niceliği tarafından sağlanır.</p>

  <p>Bu ölçüm, ölçüm sonucu koordinat değeri <span style="font-style:italic;">t</span> ile verilen ‘sağ duyuya’ uygun Galilei-Newton göreliliği anlamındaki ölçümden çok farklıdır. Göreli (Minkowski anlamında) zaman ölçümü sonucu s’nin, herhangi bir hareket söz konusu olduğunda, daima <span style="font-style:italic;">t</span>’den biraz <span style="font-style:italic;">küçük</span> olduğuna dikkat edelim. (Çünkü, yukarıdaki formüle göre, <span style="font-style:italic;">x/c, y/c</span> ve <span style="font-style:italic;">z/c</span> değerlerinin tümü sıfır olmadığı sürece <span style="font-style:italic;">s</span><sup>2</sup>, <span style="font-style:italic;">t</span><sup>2</sup>’den küçüktür.) Hareket, (yani, OP’nin <span style="font-style:italic;">t-</span>ekseni boyunca yer almaması) koordinat sistemimizde ölçülen <span style="font-style:italic;">t</span> ile kıyaslandığında, saatin ‘geri kalmasını’ sağlama eğiliminde olacaktır. Bu hareketin hızı, c’den çok daha küçükse, bu durumda, <span style="font-style:italic;">s ve t</span> hemen hemen aynı değeri alacaklardır ve bu ‘hareket halindeki saatlerin neden geri kaldıklarının’ doğrudan farkına varamamamızın nedenini açıklayacaktır. Öte yandan hız, ışık hızına eşitse, bu durumda <span style="font-style:italic;">P</span> ışık konisi üstünde yer alır; ve <span style="font-style:italic;">s</span> = 0 buluruz. Işık konisi, 0’dan Minkowski ‘uzaklığı’ (yani, ‘zaman’) sıfır olan noktaların kümesidir. Buna göre, bir foton zaman akışını asla algılamayacaktır! (P’nin koninin <span style="font-style:italic;">dışında</span> yer aldığı daha da aşırı bir örnek vermiyoruz, çünkü bu durumda <span style="font-style:italic;">s</span> eksi bir sayının kare kökü olarak - sanal bir değer alırdı ve maddesel parçacıkların veya fotonların ışıktan daha hızlı hareket edemeyeceklerine dair kuralı çiğnemiş olurduk.)<a href="../Text/notbolum5-6.xhtml#nua2XII" id="nua2XIId"><sup>[XII]</sup></a></p>

  <p>Minkowski’nin uzaklık kavramı, uzayda, birinin zamanı diğerinin ışık konisinde yer alan <span style="font-style:italic;">herhangi bir</span> çift noktaya da uygulanabilir ve böylece bir parçacık birinden ötekisine seyahat edebilir. Bu amaçla O’nun, uzay-zamanın bir başka noktasına alındığım varsaymamız yeterlidir. Yine, noktalar arasındaki Minkowski uzaklığı, birinden ötekine tekdüze hareket eden bir saat tarafından yaşanan zaman aralığını ölçer. Parçacık bir foton ise ve Minkowski uzaklığı sıfır ise, biri ötekinin ışık konisinde yer alan iki nokta elde ederiz ve böylece o noktadaki ışık konisini <span style="font-style:italic;">tanımlarız.</span></p>

  <p>Minkowski geometrisinin, fiziksel saatlerle ölçülen (veya ‘yaşanan’) zaman olarak yorumlanan ilginç ‘uzunluk’ ölçümü dahil ana yapısı, özel göreliliğin gerçek özünü içerir. Özel olarak, okuyucu, göreliliğin ‘ikizler ikilemi’ adı verilen örneği belki biliyordur: İkiz kardeşlerden birisi yeryüzünde dururken diğeri, ışığın hızına yaklaşan bir hızla, yakındaki bir yıldıza gider ve döner. Döndüğünde ikizlerin aynı şekilde yaşlanmadıkları görülür; seyahat eden kardeş hâlâ gençken, evde kalan kardeş yaşlı bir adam olmuştur. Bu örnek, Minkowski’nin geometrisiyle kolayca açıklanabilir ve şaşırtıcı bir olgu olmakla birlikte aslında ikilem olmadığı anlaşılabilir. <span style="font-style:italic;">AC</span> dünya çizgisi evde kalan kardeşi temsil ederken, AB ve <span style="font-style:italic;">BC</span> doğru parçalarından, yani yıldıza yolculuğun gidiş ve dönüş aşamalarını gösteren doğru parçalarından oluşan dünya çizgisi seyahat eden kardeşi temsil eder (Şekil 5.19).</p>

  <div><img alt="" src="../Images/RU2015.png" /></div>

  <p><b>Şekil 5.19. Özel göreliliğin ‘ikizler ikilemi’ adı verilen problemi bir Minkowski üçgen eşitsizliğiyle anlaşılır. (Kıyaslama amacıyla, Eukleides üçgeni de verilmiştir)</b></p>

  <p>İkizlerden evde kalan kardeş, Minkowski uzaklığı <span style="font-style:italic;">AC</span> ile ölçülen bir süre geçirirken, seyahat eden kardeş, Minkowski uzaklıkları <span style="font-style:italic;">AB</span> ve <span style="font-style:italic;">BC</span> toplamı<a href="../Text/notbolum5.xhtml#nu516" id="nu516d"><sup>[16]</sup></a> kadar süre geçirmiştir. Eşit olmayan bu süreler şöyle gösterilir:</p>

  <p style="text-align: center;"><span style="font-style:italic;">AC &gt; AB</span> + <span style="font-style:italic;">BC</span></p>

  <p>Demek ki, evde kalan kardeş, yıldıza yolculuk yapan kardeşten daha uzun bir süre geçirmiştir.</p>

  <p>Yukarıdaki eşitsizlik, Eukleides geometrisinin iyi bilinen <span style="font-style:italic;">üçgen eşitsizliğini</span> (A, <span style="font-style:italic;">B</span> ve <span style="font-style:italic;">C, Eukleides</span> uzayında üç nokta olarak) andırmaktadır:</p>

  <p style="text-align: center;"><span style="font-style:italic;">AC &lt; AB</span> + <span style="font-style:italic;">BC</span></p>

  <p>Buna göre, bir üçgenin iki kenarının toplamı daima üçüncü kenardan büyüktür. Bunu bir ikilem saymıyoruz! Bir noktadan ötekine (örneğimizde A’dan <span style="font-style:italic;">C’</span>ye) izlenen bir yol boyunca ölçülen Eukleides uzaklığının, gerçekte aldığımız yola bağlı olduğunu biliyoruz. (Örneğimizde söz konusu iki yol, <span style="font-style:italic;">AC</span> ve daha uzun açılı ABC’dir.) Eukleides üçgeni örneğinde iki nokta (A ve C) arasındaki en kısa mesafe bu noktaları birleştiren doğru parçasıdır <span style="font-style:italic;">(AC</span> çizgisi) <span style="font-style:italic;">Minkowski</span> örneğinde eşitsizlik işaretinin ters yönde olmasının nedeni, ‘uzaklık’ tanımının değişmiş olmasındandır: Minkowski’nin <span style="font-style:italic;">AC</span> uzaklığı, birleştirilmiş <span style="font-style:italic;">ABC</span> uzaklığından daha ‘uzundur’. Aynı şekilde, Minkowski ‘üçgen eşitsizliği’, çok daha genel bir sonucu yansıtır: İki olayı bağlayan dünya çizgileri arasında <span style="font-style:italic;">en uzunu</span> (geçirilen en uzun süre), düz (yani, <span style="font-style:italic;">ivmesiz</span>) olanıdır. İkiz kardeşler aynı <span style="font-style:italic;">A</span> olayından hareket etseler ve aynı <span style="font-style:italic;">C</span> olayına ulaşsalar ve birinci kardeş A’dan <span style="font-style:italic;">C</span>’ye ivmesiz olarak hareket etse fakat ikinci kardeş ivmeli hareket etse, iki kardeş tekrar buluştukları zaman birinci kardeş daima daha uzun bir zaman aralığı yaşamış olacaktır.</p>

  <p>Sezgilerimize böylesine aykırı gelen ve tuhaf bir zaman ölçüm yöntemini sunmak haksızlık gibi görünebilir ama günümüzde, bu yöntemin doğruluğunu gösteren yığınla gözlemsel kanıt bulunmaktadır. Örneğin, belirli bir zaman ölçeğinde bozunan (yani parçalanarak başka parçacıklar oluşturan) bir çok atom-altı parçacık bulunmaktadır. Dış uzaydan yeryüzüne ulaşan kozmik ışınlarla, veya insan yapısı parçacık hızlandırıcılarından bize gelen bu parçacıklar, bazen ışık hızına yakın bir hızla hareket ederler. Bu şartlar altında bunların bozunma süreleri, yukarıdaki açıklamalara dayanarak yorumlanabilecek yöntemle gecikir. Daha da etkileyici bir örnek ‘atom saatleri’ olup, bu saatler öylesine dakik ölçüm yeteneğine sahiptirler ki, geri kalmalarına neden olabilecek herhangi bir etken, alçaktan uçan hızlı uçakların taşıdığı saatler tarafından <span style="font-style:italic;">doğrudan</span> saptanabilir. Bu son örnek, <span style="font-style:italic;">‘t’</span> ölçümünü değil aksine Minkowski’nin <span style="font-style:italic;">s</span> ‘uzaklık’ ölçümünü doğrulamaktadır. (Uçağın <span style="font-style:italic;">yüksekliğini</span> dikkate alırsak, <span style="font-style:italic;">genel</span> göreliliğin bazı kütle çekimsel etkenlerini de dikkate almak gerekir, ama bunlar gözlemin ayrıntılılarıyla ilgilidir; bir sonraki bölümde ele alınacaktır.) Ayrıca, özel göreliliğe ilişkin başka etkenler de vardır ve bunlar günümüzde duyarlı olarak doğrulanmaktadırlar.</p>

  <p style="text-align: center;"><span style="font-style:italic;">E</span> = <span style="font-style:italic;">mc<sup>2</sup></span></p>

  <p>Bunlardan birisi Einstein’ın ünlü bağıntısıdır; enerji ile kütleyi çarpıcı bir şekilde bir diğerine ilişkilendiren bu bağıntı bölümün sonunda bizleri hayrete düşürecek bir takım ipuçlarıyla karşı karşıya bırakacak!</p>

  <p>Görelilik ilkesinin bu kısımda yer alan konumuzla nasıl bir ilgisi olduğunu henüz açıklamadım. Farklı hızlarda düzgün hareket eden gözlemciler nasıl oluyor da Minkowski geometrisi kapsamında <span style="font-style:italic;">eşdeğerli</span> olabiliyor? Şekil 5.16’daki zaman ekseni (‘durgun gözlemci’), örneğin <span style="font-style:italic;">O</span>’dan <span style="font-style:italic;">P'</span>ye uzanan bir başka doğrusal dünya çizgisine, (‘hareketli gözlemci’) nasıl eşit olabilir? Önce Eukleides geometrisini ele alalım Farklı iki doğrunun bir bütün olarak geometrik yönden birbirine eşdeğer oldukları biliniyor. Eukleides uzayının tamamını, bir doğru diğerinin üstüne çakışana kadar, kendi üzerinde ‘eğip bükmeden’ kaydırdığımızı düşünelim. <span style="font-style:italic;">İki boyutlu</span> bir örnek olarak Eukleides <span style="font-style:italic;">düzlemini</span> düşünelim. Bir kağıt parçasını bu düzlemin üzerinde kaydırarak kağıt üzerine çizilen herhangi bir doğrunun, yüzey üzerinde verilen herhangi bir doğruyla üst üste getirebildiğini gözümüzde canlandıralım. Bu sert (eğilip bükülmez) kayma hareketi, geometrinin yapısını korur. Aynı durum, biraz daha az açık görülse de, Minkowski geometrisi için de söz konusudur. Bu arada sert (rigid) kelimesinin anlamı hakkında dikkatli olmamız gerekiyor. Şimdi, bir kağıt parçasını kaydırmak yerine, kendine özgü bir malzeme kullanalım ve açıklamamızı basitleştirmek için önce iki boyutlu örnekle başlayalım. Malzememizde, köşegen doğrusu aynen kalırken 45°’den küçük açı yapanlar bir yönde gerilsin, 45°’den büyük açı yapanlar ters yönde büzülsünler (<a href="#%C5%9Eekil_5.20.">Şekil 5.20</a>). Üç boyutlu bir örneği <a href="#%C5%9Eekil_5.21.">Şekil 5.21</a>’de göstermeğe çalıştım. Minkowski uzayının, <span style="font-style:italic;">Poincaré hareketi</span> (veya homojen olmayan Lorentz hareketi) adıyla tanınan bu tür ‘sert hareket’ çok fazla ‘sert’ görünmese de, tüm Minkowski uzaklıklarını korur, ve ‘tüm uzaklıkların korunması’ kavramı, Eukleides örneğinde ‘sert’ (rigid) sözcüğünün tam anlamını verir.</p>

  <div id="Şekil_5.20.">
    <img alt="" src="../Images/RU2016.png" />

    <p><b>Şekil 5.20. İki uzay-zaman boyutunda bir Poincaré hareketi.</b></p>
  </div>

  <p>Özel görelilik ilkesi, bu tür Poincaré uzay-zaman hareketleri altında fiziğin değişmeyeceğini bildirir. Özellikle, Şekil 5.16’daki özgün Minkowski tasarımında zaman ekseninin, dünya çizgisini oluşturduğu ‘durgun’ <span style="font-style:italic;">S</span> gözlemcisi, dünya çizgisi <span style="font-style:italic;">OP</span> boyunca yer alan “hareketli” <span style="font-style:italic;">M</span> gözlemcisiyle aynı fiziğe sahiptir.</p>

  <p><span style="font-style:italic;">S</span> gözlemcisi için, her <span style="font-style:italic;">t</span> = sabit değeri ile tanımlanan koordinat düzlemi herhangi bir <span style="font-style:italic;">t</span> anındaki ‘uzayı’ temsil eder, yani, <span style="font-style:italic;">S,</span> gözlemcisinin eşanlı olarak kabul ettiği olayların kümesidir. Bu düzlemlere, <span style="font-style:italic;">S’nin eşanlı uzayları</span> adını verelim. Diğer bir <span style="font-style:italic;">M</span> gözlemcisine geçtiğimiz zaman, ilk eşanlı uzaylar kümesini, Poincaré hareketiyle yeni bir kümeye taşıyarak, <span style="font-style:italic;">M</span> için eşanlı uzaylar sağlayabiliriz.<a href="../Text/notbolum5.xhtml#nu517" id="nu517d"><sup>[17]</sup></a> Dikkat ederseniz, <span style="font-style:italic;">M</span>'nin eşanlı uzaylarının ‘yana yatmış’ bir görünümü var (Şekil 5.21). Eukleides geometrisinin sert hareketleri yönünden değerlendirirsek, söz konusu eğikliğin ters yönde olduğunu düşünebiliriz ama Minkowski örneğinden tam bekleyebileceğimiz yönde eğiktirler. <span style="font-style:italic;">S,</span> tüm olayların <span style="font-style:italic;">t</span> = sabit değer düzleminde eşanlı oluştukları kanısındadır; oysa <span style="font-style:italic;">M</span> farklı düşünür: Ona göre, ‘yana yatık’ eşanlı uzaylarının her birinde oluşan olaylar eşanlı olarak görünür! Minkowski geometrisi, tek bir ‘eşanlılık’ kavramı içermez; düzgün hareket eden her gözlemci için ‘eşanlılık’ kendisine göre tanımlanacaktır.</p>

  <div id="Şekil_5.21">
    <img alt="" src="../Images/RU2017.png" />

    <p><b>Şekil 5.21. Üç uzay-zaman boyutunda bir Poincaré hareketi. Soldaki şema S için eşanlı uzayları, ve sağdaki şema ise <span style="font-style:italic;">M</span> için eşanlı uzayları göstermektedir. <span style="font-style:italic;">S, R’</span> nin Q’dan önce oluştuğunu düşünürken, <span style="font-style:italic;">M,</span> <span style="font-style:italic;">Q</span>’nun <span style="font-style:italic;">R’den</span> önce oluştuğunu düşünüyor. (Buradaki hareket, (pasif) edilgendir; yani, sadece, iki ayrı <span style="font-style:italic;">S ve M</span> gözlemcisinin, aynı uzay-zaman ile ilgili farklı tanımlamaları üzerine etki eder.)</b></p>
  </div>

  <p>Şekil 5.21’deki iki olayı, <span style="font-style:italic;">R ve Q</span> olaylarını ele alalım. <span style="font-style:italic;">S</span>’ye göre <span style="font-style:italic;">R</span> olayı <span style="font-style:italic;">Q</span> olayından öncedir; çünkü <span style="font-style:italic;">R,</span> <span style="font-style:italic;">Q</span>’ya göre daha önceki eşanlı bir uzayda yer alır; fakat <span style="font-style:italic;">M</span>’ye göre bu öncelik tam tersidir, yani <span style="font-style:italic;">Q,</span> <span style="font-style:italic;">R</span>’den daha önceki bir eşanlı uzayda yer alır. Bu nedenle, bir gözlemci için, <span style="font-style:italic;">R</span> olayı <span style="font-style:italic;">Q</span>’dan önce meydana gelirken, öteki gözlemci için <span style="font-style:italic;">R</span>’den önce meydana gelen olay Q’dur! <span style="font-style:italic;">(R</span> ve <span style="font-style:italic;">Q, uzaysal olarak ayrık oldukları</span> için bu böyledir; başka bir deyişle, her biri diğerinin ışık konisinin dışında yer alır ve böylece hiç bir maddesel parçacık veya foton, bu olayların birinden ötekine ulaşamaz.) Nispeten yavaş hızlarda bile, zamansal öncelik sırasında, birbirinden uzak mesafelerde olan olaylar için büyük farklar doğacaktır. Sokakta yavaş yavaş yürürken birbiriyle karşılaşan iki gözlemci düşünün, içinde bulunduğumuz Samanyolu’na en yakın büyük galaksi olup 20 000 000 000 000 000 000 kilometre uzakta bulunan Andromeda galaksisindeki olaylar, bu iki gözlemci tarafından, birbirleriyle karşılaştıkları ana göre eşanlı olarak kabul edilseler, arada doğacak farklar bir kaç günü geçmeyebilir (Şekil 5.22). Ama gözlemcilerden birisine göre, Dünya gezegenini yok etmek için harekete geçen uzay filosu yoldadır; ötekisi içinse, filonun böyle bir amaçla yola çıkıp çıkmamasına henüz karar bile verilmemiştir!</p>

  <div id="Şekil_5.22">
    <img alt="" src="../Images/RU2018.png" />

    <p><b>Şekil 5.22. A ve B gözlemcileri birbirleriyle karşılaştıkları anda, Andromedalı uzay filosunun harekete geçip geçmediği konusunda çelişkili görüştedirler.</b></p>
  </div>

  <h2 id="sigil_toc_id_37">Einstein’ın Genel Göreliliği</h2>

  <p>Galilei’nin, tüm cisimlerin, kütleçekim alanında eşit hızda düşeceklerini söyleyen muazzam sezgisini anımsayın. (Bu, doğrudan gözleme dayalı olmadığı için bir sezgidir; çünkü, hava direnci nedeniyle tüyler ve kayalar aynı hızda düşemezler! Galilei’nin sezgisi, hava direncinin sıfıra indirilmesi durumunda, tüm cisimlerin birlikte düşeceklerini anlamasıydı.) Bu sezginin gücünün doğru dürüst değerlendirilip büyük bir kuramın temel taşının oluşturulabilmesi için üç yüzyıl geçmesi gerekti. Bu kuram, Einstein’ın genel görelilik kuramıdır. Kütleçekiminin anlaşılması için uzay-zaman eğriliği kavramını gerektiren olağanüstü bir kuramdır. Galilei’nin sezgisinin ‘uzay-zamanın eğriliği’ fikriyle ne ilgisi olabilir? Parçacıkların bilinen kütleçekim kuvvetleriyle ivmelendiğini savunan Newton’un anlayışından görünüşte böylesine farklı bir görüş, bu kuramı nasıl verebildi? Benzersiz doğruluğa sahip Newton kuramını nasıl aşabildi? Galilei’nin sezgisinin içerdiği bir kavramın daha sonraki Newton kuramında dikkate alınmaması gerçekten olası mı?</p>

  <p>Yanıtlaması en kolay soru olduğu için tartışmaya son sorudan başlayacağım. Newton kuramına göre, evrensel kütleçekimi etkisinde bir cismin ivmesini kontrol eden nedir? Birincisi, cismin üzerine etkiyen kütleçekim kuvvetidir ki bu kuvvet Newton’un evrensel çekim yasasına göre, <span style="font-style:italic;">cismin kütlesiyle doğru orantılı</span> olmalıdır. İkincisi, üzerine bir kuvvet uygulandığında cismin kazandığı ivme vardır ki bu ivmenin değeri Newton’un ikinci yasasına göre, <span style="font-style:italic;">cismin kütlesiyle ters orantılıdır.</span> Galilei’nin sezgisine esin kaynağı olan gerçek, Newton’un çekim kuvveti yasasındaki ‘kütle’ ile yine Newton’un ikinci yasasındaki ‘kütle’nin aynı olmasıdır. (‘Aynıdır’ yerine ‘orantılıdır’ demek de olasıdır.) İşte bu olgu, cisim kütleçekimi etkisiyle ivme kazanırken, cismin kazandığı ivmenin kütlesinden <span style="font-style:italic;">bağımsız</span> kalmasını sağlar. Newton’un genel bildiriminde, kütle ile ilgili bu iki kavramın aynı olmasını öngören hiç bir şey yoktur. Newton bunu sadece <span style="font-style:italic;">önermiştir.</span> Nitekim, her ikisinin de ters kare kuvvet alanı yasaları olması yönünden elektrik kuvvetleri kütleçekim kuvvetlerine benzer; fakat elektrik kuvveti, Newton’un ikinci yasasındaki <span style="font-style:italic;">kütleden</span> tamamen farklı olan cismin <span style="font-style:italic;">elektrik</span> <span style="font-style:italic;">yüküne</span> orantılıdır.</p>

  <div>
    <div id="Şekil_5.23">
      <img alt="" src="../Images/RU2019.png" />

      <p><b>Şekil 5.23. Galilei, iki kayayı (ve bir video kamerasını) Pisa Kulesinden aşağı atıyor.</b></p>
    </div>
  </div>

  <div id="Şekil_5.24">
    <div><img alt="" src="../Images/RU2020.png" /></div>
  </div>

  <p><b>Şekil 5.24. Astronot, uzay aracının, yerçekiminden etkilenmemiş gibi önünde asılı durduğunu görür.</b></p>

  <p>‘Galilei’nin sezgisi’, elektrik kuvvetleri için geçerli değildir: Bir elektrik alanında ‘düşen’ cisimlerin (yani, elektrik yüklü nesnelerin) tümü aynı hızda düşmezler!</p>

  <p>Şu an için Galilei’nin, hareketin kütleçekim etkisiyle olduğu görüşünü benimsediğimizi varsayalım ve bunun sonuçlarının neler olabileceğini araştıralım. Galilei’nin iki kaya parçasını Pisa Kulesinden aşağıya attığını düşünelim. Kaya parçalarından birisinin üstüne bir video kamera tutturulmuş ve öteki kaya parçasının düşüşünü kaydediyor olsaydı video kaydındaki görüntü kayanın yerçekimi ile <span style="font-style:italic;">etkilenmemiş</span> gibi havada asılıymışçasına durduğunu gösterirdi (Şekil 5.23)! Buysa bütün cisimlerin yerçekiminde aynı hızla düştüğünü doğrular.</p>

  <p>Havanın direnci burada yadsınıyor. Uzay uçuşu, uzayda hava olmadığı için, bu düşünceleri daha iyi deneme olanağı sağlar. Uzayda ‘düşüş’, yerçekimi etkisiyle uygun bir yörüngeyi izlemekten ibarettir. ‘Düşme’ eyleminin, yeryüzünün merkezine doğru dümdüz bir çizgiyi izlemesi gerekmez. Düşüş eyleminin bir yatay bileşeni de bulunabilir. Yatay bileşen yeterince büyükse cisim yere hiç yakınlaşmadan, yerkürenin çevresinde düşülebilir. Yerçekimi etkisi altında serbest yörüngede yolculuk yapmak biraz lüks (ve çok pahalı!) bir ‘düşme’ şeklidir. Yukarıda verdiğim video kamera kaydı örneğinde olduğu gibi, ‘uzay yürüyüşüne’ çıkan bir astronot, uzay aracının, altındaki koskocaman yer kürenin çekim kuvvetinden etkilenmemiş gibi, gözünün önünde asılı durduğuna tanık olur! (bkz. Şekil. 5.24) Bu nedenle, serbest düşüşün ‘ivmeli referans ortamına’ geçmek suretiyle yerçekiminin etkilerini yerel olarak ortadan kaldırmak olasıdır.</p>

  <p>Çekim alanının etkileri bir ivmenin etkilerine benzediği için yerçekimi, serbest düşüşle bu şekilde <span style="font-style:italic;">yok edilebilir.</span> Gerçekten, yukarı doğru çıkmakta olan bir asansörün içindeyseniz, bağıl çekim alanında bir artış, inmekte olan bir asansörün içinde ise bir azalış hissedersiniz. Asansörün asılı olduğu kablo koparsa, (hava direncini ve sürtünme etkilerini dikkate almayarak) aşağıya doğru ivmelenme, yerçekiminin etkisini tümüyle ortadan kaldıracak, ve asansörün içindeki insanlar, asansör zemine çarpıncaya kadar, -astronot örneğinde olduğu gibi- asansörün içinde serbestçe asılı kalacaklardır! Bir trende veya uçakta bile ivmelenme sonucu, yerçekiminin şiddeti ve yönünün, insanın görsel kanıtının ‘aşağı yönün’ neresi olması gerektiğini önerdiği yere tam isabet etmediği duygusu yaratılabilir. Bunun nedeni, ivme ve yerçekimi etkilerinin birbirine çok benzemesi, insan duyularının bunları ayırt edememesidir. Yerçekiminin yerel etkilerinin, ivmeli referans ortamınınkilerle eşdeğerde olması Einstein’ın <span style="font-style:italic;">eşdeğerlik ilkesi</span> olarak adlandırdığı olgudur.</p>

  <p>Bütün bunlar ‘yerel’ değerlendirmelerdir! Ancak, yeterli duyarlıkta (tamamen yerel olmayan) ölçümler yapmamıza izin verilirse, ilke olarak, ‘gerçek’ çekim alanı ile yerel ivme arasındaki <span style="font-style:italic;">ayırımın</span> belirlenmesi olasıdır. Şekil 5.25’te, yerçekimi etkisiyle serbest düşmekte olan ve başlangıçta durgun olan, bir küre yüzeyine dizilmiş olan parçacıkların, (Newtonsal) çekim alanının <span style="font-style:italic;">düzgün olmamasından</span> nasıl etkilendiklerini, biraz abartarak da olsa gösterdim. Alan, iki nedenle düzgün değildir. Birincisi, yeryüzünün merkezinin sonlu bir uzaklıkta yer alması nedeniyle yeryüzüne yakın parçacıklar aşağıya doğru ivmelenecek ve yeryüzüne daha yakın parçacıkların ivmelenmesi yeryüzünden uzak olanlarınkine kıyasla daha büyük olacaktır (Newton’un ters kare kuvvet yasasını anımsayın). İkincisi, aynı nedenle parçacıklar yatay olarak farklı yer değiştirecekleri için ivmenin <span style="font-style:italic;">yönünde</span> biraz farklar olacaktır. Söz konusu bu düzgün olmama nedeniyle küresel şekil, bozulmaya, ‘ovalleşmeye’ başlar. Dünya’nın merkezi yönünde (ve de zıt yönde) uzar, çünkü merkeze yakın kısımlar, daha uzaktaki kısımlara göre biraz daha fazla ivmelenirler; küresel şekil, yatay yönlerde daralır, çünkü yatay yönlerde ivmeler, hafifçe içe doğru, yerkürenin merkezi yönünde, etki yaratır.</p>

  <div id="Şekil_5.25">
    <img alt="" src="../Images/RU2021.png" />

    <p><b>Şekil 5.25. Gelgit etkisi. Çift oklar, bağıl ivmeyi (WEYL) gösterir.</b></p>
  </div>

  <p>Bu şekil bozucu olgu, kütleçekiminin <span style="font-style:italic;">gelgit etkisi</span> olarak bilinir. Dünya’nın merkezini Ay’ın merkezi, parçacıkların üstüne dağıldığı küreyi yeryüzüymüş gibi düşünürsek, denizlerde gelgitin oluşmasında Ay’ın rolünü anlarız. Bu durumda eliptik uzama hem Ay’a doğru, hem de Ay’dan uzağa doğru gerçekleşir. Gelgit etkisi, çekim alanlarının, serbest düşüşle ‘yok edilemeyen’ genel bir özelliğidir. Bu etki, Newton’un çekim alanında düzgünlükten sapmayı ölçer. (Gelgit etkisiyle bir şeklin bozulmasının <span style="font-style:italic;">miktarı,</span> çekim merkezinden uzaklığa ters orantılı olarak değil <span style="font-style:italic;">ters hacim</span> olarak azalır.)</p>

  <p>Newton’un evrensel kütleçekim kuvvetinin ters kare alan yasası, gelgit etkisi dilinde basit bir şekilde yorumlanabilir: Kürenin başlangıçta<a href="../Text/notbolum5.xhtml#nu518" id="nu518d"><sup>[18]</sup></a> içinin boş olduğunu varsayarsak, elipsoidin <span style="font-style:italic;">‘hacmi’,</span> kürenin hacmine <span style="font-style:italic;">eşittir.</span> Bu hacim özelliği, ters kare yasasının bir özelliğidir; başka hiç bir kuvvet yasası bu özelliğe sahip olamaz. Şimdi, kürenin içinin boş değil de M kütlesine sahip madde ile dolu olduğunu varsayalım. Bu maddenin çekim kuvveti nedeniyle içe doğru bir ivme bileşeni daha oluşacaktır. Parçacıklardan oluşan küremizin şekil değiştirerek biçimini aldığı elipsoidin hacmi, <span style="font-style:italic;">M</span> kütlesiyle <span style="font-style:italic;">orantılı</span> bir miktarda <span style="font-style:italic;">küçülecektir.</span> Hacim azaltan bu etkinin bir örneği, söz konusu küreyi, Dünya’yı değişmez bir yükseklikte çepeçevre sarar varsaydığımızda görülebilir. (Şekil 5.26) Bu durumda yerçekimi nedeniyle aşağı doğru (yani, içe doğru) oluşan ivme, kürenin hacminin azalmasına neden olur. Hacim azaltma özelliği, Newton’un evrensel çekim yasasının geriye kalan kısmını verir. Başka bir deyişle, çekim kuvvetinin <span style="font-style:italic;">cismin</span> kütlesiyle orantılı olduğunu gösterir.</p>

  <div>
    <div id="Şekil_5.26">
      <img alt="" src="../Images/RU2022.png" />

      <p><b>Şekil 5.26. Eğer küre, bir madde dağılımım (burada, Dünya’yı) çevreliyorsa içeriye doğru net bir ivme (RICCI) vardır.</b></p>
    </div>
  </div>

  <p>Bu durumun bir uzay-zaman resmini çizmeğe çalışalım. Şekil 5.27’de, küresel yüzeye dağılmış parçacıkların dünya çizgilerini (Şekil 5.25’te daire şeklinde çizilmişti) göstermiş, kürenin merkezindeki noktanın durgun ‘serbest düşme’ göründüğü bir ortamı tanımlamıştım. Genel göreliliğin ana fikri, serbest düşme hareketine ‘doğal hareketler’ - kütleçekiminin olmadığı hallerdeki düzgün doğrusal hareketin benzeri- gözüyle bakmaktır. Bu nedenle, serbest düşme hareketini, Uzay-zamanda ‘doğrusal’ dünya çizgileriyle tanımlandığı şekilde düşünmeye çalışalım! Ancak, Şekil 5.27’nin görünüşüne bakılırsa, ‘doğrusal’ tanımını kullanmak biraz şaşırtıcı olacağı için terminolojik bir yaklaşımla, serbest düşen <span style="font-style:italic;">parçacıkların</span> dünya çizgilerine Uzay-zamanda <span style="font-style:italic;">geodezik</span> adını vereceğiz.</p>

  <p>Bu, iyi bir adlandırma mıdır? ‘Geodezik’ sözcüğünün anlamı nedir? İki boyutlu bir eğri yüzeydeki iki noktayı birleştiren örnek olarak ele alalım. Geodezikler, böyle bir yüzey üstündeki ‘en kısa eğrilerdir’. Eğri yüzeye gerilen bir sicim parçasını (ki kaymaması için çok uzun olmalıdır) düşünürsek bu sicim parçası, geodezik boyunca uzanacaktır. Şekil 5.28’de, birisi ‘artı eğrilikli’ (bir kürenin yüzeyi gibi), öteki ‘eksi eğrilikli’ (bir eyerin yüzeyi gibi) olmak üzere iki yüzey tasarımlanmıştır. Artı eğrilikli yüzeyde, başlangıçta birbirine paralel uzanan iki yakın çizgi giderek birbirlerine <span style="font-style:italic;">yakınsayacak,</span> eksi eğrilikli yüzeyde ise aynı çizgiler birbirinden ıraksayacaklardır. Serbest düşen cisimlerin dünya çizgilerini düşünürsek, bu çizgileri bir bakıma bir yüzeyin geodeziklerine benzetebiliriz. Bu benzetme altında, yerçekimsel gelgit etkisi ile bir yüzeyin eğriliğinin etkileri arasında bir yakınlık vardır, fakat bu kez hem artı ve hem eksi eğriliklerin etkilerinin <span style="font-style:italic;">her ikisi</span> de mevcuttur. Şekil 5.25 ve Şekil 5.27’ye bakınız.</p>

  <div id="Şekil_5.27">
    <img alt="" src="../Images/RU2024.png" />

    <p><b>Şekil 5.27. Uzay-zaman eğrisi: Uzay-zamanda gösterilen gelgit etkisi.</b></p>
  </div>

  <p>Uzay-zaman ‘geodezikleri’ bir yönde (Dünya yönünde çizildikleri zaman) birbirinden <span style="font-style:italic;">ıraksamaya</span> başlıyorlar (Şekil 5.28’de eksi eğrilikli yüzeyde olduğu gibi) ve başka yönlerde (Dünya’ya göre yatay olarak yer değiştirdikleri zaman) birbirlerine <span style="font-style:italic;">yakınsamaya</span> başlıyorlar (Şekil 5.28’de artı eğrilikli yüzeyde olduğu gibi). Bu durumda, uzay-zamanımız, gerçekten de, örneklediğimiz iki yüzeye benzer bir yüzey gibi görünüyor ama boyutunun büyük olması, artı ve eksi eğriliklerini karmasının farklı yerlerde farklı olmaları nedeniyle biraz daha karmaşık bir yapı sunuyor.</p>

  <div id="Şekil_5.28">
    <img alt="" src="../Images/RU2025.png" />

    <p><b>Şekil 5.28. Eğrilikli yüzeyde geodezikler. Artı eğrilikli yüzeyde geodezikler yakınsak, eksi eğrilikli yüzeyde ıraksaktırlar.</b></p>
  </div>

  <p>Böylece uzay-zaman ‘eğriliği’ kavramının, kütleçekim alanlarının davranışını tanımlamak için nasıl kullanılabileceği anlaşılıyor. Böyle bir tanımlama olasılığı sonuçta Galilei’nin sezgisini (eşdeğerlik ilkesini) izleyerek, serbest düşme yardımıyla kütleçekim ‘kuvvetini’ yok etme olanağını veriyor. Gerçekte, bu aşamaya kadar söylediklerimden hiçbirisi Newton kuramı dışına çıkmamızı gerektirmemiştir. Ortaya çıkan yeni tablo yalnızca bu kuramın <span style="font-style:italic;">yeniden formüle</span> edilmesidir.<a href="../Text/notbolum5.xhtml#nu519" id="nu519d"><sup>[19]</sup></a> Ancak, Minkowski’nin özel görelilik tanımından, yani kütleçekiminin <span style="font-style:italic;">yokluğunda</span> geçerli olan uzay-zaman geometrisinden, öğrendiklerimizle bu tabloyu birleştirirsek yeni fizik devreye girecektir. Bu bireşimin sonucu Einstein’ın <span style="font-style:italic;">genel göreliliğidir.</span></p>

  <p>Minkowski’nin bize ne öğrettiğini anımsayın. (Kütleçekiminin yokluğunda) bir uzay-zamanımız vardır ve bu Uzay-zamanda iki nokta arasında kendine özgü bir çeşit ‘uzaklık’ ölçüsü tanımlanmıştır: Uzay-zamanda bir parçacığın geçmişini tanımlayan bir dünya çizgisi verirsek bu dünya çizgisi boyunca ölçülen ‘uzaklık’, bu parçacığın gerçekten yaşadığı ‘süreyi’ tanımlar. (Aslında, bir önceki kısımda bu ‘uzaklığı’, doğru parçalarından oluşan dünya çizgileri boyunca uzanan bir çizgi olarak tanımladık ama bu tanımlama aynı zamanda eğri dünya çizgileri için de geçerli olup burada ‘uzaklık’ eğri boyunca ölçülür.) Kütleçekim alanı varolmasaydı, yani uzay-zaman eğrilikli olmasaydı, Minkowski geometrisini kesin kabullenebilirdik. Fakat kütleçekimi varsa Minkowski geometrisinin sadece yaklaşık olduğunu, tıpkı bir düzlemi eğri bir yüzeyin geometrisinin sadece yaklaşık tanımını vereceğini kabul ettiğimiz gibi, kabul ederiz. Eğrilikli bir yüzeye çok daha güçlü bir mikroskop altında bakarak yüzeyin geometrisini çok daha küçük ölçeklerde inceleyebilseydik yüzeyin giderek daha çok düzleme yaklaştığım gözlemlerdik. Eğrilikli yüzeyin <span style="font-style:italic;">yerel olarak</span> Eukleides düzlemine benzediğini söylüyoruz.<a href="../Text/notbolum5.xhtml#nu520" id="nu520d"><sup>[20]</sup></a> Aynı şekilde, kütleçekimi varken, uzay-zaman geometrisinin <span style="font-style:italic;">yerel olarak</span> Minkowski geometrisine <span style="font-style:italic;">(düz</span> uzay-zamana) benzediğini söylüyoruz; Fakat bu kez daha büyük mikyaslı bir ‘eğrilik’ söz konusudur (bkz. Şekil 5.29). Uzay-zamanda herhangi bir nokta, Minkowski uzayında olduğu gibi, bir <span style="font-style:italic;">ışık konisinin</span> tepesini oluşturur. Fakat ışık konileri Minkowski uzayındaki gibi düzgün olarak dizilmemişlerdir. 7. Bölüm’de, bu düzgün olmama halinin belirginleştiği uzay-zaman modellerinden bazı örnekler vereceğiz: (bkz. 7. Bölüm, Şekil 7.13 ve Şekil 7.14). Maddesel parçacıklar, dünya çizgilerini temsil eden <span style="font-style:italic;">eğrilere</span> sahip olup bu eğriler daima ışık konilerinin <span style="font-style:italic;">iç tarafına</span> yönelmişlerdir; fotonların eğrileri ise ışık konilerinin yüzeyi <span style="font-style:italic;">boyunca</span> uzanırlar. Aynı zamanda, herhangi bir eğri boyunca, Minkowski uzayında olduğu gibi, parçacıklar tarafından yaşanan süreyi ölçen bir Minkowski ‘uzaklık’ kavramı vardır. Eğrilikli bir yüzeyde olduğu gibi bu uzaklık ölçümü, düz bir yüzey geometrisinden farklı bir yüzeyin <span style="font-style:italic;">geometrisini</span> tanımlar.</p>

  <p>Uzay-zamanda geodezikler bundan böyle, Minkowski/Eukleides geometrileri arasındaki farkı unutmaksızın, iki boyutlu yüzeylerdekilerine benzer bir yorumla yorumlanabilir. Buna göre, uzay-zamandaki geodeziklerimiz minimum uzunlukta (yerel) olmaktan çok, dünya çizgisi boyunca ‘uzaklığı’ (yani, zamanı) <span style="font-style:italic;">maksimum yapan</span> (yerel) eğrilerdir. Kütleçekimi etkisinde serbest düşen parçacıkların dünya çizgileri, bu kurala göre, gerçekte uzay-zaman geodezikleridir. Böylece, özellikle, kütleçekim alanında hareket eden gök cisimleri de bu gibi geodeziklerle pekala tarif edilebilirler. Üstelik, boş uzayda ışınların yolu da (fotonların dünya çizgileri) geodeziklerdir, fakat<a href="../Text/notbolum5.xhtml#nu521" id="nu521d"><sup>[21]</sup></a> bu kez geodezikler <span style="font-style:italic;">sıfır</span> ‘uzunluktadır’. Örnek olarak Şekil 5.30’da Dünya ve Güneş’in dünya çizgilerini şematik olarak gösterdim: Dünya’nın, Güneş’in dünya çizgisi çevresindeki hareketi, bir ‘burguyu’ andıran bir geodeziktir. Uzak bir yıldızdan Dünya’ya ulaşan bir fotonun izlediği yolu da gösterdim. Fotonun dünya çizgisi, Einstein kuramına göre ışık, Güneş’in kütleçekim alanı nedeniyle <span style="font-style:italic;">sapabildiği</span> için hafifçe ‘bükülmüş’ görünümdedir.</p>

  <div id="Şekil_5.29"><img alt="" src="../Images/RU2026.png" /></div>

  <p><b>Şekil 5.29. Bir eğrilikli uzay-zaman tasarımı.</b></p>

  <p>Newton’un ters kare yasasının, Einstein’ın göreliliğiyle nasıl birleştirilebileceğini, ve nasıl bağdaştırılabileceğini henüz tartışmadık. Bir kütleçekim alanında serbest düşen parçacıkların oluşturduğu küreye tekrar dönelim. Kürenin içinin boş olması durumunda, Newton kuramına göre, kürenin başlangıç hacminin değişmediğini; fakat, kürenin başlangıçta <span style="font-style:italic;">M</span> kütlesini çevrelemesi durumunda çökerken, <span style="font-style:italic;">M</span> kütlesi ile orantılı bir hacim azalmasına uğradığını anımsayınız. Einstein kuramında da aynı kurallar (küçük bir küre için) geçerlidir, fakat hacmin azalmasını belirleyen tam olarak <span style="font-style:italic;">M</span> değildir; kürenin çevrelediği maddenin <span style="font-style:italic;">basıncının</span> da (normalde çok ufak) bir katkısı vardır.</p>

  <div id="Şekil_5.30">
    <img alt="" src="../Images/RU2027.png" />

    <p><b>Şekil 5.30. Yerküre ve Güneş’in dünya çizgileri; ve uzak bir yıldızdan gelen ışının Güneş tarafından saptırılması.</b></p>
  </div>

  <p>Dört boyutlu uzay-zaman eğriliğinin tam matematiksel ifadesi (yani herhangi bir noktada herhangi bir olası yönde hareket eden parçacıkların üstündeki gel-git etkisini de tanımlaması gereken ifadesi), <span style="font-style:italic;">Riemann eğrilik tensörü</span> diye adlandırılan bir şeyle verilir. Bu, tanımı için her noktada yirmi reel sayı gerektiren, karmaşık bir matematiksel niceliktir. Söz konusu yirmi sayıya tensörün <span style="font-style:italic;">bileşenleri</span> denir. Farklı bileşenler, Uzay-zamanda farklı yönlerdeki farklı eğrilikleri gösterirler. Genellikle <span style="font-style:italic;">R<sub>ijkl</sub></span> simgesiyle gösterilen Riemann tensörünü (ne bu küçük indislerin anlamım, ne de bir tensörün gerçekte nasıl bir şey olduğunu) burada açıklamak niyetinde olmadığım için, kısaca</p>

  <p style="text-align: center;">RİEMANN</p>

  <p>olarak yazacağım. Söz konusu tensör, <span style="font-style:italic;">Weyl</span> tensörü ve <span style="font-style:italic;">Ricci</span> tensörü olmak üzere (her biri on <span style="font-style:italic;">bileşenli)</span> iki kısma ayrılabilir. Bu ayrılmayı şematik olarak yazacağım:</p>

  <p style="text-align: center;">RIEMANN = WEYL + RICCI.</p>

  <p>(Ayrıntılı tanımların burada bizlere gerçekten bir yararı olamaz.) Weyl tensörü WEYL, serbest düşen parçacıklardan oluşan küremizin, başlangıç hacminin değişiminden çok biçiminin <span style="font-style:italic;">bozulmasını</span> ölçer; RICCI ise, söz konusu kürenin başlangıçtaki <span style="font-style:italic;">hacimden değişimini</span> ölçer.<a href="../Text/notbolum5.xhtml#nu522" id="nu522d"><sup>[22]</sup></a> Newton’un evrensel kütleçekim kuramının, serbest düşmekte olan kürenin başlangıçta çevrelediği <span style="font-style:italic;">kütle</span> ile bu hacim azalmasının orantılı olduğunu öngördüğünü anımsayın. Genel bir anlatımla, bu bize şunu söyler: Maddenin <span style="font-style:italic;">kütle</span> yoğunluğu - veya (<span style="font-style:italic;">E = mc<sup>2</sup></span> nedeniyle) buna eşdeğerdeki <span style="font-style:italic;">enerji</span> yoğunluğu - Ricci tensörüne <span style="font-style:italic;">eşitlenmelidir.</span></p>

  <p>Aslında genel görelilik kuramının alan denklemleri, (yani Einstein <span style="font-style:italic;">alan denklemleri)</span> bundan ibarettir.<a href="../Text/notbolum5.xhtml#nu523" id="nu523d"><sup>[23]</sup></a> Ancak, bu konu başka bazı teknik ayrıntıları içerdiği için, daha fazla açıklamaya gerek duymuyorum. <span style="font-style:italic;">Enerji-momentum</span> tensörü adında bir niceliğin tanımlandığını ve bunun, maddenin ve elektromanyetik alanların enerjisi, basıncı ve momentumuyla ilgili tüm bilgileri kapsadığını not etmekle yetiniyorum. Sözü edilen bu tensöre ENERJİ diyeceğim. Buna göre Einstein denklemleri, son derece şematik olarak şu şekilde yazılabilir:</p>

  <p style="text-align: center;">RICCI = ENERJİ</p>

  <p>(ENERJİ tensörünün tanımı içinde basıncın bulunması ve bir bütün olarak denklemlerin tutarlı olması koşulu, yukarıda tanımlanan hacmin azalması etkisine basıncın da katkısı bulunduğunu gösterir.)</p>

  <p>Bu denklem, Weyl tensörü hakkında bir şey söylemiyor. Fakat Weyl tensörü önemli bir niceliktir. Boş uzayda gözüken başlangıç biçiminin bozulması etkisi tümüyle WEYL nedeniyledir. Aslında, Einstein’ın yukarıda verilen denklemleri daha önce görmüş olduğumuz Maxwell denklemlerine benzer olarak, WEYL ile ENERJİ tensörlerini birbirine bağlayan <span style="font-style:italic;">diferansiyel</span> denklemlerin varlığını gerektirir.<a href="../Text/notbolum5.xhtml#nu524" id="nu524d"><sup>[24]</sup></a> Gerçekten de, WEYL’i, (<span class="vek">E</span>,<span class="vek">B</span>) alan çifti ile tanımlanan elektromanyetik alan niceliğinin (ki aslında bu alan çifti, Maxwell tensörü adıyla bilinen bir tensör oluşturur) evrensel kütleçekimindeki eşdeğeri olarak görmek verimli bir bakış açısı olacaktır. Bu nedenle, belirli bir anlamda WEYL, <span style="font-style:italic;">kütleçekim</span> alanının ölçüsüdür. WEYL’in kaynağı, ENERJİ tensörüdür; bu durum, (<span class="vek">E</span>,<span class="vek">B</span>) elektromanyetik alanları için kaynağın, Maxwell kuramındaki yük ve akım dağılımları (p,<span class="vek">j</span>) olmasına benzeşmektedir. Bu bakış açısı, 7. Bölümde yer alarak tartışmamızda bize yardımcı olacaktır.</p>

  <p>Formülasyonları ve temellerinde yatan ana kavramlar arasındaki bunca farka karşın, Einstein kuramı ile kendisinden iki buçuk yüzyıl önce Newton’un ileri sürdüğü kuram arasında gözlemsel düzeyde büyük fark bulmanın zorluğu dikkati çekebilir. Fakat, ele alınan hızların, c ışık hızından küçük olmaları ve kütleçekim alanlarının çok şiddetli olmaması (kaçış hızlarının c’den az olması için; <a href="../Text/bolum7.xhtml">bkz. 7. Bölüm</a>) koşulları altında Einstein kuramı Newton kuramındaki aynı sonuçlara ulaşır. Ancak, her iki kuramdan yapılan çıkarımların farklı olduğu konularda Einstein kuramı daha doğrudur. Çok etkileyici gözlemsel testler, Einstein’ın daha yeni kuramını tümüyle doğrulamıştır. Tıpkı Einstein’ın dediği gibi saatler bir kütleçekim alanında biraz geri kalmakta ve bu etki günümüzde çok değişik yöntemlerle doğrudan ölçülebilmektedir. Işık ve radyo sinyalleri güneş tarafından gerçekten saptırılmakta ve geciktirilmektedir, ve bu etkiler artık iyi denenmiş genel görelilik etkileridir. Hareket halindeki uzay araştırma araçlarının ve gezegenlerin, Newton yörüngelerine, Einstein kuramı doğrultusunda ufak çapta düzeltmeler yapılmalıdır; bunlar da gözlemsel olarak doğrulanmıştır. (Özellikle, Merkür gezegeninin hareketinde, 1859’dan beri astronomları kaygılandıran ve ‘günberi ilerlemesi’ adı verilen anormallik, 1915’te Einstein tarafından izah edilmiştir.) Belki de, hepsinden etkileyicisi, bir çift minik kütleli yıldızdan oluşan ve <span style="font-style:italic;">çift pulsar</span> denilen (büyük olasılıkla iki <a id="syf79"></a> ‘nötron yıldızı’ndan ibaret, <a href="../Text/bolum7.xhtml">bkz. 7. Bölüm</a>) bir sistemle ilgili gözlemlerin, Newton kuramının tamamiyle gözardı ettiği, fakat Einstein <span style="font-style:italic;">kütleçekimsel dalgaların</span> yayılması etkenini doğrudan kanıtlamasıdır. (Varlığına işaret ettiği kütleçekimsel dalgalar tıpkı, elektromanyetik dalgalar gibi c ışık hızıyla yayılırlar.) Einstein’ın genel göreliliğini yadsıyan onaylı hiç bir gözlem yoktur. Başlangıçtaki tüm tuhaflığına karşın, Einstein’ın kuramı kesinlikle bizimle birliktedir!</p>

  <h2 id="sigil_toc_id_38">Göreli Nedensellik ve Belirleyicilik</h2>

  <p>Görelilik kuramında, dünya çizgilerinin daima ışık konisinin içinde olması koşuluyla, maddesel cisimlerin ışıktan hızlı hareket edemeyecekleri ilkesini anımsayınız (Şekil 5.29). (Özellikle genel görelilik kuramında, bildirimlerimizi bu yerel tarzda yapmalıyız. Çünkü ışık konileri her noktaya düzgün olarak yerleştirilemediği için bizden çok <span style="font-style:italic;">uzaktaki</span> bir parçacığın hızının, bulunduğumuz şu noktadaki ışığın hızını aşıp aşmadığını söylemek pek anlamlı olmaz.) Fotonların dünya çizgileri ışık konileri yüzeyindedir. Hiç bir parçacığın dünya çizgisinin koni <span style="font-style:italic;">dışına</span> çıkmasına izin verilemez. Aslında, daha genel bir bildirimle, hiç bir <span style="font-style:italic;">sinyalin</span> ışık konisinin dışında seyahat etmesine izin verilmediği söylenmeliydi.</p>

  <p>Bunun neden böyle olması gerektiğini değerlendirmek için, Minkowski uzayı diyagramımızı ele alalım (Şekil 5.31) Işık hızından biraz daha fazla bir hızda sinyal gönderen bir aygıtın yapılabildiğini varsayalım. Bu aygıtı kullanarak W gözlemcisi kendi dünya çizgisi üstünde yer alan bir A olayından, A’nın ışık konisi dışında bulunan bir <span style="font-style:italic;">B</span> olayına sinyal gönderebilir. Şekil 5.31a’da bu durum <span style="font-style:italic;">W</span>'nin görüş açısından tasarımlanmışken, Şekil 5.31b’de, <span style="font-style:italic;">W</span>'den hızla uzaklaşan ikinci bir <span style="font-style:italic;">U</span> gözlemcisinin görüş açısından (diyelim ki, <span style="font-style:italic;">A</span> ile <span style="font-style:italic;">B</span> arasındaki bir noktaya göre) yeniden tasarımlanmıştır. <span style="font-style:italic;">U</span> gözlemcisi için <span style="font-style:italic;">B</span> olayı A olayından daha önce meydana gelmiş gibi görünür! (Bu ‘yeniden çizimleme’, s. 65’te yukarıda açıklandığı gibi, bir Poincaré hareketidir.) <span style="font-style:italic;">W</span>’nin görüş açısından, <span style="font-style:italic;">U</span>’nun eşanlı uzayları ‘yana yatmış’ gibi görünürler; işte bu nedenledir ki <span style="font-style:italic;">U</span> gözlemcisi, <span style="font-style:italic;">B</span> olayını <i>A</i> olayından önce meydana gelmiş olarak gözler. Böylece, W tarafından gönderilen sinyali <span style="font-style:italic;">U,</span> zamanda geriye doğru hareketliymiş gibi gözlemler!</p>

  <p>Bu örnek henüz tam bir çelişki değil. Fakat <i>U’</i>nun görüş noktasının simetrisine göre (özel görelilik ilkesine göre) <span style="font-style:italic;">üçüncü</span> bir <span style="font-style:italic;">V</span> gözlemcisi, <span style="font-style:italic;">W</span>’nin ters yönünde <span style="font-style:italic;">U</span>’dan uzaklaşarak ve <span style="font-style:italic;">W</span>’nin aygıtına benzer bir aygıtla donanımlı olarak, kendi görüş noktasından (yani, <span style="font-style:italic;">V</span>’den) tekrar <span style="font-style:italic;">U</span> yönüne ışıktan hızlı bir sinyal gönderebilir. Bu sinyal de <span style="font-style:italic;">U</span>’ya, zamanda geriye doğru giden fakat artık ters uzaysal yönde gelen bir sinyal olarak görünecektir. Gerçekten de <span style="font-style:italic;">V, W</span> tarafından gönderilen ilk sinyalin <span style="font-style:italic;">B</span> noktasında alındığı anda ikinci sinyali <span style="font-style:italic;">W'</span>' iletebilir. <span style="font-style:italic;">U</span>’nun ölçümüne göre bu sinyal, ilk sinyal gönderme olayı A’dan daha önceki bir <span style="font-style:italic;">C</span> olayı olarak <span style="font-style:italic;">W'</span>ye ulaşır. (Şekil 5.32) Fakat, daha kötüsü, <span style="font-style:italic;">W’nin kendi dünya çizgisinde C</span> olayı gerçekten <span style="font-style:italic;">A</span> olayından öncedir ve bu nedenle W, <span style="font-style:italic;">A</span>’da sinyali göndermeden önce <span style="font-style:italic;">C</span> olayının meydana gelişini gerçekten yaşar! <span style="font-style:italic;">V</span> gözlemcisinin <span style="font-style:italic;">W'</span>ye geri gönderdiği mesaj, <span style="font-style:italic;">W</span> ile önceden yapılacak bir düzenlemeyle, <span style="font-style:italic;">V</span>’nin B’de aldığı mesajı sadece tekrarlayabilir. Böylece <span style="font-style:italic;">W</span>, kendi dünya çizgisinde daha önceki bir zamanda, daha sonra göndermek zorunda olduğu aynı mesajı almış olur. Bu iki gözlemci arasına yeterince uzak mesafe koyarak, geri dönen sinyalin ilk sinyalden önce alınması için gerekli zaman aralığının istediğimiz kadar büyük olmasını sağlayabiliriz. Diyelim <span style="font-style:italic;">W</span>’nin ilk mesajı, ayağını kırdığını bildiriyor. <span style="font-style:italic;">W</span>, geri dönen mesajı, ayağını kırdığı kaza olmadan <span style="font-style:italic;">önce</span> alabilir ve böylece (varsayalım) kendi özgür istenciyle, kazadan sakınmak için gerekli önlemi alır!</p>

  <p>Bu durumda, ışıktan hızlı sinyal sistemimiz, Einstein’ın görelilik ilkesiyle birleşince, normal ‘özgür istenç’ duygumuzla açıkça görülen bir çelişki yaratmıştır. Gerçekte konu, göründüğünden ciddidir.</p>

  <div id="Şekil_5.31">
    <img alt="" src="../Images/RU2028.png" />

    <p><b>Şekil 5.31. <span style="font-style:italic;">W</span> gözlemcisinin gönderdiği ışıktan hızlı bir sinyal, <span style="font-style:italic;">U</span> gözlemcisinde zamanda geri gidiyormuş izlenimini bırakacaktır. Sağdaki (b) şekli, U’nun görüş açısına göre yeniden çizilen soldaki şekilden başkası değildir. (Yeniden çizimleme, bir Poincaré hareketi olarak düşünülebilir. Şekil 5.21 ile kıyaslanırken (a)’dan (b)’ye şekil değiştirme, edilgen değil etken bağlamda alınmalıdır.)</b></p>
  </div>

  <p>Çünkü, diyelim ki ‘<span style="font-style:italic;">W</span> gözlemcisi’ sadece bir mekanik aygıttır ve ‘HAYIR’ mesajı aldığında ‘EVET’, ‘EVET’ mesajı aldığında ‘HAYIR’ mesajı yollamaya programlanmıştır. Diyelim, V gözlemcisi de benzer bir mekanik aygıttır; fakat ‘HAYIR’ mesajı aldığında ‘HAYIR’, ‘EVET’ mesajı aldığında, ‘EVET’ yanıtı vermeğe programlanmıştır. Bu durum bizleri yine, önceden karşılaştığımız çelişkiyle karşı karşıya bırakır<a href="../Text/notbolum5.xhtml#nu525" id="nu525d"><sup>[25]</sup></a> fakat bu kez, görünüşte <span style="font-style:italic;">W</span>'nin ‘özgür istence’ sahip olup olmaması önemli değildir; Ayrıca, ışıktan hızlı bir sinyal aygıtının fiziksel bir olasılık olarak ‘devrede olmadığını’ bildirir. Bunun kafamızı karıştıracak bazı dolaylı sonuçlarını daha sonra değerlendireceğiz (6. Bölüm, s. 168 ).</p>

  <div id="Şekil_5.32"><img alt="" src="../Images/RU2029.png" /></div>

  <p><b>Şekil 5.32. <span style="font-style:italic;">V</span> gözlemcisi, <span style="font-style:italic;">W</span> gözlemcisinin aygıtına benzer fakat ters yöne dönük, ışıktan-hızlı bir sinyal aygıtı ile donanımlı olsa, bu aygıt <span style="font-style:italic;">W</span> tarafından kendi geçmişine mesaj yollamak için kullanılabilirdi!</b></p>

  <p>Öyleyse varsayalım ki, yalnızca olağan fiziksel parçacıklarla taşınan sinyaller değil her türlü sinyal, ışık konileriyle kısıtlandırılmış olsun. Yukarıda örneklenen sav özel göreliliğe uygundur, ama genel görelilik kuramında özel kuramın kuralları sadece yerel düzeyde geçerlidirler. Tüm sinyallerin, ışık konilerinin içinde tutulmasını gerektiren neden, özel göreliliğin yerel düzeyde geçerliliğidir ve böylece genel görelilikte de geçerli olmaktadır. Bunun, bu kuramlarda <span style="font-style:italic;">belirleyiciliği</span> (determinizmi) nasıl etkilediğini görelim. Newtoncu (veya Hamiltoncu, vb.) anlayışta ‘belirleyiciliğin’, <span style="font-style:italic;">belli bir anda</span> verilen <span style="font-style:italic;">başlangıç verilerinin,</span> öteki tüm anlardaki davranışı tamamiyle belirlediği şeklinde anlaşıldığını anımsayın. Newton kuramındaki uzay-zamana göre, başlangıç verilerini belirlediğimiz ‘belli an’, dört boyutlu uzay-zamanın (belirli bir zamandaki uzayın tümü) üç boyutlu bir dilimi olacaktır. Görelilik kuramında bununla ilişkilendirilebilen bir evrensel ‘zaman’ kavramı yoktur. Normal yöntem, çok daha esnek bir yaklaşımla, herhangi bir ‘zamanı’ kullanmaktır. Özel görelilikte, sözü edilen zaman dilimi yerine, gözlemcinin eşanlı uzayı, başlangıç verilerinin belirlenmesi için kullanılabilir. Fakat genel görelilikte, ‘eşanlı uzay’ kavramı da artık iyi tanımlı değildir. Bunun yerine, çok daha genel bir kavram olan ‘uzaysal yüzey’ kavramı uygulanabilir.<a href="../Text/notbolum5.xhtml#nu526" id="nu526d"><sup>[26]</sup></a> Şekil 5.33’te tasarımlanan böyle bir yüzeyin belirgin özelliği, her bir noktasındaki ışık konisinin tamamen yüzey dışında kalması, ve böylece <span style="font-style:italic;">yerel olarak</span> eşanlı bir uzaya benzemesidir.</p>

  <div id="Şekil_5.33">
    <img alt="" src="../Images/RU2030.png" />

    <p><b>Şekil 5.33. Genel görelilikte, üzerinde başlangıç verilerinin tanımlanmasına uygun bir uzaysal yüzey.</b></p>
  </div>

  <p>Özel görelilikteki belirleyicilik, verilen bir <span style="font-style:italic;">S</span> eşanlı uzay üstündeki başlangıç verilerinin, uzay-zamanın bütünündeki davranışı belirleyebilmesi diye ele alınabilir. (Bu tanım, özel göreli bir kuram olan Maxwell kuramı için geçerlidir.) Ancak bundan daha kuvvetli bir tanım yapılabilir. S’nin geleceğindeki bir yerde bulunan <span style="font-style:italic;">P</span> noktasında neler olacağını öğrenmek istiyorsak, <span style="font-style:italic;">S</span> uzayının tümünde değil, yalnızca sınırlı bir bölgesinde yer alan başlangıç verileri yeterlidir; çünkü ‘bilgi’ ışıktan hızlı yol alamaz ve böylece <span style="font-style:italic;">P</span>’ye ulaşamayacak kadar uzak <span style="font-style:italic;">S</span> noktaları, P’yi hiçbir şekilde etkileyemez (bkz. Şekil 5.34).<a href="../Text/notbolum5-6.xhtml#nua2XIII" id="nua2XIIId"><sup>[XIII]</sup></a> Böyle bir tasarım, Newton kuramına göre ortaya çıkan tasarımdan çok daha tatmin edicidir, çünkü Newton anlayışında, bir noktada biraz sonra nelerin olup biteceğini tahmin etmek için, ilke olarak <span style="font-style:italic;">sonsuz</span> ‘zaman diliminin’ tümünde nelerin olup bittiğini bilmek zorundayız.</p>

  <div id="Şekil_5.34"><img alt="" src="../Images/RU2031.png" /></div>

  <p><b>Şekil 5.34. Özel görelilikte, <span style="font-style:italic;">P</span> noktasındaki olay sadece eşanlı uzayın sınırlı bir bölgesinde belirlenen verilere bağlıdır. Bunun nedeni, etkilerin <span style="font-style:italic;">P</span> noktasına ışıktan hızlı gidememeleridir.</b></p>

  <p>Newton verilerinin yayılabileceği hızla ilgili bir sınırlama yoktur, nitekim, Newton kuvvetlerinin etkisi anidir.</p>

  <p>Genel görelilikte belirleyicilik, özel görelilikte olduğundan daha karmaşık bir konudur; bu nedenle sadece bir kaç noktaya değinmekle yetineceğim. Birincisi, başlangıç verilerinin tanımlanması için (eşanlı bir yüzey yerine) bir uzaysal yüzeyi kullanmalıyız. Böylece, eğer ENERJİ tensörüne katkıda bulunan madde alanlarının (doğal olarak) belirlenebilir davranışlı olduklarını varsayarsak, Einstein denklemleri kütleçekim alanlarının yerel olarak belirlenebilir şekilde davrandıklarını gösterir. Ancak, önemli sayılabilecek sorunlar vardır. Işık konisiyle tanımlanan ‘nedensellik’ yapısı da dahil uzay-zamanın geometrisinin kendisi belirlenmektedir. Işık konisi yapısını önceden belirleyemediğimiz için, gelecekteki bir <span style="font-style:italic;">P</span> olayının davranışını belirlemek amacıyla S’nin hangi kısımlarını kullanacağımızı bilemiyoruz. Bazı özel durumlarda S’nin tümü bile yetersiz kalabilmektedir ve dolayısıyla evrensel belirleyicilik yok olmaktadır! (Bu aşamada zor sorularla karşı karşıyayız. Bu sorular genel görelilik kuramında yer alan henüz çözümlenmemiş ‘kozmik sansür’ adı verilen <span style="font-style:italic;">kara deliklerin</span> oluşumu ile ilgili bir sorunun kapsamındadır (Tipler ve arkadaşları 1980); (bkz. 7. Bölüm) Şiddetli kütleçekim alanlarında ‘belirleyiciliğin geçersizliği’ gibi bir olasılığın, insan ölçeğinde doğrudan etkili olması olanaksız görünebilirse de, buna dayanarak genel görelilikte belirleyicilik sorununun istediğimiz düzeyde açık tanımlanmamış olduğunu anlamaktayız.</p>

  <h2 id="sigil_toc_id_39">Klasik Fizikte Hesaplanabilirlik: Neredeyiz?</h2>

  <p>Bu bölüm boyunca, belirleyicilikten ayrı bir konu olarak <span style="font-style:italic;">hesaplanabilirlik</span> konusundan gözümü ayırmamağa, ‘özgür istenç’ ve ussal olgular söz konusu olduğunda hesaplanabilirlikle ilgili konuların en azından belirleyicilik konuları kadar önemli olduklarım göstermeğe çalıştım. Fakat belirleyiciliğin kendisinin, klasik kuram kapsamında kesin çizgileriyle tanımlanmamış olduğu ortaya çıktı. Elektrik yüklü bir parçacığın hareketini tarif eden Lorentz hareket denklemlerinin rahatsız edici problemler yarattığını gördük. (Dirac’ın ‘başıboş çözümlerini’ anımsayınız.) Genel görelilik kuramındaki bazı sorunlar da dikkatimizi çekti. Bu gibi kuramlarda belirleyicilik yoksa, kuşkusuz hesaplanabilirlik de yoktur. Ancak, ne Lorentz hareket denklemlerinde, ne de genel görelilik kuramında belirleyiciliğin olmaması bizim yönümüzden, dolaysız olarak bile pek fazla felsefi önem taşımaz. Özgür istençlerimize böyle olgularda hâlâ bir ‘sığınak’ bulmuş değiliz: Noktasal parçacıkları tarif eden Lorentz hareket denklemini (Dirac tarafından açıklandığı gibi), düşünürsek söz konusu problemlerin kaynaklandığı düzeyde fizik yönünden uygun olmadıkları görülmektedir. Diğer yandan klasik genel görelilik konusunda ise klasik kuramın bu gibi problemleri yaratabilecek ölçekleri, (örneğin karadelikler gibi) beynimizden tamamen farklı ölçeklerdedir.</p>

  <p>Klasik kuramda <span style="font-style:italic;">hesaplanabilirlik</span> ile ilgili bugünkü konumumuz nedir peki? Genel görelilik yönünden durumun, özel görelilik yönünden olduğundan tartışmakta olduğumuz nedensellik ve belirleyicilik dışında farklı olmadığını tahmin etmek mantıksaldır. Başlangıç verilerine dayanılarak bir fizik sisteminin gelecekteki davranışı belirlenebiliyorsa, bu davranışın (Newton kuramı için kullandığım aynı uslamlamayla) yine bu veriler<a href="../Text/notbolum5.xhtml#nu527" id="nu527d"><sup>[27]</sup></a> kullanılarak <span style="font-style:italic;">hesapedilmek</span> suretiyle belirlenmesi gerekir. <span style="font-style:italic;">(Düzgün</span> değişen veriler için gözükmeyen, ancak dalga denkleminin çözümleriyle ilgili olarak Pour-El ve Richards’ın bulduğu ‘yararsız’ bir tüp hesaplanamazlık dışında) gerçekten de, tartıştığım fizik kuramlarının herhangi birinde önemli bir ‘hesaplanamaz’ öğeye rastlamak zordur. Bu kuramların çoğunda, elbette, başlangıç verilerinde küçücük bir değişikliğin sonuçtaki davranışta son derece büyük farklara yol açabildiği ‘kaotik’ davranışın oluşması beklenebilir. (Genel görelilik kuramında durumun böyle olduğu söylenebilir; bkz. Misner 1969, Belinskii ve arkadaşları 1970) Fakat, daha önce değindiğim gibi, bu tip bir hesaplanamazlığın, yani ‘öngörülemezliğin’, fizik yasalarında olası hesaplanamaz öğeleri ‘gemlemek’, kontrol etmek için uğraşan bir aygıta ne yararı olabilir bilinmez. ‘Us’, bu gibi öğelerden herhangi bir şekilde yararlanabiliyorsa, bu öğelerin klasik fiziğin kapsamı dışında yer almaları gerekir. Bu konuya, kuantum kuramına biraz değindikten sonra, tekrar döneceğiz.</p>

  <h2 id="sigil_toc_id_40">Kütle, Madde ve Gerçeklik</h2>

  <p>Klasik fiziğin bize sunduğu varlıkların kısa bir özetini çıkaralım. Birincisi, çeşitli fiziksel eylemler için bir arena olarak önemli bir rol üstlenen uzay-zaman var. İkinci olarak, bu eylemlere katılan fakat kesin matematik yasalarıyla sınırlanan <span style="font-style:italic;">fiziksel nesneler</span> var. Fiziksel nesneler iki çeşittir: <span style="font-style:italic;">Parçacıklar</span> ve <span style="font-style:italic;">alanlar.</span> Parçacıkların gerçek doğası ve ayırıcı özellikleri hakkında, her birinin kendine özgü dünya çizgisine, (durgun) kütleye ve belki elektrik yüküne, vb. sahip olmaları dışında pek az şey söylenir. Öte yandan, alanlar çok kesin tanımlanır: Maxwell denklemlerini sağlayan elektromanyetik alanlar ve Einstein denklemlerini sağlayan kütleçekim alanları.</p>

  <p>Parçacıkları tarif etmek konusunda biraz rahat olabiliriz. Eğer bir parçacığın dış alanlar üzerindeki etkisi dikkate alınmayacak kadar önemsizse bu tür bir parçacığa <span style="font-style:italic;">test parçacığı</span> adı verilir. Bu gibi parçacıkların, bir dış alan içinde nasıl hareket ettiği kesinlikle tanımlanmıştır. Lorentz kuvvet yasası elektrik yüklü test parçacıklarının elektromanyetik alanlar içindeki hareketini, geodezik yasası ise kütleçekim alanındaki hareketi tanımlar. Burada, parçacıklar, <span style="font-style:italic;">noktasal</span> parçacıklar, yani, bir boyutlu dünya çizgilerine sahip, parçacıklar olarak kabul edilmelidir. Ancak, parçacıkların alanlar üzerindeki (dolayısıyla öteki parçacıklar üzerindeki) tepkileri, başka bir deyişle, parçacıkların alanlar için <span style="font-style:italic;">kaynak</span> oluşturmaları da, dikkate alındığında; parçacıklar uzayda yayılmış nesneler olarak düşünülmektedirler. Aksi halde, her parçacığın yakın çevresindeki alanlar sonsuz büyük değerler alabilir. Bu yaygın kaynaklar, Maxwell denklemleri için gerekli elektrik yükü ve akımı dağılımını <span style="font-style:italic;">(p,</span> <span class="vek">j</span><span style="font-style:italic;">)</span> ve Einstein denklemleri için gerekli ENERJİ tensörünü sağlar. Bütün bunların yanısıra, tüm parçacıkların ve alanların içinde yer aldıkları uzay-zamanın kendisi, evrensel kütleçekimini tanımlayan dinamik bir yapıya sahiptir. Arena’nın kendisi de kendi içindeki eyleme katılmaktadır!</p>

  <p>Klasik fiziğin, fiziksel gerçekliğin doğası hakkında bize öğretisi budur. Pek çok şey öğrenildiği açıkça görülüyor ve bizler görüşlerimizin, herhangi bir aşamada inşa edilecek daha derin tasarımlarla, alt üst edilmeyeceğinden emin olmamalıyız. Görelilik kuramıyla işlenen devrimsel nitelikteki değişikliklerin bile, kuantum kuramının getirdiği değişikliklerle kıyaslandığında pek sönük kaldıklarını bir sonraki bölümde tartışacağız. Ancak, klasik kuramla ve onun maddesel gerçeklik hakkında bize anlattıklarıyla işimiz daha bitmedi. Bir sürpriz daha var!</p>

  <p>‘Madde’ nedir? Madde, gerçek fiziksel nesneleri, bu dünyanın ‘cisimlerini’ oluşturan gerçek özdür. Sizin, benim ve evlerimizin yapıldığı şeydir. Maddeyi nasıl <span style="font-style:italic;">niceleriz</span>? Ders kitaplarımız bize Newton’un verdiği açık yanıtı verir. Bir cismin içerdiği madde miktarını ölçen, cismin, veya cisimler sisteminin <span style="font-style:italic;">kütlesidir.</span> Bu tanım gerçekten doğru görünüyor: Toplam madde miktarını doğru olarak ölçecek kütle dışında herhangi bir başka fiziksel nicelik yoktur. Üstelik kütle <span style="font-style:italic;">korunur:</span> Herhangi bir sistemin kütlesi, ve bu nedenle toplam madde içeriği, ne olursa olsun değişmez.</p>

  <p>Ne var ki Einstein’ın ünlü özel görelilik kuramından gelen</p>

  <p style="text-align: center;"><span style="font-style:italic;">E = mc<sup>2</sup></span></p>

  <p>bağıntısı kütle (m) ve enerjinin <span style="font-style:italic;">(E)</span> birbiriyle yer değiştirebildiğini söylemektedir. Örneğin, bir uranyum atomu parçalanıp, daha küçük parçalara ayrıştığında, durgun duruma getirilmeleri halinde, bu parçaların kütlelerinin toplamı uranyum atomunun parçalanmadan önceki kütlesinden daha <span style="font-style:italic;">azdır</span>; fakat, parçacıkların hareket <span style="font-style:italic;">enerjisi - kinetik</span> enerjisi (bkz. s. 22)<a href="../Text/notbolum5-6.xhtml#nua2XIV" id="nua2XIVd"><sup>[XIV]</sup></a> dikkate alındığında ve c<sup>2</sup> ile <span style="font-style:italic;">(E = mc</span><sup>2</sup> ile) bölünerek kütle değerlerine çevrildiğinde, toplamın aslında <span style="font-style:italic;">değişmediğini</span> buluruz. Kütle, gerçekten korunur fakat, kısmen enerjiden oluşması nedeniyle, maddenin miktarının ölçüsü olduğu artık o kadar kesin değildir. Ne de olsa enerji, maddenin hızına bağlıdır. Hareket hızı, bir ekspres tren için bayağı büyüktür, ama bu trenin içinde oturuyor olsaydık, kendi bakış açımıza göre, tren hiç bir harekete sahip değil gözükürdü. Bu eylemin enerjisi (bireysel parçacıkların rasgele hareketlerinin <span style="font-style:italic;">ısıl enerjisi</span> değilse de) söz konusu uygun referans noktasının seçimiyle, ‘sıfıra inmiştir’. Einstein’ın kütle-enerji ilişkisini en çarpıcı şekilde yansıtan bir örnek verelim: π°-mezonu adı verilen bir atom-altı parçacığın parçalandığını düşünelim. Bu parçacık kuşkusuz, iyi tanımlanmış (artı işaretli) kütleye sahip, <span style="font-style:italic;">maddesel</span> bir parçacıktır. Saniyenin 10<sup>-16</sup>’da biri kadar süre sonra (yukarıda değindiğim uranyum atomu gibi ama çok daha hızlı bozunarak), hemen daima <span style="font-style:italic;">iki fotona</span> ayrışır (Şekil 5.36). π°-mezonuyla birlikte duran bir gözlemci için her bir foton, enerjinin yarısını yani π°-mezon’un kütlesinin yansını taşır. Foton ‘kütlesi’ bulutsu yapıdadır: yani <span style="font-style:italic;">saf enerjidir.</span> Çünkü, fotonlardan birinin yönünde hızla gidebilseydik, kütle-enerjisini dilediğimiz kadar küçük bir değere düşürebilirdik: Bir fotonun gerçek kütlesi (veya, az sonra inceleyeceğimiz gibi, <span style="font-style:italic;">durgun</span> kütlesi) aslında <span style="font-style:italic;">sıfırdır.</span> Bütün bu örnekler, korunan kütlenin tutarlı bir tanımını veriyor, ama bu tanım daha önce gördüğümüz tamının tıpatıp benzeri değildir. Kütle, bir anlamda, hâlâ ‘maddenin niceliğinin’ bir ölçüsüdür ama görüş açısında önemli değişiklik olmuştur: Kütle enerjiyle eşdeğerde olduğu için, bir sistemin kütlesi, enerjisi gibi, gözlemcinin hareketine bağlıdır!</p>

  <p>Bu konuyu biraz daha ayrıntılandırmakta yarar görüyorum. Kütlenin rolünü üstlenen korunumlu nicelik, <span style="font-style:italic;">enerji-momentum dört-vektörü</span> adı verilen niceliktir. Minkowski uzayının <span style="font-style:italic;">O</span> merkezinde, <span style="font-style:italic;">O</span> noktasındaki gelecek ışık konisinin <span style="font-style:italic;">içinde</span> (veya, fotona karşı gelen limit durumunda, koninin <span style="font-style:italic;">yüzeyinde kalan)</span> bir okla gösterilebilir. (bkz. Şekil 5.35).</p>

  <div id="Şekil_5.35"><img alt="" src="../Images/RU2032.png" /></div>

  <p><b>Şekil 5.35. Enerji-momentum 4-vektörü</b></p>

  <p>Nesnenin dünya çizgisiyle aynı yöne yönelik bu ok, nesnenin enerjisi, kütlesi ve momentumu ile ilgili tüm bilgileri içerir. Buna göre, okun uc noktasındaki ‘<span style="font-style:italic;">t</span>-değeri’ (veya okun ‘yüksekliği’), gözlemci tarafından ölçüldüğünde, nesnenin <span style="font-style:italic;">kütlesini</span> (veya <span style="font-style:italic;">c<sup>2</sup></span> ile bölünmüş <span style="font-style:italic;">enerjisini),</span> gözlemcinin referans çerçevesine göre, tanımlar; uzaysal bileşenleri ise (<span style="font-style:italic;">c</span> ile bölünmüş) <span style="font-style:italic;">momentumunu</span> verir.</p>

  <p>Bu okun Minkowski ‘uzunluğu’, <span style="font-style:italic;">durgun kütle</span> olarak bilinen önemli bir niceliktir. Cisimle beraber duran bir gözlemciye göre kütleyi tanımlar. ‘Madde miktarı’nı ölçmek için uygun bir nicelik oluşturduğu görüşünü benimseme eğiliminde olabiliriz. Ancak, böyle iki nicelik toplanmaz: Bir sistem ikiye ayrılıyorsa, sistemin başlangıçtaki durgun kütlesi, sonuçta ortaya çıkan iki parçanın durgun kütlelerinin toplamına eşit değildir. Yukarda verdiğimiz π°-mezonu örneğini anımsayın. π°-mezonu artı durgun kütleye sahipken, sonuçta elde edilen iki fotondan her ikisinin de durgun kütleleri sıfırdır. Ancak, toplanma özelliği, Şekil 5.36’da gösterilen <span style="font-style:italic;">vektör</span> toplama yasası bağlamında ‘toplamak’ zorunda olduğumuz dörtlü ok için geçerlidir. Böylece ‘madde miktarı’nı ölçen nicelik bu <span style="font-style:italic;">okun tümü</span> olmaktadır!</p>

  <p>Şimdi, Maxwell’in elektromanyetik alanını düşünelim. Bu alanın enerji taşıdığını söylemiştik. <span style="font-style:italic;">E = mc<sup>2</sup></span> bildirimine göre bir kütleye sahip olmalı. Öyleyse Maxwell alanı da bir maddedir! Maxwell alanı, parçacıkları birarada tutan kuvvetlerle yakından ilişkili olduğuna göre bunun gerçekten böyle olduğu kabul edilmeli. Herhangi bir cismin kütlesine, kendi elektromanyetik alanlarının önemli ölçüde bir katkısı olmalı.<a href="../Text/notbolum5.xhtml#nu528" id="nu528d"><sup>[28]</sup></a></p>

  <div id="Şekil_5.36">
    <img alt="" src="../Images/RU2033.png" />

    <p><b>Şekil 5.36. Kütleli π˚-mezonu, kütlesiz iki fotona bozunur. Uzay-zaman resmi, enerji-momentum dört-vektörünün nasıl korunduğunu gösteriyor: Paralelkenar yasasına göre toplandığında, π°-mezon’unun dört-vektörü, iki fotonun 4-vektörlerinin toplamına eşittir.</b></p>
  </div>

  <p>Einstein’ın kütleçekim alanına ne demeli? Bir çok yönden Maxwell’in alanına benzemektedir. Maxwell kuramına göre elektrik yüklü cisimler hareket halindeyken nasıl <span style="font-style:italic;">elektromanyetik</span> dalgalar yayıyorsa, kütleli cisimler de hareket halindeyken (Einstein’ın kuramına göre) <span style="font-style:italic;">kütleçekimsel</span> dalgalar yayabilirler (s. 79). Bu dalgalar da, tıpkı elektromanyetik dalgalar gibi ışık hızıyla hareket edecek ve enerji taşıyacaklardır. Fakat bu enerji standart yöntemle, ENERJİ tensörüyle, ölçülmez. (Yalın) bir kütleçekimsel dalga için bu tensör her yerde <span style="font-style:italic;">sıfırdır</span>! Ancak, uzay-zaman <span style="font-style:italic;">eğriliğinin</span> (ki şimdi tümüyle WEYL tensörü tarafından verilmektedir), kütleçekimsel dalgaların ‘maddesini’ temsil edebileceği söylenebilir. Fakat kütleçekimsel enerjinin <span style="font-style:italic;">yerel olmaması</span> nedeniyle, uzay-zamanın eğriliğini sadece sınırlı bölgelerde incelemek suretiyle söz konusu enerjinin niceliği saptanamaz. Bir kütleçekim alanının enerjisi -ve bu nedenle kütlesi- gerçekten çok kaygan bir yılan balığı gibi elimizden kaçıp gidiyor, belirli bir yerde tutmamızı zorlaştırıyor. Ancak, bu tanımın ciddiye alınması gerekir. Çünkü kütleçekimi kuşkusuz <span style="font-style:italic;">orada</span> öylece duruyor ve kütle kavramının tümüyle korunabilmesi için dikkate alınması gerekiyor. Kütleçekimsel dalgalara uygulanan iyi (ve artı tanımlı) bir kütle ölçeği var (Bondi 1960, Sachs 1962). Ama, yerel olmama özelliği nedeniyle, böyle tanımlanmış kütle (bir kasırganın tam merkezindeki sakin bölge gibi) uzay-zamanın eğriliğinin sıfır olduğu <span style="font-style:italic;">düz</span> bölgelerinde bazen sıfırdan farklı olabilmektedir! (bkz. Penrose / Rindler 1986, s. 427) (yani <span style="font-style:italic;">WEYL ve RICCI</span> tensörlerinin, her ikisi birden, sıfırdır!) Bu gibi durumlarda, kütle-enerjinin mutlaka bir yere yerleştirilmesi gerekiyorsa, bu yer her türlü madde veya alandan tamamen arınmış bir bölge olan <span style="font-style:italic;">düz, boş uzay</span> neden olmasın demek geliyor içimizden. ‘Madde’ ya <span style="font-style:italic;">orada,</span> boş bölgelerin en boşunda bulunmaktadır ya da hiç bir yerde yoktur!</p>

  <p>Tam anlamıyla bir paradoks gibi görünüyorsa da bizim en yetkin klasik kuramlarımızın, gerçekten üstün kuramlarımızın, dünyadaki ‘gerçek’ maddenin doğası hakkında bize kesinlikle önerdiği budur, biraz sonra tartışmaya başlayacağımız kuantum kuramını bir yana bıraksak, klasik kurama göre bile maddesel gerçeklik sandığımız kadar açık değildir. Maddenin nicelenmesi, hatta nerede bulunduğu veya bulunmadığı, olağanüstü öncelikli konulara bağlı olup sadece yerel olarak değerlendirilemez! Söz konusu yerelsizlik size şaşırtıcı geliyorsa, birazdan daha büyük şoklarla karşılaşmaya hazırlıklı olun.</p>
</body>
</html>
