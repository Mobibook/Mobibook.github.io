<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Göç - Kara Elf Üçlemesi Kitap 3</title>
  <meta content="R.A. Salvatore" name="author" />
  <meta content="2013-7-14" name="creation-time" />
  <meta content="2013-7-15" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <p class="calibre2">"Seni öldüreceğim!" diye bağırdı Lagerbottoms, ani değişimi gördüğünde, ve dev, kalın sopasını havaya kaldırarak öne doğru kocaman bir adım attı, bileğini saran sarmaşığımsı dalla kesilen kısalan bir adım.</p>

      <p class="calibre2">Drizzt, ileri atılma arzusunu, kendi kendine tuzağın harekete geçtiğini ve o anki durumunda bu güçlü dev karşısında hayatta kalmanın güç olacağını hatırlatarak kontrol altına aldı.</p>

      <p class="calibre2">Lagerbottoms, yere, kemente bakarak öfke ile kükredi. Dal tam anlamıyla bir tel gibi değildi ve kement çok sıkı değildi. Eğer Lagerbottoms, basitçe aşağı eğilse kolaylıkla kementi ayağından çıkartabilirdi. Fakat, tepe devleri, hiçbir zaman zekalarıyla tanınmamışlardı.</p>

      <p class="calibre2">"Seni öldüreceğim!" diye bağırdı dev yeniden, ve gergin dalı bir daha tekmeledi. Tekmenin gözle görülen şiddeti ile hız kazanan, devin arkasında dalın diğer tarafına bağlı kaya, kısa çalıların arasından yuvarlanarak Lagerbottoms'ın arkasına doğru yaklaşmaya başladı.</p>

      <p class="calibre2">Lagerbottoms bir kere daha bağırmaya hazırlanıyordu ki, tehdit eden tehlike havayı delip geçen whooosh! sesiyle geldi. Ağır sopa yere devrildi ve dev, böbreklerini tutarak bir dizinin üstüne çöktü.</p>

      <p class="calibre2">Drizzt bir an için kaçmakla öldürmek düşüncesi arasında durakladı. Kendisi için endişelenmiyordu; dev yakın bir zaman içinde ardından gelemezdi, ama beraber öldürebileceklerini söylerken devin yüzünde oluşan ifadeyi unutamıyordu.</p>

      <p class="calibre2">"Daha başka kaç tane aileyi katledeceksin?" diye sordu Drizzt, drow dilinde.</p>

      <p class="calibre2">Lagerbottoms bu dili anlayamazdı. Yalnızca homurdandı ve de yakan acı ile hırıldadı.</p>

      <p class="calibre2">"Kaç tane?" diye sordu Drizzt yeniden, elleri ile sıkıca palasının kabzasını tutmuş, gözleri tehlikeli bir biçimde kısılmıştı.</p>

      <p class="calibre2">Saldırısı hızlı ve sertti.</p>

      <p class="calibre2">Benson Delmo'nun şansına, Sundabar'dan yola çıkan grup -Dove Falconhand, üç silah arkadaşı ve Fret, dwarf bilge- o gün daha geç bir vakitte geldiler. Vali gruba yemek ve konaklama teklif etti ama Dove, Thistledown çiftliğindeki katliamı duyar duymaz, o ve yol arkadaşları, vali, Roddy McGristle ve arkadan gelen meraklı çiftçilerle yola çıktılar.</p>

      <p class="calibre2">Terkedilmiş çiftliğe ulaştıklarında Dove'un memnuniyetsizliği açıkça yüzünden okunuyordu. Yüzlerce farklı iz önemli ipuçlarını anlaşılmaz hale getirmiş, ve evin içindeki pek çok şey, hatta cesetler, dokunulmuş ve dışarı taşınmıştı. Buna rağmen Dove ve tecrübeli yol arkadaşları düzenli bir şekilde ilerleyerek, bu kanlı sahnede açığa çıkarabilecekleri her şeyi inceliyorlardı.</p>

      <p class="calibre2">"Aptal insanlar!" diye haşladı Fret çiftçileri, Dove ve diğerleri incelemelerini sona erdirdiklerinde.</p>

      <p class="calibre2">"Düşmanlarımıza yardımcı olmuşsunuz!"</p>

      <p class="calibre2">Pekçok çiftçi ve hatta vali bu suçlama karşısında etraflarına rahatsız bir ifade ile baktılar, ama Roddy hırladı ve dwarfın önüne bir kule gibi dikildi.</p>

      <p class="calibre2">Dove hemen araya girdi.</p>

      <p class="calibre2">"Buraya daha evvelki ziyaretiniz ipuçlarının bir kısmını anlaşılmaz hale getirmiş," diye açıkladı Dove sakince ve sükuneti sağlamak için, valiye, Fret ve iri adamın arasına girerek. Dove daha önceden McGristle hakkında pekçok şey duymuştu ve ünü sakinliğinden ve hareketlerinin önceden sezilebilmesinden kaynaklanmıyordu.</p>

      <p class="calibre2">"Bilmiyorduk," diye açıklamaya çalıştı vali.</p>

      <p class="calibre2">"Tabi ki," diye yanıtladı Dove.</p>

      <p class="calibre2">"Herhangi birinin davranacağı şekilde hareket ettiniz siz."</p>

      <p class="calibre2">"Her çaylak gibi," diye yorumda bulundu Fret.</p>

      <p class="calibre2">"Kapa ağzını!" diye hırladı McGristle ve tabi köpeği de.</p>

      <p class="calibre2">"Sakin olun, bayım," diye rica etti Dove.</p>

      <p class="calibre2">"Bu kasabanın dışında içeride aramamıza gerek kalmayacak kadar düşman var."</p>

      <p class="calibre2">"Çaylak mı?" diye havladı McGristle. "Yüzlerce adamı avladım ben, lanet olası bir drowu nasıl yakalayacağımı bilirim."</p>

      <p class="calibre2">"Bunun, o drow olduğunu biliyor muyuz?" diye sordu Dove, içten gelen bir şüphe ile.</p>

      <p class="calibre2">Roddy'nin başı ile işareti ile, odanın yanında duran çiftçilerden biri kırık palayı ortaya çıkardı.</p>

      <p class="calibre2">"Drow silahı," dedi Roddy sertçe, yaralı yüzünü işaret ederek. "Onu çok yakından gördüm!"</p>

      <p class="calibre2">Dağ adamının yüzüne baktığında gördüğü düzgün olmayan yara Dove'a bunun keskin kenarlı pala ile olmadığını söylemişti, ama korucu bunun üzerinde durmamaya karar verdi, tartışmayı büyütmenin anlamı yoktu.</p>

      <p class="calibre2">"Ve drow izleri," diye ısrar etti Roddy. "Çizme izleri böğürtlenlikte, drowu gördüğümüz yerdekilerle aynı.!"</p>

      <p class="calibre2">Dove'un bakışı herkesin ağıla bakmasına neden oldu. "O kapıyı güçlü bir şey kırmış," diye çıkarımda bulundu. "Ve de içerdeki genç kadın bir kara elf tarafından öldürülmemiş."</p>

      <p class="calibre2">Roddy ısrarlı duruyordu. "Drowun bir hayvanı var," diye ısrar etti. "Büyük, kara bir panter. Lanet olası büyük bir kedi!"</p>

      <p class="calibre2">Dove'un şüpheleri devam ediyordu. Panter pençelerine benzeyen bir iz görmemişti, ve içeride bir bölümü yenmiş olan kadın, kalan kemikleri, kediler hakkındaki bilgilerine uymuyordu. Düşüncelerini kendine sakladı, fakat, bu kaba dağ adamının zaten aklında yürüttüğü fikirleri gölgeleyecek bir esrar perdesi istemediğini anlamıştı.</p>

      <p class="calibre2">"Eğer bu yeri yeteri kadar gördünüzse, artık yola koyulalım," diye gürledi Roddy. "Köpeğim bir koku aldı, ve drow şimdiden çok önde!"</p>

      <p class="calibre2">Dove, delici bakışlarından utançla başka bir yöne yüzünü çeviren valiye endişeli bir bakış fırlattı.</p>

      <p class="calibre2">"Roddy McGristle sizinle gelecek," diye açıkladı Delmo, kelimeleri ağzından zorlukla çıkararak ve bu duygusal bir içgüdü ile ortaya çıkan anlaşmayı hiç yapmamış olmayı dileyerek. Kadın korucu ve onun grubunun, Roddy'nin sert karakterinin zıttı bir biçimde, serinkanlılığını gören vali artık Dove ve arkadaşlarının kendi yöntemleri ile bu olayı daha iyi sonuca ulaştıracaklarını biliyordu. Ama anlaşma anlaşmaydı.</p>

      <p class="calibre2">"O, grubunuza Maldobar'dan katılan tek kişi olacak," diye devam etti Delmo. "Tecrübeli bir avcıdır ve çevreyi herkesten daha iyi bilir."</p>

      <p class="calibre2">Dove, bir kez daha, Fret'te hayal kırıklığı yaratarak, geri çekildi.</p>

      <p class="calibre2">"Gün kararmak üzere," dedi Dove. McGristle'a işaret ederek ekledi.</p>

      <p class="calibre2">"Sabahın ilk ışıklarıyla yola çıkacağız."</p>

      <p class="calibre2">"Drow daha şimdiden arayı fazlasıyla açtı!" diye karşı çıktı Roddy. "Hemen ardına düşmeliyiz!"</p>

      <p class="calibre2">"Drowun uzaklaştığını düşünüyorsun," diye yanıtladı Dove, yeniden sakin ama kendine güvenen bir ses tonuyla. "Kaç ölü adam düşmanları hakkında aynı şeyi düşünmüştür?" Bu kez, aklı karışmış olan Roddy, bağırarak cevap vermedi. "Drow, ya da drow grubu, yakınlarda bir yerde yerleşmiş olabilir. Farkında olmadan onlarla karşılaşmak ister miydin McGristle? Gecenin karanlığında kara elflerle savaşmak seni memnun eder miydi?"</p>

      <p class="calibre2">Roddy, ellerini havaya savurdu, hırladı ve köpeği yanıbaşında yürüyerek uzaklaştı.</p>

      <p class="calibre2">Vali, Dove ve grubuna kendi evlerinde kalacak bir yer teklif etti, ama korucu ve arkadaşları Thistledown çiftliğinin arkasında kalmayı tercih ettiler. Dove, çiftçiler uzaklaşırken, ve Roddy, muhtemelen kendisini gözetlemek için yakınlarda kamp kurduğunda gülümsüyordu. McGristle'ın bu olay içindeki yerini ve içinde sadece yaralı yüzünden ve kaybettiği kulağından fazlası için bir intikam dileği olup olmadığını merak ediyordu.</p>

      <p class="calibre2">"Bu hayvani adamın yanımızda olmasına izin vereceğine emin misin?" diye sordu Fret daha sonra, dwarf, Dove ve Gabriel kamp ateşi etrafında otururlarken. Elf okçusu ve grubun öteki üyesi etrafı gözlüyorlardı.</p>

      <p class="calibre2">"Bu onların kasabası, aziz Fret," diye açıkladı Dove. "Ve McGristle'ın çevre hakkındaki bilgisini inkar edemem."</p>

      <p class="calibre2">"Ama öylesine kirli ki," diye homurdandı dwarf. Dove ve Gabriel karşılıklı gülümsediler, ve bu tartışma ile bir yere varamayacağını bilen Fret, bilinçle yatağını öte tarafa çevirerek, uyku tulumunun içine daldı.</p>

      <p class="calibre2">"Sevgili Quildipper," diye mırıldandı Gabriel, ama Dove'un yüzünde oluşan gülümsemenin yüzündeki ciddi endişeyi pek az dindirdiğini gördü.</p>

      <p class="calibre2">"Bir sorununuz mu var, Leydi Falconhand?" diye sordu. Dove omuzlarını silkti. "Burada, olayın gidişine uymayan birşeyler var," diye başladı söze.</p>

      <p class="calibre2">"Ağılda kadını öldüren bir panter değildi," diye vurguladı Gabriel, kendisi de bazı uyumsuzlukların farkına varmıştı.</p>

      <p class="calibre2">"Ve hiç bir drow, Bartholemew denen çiftçiyi, mutfakta öldürmedi," dedi Dove. "Boynunu kıran çıkıntının kendisi de neredeyse ikiye bölünmüştü. Sadece bir dev böylesi bir güce sahip olabilir."</p>

      <p class="calibre2">"Büyü?" diye sordu Gabriel.</p>

      <p class="calibre2">Dove gene omzunu silkti.</p>

      <p class="calibre2">"Drow büyüleri, bilgemize göre daha kurnazcadır," dedi çoktan horlamaya başlayan Fret'e bakarak. "Ve daha sonuca ulaştırıcı. Fret, Bartholemew'i ve kadını öldürenin, ağılın kapısını kıranın drow büyüsü olduğuna inanmıyor. Ve de izler konusunda daha büyük bir gizem var."</p>

      <p class="calibre2">"İki çeşit," dedi Gabriel, "ve bir gün ara ile bırakılmış."</p>

      <p class="calibre2">"Ve farklı derinlikte," diye ekledi Dove. "Bir tanesi, ikincisi, gerçekten de kara elfe ait olabilir, ama öteki, katilinki, bir elfin hafif adımlarına göre fazlasıyla derin."</p>

      <p class="calibre2">"Drow adına çalışan biri?" diye önerdi Gabriel. "Belki de aşağıdaki boyutlardan birinden çağırılmış bir yerleşik? Belki de kara elf ertesi gün gelip, yaratığının yaptıklarını teftiş etmiş olamaz mı?" Bu kez Gabriel de Dove'un kararsız omuz silkisine katılmıştı.</p>

      <p class="calibre2">"Öğreneceğiz bakalım," dedi Dove. Gabriel bir pipo yaktı, ve Dove derin uykusuna daldı.</p>

      <p class="calibre2">Yüksek tepelerden indiğinden beri, drow, neredeyse geride bıraktığı karanlık ülke gibi vahşi bir yerle karşılaşmıştı. Drizzt'in çiftçi ailesini izlediği günler boyunca içinde oluşan umut, kendisini sonsuza dek lanetleyeceğini bildiği katliam görüntülerinin suçluluğunun altında kalmıştı.</p>

      <p class="calibre2">Drowun fiziksel acısı biraz olsun dinmişti; artık acı vermesine rağmen derin nefes alabiliyordu, ve kolan ve bacaklarında oluşan derin kesikler kapanmıştı. Dayanacaktı.</p>

      <p class="calibre2">Asla ev olarak nitelendiremeyeceği bir başka yer olan Maldobar'a doğru bakarken, Drizzt bunun iyi bir şey olup olmadığını merak etti.</p>

      <p class="calibre2">"Ohefendim, efendim," diye mırıldandı Tephanis, paramparça, yarı dönüşmüş olan barghesti gördüğünde. Cin, tam anlamıyla Ulgulu'nun ya da barghestin kardeşinin ölümünü umursamıyordu, ama onların ölümü cinin gelecek hakkındaki planlarıyla ilgili bazı zorluklar çıkarmıştı. Tephanis, Ulgulu'nun grubuna karşılıklı kazanç sağlamak için katılmıştı. Barghestlerin gelişinden evvel, cin günlerini yalnız bir şekilde, yakınlardaki kasabalardan ne çalabilirse, çalarak geçiriyordu. Kendi başına başarılıydı, ama hayatı yalnız ve heyecansızdı.</p>

      <p class="calibre2">Ulgulu tüm bunları değiştirmişti. Barghest ordusu güvenlik ve birliktelik sağlamıştı, ve Ulgulu, sürekli daha yeni ve acımasız katliamlar planlayarak, Tephanis'e bitmek bilmez önemli görevler yüklüyordu.</p>

      <p class="calibre2">Ama artık cin, kendi başına ilerlemek zorundaydı, çünkü Ulgulu ölmüştü, Kempfana ölmüştü ve Tephanis'ın bu basit gerçekleri değiştirebilmesinin yolu yoktu.</p>

      <p class="calibre2">"Lagerbottoms?" diye sordu cin kendine hızla. İnde görünmeyen tek yaratık olan tepe devinin, iyi bir yoldaş olabileceğini düşündü. Tephanis, devin, mağara alanından, dağların derinliklerine yol alan izlerini rahatlıkla görebiliyordu. Heyecanla, her saniyede belki de yüzlerce kez, ellerini çırptı ve yeni dostunu bulmak için hızla yola düştü.</p>

      <p class="calibre2">Dağın yükseklerinde bir yerde, Drizzt Do'Urden, Maldobar'ın ışıklarına son bir kez baktı. Kokarca ile karşılaşmasının ardından.</p>

      <p class="calibre2"></p>
    </div>

    <div class="s1">
      <p class="calibre2"><span class="none6">9</span></p>
    </div>

    <div class="s">
      <p class="calibre2"><span class="none7">Takip</span></p>

      <p class="calibre2">"Nedir o?" diye sordu Fret, Dove'un uçuşan orman yeşili pelerininin ardında temkinle yürürken.</p>

      <p class="calibre2">Dove, hatta Roddy dahi, usulca hareket ettiler, çünkü yaratığın ölü görünmesine rağmen, daha önce bunun gibisini hiç görmemişlerdi. Bu garip yaratık, dev boyutlu goblin ve kurt arası bir başkalaşıma benziyordu.</p>

      <p class="calibre2">Leşe yaklaşıp da tamamen ölü olduğunu gördüklerinde cesaretleri arttı.</p>

      <p class="calibre2">Dove eğildi ve vücudunu kılıcıyla dürttü.</p>

      <p class="calibre2">"Tahminimce, öleli bir günden fazla olmuş," diye açıkladı.</p>

      <p class="calibre2">"Ama nedir bu?" diye sordu Fret yeniden.</p>

      <p class="calibre2">"Yarıcins," diye mırıldandı Roddy.</p>

      <p class="calibre2">Dove, yaratığın garip eklemlerini yakından inceledi. O da, bu şeyin üzerindeki -yırtılarak açılmış- bir kedi pençesi tarafından yapılmışa benzeyen yaraların farkına vardı.</p>

      <p class="calibre2">"Biçim değiştirici," diye tahmin yürüttü Gabriel, kayalık alanın yanında nöbet tutarak.</p>

      <p class="calibre2">Dove onaylarcasına başını salladı. "Dönüşüm sırasında öldürülmüş." "Daha evvel hiçbir goblin büyücü hakkında bir şey duymadım," diye karşı çıktı Roddy.</p>

      <p class="calibre2">"Oh, evet," diye başladı Fret, yumuşak kumaştan dikilmiş tuniğinin kollarını düzeltirken. "Tabi, kendinin bir başbüyücü olduğunu sanan, Akılsız Grubby vardı..."</p>

      <p class="calibre2">Tepelerden bir yerden duyulan bir ıslık dwarfın konuşmasını durdurdu.</p>

      <p class="calibre2">Tepede köşede, ellerini sallayan elf okçusu Kellindil duruyordu. "Burada fazlası var," diye seslendi elf, dikkatlerini çekmeyi başardığında. "Daha evvel böylesini görmediğim iki goblin ve kızılderili bir dev!"</p>

      <p class="calibre2">Dove yamacı inceledi. Kısa bir patikayı kullanabileceğini fark etti, ama zavallı Fret'e baktığında, aynı yoldan, bir milden uzun süren bir yolculuk yapmasının gerekliliğini fark etti. "Sen burada kal," dedi Gabriel'e. Sert yüzlü adam başıyla onayladı ve kayaların araslnda savunma pozisyonuna geçti, bu sırada Dove, Roddy ve Fret dere boyundan yukarı tırmanmaya başlamışlardı.</p>

      <p class="calibre2">Bu eğimli yolun yarısında Darda ile, grubun geride kalan savaşçısı ile karşılaştılar. Kısa boylu ve de kalın kaslı adam, sakalını kaşıyarak, saban demirine benzeyen bir şeyi inceliyordu.</p>

      <p class="calibre2">"Bu Thistledown'ın!" diye bağırdı Roddy. "Bunu çiftlikte, tamir için dururken görmüştüm!"</p>

      <p class="calibre2">"Neden burada?" diye sordu Dove.</p>

      <p class="calibre2">"Ve neden kanlı?" diye ekledi Darda, içbükey tarafındaki kanı göstererek. Savaşçı tepenin kenarına ve oradan uçuruma baktı. "Şanssız bir yaratık buna sertçe toslamış," dedi alaycı bir ifade ile, "ve muhtemelen uçuruma yuvarlanmış."</p>

      <p class="calibre2">Korucu, saçlarını yüzünden geri toplayıp, çenesini narin ama nasırlaşmış elleri ile tutarak bu yeni bilmeceyi çözmeye çalışırken tüm gözler Dove'un üzerinde toplandı. Fakat ipuçları çok azdı, bir süre sonra Dove, umutsuzlukla ellerini havaya kaldırdı ve yol boyunca ilerlemeye devam etti. Patika eğimlendi ve tepeden uzaklaştı, ama Dove geri kenara doğru yürüyerek tam Gabriel'i bıraktıkları yerin tepesinde durdu. Savaşçı hemen onu farketti ve el sallayışı korucuya aşağıda herşeyin yolunda olduğunu anlattı.</p>

      <p class="calibre2">"Gelin," dedi Kellindil, ve grubu mağaraya yöneltti. İçerideki katliamı gördüğünde Dove bazı cevaplar bulmuştu.</p>

      <p class="calibre2">"Barghest yavrusu!" diye bağırdı Fret, kızılderili devin cesedine bakarak.</p>

      <p class="calibre2">"Barghest mi?" diye sordu Roddy, şaşkın bir biçimde. "Tabi ki," diye girdi araya Fret. "Bu açıklıktaki dev kurdu açıklıyor."</p>

      <p class="calibre2">"Değişim sırasında yakalanmış," diye varsayımda bulundu Darda. "Yaraları ve kayalık zemin, daha değişim tamamlanmadan onu öldürmüş."</p>

      <p class="calibre2">"Barghest mi?" diye sordu Roddy yeniden, tartışmanın dışında kalmadığını gösteren bir kızgınlıkla.</p>

      <p class="calibre2">"Başka bir boyuttan gelen bir yaratık," diye açıkladı Fret. "Gehenna olduğu söyleniyor. Barghestler beslenmeleri ve büyümeleri için eniklerini başka boyutlara bazen de bizimkine yollarlar." Bir süre için düşünceyle durakladı. "Beslenmek için," dedi diğerlerine, ses tonu ile diğerlerini sonuca vardırmaya çalışarak. "Ağıldaki kadın!" dedi Dove hemen ardından.</p>

      <p class="calibre2">Bu ortaya çıkan sonuçla, Dove'un grubunun üyeleri onaylarcasına başlarını salladılar, ama ölümcül suratlı McGristle, inatçı bir biçimde ilk teorisinin üzerinde duruyordu. "Onları drow öldürdü!" diye hırladı.</p>

      <p class="calibre2">"Kırık pala sende mi?" diye sordu Dove. Roddy, silahı, deri kıyafetinin pek çok katının altından bir yerden çıkarttı.</p>

      <p class="calibre2">Dove silahı aldı ve de barghestin cesedini incelemek için eğildi. Kılıç kesinlikle, yaralar, özellikle debarghestin gırtlağındaki ölümcül yara ile örtüşüyordu.</p>

      <p class="calibre2">"Drowun bu kılıçlardan ikisini tuttuğunu söylemiştin," dedi Dove, Roddy'e yönelerek.</p>

      <p class="calibre2">"Onu vali söyledi," diye düzeltti Roddy, "Thistledown'ın oğlunun sözlerine dayanarak. Drowu gördüğümde" -Silahı eline aldı-"sadece biri vardı; Thistledown ailesini katletmek için kullandığı bir tanesi!" Roddy özellikle, bir silah tutmasına rağmen, drowun iki kabza taşıdığını söylememişti.</p>

      <p class="calibre2">Dove, teoriye karşı şüpheyle başını salladı. "Drow barghesti öldürdü," dedi. "Yara izleri kılıca uyuyor, sanırım senin elinde tuttuğunun bir eşi. Ve eğer öndeki odadaki goblinleri incelersen, onların gırtlaklarının da buna benzer eğimli bir pala ile kesildiğim göreceksin.</p>

      <p class="calibre2">"Thistledownların boynundakiler gibi!" diye hırladı Roddy.</p>

      <p class="calibre2">Dove, ortaya çıkmaya başlayan varsayımlarını kendine saklamanın daha uygun olacağını düşündü, ama koca adamdan hoşlanmayan Fret, McGristle haricindeki herkesin kafasından geçenlere ses verdi. "Barghest tarafından öldürüldü," diye açıkladı dwarf, çiftlik arazisindeki iki çift izi hatırlayarak.</p>

      <p class="calibre2">"Drowun görüntüsünde!"</p>

      <p class="calibre2">Roddy, ona öfke ile bakmaya başladı ve Dove Fret'e sessiz kalması için bir bakış fırlattı. Fakat Fret, korucunun bakışını yanlış yorumladı ve bunun kendi çıkarım yeteneğine yönelik heyecanlı bir bakış olduğunu düşünerek, gururla devam etti. "Bu iki çift izi açıklıyor, ağır olan, daha eski iz, bargh..."</p>

      <p class="calibre2">"Peki ya vadideki yaratık?" diye sordu Darda, Dove'a, liderlerinin Fret'i susturma arzusunu anlayarak. "Onun da yaraları, kılıçla uyuşuyor olabilir mi?"</p>

      <p class="calibre2">Dove bir an için düşündü ve gizlice teşekkürlerini sunmak için başını eğmeyi başardı. "Belki, bazıları," diye yanıtladı. "Daha doğru görünen, barghestin panter tarafından öldürüldü..." Dimdik</p>

      <p class="calibre2">Roddy'e baktı, "yani drowun sahip olduğunu söylediğin kedi."</p>

      <p class="calibre2">Roddy, ölü barghesti tekmeledi. "Thistledown ailesini drow öldürdü!" diye kükredi. Roddy kara elf yüzünden bir köpek ve kulağını kaybetmişti kaldı ki valinin ortaya koyduğu ikibin altınlık ödülü alma şansını azaltacak hiçbir çıkarımı kabullenmeyecekti.</p>

      <p class="calibre2">Dışarıdan çağınlmaları tartışmalarını sona erdirmişti; bundan hem Dove hem de Roddy memnun olmuştu. Grubu inin içine doğru getirdikten sonra, Kellindil, bulduğu diğer ipuçlarını izlemek için dışarı çıkmıştı.</p>

      <p class="calibre2">"Bir çizme izi," diye açıkladı elf, diğerleri dışarı çıktığında, yosun tutmuş, ufak bir açıklığı göstererek. "Ve burada," diye bir kayanın üzerindeki belirgin mücadele izlerini göstererek.</p>

      <p class="calibre2">"İnanıyorum ki, drow kenara gitti," diye açıkladı Kellindil. "Daha sonra da barghestin ve panterin peşinden aşağı indi, tabi bu noktada yalnızca varsayımda bulunuyorum."</p>

      <p class="calibre2">Kısa bir süre boyunca Kellindil'in gösterdiği izi takip ettikten sonra, Dove ile Darda ve hatta Roddy bile bu varsayımı onayladılar.</p>

      <p class="calibre2">"Dere yatağına inmeliyiz," diye önerdi Dove. "Belki de kayalık vadinin ardında bizi daha açık cevaplara ulaştırabilecek ipuçlarına rastlayabiliriz."</p>

      <p class="calibre2">Roddy, kafasındaki yara kabuğunu kaşımaya başladı ve Dove'a hislerini açıklayan bir bakış fırlattı. Korucunun vaadettiği "açık cevaplar", çoktan ihtiyaç duyduğu tüm cevaplara ulaşmış olan Roddy'nin hiç umurunda değildi. Roddy -Dove'un tüm bildiklerinin çok ötesinde- kara elfin kafasını geri götürmeye kararlıydı.</p>

      <p class="calibre2">Dove Falconhand, katilin kimliği konusunda fazla emin değildi. Korucu ve grubun diğer üyelerinin kafasında daha pek çok soru vardı. Drow, neden Thistledownların çocuklarını daha evvelden dağda karşılaştıklarında öldürmemişti? Eğer Connor'ın valiye anlattığı hikaye doğruysa, o halde neden drow, çocuğa silahını geri vermişti? Dove, Thistledown ailesini öldürenin drow değil de barghest olduğuna kesinlikle emindi, ama o zaman drow, görüldüğü kadarıyla barghestin ininin peşine mi düşmüştü?</p>

      <p class="calibre2">Drow, barghestle birlikte miydi, hızla tatsızlaşan bir birliktelik miydi? Tüm inancı sivil halkı iyi ırklarla yaratıklar arasındaki savaştan korumak olan korucunun aklını daha da meşgul edeni ise, acaba drow, barghestin peşine çiftlikteki katliamın intikamını almak için düşmüş olabilir miydi? Dove, bu en sonuncusunun doğru olduğundan şüpheleniyordu, ama drowu harekete geçiren şeyden emin değildi. Acaba barghest aileyi öldürdüğünde, Maldobarlı çiftçileri uyararak, planlanmış bir drow istilasını bozmuş olabilir miydi?</p>

      <p class="calibre2">Gene de parçalar tam olarak birbirini tutmuyordu. Eğer kara elfler Maldobar'ı istila etmek isteselerdi, o halde kesinlikle hiçbiri kendini daha evvelden ortaya çıkarmazdı. Dove'un içinde bir his, bu tek drowun, tek başına hareket ettiğini, ve dışarı çıkarak katledilen çiftçilerin intikamını aldığını söylüyordu. Bu düşünceyi kendi iyimserliğinin bir ürünü olduğunu düşünerek kafasından uzaklaştırdı ve de kendine kara elflerin pek nadiren bu tür korucuvari davranışlar sergilediğini hatırlattı.</p>

      <p class="calibre2">Beşi dar patikadan aşağı inip de, cesetlerin en büyüğünü gördükleri yere gittiklerinde, Gabriel, dağın derinlikerine giden izi bulmuştu bile. İki çeşit iz açıkça görünüyordu, drowunki ve de bir de, iki ayaklı bir yaratığa belki de üçüncü bir bargheste ait daha taze olanı.</p>

      <p class="calibre2">"Peki ya pantere ne oldu?" diye sordu Fret, bunca senenin ardından yaptığı ilk keşif gezisinden ortaya çıkan bir heyecanla.</p>

      <p class="calibre2">Dove yüksek sesle güldü ve çaresizce başını salladı. Her yanıt beraberinde öyle fazla soru getiriyordu ki.</p>

      <p class="calibre2">Drizzt gece boyunca, seneler boyunca yaptığı gibi bir başka acı dolu gerçeklikten daha kaçmaya devam etti. Çiftçileri öldürmemişti,aslında onları gnoll grubundan kurtarmıştı; ama onlar artık ölüydü. Drizzt bu gerçekten kaçamazdı. Tamamen kendi isteğiyle onların hayatına girmişti ve artık onlar ölüydüler.</p>

      <p class="calibre2">Tepe deviyle karşılaşmasının ardından gelen ikinci gece, Drizzt, kavisli dağ patikalarının orada, barghestin ininin yönünde, uzakta bir kamp ateşi gördü. Bunun bir tesadüf olamayacağını düşünerek, drow Guenhwyvar'ı çağırdı ve panteri yakından incelemesi için oraya gönderdi.</p>

      <p class="calibre2">Yorulmaksızın, ipeksi kara şekil, gecenin gölgeleri arasında görülmeksizin koşarak, kampla arasındaki mesafeyi hızla kapamaya başladı.</p>

      <p class="calibre2">Dove ve Gabriel, yeleğini sert bir fırça ile temizlemekle meşgul olan Fret'in bitmek tükenmek bilmeyen yakınmalarını dinleyip eğlenerek rahatça dinleniyorlardı.</p>

      <p class="calibre2">Roddy, yolun biraz ötesinde, köpeği ayağının dibinde kıvrılmış, yıkılmış bir ağaç ile büyük bir kayanın arasında güvenli bir mevki tutmuştu.</p>

      <p class="calibre2">"Off, bu çıkmak bilmeyen kir!" diye homurdandı Fret. "Asla ama asla bu kıyafeti temizleyemeyeceğim! Yeni bir tane almam gerekecek." Çaresizce ciddi bir yüz takınmaya başlayan Dove'a baktı. "Çekinmeyin, gülün, Bayan Falconhand," diye tembihledi dwarf. "Hiç şüphesiz bedeli sizin kesenizden çıkacak!"</p>

      <p class="calibre2">"Bir dwarfa ciciler almak zorunda olduğumuz gün acı bir gün olacak," diye araya girdi Gabriel, ve bu sözle Dove gülme krizine tutuldu.</p>

      <p class="calibre2">"Çekinmeyin, gülün!" dedi Fret yeniden, ve fırçasıyla daha sert bir şekilde temizlemeye çalışırken, kıyafet tam ortasından delindi. "Lanet ve çile!" diye söylendi ve ardından fırçayı yere fırlattı.</p>

      <p class="calibre2">"Kapat çeneni!"diye söylendi Roddy, tüm neşeyi kaçırarak. "Drowun tepemize binmesini mi istiyorsunuz?"</p>

      <p class="calibre2">Gabriel'in hemen ardından gelen bakışı hiç de uzlaşmacı değildi, ama Dove, her ne kadar kabaca söylenmiş olsa da, dağ adamının öğüdünün yerinde olduğunu farketti. "Hadi dinlenelim Gabriel," dedi korucu, savaşçı arkadaşına. "Darda ve Kellindil yakında burada olur ve nöbet sırası bize gelir. Yarınki yolun fazla yorucu olmayacağını düşünüyorum" -Fret'e bakarak göz kırptı- "ve bugünkünden daha az kirli."</p>

      <p class="calibre2">Gabriel omuz silkti, piposunu ağzına yerleştirdi ve ellerini başının arkasında bitiştirdi. Bu, onun ve maceracı arkadaşlarının hoşlandığı hayattı, yıldızların altında, ve dağ rüzgarlarının oluşturduğu şarkı kulaklarında kamp yapmak.</p>

      <p class="calibre2">Fakat Fret, her rahatsız edici pozisyonda, itekleyip etrafında döndükçe homurdanıyor ve hırlıyordu.</p>

      <p class="calibre2">Gabriel'in yüzündeki gülümsemeyi paylaştığını anlamak için Dove'a bakmaya ihtiyacı yoktu. Ya da devam eden seslerden küplere binen dağ adamı Roddy'ye bakmaya. Şüphesiz ki şehir hayatına alışmış bir dwarf için önemsiz gelen bu sesler, yola alışkın olan kişiler için batıcı oluyordu.</p>

      <p class="calibre2">Roddy'nin köpeği tüylerini kabartıp hırlamaya başladığı anda karanlıkta bir ıslık sesi duyuldu.</p>

      <p class="calibre2">Dove ve Gabriel, bir saniye içinde ayağa kalkmış, ateşin ışığının çevresine Darda'nın çağrısının yönüne ilerliyorlardı. Aynı şekilde Roddy de, köpeğini, gözleri karanlığa alışsın diye, ışığın uzağına büyük kayanın çevresine çekiştiriyordu.</p>

      <p class="calibre2">Kendi rahatsızlığıyla meşgul olan Fret de en sonunda hareketlenmenin farkına varmıştı.</p>

      <p class="calibre2">"Ne?" diye sordu dwarf merakla. "Ne?"</p>

      <p class="calibre2">Kısa süren fısıltının ardından Darda, Dove ve Gabriel ayrılarak, çevrenin sakinliğinden emin olmak için kampı farklı yönlerden dolaşmaya başladılar.</p>

      <p class="calibre2">"Ağaç," diye hafif bir fısıltı duyuldu ve Dove çömeldi. Kısa bir süre sonra, zekice bir biçimde, kayalık ve de çalılığın arasında gizlenmiş olan Roddy'nin farkına vardı. Koca adam da silahını hazırlamıştı, diğer eli ise sessiz kalması için köpeğinin burnunu sıkıca tutuyordu.</p>

      <p class="calibre2">Dove, Roddy'nin başını tek bir çınarın genişçe açılmış dallarına doğru takip etti. Korucu başlangıçta yapraklı dalların arasında bir şey göremedi ama az sonra kedimsi sarı gözler belirginleşti.</p>

      <p class="calibre2">"Drowun panteri," diye fısıldadı Dove. Roddy başı ile onayladı. En ufak bir hareketin kediyi alarma geçireceğini bilerek hareketsizce durarak izlediler. Birkaç saniye sonra Gabriel de sessizce pozisyon alarak gözlerini aynı karanlık noktaya çevirip onlara katıldı. Üçü de zamanın müttefikleri olduğunu biliyordu; o sırada, Darda ve Kellindil mevzileniyorlardı.</p>

      <p class="calibre2">Tuzakları kesinlikle Guenhwyvar'ı ele geçirmeyi sağlayacaktı, ama bir süre sonra, dwarf kamp alanının dışına çıkarak Roddy' ye tosladı. Dağ adamı neredeyse düşüyordu ve refleksle silahsız elini düşmesini engellemek için kaldırdığında, köpeği çılgına dönmüş bir halde ileri atıldı.</p>

      <p class="calibre2">Kara saplı bir ok gibi, panter ağaçtan yaylandı ve gecenin içinde kayboldu. Fakat şans Guenhwyvar'ın yanında değildi, çünkü dümdüz Kellindilin mevkilendiği yerin yanından geçmişti ve keskin görüşlü elf okçusu onu açıkça görmüştü.</p>

      <p class="calibre2">Kellindil uzaktan bağırma ve havlama seslerini duymuştu ama ne olduğunu kestirmekte güçlük çekiyordu. Ama açıkça duyduğu ses tüm tereddütünü ortadan kaldırdı.</p>

      <p class="calibre2">"O katili öldür!" diye bağırdı Roddy.</p>

      <p class="calibre2">Panterin ya da drow yol arkadaşının kamp alanına saldırdığını düşünen Kellindil, okunu fırlattı. Büyülü ok, panter ileri doğru koşarken, Guenhwyvar'ın yanına derince saplandı.</p>

      <p class="calibre2">Ardından Dove'un Roddy'yi suçlayıcı sesi duyuldu. "Yapma!" diye bağırdı korucu. "Panter öfkemize neden olacak hiçbir şey yapmadı!"</p>

      <p class="calibre2">Kellindil panterin izini takip etmeye başladı. Isı görüşlü hassas elf gözleri ile çevredeki kan izlerinin ve kamptan ileri doğru giden izlerin ısısını görebiliyordu.</p>

      <p class="calibre2">Dove ve diğerleri kısa bir süre sonra onun yanına geldiler. Kellindil'in, güzel ve köşeli elf hatları, kızgın bakışları Roddy'nin üzerindeyken yakıcı görünüyordu.</p>

      <p class="calibre2">"Bana hatalı bir atış yaptırdın, McGristle," dedi kızgınlıkla. "Sözlerin üzerine, bir oku haketmeyen bir yaratığa sapladım! Seni bunu bir daha yapmaman konusunda bir kez ama sadece bir kez uyarıyorum." Sözlerinin ne kadar kesin olduğunu belirten bir bakışın ardından, Kellindil, kan izlerini izleyerek yürümeye başladı.</p>

      <p class="calibre2">Roddy'nin içini kızgın alevler kapladı, ama, bu aman tanımayan dörtlü ve düzenli dwarf karşısında yalnız başına kaldığını anlayarak, bunu kontrol altına aldı. Gene de, bakışını Fret'in üzerine odakladı, biliyordu ki yargısı karşısında kimse kendisine karşı çıkamazdı.</p>

      <p class="calibre2">"Tehlike yakın olduğunda, dilini ağzının içinde tut!" diye hırladı Roddy. "Ve kokan çizmelerini sırtımdan uzak!"</p>

      <p class="calibre2">Fret, grup Kellindil'in ardından hareket etmeye başladığında, etrafa anlam veremez bir şekilde baktı.</p>

      <p class="calibre2">"Kokan mı?" diye sordu dwarf yüksek sesle.</p>

      <p class="calibre2">Kalbi kırık bir halde aşağıya iyi cilalanmış çizmelerine baktı.</p>

      <p class="calibre2">"Kokulu mu?" dedi, durarak rahatlatmaya çalışan bir gülümseme ile bakan Dove'a.</p>

      <p class="calibre2">"Onun sırtından dolayı kirlenmiş olması daha muhtemeldir!"</p>

      <p class="calibre2">Doğudaki dağların üzerinden uzamaya başlayan şafağın ilk ışıkları ile, Guenhwyvar aksayarak Drizzt'e geri döndü. Drizzt, neredeyse Guenhwyvar'ın yanında asılı olan oktan şaşırmamış, ne yapacağını bilemez bir halde başını salladı. İsteksizce, ama bunun akıllıca bir yöntem olduğunu bilerek, cinden almış olduğu kamayı çıkartıp, oku kesti.</p>

      <p class="calibre2">Guenhwyvar, bu işlem boyunca sessizce hırladı ama sakince durdu ve karşı çıkmadı. Daha sonra Drizzt, Guenhwyvar'ın yanında olmasını istemesine rağmen, yaralarının daha hızlı iyileşebileceği, astral boyuttaki evine dönmesine izin verdi. Bu ok, onu takip edenler hakkında bilmesi gereken herşeyi açıklıyor, ve Drizzt yakın bir zamanda pantere yeniden ihtiyacı olacağına inanıyordu. Topraktan dışarı çıkmış bir kayanın üzerinde oturdu ve aşağıya, başka bir düşmanın bilinen yaklaşmasını beklediği, aydınlanmaya başlayan patikaları boylu boyunca izlemeye başladı.</p>

      <p class="calibre2">Tabi ki, hiçbir şey görmedi; yaralı olan Guenhwyvar dahi, takibin arasını açmıştı, ve bir insan ya da buna benzer bir varlık için, kamp ateşi uzun saatler sürecek bir mesafedeydi.</p>

      <p class="calibre2">Ama geleceklerdi, Drizzt biliyordu, onu istemediği bir başka savaşa zorlayacaklardı. Drizzt etrafına, ne tür korkunç tuzaklar kurabileceğini, karşılaşma, her zaman olduğu gibi, silah darbelerine dönüştüğünde ne tür avantajlar sağlayabileceğini düşünerek bakınmaya başladı.</p>

      <p class="calibre2">İnsanlarla, köpeği olan adam ve diğer çiftçilerle olan karşılaşması kısa bir sürede düşüncesini değiştirdi. O an, savaş bir yanlış anlamadan çıkmıştı, Drizzt'in hiçbir zaman aşamayacağını düşündüğü bir engelden. Drizzt'in o sırada, Guenhwyvar'ın yaralarına karşın, şimdi olduğu gibi insanlarla savaşmak için hiçbir isteği yoktu.</p>

      <p class="calibre2">Ortalık aydınlanıyor ve halen yaralı olan drow, tüm akşam boyunca dinlenmiş olmasına rağmen, karanlık ve rahat bir sığınak bulmak istiyordu.</p>

      <p class="calibre2">Ama Drizzt, yaklaşmakta olan savaşta avantajlı olmak istiyorsa vakit geçirmeyi göze alamazdı.</p>

      <p class="calibre2">"Beni daha ne kadar takip edeceksiniz?" diye fısıldadı Drizzt, sabah esintisine karşı. Üzgün ama kararlı bir sesle yemin etti, "Göreceğiz."</p>

      <p class="calibre2"></p>
    </div>

    <div class="s1">
      <p class="calibre2"><span class="none6">10</span></p>
    </div>

    <div class="s">
      <p class="calibre2">"Panter drowu bulmuş," diye karar verdi Dove, o ve arkadaşları kayalık bölge ve civarını incelemek için oyalandıktan sonra. Kellindil'in oku yerde, panterin izlerinin sona erdiği yerde kırık olarak duruyordu. "Ve sonra panter ortadan kaybolmuş."</p>

      <p class="calibre2">"Öyle gibi görünüyor," diye onayladı Gabriel, kafasını kaşıyıp yere, akıl karıştırıcı ize bakarken.</p>

      <p class="calibre2">"Cehennem kedisi," diye hırladı Roddy McGristle. "İğrenç evine geri dönmüş!"</p>

      <p class="calibre2">Fret, "Senin evine mi?" diye sormak istiyordu, ama akıllıca bu iğneleyici soruyu kendine sakladı.</p>

      <p class="calibre2">Diğerleri de, dağ adamının açıklamasının geçip gitmesine izin verdiler. Bu bilmeceye bir cevapları yoktu, ve Roddy'nin tahmini de en az onlarınki kadar iyiydi. Yaralı panter ve taze kan izleri gitmişti, ama Roddy'nin köpeği kısa sürede Drizzt'in kokusunu yakaladı. Heyecanla uluyarak, köpek onlara yol gösterdi, ve her ikisi de becerikli iz sürücüler olan Dove ve Kellendil, sıklıkla, gittikleri yönün doğruluğunu onaylayan yeni ipuçları buldular.</p>

      <p class="calibre2">İz, dağın yamacı boyunca sürdü, daha sonra sık ağaçlı bir alana girip, çıplak kayalardan oluşan bir açıklıkta devam etti, ve en sonunda birdenbire başka bir vadinin kenarında sona erdi. Roddy'nin köpeği vadinin tam ağzına kadar ilerledi ve hatta bu tehlikeli inişin başlangıcına ilk adımı attı.</p>

      <p class="calibre2">"Lanet olası drow büyüsü," diye homurdandı Roddy. Etrafına bakındı ve böyle dik bir yamaçtan aşağı inmenin pek çok saatini alacağını düşünerek bacağına bir yumruk indirdi.</p>

      <p class="calibre2">"Gün ışığı çekiliyor," diye açıkladı Dove. "Burada kamp kuralım ve yolumuzu sabaha bulalım."</p>

      <p class="calibre2">Gabriel ve Fret uyumla başlarını sallayıp onayladılar ama Roddy karşı çıktı.</p>

      <p class="calibre2">"İzler şu anda taze!" dedi dağ adamı, "Köpeği aşağı indirip, iz üzerine geri döndürmeliyiz, en azından yataklarımıza girmeden önce."</p>

      <p class="calibre2">"Bu saatler sürebilir..." diye karşı çıkmaya hazırlandı Fret, ama Dove düzenli dwarfı susturdu.</p>

      <p class="calibre2">"Gelin," diye rica etti Dove diğerlerine, ve batıya, yerin dik ama en azından inilebilir bir tarafına doğru yürüdü.</p>

      <p class="calibre2">Dove, Roddy'nin çıkardığı sonuca katılmıyordu, ama Maldobar'ın tayin edilmiş elçisi ile daha fazla sorun çıkmasını istemiyordu.</p>

      <p class="calibre2">Vadinin dibinde yalnızca daha fazla bilmece ile karşılaştılar. Roddy, köpeğini her yöne doğru yürüttü ama ulaşılmaz drowun izini bulamadı. Düşünce ile geçen dakikaların ardından, gerçek Dove'un aklında belirmeye başladı ve yüzündeki gülümseme herşeyi, diğer tecrübeli yol arkadaşlarına açıkladı.</p>

      <p class="calibre2">"Bizi kandırdı!" diye güldü Gabriel, Dove'un yüzündeki gülümsemenin nedenini tahmin ederek. "Bizi, aşağı inmek için büyü kullanacağını düşüneceğimizi bilerek,vadiye indirdi!"</p>

      <p class="calibre2">"Neden bahsediyorsunuz?" diye sordu Roddy, kızgınlıkla, ama tecrübeli ödül avcısıda tam olarak ne olduğunu anlamıştı.</p>

      <p class="calibre2">"Yani, yukarıya tekrar tırmanmak zorunda olduğumuzu mu söylüyorsunuz?" diye sordu Fret, sesi inlemeyi andırarak.</p>

      <p class="calibre2">Dove tekrar güldü fakat Roddy'ye bakarak çabucak kendine geldi ve, "Sabaha!" dedi.</p>

      <p class="calibre2">Dağ adamı bu kez karşı çıkmadı.</p>

      <p class="calibre2">Ertesi sabah şafak söktüğünde, grup tekrar vadi kenarına tırmanmış, ve Roddy köpeğini tekrar Drizzt'in, izini ilk yakaladıkları kayaların çıktığı yere sürmeye başlamıştı.Hile çok basitti, ama aynı soru tüm bu tecrübeli iz sürücülerin aklını kurcalıyordu: drow köpeği bu denli şaşkına çevirebilecek şekilde nasıl izini kaybettirebilmişti? Tekrar, sık ağaçların bulunduğu yere geldiklerinde, Dove cevabını biliyordu.</p>

      <p class="calibre2">Ağır çantasını yere bırakmaya hazırlanan Kellindil'i başıyla onayladı. Çevik elf, düşük dallardan birini yakalamış ve tırmanan drowun muhtemel yollarını incelemek için kendini yukarı çekmişti. Pek çok ağacın dalları birbirine karışmıştı, yani seçeneklerin sayısı çok fazlaydı, ama bir süre sonra Kellindil, doğru bir şekilde, Roddy ve köpeğini, ağaç gövdelerinin yanından geçen ve dağın etekleri çevresinde kıvrılarak Maldobar yönüne giden yeni bir ize yönlendirdi.</p>

      <p class="calibre2">"Kasaba!" diye bağırdı Fret, rahatsızca, ama diğerleri endişeli görünmüyordu.</p>

      <p class="calibre2">"Kasabaya değil," diye yanıtladı Roddy, öfkesini tutmaya çalışmakta zorlanarak. Bir ödül avcısı olarak, Roddy her zaman, en azından takip boyunca, boy ölçüşebilen rakiplerden hoşlanırdı. "Kaynak," diye açıkladı Roddy, artık drowun ne düşündüğünü bildiğine inanarak. "Drow kaynağa doğru yönelmiş, dere boyunca iz bırakmadan balta girmemiş topraklara girmek için."</p>

      <p class="calibre2">"Bu drow yetenekli bir rakip," diye yorumda bulundu Darda, tamamıyla Roddy'ye katılarak.</p>

      <p class="calibre2">"Ve şimdi en azından bir gün ötemizde," dedi Gabriel.</p>

      <p class="calibre2">Fret'in hoşnutsuz iç çekişinin sona ermesinin ardından, Dove dwarfı biraz teskin etti. "Korkmana gerek yok," dedi. "Stoğumuz yeterli ama drowunki değil. Avlanmak ya da yiyecek toplamak için durmak zorunda, ama biz devam edebiliriz."</p>

      <p class="calibre2">"Sadece ihtiyacımız olduğunda uyuyacağız!"diye araya girdi Roddy, grubun diğer üyeleri tarafından yavaşlatılmamaya kararlı bir şekilde. "Ve yalnızca kısa süreler için!"</p>

      <p class="calibre2">Fret yeniden derin bir iç çekti.</p>

      <p class="calibre2">"Ve hiç vakit kaybetmeden, malzemelerimizi bölüştürmeliyiz," diye ekledi Dove, sadece Roddy'yi memnun etmek için değil aynı zamanda gerekli olduğundan dolayı. "Drowu bulana kadar biraz zorluk yaşayacağız. Gecikmek istemiyorum."</p>

      <p class="calibre2">"Bölüştürmek" diye homurdandı Fret sessizce. Üçüncü kere iç çekti ve elini rahatlatmak istercesine karnına koydu. Sundaba’da, Helm'in kalesindeki düzenli odasında olmayı ne kadar da çok istiyordu!</p>

      <p class="calibre2">Drizzt'in tüm niyeti, kendisini takip eden grup hevesini yitirene dek dağların daha derinliklerine girmekti. Yön şaşırtıcı taktiklerini, sıklıkla geri geri yürüyerek ya da tamamıyla başka yöne giden başka bir iz oluşturmak için ağaçlardan devam ederek uygulamaya devam etti. Pek çok dağ kaynağı, kokusunun bulunmasına karşı yeni engeller yaratıyordu, ama Drizzt'in takipçileri acemi değildi, ve Roddy'nin köpeği de diğerleri gibi iyi bir av hayvanıydı.</p>

      <p class="calibre2">Drizzt, hâlâ onları atlatacağına inanıyordu, ama onların devam eden takibi, drowun içine daha farklı daha gizli endişeler sokuyordu. Böylesine sıkı bir takibi gerektirecek hiçbir şey yapmamıştı; hatta ölen çiftçi ailesinin intikamını dahi almıştı. Ve Drizzt'in artık tek başına ilerleyeceği, daha başka kimseyi tehlikeye sokmayacağı konusundaki kızgınlık dolu yeminine, yalnızlığı bir dost olarak çok uzun yıllardır kabul etmesine rağmen; korku değil fakat meraktan, arkasına bakmadan edemiyordu, içindeki arzu dinmiyordu.</p>

      <p class="calibre2">Sonunda, Drizzt kendini takip eden grup hakkındaki merakını inkar edemedi. Drizzt, bir gece kamp ateşi etrafında hareket eden kişileri izlerken, bu merakın kendi sonunu getirebileceğini düşündü. Gene de Drizzt'in bunun farkına varması ve ikinci kez gözden geçirmesi, artık bunun için bir şey yapamacağı kadar geç olmuştu, ihtiyaçları onu kendine çekmişti, ve şimdi kendini takip edenlerin kampı bulunduğu yerden yirmi metre kadar ötedeydi.</p>

      <p class="calibre2">Do ve, Fret ve Gabriel'in aralarındaki şakalaşmalar, kelimelerini anlamasa dahi, Drizzt'in kalben duyduğu hisleri körüklüyordu. Fakat drowun kampın içine yürüme isteği, Roddy ve köpeği ışığın yanından her geçişte yok oluyordu. Drizzt, o ikisinin kendisini dinlemek için beklemeyeceğini biliyordu.</p>

      <p class="calibre2">Grup, iki nöbetçi yerleştirmişti, bir elf ve uzun boylu bir insan. Drizzt, insan olanın karanlıkta elf kadar tecrübeli olmayacağını düşünerek, onun yanından geçti. Fakat şimdi, drow, aldığı tüm tedbirlere rağmen, kampın öteki tarafına, elf gözcünün olduğu yere doğru gidiyordu.</p>

      <p class="calibre2">Drizzt, yalnızca bir kez yeryüzündeki kuzenlerini görmüştü. Bu felaketlerle dolu bir olaydı. Drizzt'in gözcüsü olduğu istilacı grup, Drizzt'in saklamayı becerdiği tek bir elf kızı dışında ortadaki tüm yeryüzü ciflerini katletmişti. Tüm bu lanetleyen hatıralarla harekete geçen Drizzt'in bir elf, canlı ve hayat dolu bir elf görmesi gerekiyordu.</p>

      <p class="calibre2">Kellindil, çevrede bir yabancının olduğunu düşündüğü ilk anda ufak bir kama göğsünün yanından hızla geçerek yayının telini kopardı. Elf vakit kaybetmeden döndü ve de drowun lavanta rengi gözleri ile karşı karşıya geldi. Drizzt sadece birkaç adım ötedeydi.</p>

      <p class="calibre2">Kellindil'in gözündeki kırmızı parıltı, onun Drizzt'! ısı tayfında gördüğünü gösteriyordu. Drow, Karanlıkaltı'nın barış sembolü olarak ellerini göğsünün üzerinde kovuşturdu.</p>

      <p class="calibre2">"En sonunda karşılaştık, karanlık kuzenim," diye fısıldadı Kellindil sertçe, sesi belirgin derecede öfkeli ve gözleri tehlikeli bir biçimde kısılarak, drow dilinde. Bir kedi çevikliğiyle, Kellindil, bıçak kısmı kırmızı alev renginde ince işlenmiş kılıcını belinden aldı.</p>

      <p class="calibre2">Drizzt, elfin kendi dilini konuşabilmesinden ve kampı alarma geçirmemek için fısıltıyla konuşmasından dolayı heyecanlı ve umutluydu. Yeryüzü elfi Drizzt'in boyunda ve aynı keskin hatlara sahipti ama onun gözleri daha dar ve altın rengi saçları Drizzt'in beyaz saçları gibi uzun ve kalın değildi.</p>

      <p class="calibre2">"Ben Drizzt Do'Urden'im," diye söze başladı Drizzt karşısındakini yoklamak için.</p>

      <p class="calibre2">"Senin ne olarak çağırıldığın hiç umurumda değil!" diye tersledi Kellindil. "Sen bir drowsun. Tüm bilmem gereken bu! Gel hadi, drow. Gel de hangimiz daha güçlüyüz görelim!"</p>

      <p class="calibre2">Drizzt henüz kılıcım çekmemişti ve buna niyeti de yoktu. "Seninle savaşmak istemiyorum..." Drizzt'in sesi, yeryüzü cifinin yüzündeki yoğun öfkeden dolayı kelimelerinin yararsız olduğunu anladığında sessizliğe karıştı.</p>

      <p class="calibre2">Drizzt herşeyi bu elfe anlatmak istiyordu, tüm hikayesini anlatmak ve kendisi dışında bir ses tarafından suçsuz bulunmak. Eğer bir başkası, -özellikle de bir yeryüzü elfi- başından geçenleri dinlese ve seçimlerini, yaşamı boyunca karşılaştığı korkunç şeyler karşısında doğru davrandığını onaylasa, o zaman suçluluk duygusu Drizzt'in omuzlarından kalkacaktı. Eğer, kendisi kadar, kendi karanlık insanlarından nefret eden bu kişiler tarafından kabul görse, Drizzt Do'Urden huzur bulacaktı.</p>

      <p class="calibre2">Ama ne elfin kılıcı yere iki santim kadar indi ne de elfin daha çok gülümsemeye alışkın yüzündeki sert ifade yumuşadı.</p>

      <p class="calibre2">Drizzt burada kabul görmeyecekti, ne şimdi ne de muhtemelen hiçbir zaman. Her zaman yanlış anlaşılmaya mahkum mu olacağım? diye sordu kendine. Ya da belki de kendisi etrafındakilere, adillik açısından olması gerekenden daha fazla mı paye veriyordu?</p>

      <p class="calibre2">Bu, Drizzt'in ilerki günlerde yanıtlaması gereken iki düşüncesiydi çünkü Kellindil'in sabrı sona ermişti. Elf, drowa doğru elindeki kılıcın ucu drowa doğru dönük geliyordu.</p>

      <p class="calibre2">Drizzt şaşırmamıştı; nasıl şaşırabilirdi ki? Arkaya, biraz uzağa sıçradı ve içindeki büyü gücünü kullanarak, kendisine doğru gelen elfin üzerine, delinemez karanlıkta bir küre yolladı.</p>

      <p class="calibre2">Büyü konusunda hiç de acemi olmayan Kellindil drowun hilesini anladı. Elf yönünü değiştirerek, karanlık kürenin arkasına geçti ve kılıcı hazır biçimde ileri atıldı, ı Lavanta renkli gözler yokolmuştu.</p>

      <p class="calibre2">"Drow!" diye bağırdı Kellindil yüksek sesle, ve kampın yakınındaki herkes harekete geçti. Roddy'nin köpeği ulumaya başladı ve heyecanlı, tehdit edici havlama Drizzt'i dağlara doğru, kendisini göçe lanetletircesine takip etti.</p>

      <p class="calibre2">Kellindil, tetikte ama drowun çevrede olmayacağını bilerek endişe etmeden sırtını bir ağaca dayadı. Drizzt o anda bilemezdi ama, kelimeleri ve bunu destekleyen hareketlerisavaşmak yerine kaçması- gerçekten de elfin çok da kapalı olmayan kafasına az da olsa bir şüphe yerleştirmişti.</p>

      <p class="calibre2">"Şafağın ilk ışıklarıyla birlikte avantajını kaybedecektir," dedi Dove, drowa yetişmekle geçirilen sonuçsuz pek çok saatin ardından. Artık, çanak şeklinde kayalık bir vadideydiler, ve drowun izleri uzakta, yüksek bir tırmanışa doğru gidiyordu.</p>

      <p class="calibre2">Yanında, neredeyse yorgunluktan devrilecek halde olan Fret, cevap vermekte gecikmedi.</p>

      <p class="calibre2">"Avantaj mı?" diye inledi. Bir sonraki dağ yamacına bakarak kafasını salladı. "Bu cehennemlik drowu bulamadan hepimiz yorgunluktan öleceğiz!"</p>

      <p class="calibre2">"Eğer uyum sağlayamıyorsan düş ve geber!" diye hırladı Roddy. "Bu sefer bu iğrenç drowun kaçıp gitmesine izin verecek değiliz!"</p>

      <p class="calibre2">Grupta beklenmedik bir şekilde yere yıkılan Fret değil fakat başka bir üyesiydi. Aniden grubun içine bir kaya daldı, ve Darda'-nın omuzuna, onu havalandırıp, etrafında döndürecek bir hızla çarpıp geçti. Yüzüstü toprağa düşerken bağırmaya bile vakit bulamamıştı.</p>

      <p class="calibre2">Dove, Fret'i yakaladı ve yakındaki bir kayaya doğru yuvarlandı, Roddy ve Gabriel de aynı şeyi yapmışlardı. Bir başka taş ve ardından pek çoğu, bölgeye yıldırım gibi yağıyordu.</p>

      <p class="calibre2">"Çığ mı?" diye sordu şaşkına dönen cüce, şoku atlattığında.</p>

      <p class="calibre2">Darda için çok endişelenen Dove, cevap vermeye yellenmedi, oysa durumun ne olduğunu, bunun bir çığ olmadığını biliyordu.</p>

      <p class="calibre2">"Yaşıyor," diye bağırdı Gabriel, Dove'un üç dört metre kadar ötesinde bulunan koruyucu kayasından. Bölgeye başka bir taş düşmüş, Darda'nın kafasını teğet geçerek ıskalamıştı.</p>

      <p class="calibre2">"Kahretsin," diye homurdandı Dove. Kayasının üzerinden kafasını çıkarıp, dağ yamacına ve dibindeki kayalık uçuruma baktı. "Şimdi Kellindil," diye fısıldadı kendi kendine, "Bize biraz zaman kazandır."</p>

      <p class="calibre2">Sanki yanıtlarcasma, kızgın bir kükremenin takip ettiği, elfin gerilen yayının boşalma sesi geldi. Dove ve Gabriel birbirlerine bakarak, acıyla gülümsediler.</p>

      <p class="calibre2">"Kaya devleri!" diye bağırdı Roddy, derinden, sürtünme sesi gibi bir tınısı olan kükremeyi tanıyarak.</p>

      <p class="calibre2">Dove, sırtını kayaya yaslamış, elinde açık çantası, çömelip bekledi. Bölgeye başka taş yağmıyordu; bunun yerine, ötelerinden, Kellindil'in yakınlarında, gökgürültüsünü andırır çarpma sesleri geliyordu. Dove, Darda'ya doğru koştu ve nazikçe adamı çevirdi.</p>

      <p class="calibre2">"Acıttı," diye fısıldadı Darda, bu durumunu hafife alan cümlesine gülümsemeye çalışarak.</p>

      <p class="calibre2">"Konuşma," diye yanıtladı Dove, çantasındaki iksir şişelerinden birine ulaşmaya çalışarak. Ama korucunun zamanı kalmamıştı. Onu açıkta gören devler, alçaktaki alana saldırılarına devam etmeye başlamışlardı.</p>

      <p class="calibre2">"Kayaya geri dön!" diye bağırdı Gabriel. Dove, kayaya doğru ilerlerken her adımında tökezleyen adama destek olmak için koluna girdi.</p>

      <p class="calibre2">"Hızlı! Hızlı!" diye bağırdı Fret, sırtı kayaya yapışmış halde onları endişe ile izliyordu.</p>

      <p class="calibre2">Birdenbire Dove, Darda'nın üstüne eğildi, yere yapıştırdığında, o anda eğilen kafalarının üstünden bir başka kaya uçuyordu.</p>

      <p class="calibre2">Fret, tırnaklarını yemeye başlamış, ardından ne yaptığını yüzünde tiksinti dolu bir ifade ile farkederek durmuştu. "Çabuk olun!" diye bağırdı dostlarına yeniden. Bir kaya daha, çok yakında, yerden sekmişti.</p>

      <p class="calibre2">Henüz Dove ve Darda Fret'e ulaşmadan, kayanın arka yüzüne bir taş çarpmıştı. Sırtı kayaya yapışık olan Fret, kontrolsuzca, ileri doğru uçarak, sürünmekte olan dostlarına yer açmıştı. Dove, Darda'yı kayanın arkasına yerleştirdi, ardından tekrar dışarı çıkıp, yere düşmüş cüceyi alması gerektiğini düşünerek arkasını döndü.</p>

      <p class="calibre2">Ama Fret ayağa kalkmıştı, lanetler yağdırıp, homurdanıyor, vücudundaki yaralardan çok, iyi işlenmiş kıyafetindeki bir başka delikle meşgul görünüyordu.</p>

      <p class="calibre2">"Buraya geri gel!" diye çığlık attı Dove.</p>

      <p class="calibre2">"Lanetler ve çileler kovalasın bu aptal devleri!" Fret'in tek cevabıydı, özellikle sert adımlarla kayaya doğru ilerlerken, yumruklarını sıkıca kalçalarında birleştirmişti.</p>

      <p class="calibre2">Hem kapana kısılmış gruba hem de bulundukları bölgeye yapılan hücum devam ediyordu. Ardından Kellindil dalarak, Roddy ve köpeğinin yanındaki kayaya geldi.</p>

      <p class="calibre2">"Kaya devleri," diye açıkladı elf. "En azından bir düzine." Dağ yamacının ortalarındaki bir bayırı işaret ediyordu.</p>

      <p class="calibre2">"Drow bizi kapana düşürdü," diye hırladı Roddy, yumruğunu sertçe kayaya vurarak.</p>

      <p class="calibre2">Kellindil ikna olmamıştı, ama çenesini tuttu.</p>

      <p class="calibre2">Kayalık yükseltinin zirvesinden, Drizzt, gelişmekte olan savaşı izliyordu. Alçaktaki patikaları, şafak sökmeden bir saat kadar önce geçmişti. Karanlıkta, bekleyen devleri aşmak, sinsi drow için güç olmamıştı; Drizzt, onların cephesini kolaylıkla aşmıştı.</p>

      <p class="calibre2">Şimdi, gün ışığında Drizzt, gözlerini kısarak, ne yapacağını düşündü. Devleri aştığında, kendini takip edenlerin başlarının derde gireceğini bekliyordu. Onları bir şekilde uyarmayı denemeli miyim? diye düşündü. Ya da bölgeden uzaklaşarak, insanları ve elfi devlerden uzaklaştırmak mıydı?</p>

      <p class="calibre2">Drizzt, bir kez daha bu garip ve sert dünyanın içindeki yerini anlamıyordu. "Bırak kendi aralarında savaşsınlar," dedi sertçe, kendini ikna etmeye çalışırcasına. Drizzt, özellikle önceki geceki karşılaşmalarını hatırladı. Elf, kendisi dövüşmek istemediğini açıklamasına karşın, saldırmıştı. Guenhwyvar'ın vücudunun yanından söktüğü oku da hatırlıyordu.</p>

      <p class="calibre2">"Bırak birbirlerini öldürsünler," dedi Drizzt ve ayrılmak için arkasını döndü. Omzundan geriye son bir kez baktığında, devlerden bazılarının harekete geçtiğini gördü. Bir grup, bayırda durup vadiyi sonu gelmeyecek bir taş yağmuruna tutarken, biri sağdan diğeri soldan yaklaşan iki grup, yelpaza gibi açılarak tuzağa düşmüş grubu çevreliyorlardı.</p>

      <p class="calibre2">Drizzt, takipçilerinin kaçamayacaklarını biliyordu. Devler tarafından sarıldıklarında, çarpraz ateşten kaçamayacaklardı.</p>

      <p class="calibre2">O anda drowun içinde bir şeyler çalkalandı, gnoll grubuna karşı gelirken hissettiklerinin aynısıydı bu. Bunu tam olarak bilemezdi ama, tıpkı çiftlik evine saldırı planlayan gnoller gibi, Drizzt, bu savaşta kötü tarafın devler olduğundan şüpheleniyordu.</p>

      <p class="calibre2">Drizzt'in kararlı yüz hatları başka hatıralarla yumuşamıştı, çiftlikte oyun oynayan insan çocukları ve yalağa giren kum saçlı çocuğun hatıraları.</p>

      <p class="calibre2">Drizzt, oniks figürü yere koydu. "Gel Guenhwyvar," diye emretti. "Bize ihtiyaçları var."</p>

      <p class="calibre2">"İki yandan kuşatılıyoruz!" diye hırladı Roddy McGristle, yukarıdaki patikalarda ilerleyen devleri görünce.</p>

      <p class="calibre2">Dove, Gabriel ve Kellindil, bir çıkış bulmak için etraflarına bakınıyorlardı. Yolculukları sırasında, hem beraber hem de başka gruplarla pek çok devle savaşmışlardı. Eskiden, her zaman, dünyayı bu sorun yaratan yaratıklardan temizlemekten memnun, istekle dövüşe katılmışlardı. Ama bu kez, hepsi sonucun farklı olacağından endişeliydi. Kaya devleri, tüm diyarlarda en iyi taş fırlatıcılarıydı, ve tek bir vuruşları bile, en sert adamı öldürmeye yetebilirdi. Aynı zamanda, hayatta olmasına rağmen, Darda kaçamazdı ve hiçkimsenin onu geride bırakmaya niyeti yoktu.</p>

      <p class="calibre2">"Kaç, dağ adamı," dedi Kellindil, Roddy'ye. "Bize bir borcun yok."</p>

      <p class="calibre2">Roddy sorgulayan gözlerle okçuya baktı. "Ben kaçmam, elf," diye hırladı.</p>

      <p class="calibre2">"Hiçbir şeyden!"</p>

      <p class="calibre2">Kellindil başıyla onayladı ve yayına bir ok yerleştirdi.</p>

      <p class="calibre2">"Eğer yana geçerlerse, lanetleniriz," diye açıkladı Dove, Fret'e. "Senden af diliyorum, sevgili Fret. Seni evinden alıp getirmemeliydim."</p>

      <p class="calibre2">Fret bu düşünceyi savdı. Ellerini cüppesinin içine soktu ve küçük fakat ölümcül görünen gümüş bir çekiç çıkardı. Bu görüntü karşısında, bir tüy kalemi ellerinde tutmaya alışmış cücenin narin ellerinde çekicin ne kadar garip göründüğünü düşünerek, gülümsedi.</p>

      <p class="calibre2">Tepedeki bayırda, Drizzt ve Guenhwyvar tuzağa düşmüş grubu sol kanattan kuşatan dev grubunun hareketlerini gölgeliyordu. Drizzt, insanlara yardım etmekte kararlıydı ama dört silahlı dev karşısında ne kadar etkili olabileceğini bilmiyordu. Ama gene de, Guenhwyvar yanındayken, gruba kaçacak zaman verecek şekilde, devlerin ilgisini başka yöne çevirebileceklerini düşünüyordu.</p>

      <p class="calibre2">Yol boyunca vadi genişliyordu ve Drizzt diğer taraftan grubu saran dev grubunun muhtemelen taş atımı mesafesinden çıktığını farketti.</p>

      <p class="calibre2">"Gel, dostum," diye fısıldadı Drizzt, pantere, ve palalarını çekerek, kırık ve sivri kayaların üzerinden aşağı inmeye başladı. Fakat bir süre sonra, dev grubunun kısa bir mesafe önündeki araziyi farkettiğinde Drizzt, Guenhwyvar'ı yelelerinden tutarak tekrar yukarıdaki bayıra yöneltti.</p>

      <p class="calibre2">Burada yer, kırık ve çentik çentik olmasına karşı şüphe götürmeyecek şekilde sabitti. Oysa, biraz ötede, yavaşça aşağı eğimlenen yer büyük kayalar ve yüzlerce ufak taşla kaplıydı. Drizzt bir dağ yamacının hareketleri hakkında fazla bilgili değildi ama o bile bu dik ve de gevşek tabanın çökmenin eşiğinde olduğunu görebiliyordu.</p>

      <p class="calibre2">Drow ve kedi öne, dev grubunun olduğu yere koşmaya başladılar. Devler neredeyse mevkilenmişti; hatta bir kısmı köşeye sıkışmış gruba taş fırlatmaya başlamıştı bile. Drizzt, büyük bir kayanın arkasına geçti ve iterek onu harekete geçirdi. Guenhwyvar'ın yöntemi daha belirgindi. Panter, dağ yamacı boyunca koşturmaya, her adımla taşları yerlerinden oynatmaya ve kayaların arka yüzlerine zıplayıp, yuvarlanmaya başladıklarında üzerlerinden zıplamaya başladı.</p>

      <p class="calibre2">Kayalar sekiyor ve diğerleriyle birleşiyordu. Ufak taşlar aralarında zıplayarak, hız kazandırıyorlardı. Kendini bu harekete vermiş olan Drizzt, oluşmaya başlayan çığın ortasında koşturuyor, taşlar atıp diğerlerini iterek, bu yuvarlanmaya ne ekleyebilirse yapıyordu. Az sonra drowun ayakları altındaki yer kaymaya başlamıştı ve dağ yamacının tümü aşağı iniyor gibi görünüyordu.</p>

      <p class="calibre2">Guenhwyvar, devler için bir kıyamet habercisi gibi çığın önünde hızla ilerliyordu. Panter onların üzerinden sıçramıştı ama devler ona yalnızca bir an için dikkat etmişlerdi, çünkü tonlarca kaya kendilerine çarpmaya başlamıştı.</p>

      <p class="calibre2">Drizzt, başının dertte olduğunu biliyordu; Guenhwyvar kadar çevik ve hızlı değildi ve yer kaymasını aşabileceğini ya da önünden çekilebileceğini düşünmüyordu. Ufak bir bayırın ucundan havaya sıçradı ve yukarı doğru yükselirken içindeki yükselme büyüsünü çağırdı.</p>

      <p class="calibre2">Drizzt, konsantrasyonunu sağlamak için zorlanıyordu. Büyü, kendini daha önceden iki kez yüzüstü bırakmıştı, ve eğer bu sefer ona tutunamazsa, yuvarlanan kayaların üzerine düşerse, kesinlikle öleceğini biliyordu.</p>

      <p class="calibre2">Kararlılığına karşın, Drizzt havada artan bir şekilde ağırlaştığını hissetti. Çaresizce kollarını sallayıp, içindeki büyülü gücü bulmaya çalışıyordu...ama yere düşüyordu.</p>

      <p class="calibre2">"Bize yalnızca ön taraftakiler vurabilir!" diye bağırdı Roddy, sağ kanattan gelen taşlardan biri kısa mesafede yere düştüğünde. "Sağ kanattakiler, atış mesafesinin uzağındalar, soldakiler ise...!"</p>

      <p class="calibre2">Do ve, Roddy'nin mantığını ve sol kanatta yerden yükselen toz bulutuna bakan gözlerini izliyordu. Çağlayan gibi akan kayalara ve kara cüppeli bir elf gibi görünen şekle dikkatle bakıyordu. Gabriel'e döndüğünde, onun da drowu gördüğünü biliyordu.</p>

      <p class="calibre2">"Artık gitmeliyiz," diye seslendi Dove, elfe.</p>

      <p class="calibre2">Kellindil başıyla onayladı ve elinde gergin yayı ile, kayanın yanından çıktı.</p>

      <p class="calibre2">"Hızla," diye ekledi Gabriel, "sağ kanattaki grup atış mesafesine ulaşmadan önce."</p>

      <p class="calibre2">Kellindil'in yayı bir kez daha boşaldı. Ötede bir dev acı içinde uluyordu.</p>

      <p class="calibre2">"Burada, Darda'yla kal," diye rica etti Dove Fret'e, ardından o, Gabriel ve köpeğini sıkıca tutan Roddy saklandıkları yerden fırlayıp, önlerindeki devlere hücum ettiler. Kayadan kayaya ilerliyor, devler hareketlerini kestiremesinler diye zigzaglar çiziyorlardı. Tüm bunlar olurken, Kellindil'in okları, devleri taş atmaktan çok, eğilmekle meşgul ediyordu.</p>

      <p class="calibre2">Dağ yamacının aşağılarında, saklanma yeri sağlayan fakat aynı zamanda da üç savaşçıyı birbirinden ayıran dikitler bulunuyordu. Onlar da devleri göremiyorlardı fakat gitmeleri gereken yönü kestirerek, yapabildikleri kadar farklı yollara dağıldılar.</p>

      <p class="calibre2">İki kaya duvarının arasında keskin bir dönüş yapan Roddy, devlerden biriyle karşılaştı. Dağ adamı hemen köpeğini serbest bıraktı ve vahşi köpek korkusuzca hücum ederek yukarı fırladı, yirmi ayak yüksekliğindeki devin yalnızca göğsüne yaklaşabilmişti.</p>

      <p class="calibre2">Ani saldırıdan şaşıran dev, elindeki kocaman sopasını bırakarak köpeği uçuşunun yarısında yakaladı. Bu saldırgan köpeği kısa bir sürede parçalayabilirdi, fakat Roddy'nin korkunç baltası Kanatıcı, iri adamın savurabildiği tüm gücüyle baldırını boydan boya kesmisti. Dev öne doğru sendeledi ve Roddy'nin köpeği kıvrılarak kurtulup, tırmanıp pençelemeye ardından da devin yüzünü ve boynunu ısırmaya başladı. Aşağıda Roddy, biçmeye başlamıştı, bir ağacı kesercesine, yaratığı kesiyordu.</p>

      <p class="calibre2">Sıçrayan taşların üzerinde yarı kayarak, yarı dansederek, Drizzt yer kaymasını sürdürmeye başlamıştı. Çarpan kayalar yüzünden sendeleyen bir devin ortaya çıkışını ve ardından Guenhwyvar'la karşılaşışını gördü. Yaralı ve şaşkına dönmüş dev, olduğu yere yuvarlanmıştı.</p>

      <p class="calibre2">Drizzt'in, çaresizce gerçekleştirdiği planının başarısının tadını çıkarmaya vakti yoktu. Yükselme büyüsü bir şekilde devam ediyordu, onu biraz yukarıda tutarak taşlarla birlikte ilerlemesini sağlıyordu. Her ne kadar ana kaymanın yukarısında da olsa, yuvarlanan taşlar sertçe drowa çarpıyor, toz ise nefes borusuna dolup, hassas gözlerini acıtıyordu. Neredeyse kör bir halde, kendisine korunak sağlayabilecek bir bayır görmüştü, ama oraya ulaşabilmenin tek yolu, yükselme büyüsünü bırakmak ve yuvarlanmaktı.</p>

      <p class="calibre2">Başka bir taş Drizzt'e çarptığında neredeyse havada onu ters çevirecekti.</p>

      <p class="calibre2">Büyüsünün sona ermeye başladığını ve yalnızca tek bir şansı olduğunu biliyordu. Dengesini yeniden kazandı, büyüsüne son verdi ve akmakta olan yere çarptı.</p>

      <p class="calibre2">Sonsuz bir akış içinde yuvarlanıp savruldu. Daha evvelden yaralı olan dizine bir taş çarparak, onu yere paralel yatmaya zorladı. Drizzt, yuvarlanıyor, ve bayırın korumasına ulaşmak için elinden gelen herşeyi yapıyordu.</p>

      <p class="calibre2">Hızı vakitsiz bir zamanda sona ermişti. Arada kalan son mesafeyi hızla almayı düşünerek ayağa kalktı, ama Drizzt'in bacaklarında takat kalmamış, anında bükülerek, onu açıkta ve tehlikeli bir yerde bırakmıştı.</p>

      <p class="calibre2">Sırtına bir şeyin çarptığını hissederek, hayatının sona ulaştığını düşündü. Bir süre sonra, sersemlemiş olan Drizzt, bir şekilde bayırın dibine sürüklenmiş ve gömülü olduğunu, ama altında gömülü olduğu şeyin ne taş ne de toz olduğunu farketti.</p>

      <p class="calibre2">Guenhwyvar, bayırdan yuvarlanmakta olan son taşlar da durana kadar, Drizzt'e bir kalkan oluşturmak üzere, efendisinin üzerinde kalmıştı.</p>

      <p class="calibre2">Kayalıklar, yerlerini daha açık bir araziye bıraktığında, Dove ve Gabriel birbirlerini gördüler. Tam önlerinde, altı yedi metre boyunda ve otuz metre uzunluğunda kayalardan oluşmuş gevşek bir duvarın ardında bir hareketin farkına varmışlardı.</p>

      <p class="calibre2">Duvarın tepesinde, başının üstünde atmaya hazır bulundurduğu kaya ile, öfkeyle kükreyen bir dev belirdi. Yaratığın boynu ve göğsünde düzinelerce ok saplıydı, fakat umursamıyordu.</p>

      <p class="calibre2">Fakat buna karşın, Kellindil, dirseğine sapladığı okla kesinlikle dikkatini çekmişti. Görünüşe göre, elinde tuttuğu kayayı unutan dev, uluyarak kolunu tuttuğunda, anında kaya kafasına tok bir ses çıkararak düşmüştü. Dev, sersemlemiş halde, hareketsizce dururken yüzüne iki ok daha saplandı. Bir an için titredi ve ardından yere devrildi.</p>

      <p class="calibre2">Becerikli elf okçusunu takdir eden gülümsemelerini paylaşan Dove ve Gabriel, ardından duvarın iki farklı yönüne doğru hücumlarına devam ettiler.</p>

      <p class="calibre2">Dove, devlerden birini tam köşede hazırlıksız yakalamıştı. Yaratık tam sopasına uzanıyordu ki Dove'un kılıcı bunu zamanında yakalayarak, elini vücudundan ayırdı. Kaya devleri, bir insanı toprağa çivileyebilecek yumrukları ve kendilerine verilen ad gibi kaya kadar sert derileri ile karşı konulması güç düşmanlardı. Ama yaralı, hazırlıksız yakalanan ve sopasız dev, tecrübeli korucu için rakip sayılmazdı. Duvarın tepesine, kendini devin yüzü ile aynı hizaya fırlattı ve ardından, kılıcını seri hareketlerle işletmeye başladı.</p>

      <p class="calibre2">İki vuruşta dev kör olmuştu. Derinden ve yandan gelen üçüncüsü yaratığın gırtlağına bir gülümseme çizmişti. Ardından Dove savunmaya çekilerek, ölmekte olan yaratığın son saldırılarını savuşturmaya başladı.</p>

      <p class="calibre2">Gabriel, yol arkadaşı kadar şanslı değildi. Geride kalan son dev, tepeleme kayalardan oluşan duvarın köşesine yakın değildi. Gabriel'in yaratığı hazırlıksız yakalamasına karşın, yaratığın karşı koymak için yeterli zamanı -hem de elinde tuttuğu bir kayası- vardı.</p>

      <p class="calibre2">Atışı karşılamak için Gabriel kılıcını kaldırdı, bu hareket onun hayatını kurtarmıştı. Yine de kaya kılıcı elinden fırlatmış ve Gabriel'i toprak zemine yapıştıracak bir hızla çarpmıştı. Gabriel, tecrübeli bir savaşçıydı, ve bunca savaşın ardından hâlâ sağ olmasının tek nedeni ne zaman geri çekilmesi gerektiğini bilmesiydi. O, gözlerini bulandıran acı dolu anda kendini zorladı ve ayağa kalkarak, duvarın arkasına fırladı.</p>

      <p class="calibre2">Elinde ağır sopasıyla, dev tam arkasından geldi. Etrafında dönüp de açığa çıktığında yaratığı bir ok karşıladı, ama o sıkıntı verici bu 'minik oku', sanki ufak bir talihsizlikmiş gibi eliyle iterek savaşçının üzerine gelmeye devam etti.</p>

      <p class="calibre2">Gabriel'in gidecek yeri kalmamıştı. Sivri kayalıkların olduğu yere kaçmaya çalışmış fakat dev, onu yüksek kayalardan oluşan kutu gibi bir kanyonun içinde sıkıştırmıştı. Gabriel kamasını çıkardı ve kötü şansına lanet okudu.</p>

      <p class="calibre2">O sırada kendi savaştığı devi etkisiz hale getiren Dove kaya duvarın etrafından koşarken, Gabriel ve devi görmüştü.</p>

      <p class="calibre2">Gabriel de, korucuyu görmüş ve Do ve'un kendini kurtarabilecek kadar kısa bir sürede gelemeyeceğini bilerek neredeyse özür dilercesine omuzunu silkmişti.</p>

      <p class="calibre2">Bu sefil adamın işini bitirmeye niyetli hırlayan dev, öne doğru bir adım atmıştı ki o sırada keskin bir çatırt! sesi duyuldu ve yaratık aniden durdu. Kısa bir süre için gözleri garip bir şekilde yuvalarından fırladı, ardından neredeyse ölü sayılabilecek bir halde Gabriel'in ayaklarının dibine devrildi.</p>

      <p class="calibre2">Gabriel, yana, kayalık duvarın tepesine baktığında neredeyse yüksek bir sesle gülecekti.</p>

      <p class="calibre2">Başı boydan boya yalnızca beş santim olan Fret'in çekici büyük bir silah değildi, ama sert bir şeydi, ve tek bir savuruşta, cüce onu kaya devinin kalın kafatasına saplamıştı.</p>

      <p class="calibre2">Nasıl olduğunu anlayamadan, kılıcını kınına sokarak Do ve'a yaklaştı. Şaşkın yüzlerine bakan Fret aynı derecede heyecanlanmamıştı. "Eninde sonunda ben bir cüceyim!" dedi düşünmeden, bir yandan da kollarını kızgınlıkla göğsünün üzerinde kovuşturmuştu. Bu hareket, beyin parçalarıyla kirlenmiş çekicinin tüniğiyle temas etmesini sağlamış ve Fret'in öfkeli tutumu, düştüğü paniğin içinde kaybolmuştu. Küt parmaklarını diliyle ıslatarak bu korkunç lekeyi sildi ve ardından daha büyük bir korku ile elindeki kire bakakaldı.</p>

      <p class="calibre2">Bu kez Dove ve Gabriel yüksek sesle gülüyorlardı.</p>

      <p class="calibre2">"Bilin ki, tuniğin bedelini ödeyeceksiniz!" diye sataştı Fret, Dove'a. "Oh, evet kesinlikle ödeyeceksiniz!"</p>

      <p class="calibre2">Yan taraftan gelen bir ses, onları anlık rahatlamalarından çekti götürdü. Arkadaşlarından bir grubunun çığ altında kaldığını, diğer bir grubun ise büyük bir hızla biçildiğini gören dört dev, kurdukları pusuya olan ilgilerini kaybetmiş, kaçıyorlardı.</p>

      <p class="calibre2">Hemen arkalarından ise Roddy McGristle ve uluyan köpeği kovalıyordu.</p>

      <p class="calibre2">Tek bir dev, hem gürleyen çığdan hem de panterin acımasız pençelerinden kaçmıştı. Artık, en tepedeki bayıra ulaşmak için çılgına dönmüş bir halde, dağın yamacında koşuyordu.</p>

      <p class="calibre2">Drizzt, hızla Guenhwyvar'ı takibe gönderdi ve baston olarak kullanabileceği bir sopa bularak ayağa kalkmayı başardı. Her tarafı çürümüş, tozla kaplı, barghestle yaptığı savaştan kalma yaraları henüz iyileşmemiş -ve de kaya çığı yüzünden edindiği düzinelerce yaralarla kaplı- bir halde Drizzt, ilerlemeye başladı. Fakat, yokuşun aşağısındaki bir hareket dikkatini çekerek, onu orda tuttu. Elfe ve aslında elfin gerilmiş yayının ucundaki oka yüzünü döndü.</p>

      <p class="calibre2">Drizzt etrafına bakındı, ama saklanabileceği bir yer yoktu. Kendisiyle elf arasına bir karanlık küre yerleştirebilirdi fakat, kendisine nişan almış olan elfin, bu engelle bile ıskalamayacağını farketti. Omuzlarını dikleştirip, yüzünü yavaşça çeviren Drizzt, elfe dimdik ve gururla baktı.</p>

      <p class="calibre2">Kellindil, yayını gevşetip, oku çıkardı. Yer kaymasındaki kara pelerinli figürü kendisi de görmüştü.</p>

      <p class="calibre2">"Diğerleri Darda ile beraber," dedi Dove, o sırada elfin yanına gelerek, "ve McGristle da takip..."</p>

      <p class="calibre2">Kellindil ne korucuya baktı ne de cevap verdi. Kısaca başını sallayarak, Dove'un bakışlarını, dağ yamacında ilerlemeye başlamış karanlık siluete yönlendirdi.</p>

      <p class="calibre2">"Bırak gitsin," dedi Dove. "O asla bizim düşmanımız olmadı."</p>

      <p class="calibre2">"Bir drowu serbest bırakmaktan korkuyorum," diye yanıtladı Kellindil.</p>

      <p class="calibre2">"Benim gibi," diye yanıtladı Dove, "ama McGristle'ın drowu bulması halinde ortaya çıkacak sonuçlardan daha fazla korkuyorum."</p>

      <p class="calibre2">"Maldobar'a geri dönüp o adamdan kurtulalım," diye teklif etti Kellindil, "daha sonra sen ve diğerleri Sundabar'daki randevunuza dönersiniz. Bu dağlarda yaşayan akrabalarım var; onlar ve ben kara derili dostumuzu gözler ve zarara yol açmamasına özen gösteririz."</p>

      <p class="calibre2">"Kabul," dedi Dove. Arkasını dönüp yürümeye başladı, daha fazla iknaya ihtiyacı olmayan Kellindil de onu takip etti.</p>

      <p class="calibre2">Elf bir an için durarak arkasını döndü. Çantasına elini sokup içinden bir şişe çıkararak onu yerde, açıklığa yerleştirdi. Ardından, bir anlık bir düşünce ile Kellindil, ikinci bir nesneyi, bu kez kemerinden çıkararak, şişenin yanına bıraktı. Memnun bir halde arkasını döndü ve korucuyu takip etti.</p>

      <p class="calibre2">Roddy McGristle çılgıncasına giriştiği sonuçsuz takibinden geri döndüğünde, Dove ve diğerleri herşeylerini toparlamış, dönmeye hazırlanmışlardı.</p>

      <p class="calibre2">"Drowun peşine," diye duyurdu Roddy. "Biraz zaman kazandı, ma onu hemen yakalarız."</p>

      <p class="calibre2">"Drow gitti," dedi Dove sertçe. "Artık onu takip etmeyeceğiz."</p>

      <p class="calibre2">Roddy'nin yüzü inanmayan bir ifade ile çatıldı, patlamanın eşiğinde görünüyordu.</p>

      <p class="calibre2">"Darda'nın dinlenmeye çok ihtiyacı var!" diye hırladı Dove, ona, ödün vermeden. "Kellindil'in okları kendini tüketti, tıpkı erzaklarımız gibi."</p>

      <p class="calibre2">"Thistledownları o kadar kolay unutmayacağım!" diye açıkladı Roddy.</p>

      <p class="calibre2">"Drow da öyle yapmadı," diye araya girdi Kellindil.</p>

      <p class="calibre2">"Thistledownların intikamı alındı bile," diye ekledi Dove, "ve bunun doğru olduğunu biliyorsun, McGristle. Drow onları öldürmedi, ama kesinlikle onları öldürenleri katletti!"</p>

      <p class="calibre2">Roddy hırlayarak arkasını döndü. O, tecrübeli bir ödül avcısıydı, dolayısıyla iyi bir de inceleyici. Gerçeği tabi ki uzun zaman önce farketmişti, ama</p>

      <p class="calibre2">Roddy yüzündeki yarayı, kulağının kaybını -ya da drowun kafası üzerine konan büyük ödülü- reddedemezdi.</p>

      <p class="calibre2">Dove onun bu sessiz düşüncelerini sezip anlamıştı. "Maldobar halkı, katliam hakkındaki gerçekleri öğrendiklerinde drowun getirilmesinden bu denli bir heyecan duymayacaklar," dedi, "ve tahmin ederim ki ödeme konusunda da."</p>

      <p class="calibre2">Roddy ona bir bakış fırlattı, fakat onun mantığını çürütemezdi. Dove'un grubu Maldobar'a yola çıktığında, Roddy McGriztle da onlara katıldı.</p>

      <p class="calibre2">Drizzt, o günün geç vakitlerinde, takipçilerinin nerede olduğunu kendisine söyleyecek birşeyler bulmak için dağ yamacına yeniden indi. Kellindil'in bıraktığı şişeyi bularak, çekingenlikle yaklaştı, yanındaki nesneyi, cinden aldığı, ilk karşılaşmalarında elfin yayının telini kesmek için kullandığı ufak kamayı görünce rahatlamıştı.</p>

      <p class="calibre2">Şişenin içindeki sıvının tatlı bir kokusu vardı, ve gırtlağı kaya tozundan neredeyse parçalanmış derecede kuru olan Drizzt, memnuniyetle büyük bir yudum aldı. Drizzt'in vücuduna onu adeta tazeleyen ve hayat veren, ürpertici bir serinlik yayıldı. Birkaç gündür pek az bir şey yemişti, ama şu anda ufalmış gibi görünen vücuduna kaybettiği güç hızla geri gelmekteydi. Yırtılan bacağı bir an için hissizleşti, ardından Drizzt, onun da güçlenmeye başladığını hissetti.</p>

      <p class="calibre2">Ardından bir yorgunluk dalgası Drizzt'in vücudunu kapladı, ve yakınlardaki bir kayanın gölgesine hareketlenerek dinlenmek için oturdu.</p>

      <p class="calibre2">Uyandığında gökyüzü karanlık ve yıldızlarla doluydu, kendini çok daha iyi hissediyordu. Çığ oluşturduğu sırada yırtılmış olan bacağı bile, bir kez daha ağırlığını kaldırabilecek duruma gelmişti. Drizzt, iksiri ve kamayı kendisine kimin bıraktığını biliyordu, ve şimdi iyileştirme iksirinin özelliklerini gördüğünde şaşkınlık ve kararsızlığı daha da fazlalaşmıştı.</p>

      <p class="calibre2"></p>

      <p class="calibre2"></p>
    </div>

    <h1 id="sigil_toc_id_3">BÖLÜM 3</h1>

    <div class="s2">
      <p class="calibre2"><span class="none5">Bu ... olum o takılan pek çok ve çeşitli isimlerdir.</span></p>

      <p class="calibre2"><span class="none5">Hangisidir bilmem... ve umursamıyorum.</span></p>

      <p class="calibre2"><span class="none5">…</span></p>

      <p class="calibre2"><span class="none5">Drizzt Do'Urden</span></p>
    </div>

    <div class="s">
      <p class="calibre2"></p>

      <p class="calibre2">Dünyadaki tüm çeşitli insan toplulukları için, hiçbir şey, Tanrı kavramı kadar ulaşılmaz, derin bir şekilde kişisel ve kontrolcü değildir. Anayurdumdaki kişisel tecrübelerim, acımasız droıv Tanrıçası, Örümcek Kraliçe Lloth etkileri dışında bu olağanüstü varlıklar hakkında bir şey göstermemişti.</p>

      <p class="calibre2">Lloth'un yaptığı katliama tanık olduktan sonra, davranış kurallarını zorlayan ve tüm bir toplumun ana kurallarını yaratan bir Tanrı kavramını kucaklamaya hazır değildim. Ahlak, içten gelen bir güç değil miydi, ve öyleyse kuralları, zorlanmak yerine içten gelmemeli miydi?</p>

      <p class="calibre2">Böylelikle Tanrılar meselesi ortaya çıkar: Bu isimlendirilmiş varlıklar, gerçek anlamıyla varolan varlıklar mıdır, yoksa ortak inançların ortaya çıkışı mıdır? Kara elfler, Örümcek Kraliçenin kurallarını uyguladıkları için mi kötüdür, yoksa Lloth, droıularm doğal kötülüğünün bir dışa vurumu mudur?</p>

      <p class="calibre2">Aynı şekilde, Buzyeli Vadili barbarlar tundralarda savaş için hücum edip, Savaşların Lordu Tempus'a seslenirken, Tempus'un öğretilerini mi uyguluyorlardır yoksa, Tempus yalnızca hareketlerine vermiş oldukları bir isim midir?</p>

      <p class="calibre2">Buna ne ben, ne de farkettiğim gibi hiç kimse -özellikle de belirgin Tanrıların rahipleri gibi- ne kadar yüksek sesle karşı koyarlarsa koysunlar, cevap veremez. En sonunda, bir vaizin en büyük üzüntüsü olduğu gibi, Tanrının seçimi kişiye özeldir, ve bu bağlılık kişinin kendi içsel prensiplerine bağlıdır. Bir din görevlisi, zorlayabilir ya da öğrencisi olacakları kandırabilir, ama hiçbir mantıklı kimse gerçek anlamda bir Tanrı figürünün kurallarını, kendi çıkarlarına ters düşüyorsa izlemez. Ne ben, Drizzt Do'Urden, ne de babam Zaknafein, Örümcek Kraliçe'nin öğrencileri olamadık. Ve daha sonraki yıllarda arkadaşım olan, Buzyeli Vadili Wulfgar, savaş Tanrısına kimileyin yakarsa dahi, kudretli savaş çekicini kullandığı zamanlar dışında bu Tempus denen Tanrıyı memnun edecek bir şey yapmamaktadır.</p>

      <p class="calibre2">Diyarların Tanrıları pek çok ve çeşitlidir... ya da bunlar aynı varlığa aittir.</p>

      <p class="calibre2"></p>
    </div>

    <div class="s1">
      <p class="calibre2"><span class="none6">11</span></p>
    </div>

    <div class="s">
      <p class="calibre2"><span class="none7">Kış</span></p>

      <p class="calibre2">Drizzt, pek çok günler boyunca, kayalıklı dağ yollarından ilerleyerek, kendi ile çiftçi köyü -ve de kötü hatıralar- arasına bırakabildiği kadar uzun bir mesafe koydu. Kaçma kararı bilinçli olmamıştı; eğer Drizzt yaşadıkları bu denli yoğun olmasa, elfin hediyelerindeki, iyileştirme iksiri ve geri verilen kamadaki merhametliliğin ve gelecekteki olası bir dostluğun farkına varabilirdi.</p>

      <p class="calibre2">Ama Maldobar'ın hatıraları ve drowun omuzlarına binen suçluluk kolayca yadsınacak gibi değildi. Tarım kasabası, gittikçe daha çaresiz olarak gördüğü, bir ev bulma arayışında başka bir durak olmuştu. Drizzt, karşılaşacağı diğer kasabaya nasıl gideceğini merak ediyordu. Bir trajedinin olma olasılığı onun için çok açıktı. Barghestlerin varlığının olağan dışı bir durum olduğunu, bu tür yaratıkların var olmaması halinde, karşılaşmalarının tamamen farklı gelişebileceğini durup düşünmemişti bile.</p>

      <p class="calibre2">Hayatının bu zor anında, Drizzt'in tek düşüncesi, kafasında durmaksızın tekrarlanan ve kalbini deşen tek bir kelimede odaklanmıştı: "drizzit."</p>

      <p class="calibre2">Yol, Drizzt'i dağlarda geniş bir geçide ardından da gürleyen bir nehirin epey yukarısında sislerle kaplı dik ve kayalık bir vadiye yöneltmişti. Hava gittikçe soğuyordu, bu Drizzt'in anlam veremediği bir şeydi, ve nemli buhar, drowa kendini iyi hissettiriyordu. Kayalık yamaç boyunca, günün büyük bir vaktini alan bir iniş gerçekleştirip, çağıldayan nehrin yatağına ulaştı.</p>

      <p class="calibre2">Drizzt, Karanlıkaltı'nda da nehirler görmüştü, ama hiçbiri bununla karşılaştırılamazdı. Rauvin nehri, kayaların üzerinden atlayarak, havaya su zerrecikleri fışkırtıyordu. Büyük kayaların etrafında dolanıyor, ufak taşların arasında köpükler çıkartarak ardından birdenbire, drowun boyunun beş katı derinliklere dalıyordu. Drizzt, bu ses ve görüntü karşısında büyülenmiş, ayrıca bu yerin bir sığınak olarak kullanılabilme olasılıklarını da görmüştü. Nehir kenarı boyunca ana yatağın sularının çekilmesi ile oluşan, ufak havuzlar bulunuyordu. Burada ayrıca, nehrin suları ile boğuşmaktan yorgun düşmüş balıklar da dinleniyordu.</p>

      <p class="calibre2">Bu görüntü Drizzt'in midesinden bir gurultunun yükselmesine neden oldu. Bir eli öne doğru atılmak üzere ilerde, havuzlardan birinin yanında eğildi. Güneş ışığının sudaki kırılmasını anlaması birkaç denemesini almıştı fakat o bu oyunu anlayacak kadar hızlı ve zekiydi. Drizzt'in eli aniden suya saplandı, ve otuzotuzbeş santim boyundaki alabalıkla çıktı.</p>

      <p class="calibre2">Drizzt balığı taşların üzerinde sektirerek fırlattı ve ardından bir tane daha yakaladı. Bu gece, çiftçi köyünden ayrıldığından beri ilk defa iyi yiyecekti, ve bölgede susuzluğunu giderecek kadar bol temiz ve soğuk su vardı.</p>

      <p class="calibre2">Bölgeyi bilenler bu yeri Ölü Ork Geçidi olarak adlandırmıştı. Gerçi, bu isim yanlış koyulmuş sayılırdı çünkü gerçekten de bu kayalık vadide insanlara karşı savaşan yüzlerce orkun ölmesine karşın, binlercesi hâlâ buralarda, dağlardaki mağaralarda, davetsiz misafirlere saldırmak için yerleşmişlerdi. Buraya pek az kişi gelirdi ve bunların hiç biri bilinçli değildi.</p>

      <p class="calibre2">Tüm bunlardan habersiz Drizzt için, yemeğe ve suya kolay ulaşımı olan, ve kendini soğuktan koruyan rahatlatıcı sise sahip vadi mükemmel bir sığınma alanıydı.</p>

      <p class="calibre2">Drow günlerini pek çok kayanın koruyucu gölgesinde kıvrılıp, balık tutmayı ve yiyecek peşinde koşmayı gece saatlerine bırakmaya tercih ederek geçiriyordu. Bu gece yaşam tarzını, hiçbir şekilde eski yaşantısına bir geri dönüş olarak görmüyordu. Karanlıkaltı'ndan dışarı ilk çıktığında, yeryüzü sakinleri arasında yaşayacağına karar vermiş, ve bu şekilde, gün ışığına uyum sağlamaya çalışırken türlü acılar çekmişti. Drizzt'in artık bu tür hayalleri yoktu. Artık yapacakları için gece saatlerini tercih ediyordu çünkü geceler hem hassas gözlerine daha az acı veriyor hem de biliyordu ki palaları ne kadar az gün ışığına maruz kalırsa, üzerindeki büyüyü de o kadar uzun süre koruyabilirdi.</p>

      <p class="calibre2">Buna karşın Drizzt'in, yeryüzü sakinlerinin neden günışığını tercih ettiklerini anlaması fazla vaktini almadı. Güneşin ısıtıcı ışınlarının altında, soğuk olmasına karşın hava daha tahammül edilebilirdi. Geceleri ise, Drizzt sislerle kaplı vadiden esen dondurucu soğuktan sıklıkla korunacak bir yer bulması gerektiğinin farkına vardı. Kış, kuzey topraklarına hızla yaklaşıyordu fakat, Karanlıkaltı'nın mevsimsiz dünyasında büyümüş drow, bunu bilemezdi.</p>

      <p class="calibre2">Rüzgarın kuzeyden dondurucu bir soğukla drowun ellerini uyuşturduğu böyle bir gecede, Drizzt çok önemli bir gerçeğin farkına vardı. Bir sarkıtın yanında kıvrılmış Guenhwyvar'ın yanında olmasına karşın, Drizzt duyduğu acının dayanılmaz bir hal aldığını hissediyordu. Şafak sökümüne daha saatler vardı ve Drizzt, ciddi anlamda acaba gün doğuşunu görebilecek kadar yaşayıp yaşayamayacağını merak ediyordu.</p>

      <p class="calibre2">"Çok soğuk, Guenhwyvar," diye kekeledi, birbirine çarpan dişlerinin arasından. "Çok soğuk."</p>

      <p class="calibre2">Kaslarını gerdi ve kaybettiği kan dolaşımını yerine getirebilmek için hızla hareket etmeye başladı. Ardından, sıcak olan zamanları hatırlamaya, umutsuzluğunu yenip, vücudunun soğuğu unutmasını sağlamak için kandırmaya çalışarak kendini zihinsel olarak hazırladı. Bir tek düşünce açıkça kendini belli ediyordu, Menzoberranzan Akademisinin mutfakları. Her zaman sıcak olan Karanlıkaltı'nda Drizzt, ateşi hiçbir zaman bir ısı kaynağı olarak düşünmemişti. Daha evvelden Drizzt hep ateşi bir pişirme biçimi, aydınlatma yöntemi ve de bir saldırı aracı olarak görmüştü. Oysa şimdi, drow için daha büyük önem kazanmıştı. Rüzgarlar gittikçe daha soğuk esmeye başladıkça, Drizzt korkuyla, kendisini hayatta tutabilecek tek şeyin ateş olduğunun farkına vardı.</p>

      <p class="calibre2">Kolay tutuşabilecek bir şeyler bulabilmek için etrafına bakındı. Karanlıkaltı'nda iken mantar saplarını yakardı ama yeryüzünde yeterince büyük mantarlar yetişmiyordu. Ama burada bitkiler, Karanlıkaltı'nın ağaçlarından daha büyük ağaçlar vardı.</p>

      <p class="calibre2">"Bana...dal getir," dedi Drizzt, Guenhwyvar'a, tahta veya ağaçlar hakkında hiçbir kelime bilmediğinden. Panter onu meraklı bakışlarla süzdü.</p>

      <p class="calibre2">"Ateş," dedi Drizzt, yalvarırcasına. Ayağa kalkmaya çalıştı ama bacaklarının ve ayaklarının uyuşmuş olduğunu farketti.</p>

      <p class="calibre2">O zaman panter anladı. Guenhwyvar, bir kez kükredi ve ardından gecenin içine karıştı. Koca kedi neredeyse, kimin hazırladığını bilmediği üstüste yığılmış girişin tam önündeki dal ve çalılara takılıp sendeliyordu. O sırada hayatta kalmak endişesi içinde olan Drizzt, kedinin nasıl bu kadar çabuk döndüğünü sorgulamadı bile. Drizzt, uzun dakikalar boyunca kamasını bir taşa vurarak başarısızca bir ateş yakmaya çalıştı. Sonunda esen rüzgarın, kıvılcımın bir ateş oluşturmasını engellediğini farkederek, ocağı daha korunaklı bir yere taşıdı. Artık bacakları ağrı içindeydi ve salyası duj daklarında, çenesinin üstünde donmuştu.</p>

      <p class="calibre2">Sonra kuru yığına bir kıvılcım sıçradı. Drizzt bir yandan rüzgarın hızla gelip ateşi söndürmesini engellemek için elleriyle ateşin etrafını kapadı ardından ufak alevi canlandırmak için hafifçe üfledi.</p>

      <p class="calibre2">"Alevler yükseldi," dedi bir elf, arkadaşına.</p>

      <p class="calibre2">Hâlâ kendinin ve elf dostlarının drowa yardım etmelerinin iyi bir şey olup olmadığını düşünen Kellindil, ağırca başını sallayarak onayladı. Dove ve diğerleri, Sundabafa doğru yola çıkarken Kellindil, Maldobar'dan geri dönüp Ölü Ork Geçidinde yaşayan, kendi türdeşi küçük bir elf ailesine rastlamıştı. Onların tecrübelerinin yardımıyla, elf drowu bulmakta hiç zorlanmamış, ve akrabalarıyla birlikte, son birkaç hafta boyunca merakla gözlemişlerdi.</p>

      <p class="calibre2">Drizzt'in zararsız hayat biçimi temkinli elfin şüphelerini yok edememişti.</p>

      <p class="calibre2">Ne olursa olsun, Drizzt görünüşte ve ün olarak 'kara' bir drowdu.</p>

      <p class="calibre2">Buna rağmen, Kellindil'in uzaktaki parıltıyı gördüğündeki iç çekişi rahatlama doluydu. Drow donmayacaktı; Kellindil, drowun böyle bir kaderi haketmediğine inanıyordu.</p>

      <p class="calibre2">Gecenin ilerleyen vakitlerinde yemeğini yedikten sonra, Drizzt, vücut ısılarını paylaşmaktan memnun olan Guenhwyvar'a yaslanarak, soğuk havada parıldayan yıldızları izlemeye başladı. "Menzoberranzan'ı hatırlıyor musun?" diye sordu pantere. "İlk karşılaştığımız zamanı hatırlıyor musun?"</p>

      <p class="calibre2">Guenhwyvar, onu anlamışsa dahi bunu belirtecek bir şey yapmadı. Esneyip, yuvarlanarak Drizzt'ten uzaklaştı ve başını öne uzanmış iki pençesinin üzerine yasladı.</p>

      <p class="calibre2">Drizzt gülümsedi ve panterin kulağını sertçe kaşıdı.</p>

      <p class="calibre2">Guenhwyvar ile Akademinin büyücülük okulu Sorcere'de, panter, Drizzt'in öldürdüğü tek drow olan Masoj Hun'ett'in elindeyken karşılaşmıştı. Drizzt, bu olayı düşünmemeye çalışıyordu; özellikle ateşin parıldayarak yandığı ve parmak uçlarını ısıttığı bu gece kötü hatıralara uygun değildi. Doğduğu yerde karşılaştığı pek çok korkunç şeye karşın, Drizzt orada mutluluk verecek bazı olaylar yaşamış, pek çok işe yarar ders almıştı. Hatta, Masoj dahi, onun olacağına inandığından çok daha fazla, kendisine, şu anda işine yarayacak şeyler öğretmişti. Çatırdayan alevlere baktığında, Drizzt, eğer çıraklık görevleri gereği mum yakmak zorunda olmasa, bir ateşin nasıl yanacağını dahi bilmediği fikri ile düşünceye daldı. Hiç şüphesiz bu bilgi onu donarak ölmekten kurtarmıştı.</p>

      <p class="calibre2">Düşünceleri bu çizgide ilerlediği için Drizzt'in yüzündeki gülümseme fazla kalıcı olmadı. Bu işe yarayan dersin birkaç ay ardından, Drizzt, Masoj'u öldürmek zorunda kalmıştı.</p>

      <p class="calibre2">Drizzt, yeniden arkasına yaslanıp iç çekti. Tehlikenin ya da akıl karıştırıcı bir dostluğun yakında olmadığı o anda, belki de bu drowun hayatındaki en sade andı, ama hayatındaki karmaşalar onu hiç bu denli şaşırtmamıştı.</p>

      <p class="calibre2">Bir süre sonra, büyük bir kuş, yuvarlak kafasının üzerinde öbek öbek boynuzumsu tüylere sahip bir baykuş, birdenbire kafasının üzerinden geçerek içeri daldığında, bütün bu dingin düşüncelerinden sıyrıldı.</p>

      <p class="calibre2">Drizzt, rahatlama konusundaki beceriksizliğine güldü; kuşun tehdit oluşturmadığını anladığı anda, ayağa fırladı ve kamasıyla palasını çıkardı. Guenhwyvar da, bu onları şaşırtan kuşa doğru harekete geçti ama tamamen farklı bir biçimde. Birdenbire ayağa kalkmış ve yolundan çekilmiş Drizzt'in yanından ateşin sıcaklığına doğru yöneldi, gerindi ve esnedi.</p>

      <p class="calibre2">Baykuş, görünmeyen esinti ile sessizce uçarak, Drizzt'in iniş yaptığı duvarın tam aksi yönünde, nehirin oluşturduğu vadideki sisle yükseldi. Kuş, gecenin içinden, bir dağ yamacındaki, yapraklarını hiç dökmeyen çalılıklara doğru ilerleyerek, üç ağacın yüksek dalları arasına yerleştirilmiş, tahta ve ipten bir köprüde dinlendi. Gagası ile tüylerini düzelttiği kısa sürenin ardından, bu tür nedenler için köprüye yerleştirilmiş ufak gümüş çanı çaldı.</p>

      <p class="calibre2">Kısa bir süre sonra, kuş çanı bir daha çaldı.</p>

      <p class="calibre2">"Geliyorum," diye bir ses yükseldi aşağıdan. "Sabırlı ol Hooter. Bırak da kör adam kendine en uygun olan adımlarla ilerlesin!" Sanki anlamışçasma, ve bu oyundan zevk alarak, baykuş çanı üçüncü kez çaldı.</p>

      <p class="calibre2">Büyük ve kalın gri bir bıyığa, beyaz gözlere sahip yaşlı bir adam köprüde belirdi. Kuşa doğru sendeleyerek ilerledi. Montolio, -kendi seçimiyle-, son yıllarını dağlarda yalnız başına, sevdiği yaratıklarla (ki insanları, elfleri, cüceleri ya da diğer akıllı ırkları bunlar arasında saymıyordu) geçirmekte olan çok ünlü bir korucuydu. Yaşının geçginliğine rağmen, Montolio hâlâ uzun boylu ve dik görünüyordu, oysa yıllar bu yalnız yaşayan adamdan çok şey alıp götürmüştü, elini yaklaşmakta olduğu kuşun pençesine benzer bir şekilde kırıştırıp havaya kaldırarak ilerliyordu.</p>

      <p class="calibre2">"Sabret, Hooter," diye mırıldandı defalarca. Çevikçe, tehlikeli görünen köprüden ilerleyişini gören biri onun kör olduğunu tahmin edemezdi, ve Montolio'yu tanıyan biri onu bu şekilde tarif etmezdi. Bunun yerine, gözlerinin işlemediğini söylerler ama hemen onun işleyen gözlere ihtiyacı olmadığını da eklerlerdi. Yetenekleri, bilgisi ve tüm hayvan dostlarıyla, yaşlı korucu, normal görüşe sahip kişilerden çok daha iyi bir şekilde bu dünyayı "görüyordu".</p>

      <p class="calibre2">Montolio, elini öne uzattı ve bunu gören büyük baykuş adamın kalın deriden kolluğunun üzerine sıçrayarak dikkatle indi.</p>

      <p class="calibre2">"Drowu gördün mü?" diye sordu Montolio.</p>

      <p class="calibre2">Baykuş bir hu sesiyle yanıt verdi, artından daha karmaşık huut ve huu sesleriyle devam etti. Montolio, hepsini tartarak dinledi. Dostlarının, özellikle de bu geveze baykuşun yardımıyla korucu pek çok günler boyunca drowun hareketlerini, bir kara elfin neden vadiye gelmiş olabileceği merakıyla gözlemlemişti. Başlangıçta Montolio, drowun bir şekilde, bölgedeki ork şefi Graul ile ilişkide olduğunu düşünüyordu, ama zaman geçtikçe korucu, başka şeylerden şüphelenmeye başladı.</p>

      <p class="calibre2">"Bu iyiye işaret," diye yorumda bulundu Montolio, baykuşun, drowun daha ork kabileleriyle ilişkiye geçmediği konusunda güvencesinden sonra. Kara ciflerle işbirliği yapmadan da Graul yeterince kötüydü.</p>

      <p class="calibre2">Korucu, hâlâ, orkların neden drowu aramaya başlamadığını bilmiyordu. Muhtemelen daha onu görmemişlerdi. Drow farkedilmemek için hayat biçimini değiştirmiş, bu geceye kadar ateş yakmamış ve yalnızca gün batımından sonra dışarı çıkmıştı. Montolio, daha büyük bir ihtimalle, orkların drowu gördüğünü ama ilişki kurma cesaretini henüz bulamadıklarını düşündü.</p>

      <p class="calibre2">Her iki şekilde de tüm bu olanlar, yaklaşan kış için evini düzenlemekte olan korucu için aklını dağıtabileceği iyi bir şeydi. Drowun varlığından korkmuyordu -Montolio fazla birşeyden korkmazdıve eğer orklarla drow birlikte değillerse, bundan ortaya çıkacak tartışma, seyretmeye değerdi.</p>

      <p class="calibre2">"izinlisin," dedi korucu, halinden şikayetçi baykuşu memnun etmek için.</p>

      <p class="calibre2">"Git ve birkaç fare avla!" Baykuş hemen havalandı, önce köprünün altından, sonra da üstünden geçerek, gecenin içine doğru uçtu.</p>

      <p class="calibre2">"Yalnızca drowu gözlesinler diye yolladığım fareleri yememeye dikkat et!" diye kuşun ardından seslendi Montolio ve daha sonra bir kahkaha atıp, grileşmiş saçlarını hızla sallayarak köprünün sonundaki merdivene döndü. Aşağı inerken, yakın bir zamanda, kılıcını kuşanarak bu kara elfin civarda ne yapmaya çalıştığını öğrenmeye gideceğine dair yemin etti.</p>

      <p class="calibre2">Yaşlı korucu bu türden pek çok sözler vermişti.</p>

      <p class="calibre2">Sonbaharın uyarıcı rüzgarları hızla yerini kışın katliamına bıraktı. Gri bulutların ne anlama geldiğini anlamak Drizzt'in fazla vaktini almamıştı, ama bu sefer fırtına yağmur değil de kar şeklinde kendini gösterdiğinde, drow gerçekten şaşırmıştı. Dağların tepelerinde beyazlığı görmüş ama incelemek üzere yukarılara çıkmamış ve bunun kayaların oluşturduğu bir renk olduğunu farzetmişti. Ama şimdi Driizzt, beyaz tanelerin vadiye inişini izliyordu; nehir suları içinde kayboluyor, fakat kayaların üzerinde birikiyorlardı.</p>

      <p class="calibre2">Kar hızlanıp da bulutlar daha da aşağı indiklerinde, Drizzt korkunç bir gerçeğin farkına vardı. Çabucak Guenhwyvar'ı yanına çağırdı.</p>

      <p class="calibre2">"Daha iyi bir barınak bulmalıyız," diye açıkladı yorgun görünen pantere. Guenhwyvar daha yalnızca bir gün evvel Astral boyuttaki evine geri dönebilmişti. "ve onu yakacak odunla doldurmalıyız."</p>

      <p class="calibre2">Nehrin o yakasında pek çok mağara diziliydi. Drizzt, yalnızca derin ve karanlık değil fakat aynı zamanda yüksek bir kayayla rüzgarın da içine giremediği bir mağara buldu. İçeri girdi ve gözlerinin, karın parlaklığından karanlığa alışması için bir an durakladı.</p>

      <p class="calibre2">Mağaranın tabanı düzgün değildi ve tavan yüksek sayılmazdı. Ortalıkta büyükçe kayalar gelişigüzel dağılmıştı ve kenarda, bir tanesinin yanında, başka bir odayı işaret eden, karanlık bir gölge gördü. Kolunun altına yerleştirdiği çıraları yere bırakıp, oraya doğru ilerledi, daha sonra aniden durdu, hem o hem de Guenhwyvar başka bir varlığı sezinlemişti.</p>

      <p class="calibre2">Drizzt palasını çekti, kayanın yanından kayarcasma ilerledi ve etrafına, arkasına baktı. Gece görüşüyle, mağarada yerleşen diğer varlığın, drowdan büyükçe, sıcaklık gösteren bir şekilde parlayan topun görünmesi zor değildi. Drizzt, onun ne olduğunu hemen anlamıştı, ama ona uygun bir ad veremiyordu. Daha önceleri pek çok kez bu yaratığı uzaktan görmüştü, beceriyle -ve de iriliğine karşın akıl almaz bir hızla- nehirden balık avlarken seyrettiğinde.</p>

      <p class="calibre2">Adı her ne olursa olsun, Drizzt'in onunla mağara içinde dövüşmeye niyeti yoktu; çevrede daha kolay ulaşabileceği başka delikler vardı.</p>

      <p class="calibre2">Buna karşın koca kahverengi ayının aklında başka fikirler varmış gibi görünüyordu. Yaratık birdenbire kıpırdandı, çığ gibi gürültülü kükremesi mağarayı doldururken, pençe ve dişleri iyice belirgin hale gelip, arka bacaklarının üzerinde doğruldu.</p>

      <p class="calibre2">Panterin astral bir yansıması olan Guenhwyvar, ayıyı, zeki ve kedilerin çekinmesi gereken eski bir düşmanı olarak tanıyordu. Buna rağmen cesur panter, Drizzt'in tam önünde, efendisinin kaçmak istemesi halinde koca yaratığa saldırmak için durdu.</p>

      <p class="calibre2">"Hayır, Guenhwyvar!" diye emretti Drizzt, ve kediyi geri çekerek kendini öne sürdü.</p>

      <p class="calibre2">Montolio'nün pekçok dostundan biri olan ayı, saldırmak için bir harekette bulunmadı, ama uzun zamandır beklediği uykusunun bozulmasından hoşlanmayan ayı, sertçe pozisyonunu korudu.</p>

      <p class="calibre2">Drizzt, burada anlayamadığı bir şey sezinliyordu -ayıyla kurulan bir dostluk değil- ama yaratığın bakış açısından garip bir anlayış. Kılıcını kınına sokarken kendim aptal gibi hissediyordu, fakat hissettiği anlayışı, sanki içindeki durumu ayının gözlerinden izliyormuş hissini inkar edemezdi.</p>

      <p class="calibre2">Temkinli bir şekilde, Drizzt öne doğru bir adım attı ve ayıyı tamamen bakışları altına aldı. Ayı neredeyse şaşırmış görünüyordu ama yavaş yavaş pençelerini aşağıya indirdi ve hırlayan ifadesi Drizzt'in, merak olduğunu düşündüğü başka bir ifadeye dönüştü.</p>

      <p class="calibre2">Drizzt, elini yavaşça kesesine sokarak kendine yemek olarak sakladığı bir balığı çıkardı. Onu, koklayıp çiğnemeden yutan ayıya fırlattı.</p>

      <p class="calibre2">Gene uzun süren bir bakış ortama hakim oldu, ama gerginlik düşmüştü. Ayı bir kez geğirdi, sırt üstü yattı, az sonra memnuniyetle horluyordu.</p>

      <p class="calibre2">Drizzt, Guenhwyvar'a baktı ve bu hayvanla, nasıl karşılıklı bir ilişki kurduğunu anlayamadığını belirtir bir şekilde, çaresizce omuz silkti. Göründüğü kadarıyla panter de bu karşılıklı bağın farkına varmıştı, çünkü artık Guenhwyvar'ın tüyleri kabarık değildi.</p>

      <p class="calibre2">Drizzt, mağarada geçirdiği süre boyunca, ne zaman fazladan yemeği olsa, uykuda olan ayıya bir miktar bırakmaya özen gösterdi. Bazen, özellikle de Drizzt balık bıraktığında, ayı ortalığı koklayarak yemeği midesine indirecek bir süre için uykusundan uyanıyordu. Ama daha sık olarak, hayvan yemeğe tamamen kayıtsız kalıyor, düzenli bir şekilde horlayıp bal, böğürtlenler, dişi ayılar ve uyuyan ayılar rüyalarında her ne görürse, onu düşlüyordu.</p>

      <p class="calibre2">"Bluster'ın olduğu yerde mi kalıyor?" dedi hayretle Montolio, Hooter'dan drowun ve huysuz ayının iki gözlü mağarayı paylaştığını öğrendiğinde. Montolio neredeyse düşer gibi olmuştu -ve eğer destek olan- ağaç bastonu yanında olmasa düşerdi de. Yaşlı korucu, şaşkın bir şekilde sakalını kaşıyıp bıyığını çekiştirerek oraya yaslandı.</p>

      <p class="calibre2">Ayıyı yıllardır tanıyordu, ama o bile barınağını paylaşabileceğinden emin değildi. Bluster, geçen yıllarda, Graul'un aptal orklarının öğrendiği gibi, kolayca sinirlenen bir yaratıktı.</p>

      <p class="calibre2">"Sanırım Bluster, tartışamayacak kadar yorgun," diye düşündü Montolio, ama ortada başka bir neden olduğunu biliyordu. Eğer içeri bir ork ya da goblin girmiş olsa, Bluster, hiç düşünmeden onları parçalayarak öldürürdü. Buna rağmen drow ve panter, birbiri ardına geçen günler boyunca orada, Bluster mutlu bir şekilde içeride horlarken, dışarıdaki bölmede ateşlerini yakıyorlardı.</p>

      <p class="calibre2">Daha pek çok korucu tanıyan bir korucu olan Montolio, böyle garip şeyleri görmüş veya işitmişti. Fakat bu güne değin, hayvanlarla zihinsel temasa geçebilme iç yeteneklerinin, yeryüzü elflerine, cinlere, buçukluklara, gnomelara ve de ormanlarda eğitim görmüş insanlara ait olduğunu düşünüyordu.</p>

      <p class="calibre2">"Bir kara elf, nasıl olur da bir ayı hakkında bilgi sahibi olabilir?" diye sordu Montolio yüksek sesle, sakalını kaşımaya devam ederek.</p>

      <p class="calibre2">Korucu iki olasılık üzerinde duruyordu; ya drow ırkı hakkında bildiğinden fazlası vardı, ya da bu kara elf, ırkdaşlarıyla yakın değildi.</p>

      <p class="calibre2">Elfin zaten garip olan davranışlarını göz önünde bulundurduğunda, ikinci varsayımının daha doğru olduğunu düşündü, fakat gene de emin olmak istiyordu. Ama araştırmasına ara vermek durumundaydı. İlk kar düşmüştü ve korucu, ikincinin, üçüncünün ve daha pek çoğunun sırada olduğunu biliyordu. Ölü Ork Geçidinin etrafındaki dağlarda, kar yağmaya başladıktan sonra pek az şey hareket ederdi.</p>

      <p class="calibre2">Guenhwyvar, ilerleyen haftalar boyunca Drizzt'in kurtuluşu oldu. Panterin maddesel boyutta geçirdiği zamanlarda, Guenhwyvar dondurucu derin karların içine giriyor, avlanıyor ve daha da önemlisi, geriye, hayat veren ateşi besleyecek ağaç dalları getiriyordu.</p>

      <p class="calibre2">Gene de, yerinden edilmiş drow için herşey kolay değildi. Drizzt hergün nehire inerek, düşük debili, balık avlama havuzlarındaki buzları kırıyordu. Uzun bir yürüyüş sayılmazdı ama kısa bir süre sonra derinleşip, tehlikeli hale gelerek, Drizzt'in ardındaki eğimli yoldan kayıp, dondurucu bir soğukla sarmalıyordu. Pek çok kez Drizzt, el ve ayaklarındaki tüm hisleri yitirmiş olarak mağaraya sendeleyerek girmişti. Çabucak, dışarı çıkmadan ateşi yakması gerektiğini öğrendi, çünkü geri geldiğinde, kaması ile taşı bir kıvılcım çakmak için bile tutacak gücü kalmıyordu.</p>

      <p class="calibre2">Drizzt, karnı doymuş, ateşin parıltısı ve Guenhwyvar'ın kürkü ile sarmalanmış olduğunda dahi, üşüdüğünü hissediyordu. Haftalar sonra ilk kez drow, çaresizliği arttıkça, Karanlıkaltı ve Menzoberranzan'ı terketme kararını sorgulamaya başladı.</p>

      <p class="calibre2">"Kesinlikle evsiz bir sefilim," diye şikayet ediyordu, kendine acımakta olduğu' zamanlarda sıklıkla. "Ve muhtemelen burada, donmuş olarak, yalnız başıma öleceğim."</p>

      <p class="calibre2">Drizzt, etrafındaki garip dünyada neler olup bittiğini bilmiyordu. Yeryüzüne ilk çıktığında karşılaştığı sıcaklık, bir daha geri gelecek miydi? Yoksa bu, Menzoberranzan'daki güçlü düşmanlarının kendine yönelttiği acımasız bir lanet miydi? Bu karışıklık, Drizzt'i rahatsız edici bir ikileme sürüklüyordu; Mağarada kalıp fırtınanın dinmesini mi beklemeli, (bu kış mevsimini daha başka nasıl ifade edebilirdi ki?) ya da nehirin geçtiği vadiden ilerleyerek, daha sıcak bir iklim mi aramalıydı?</p>

      <p class="calibre2">Ayrılabilir ve dağların içinden geçen yol büyük ihtimalle onu öldürebilirdi, ama sert hava ile aynı ana tesadüf eden başka bir şeyi farketti. Gün saatleri azalmış, gece uzamıştı. Acaba güneş, yerini yeryüzünü sonsuz bir karanlık ve soğuğa terkederek, tamamen terk mi edecekti? Drizzt, bu olasılıktan şüpheliydi, bu yüzden biraz kum ve çantasmdaki boş bir şişe ile, gün ve gecenin sürelerini ölçmeye başladı.</p>

      <p class="calibre2">Ölçümleri hep daha evvel gerçekleşen gün batımmı gösterdiğinde umutlan daha da dibe çöküyordu, ve mevsim daha da ortalarına geldiğinde, Drizzt'in umutsuzluğu da derinleşti. Sağlığı da zayıflıyordu. Mevsim geçişinin, kış gündönümünün farkına ilk vardığında, incelmiş ve titrer halde, gerçekten de sefil görünüyordu. Bulduklarına inanmakta güçlük çekiyordu -ölçümleri çok hassas sayılmazdı- ama geçen birkaç günün ardından, Drizzt düşen kumun ne ifade ettiğini inkar edemezdi.</p>

      <p class="calibre2"></p>
    </div>

    <div class="s1">
      <p class="calibre2"><span class="none6">12</span></p>
    </div>

    <div class="s">
      <p class="calibre2"><span class="none7">Günler uzamaya başlamıştı.</span></p>

      <p class="calibre2">Drizzt'in umutları geri gelmişti. Soğuk rüzgarlar, aylar evvel esmeye başladığında, mevsimsel farklılıklardan şüphelenmişti. Hava kötüleştikçe, ayının daha yoğun bir şekilde balık avladığını görmüştü, şimdi yaratığın soğuğu beklediğine ve soğuğu hafifletmek için yağı biriktirmiş olduğuna inanıyordu.</p>

      <p class="calibre2">Bulguları ve bu inanç, Drizzt'i bu donduran umutsuzluğun devamlı olmadığı konusunda ikna etti.</p>

      <p class="calibre2">Fakat, gündönümü hemen bir rahatlama getirmemişti. Rüzgar hızla esmeye, kar yığınlaşmaya devam ediyordu. Ama Drizzt, kararlılığına geri kavuşmuştu ve yenilmez drowu altetmek için bir kıştan fazlası gerekliydi.</p>

      <p class="calibre2">Ve -neredeyse bir gün içinde- oldu. Kar azaldı, nehir buzlardan arınmaya başlayarak akmaya, rüzgarlar ise sıcaklık getirmeye başladı. Drizzt'in içinde hayat ve umut doğmaya, anlamını bilmediği bir acı ve suçluluk duygusundan arınma hissi belirmeye başlamıştı. Drizzt, kendini saran arzuların ne olduğunu bilmiyor, buna bir ad ya da anlam veremiyordu, ama yeryüzündeki tüm doğal yaratıklar gibi, zamansız ilkbahara kendini kaptırmıştı.</p>

      <p class="calibre2">Bir sabah Drizzt, yemeğini bitirip yatmaya hazırlanırken, uzun süredir hareketsiz olan oda arkadaşı yan odadan, belirgin bir biçimde zayıf ama gene de güçlü bir şekilde dışarı çıktı. Drizzt, uykulu ayıyı dikkatle inceledi ve Guenhwyvar'ı çağırmayı ya da palasını çekip çekmemeyi düşündü. Fakat, ayı onu önemsemedi. Tam yanında hareketlendi, Drizzt'in tabak olarak kullandığı düz taşı koklayıp yaladı ve sonra sıcak gün ışığına çıkıp, mağara çıkışında durarak esneyip öylesine derin bir şekilde gerindi ki, Drizzt onun kış uykusunun sona erdiğini anladı. Drizzt, mağaranın bu tehlikeli yaratıkla daha da dolu olacağını anlamış, ve muhtemelen daha uygun olan bu havada, mağaranın dövüşmeye değmeyeceğini düşünmüştü.</p>

      <p class="calibre2">Ayı döndüğünde Drizzt ayrılmış, ama ayı, geride bırakılan son balıkla memnun olmuştu. Kısa süre sonra Drizzt, vadi duvarının birkaç yüz metre aşağısındaki, daha derin ama daha az korunaklı olan başka bir mağaraya doğru yol alıyordu.</p>

      <p class="calibre2">Kış geldiği gibi hızla geçti. Gün geçtikçe karlar eriyor ve güney rüzgarı soğuk getirmiyordu. Drizzt, kısa bir zaman sonra rahat bir düzene kavuşmuştu; karşılaştığı en büyük sorun hâlâ karla kaplı tepeden yansıyan güneş ışığıydı. Drow, yeryüzünde geçirdiği ilk aylarda hareket etmesi hatta dövüşmesine karşın, güneşe gayet iyi uyum sağlamıştı. Oysa şimdi, beyaz kar, parlak ışığı yüzüne yansıtırken, Drizzt güçlükle dışarı çıkıyordu.</p>

      <p class="calibre2">Sadece akşamları dışarı çıkıyor, gündüz saatlerini ise ayıya ve onun gibi yaratıklara bırakıyordu. Drizzt, fazla endişeli değildi; karın yakında eriyip gideceğine inanıyordu, böylece kıştan evvelki son birkaç günkü rahat yaşamına geri dönecekti.</p>

      <p class="calibre2">İyi beslenmiş, iyi dinlenmiş bir halde, gözalıcı bir şekilde parlayan ayın yumuşak ışıkları altında bir gece, Drizzt, nehrin ötesine, vadinin öte tarafına bakıyordu.</p>

      <p class="calibre2">"Orada ne var?" diye fısıldadı kendi kendine. Karın eriyişiyle nehrin hızla akmasına karşın, o akşamın erken saatlerinde Drizzt bu yolu aşabilecek bir yol bulmuştu, hızla akan suda birbirine dizili büyük kayalar.</p>

      <p class="calibre2">Gece henüz taze; ay ise daha yarı yoldaydı. Bu mevsime uygun olan bir dışarı çıkma istek ve heyecanı ile dolu olan Drizzt bakmaya karar verdi. Nehir kenarına indi ve taşların üzerinde çevikçe ilerledi. Bir insan ya da bir ork için -ya da dünyadaki pek çok diğer ırk için- bu ıslak, dengesizce dağılmış ve genelde yuvarlak taşlar böyle bir şeye atılmaya karar vermek için bile fazla çetrefilli ve tehlikeliydi, ama çevik drow bunu kolayca başardı.</p>

      <p class="calibre2">Pek çok kayanın üzerinden düşünmeden ve dikkatsizce atlayarak, nehrin diğer kıyısına ulaştı. Eğer nehrin bu kenarının, büyük ork şefi Graul'a ait olduğunu bilse, tavrı kim bilir nasıl olurdu!</p>

      <p class="calibre2">Daha vadi duvarının yarı yolundayken bir ork devriyesi, zıplayarak ilerleyen drowu gördü. Orklar, Drizzt nehirde balık avlarken, onu daha önce de görmüşlerdi. Kara elflerden korkan Graul, bu istenmeyen ziyaretçinin karla birlikte gideceğini düşünerek emrindekilere ondan uzak durmalarını söylemişti. Ama kar sona ermiş ve bu yalnız drow kalmış, ve şimdi nehiri de geçmişti.</p>

      <p class="calibre2">Graul, haberleri duyduğunda, sinirle kalın parmaklı ellerini yumruk haline getirdi. Büyük ork, bu drowun yalnız olduğu, büyük bir grubun devriyesi olmadığı inancıyla biraz rahatlamıştı. Bir gözcü ya da başına buyruk biri olabilirdi ama her ikisinin de doğurabileceği sonuçlar ork şefini memnun etmiyordu. Eğer drow bir gözcü ise, daha fazla kara elf onu izleyebilir, eğer drow başına buyruk biriyse, orkları olası müttefikler olarak görebilirdi.</p>

      <p class="calibre2">Graul, başıboş orklar arasında genelde olduğundan daha uzun süredir bir şefti. Büyük ork hiçbir risk almadan hayatta kalmayı başarabilmişti ve şimdi de Graul'un risk almaya niyeti yoktu. Kabilenin liderliğini bir kara elf eline geçirebilirdi, bu Graul'un çok değer verdiği bir pozisyondu. Graul, buna izin vermeyecekti. Kısa sure sonra iki ork devriyesi, drowu öldürmek için kesin bir emirle, kara deliklerinden dışarı gönderilmişti.</p>

      <p class="calibre2">Vadi duvarının yukarısında serin bir rüzgar esiyordu ve kar daha derindi, ama Drizzt umursamıyordu. Önünde, dağın vadisini karartan ve onu, mağaranın içinde geçen kış mevsiminin ardından gelmeye ve keşfetmeye davet eden yeşil bir alan bulunuyordu.</p>

      <p class="calibre2">Takip edildiğini fark ettiğinde, arkasında neredeyse bir millik bir yol bırakmıştı. Aslında, gözünün kenarındaki bir gölgeden fazlasını görmemişti, ama anlaşılamayan savaşçı hisleri Drizzt'e bunun ardındaki gerçeği anlatmıştı. Dik bir yamacın kenarına kadar yürüdü, kalın ağaç gövdelerine tırmanıp, yüksek bayıra doğru koşmaya başladı. Oraya vardığında, bir kıyının ardına geçti ve izlemeye koyuldu.</p>

      <p class="calibre2">Arkasındaki ağaçların arasından, izlerini dikkatle ve metotlu biçimde izleyen biri köpeğimsi, altısı insana benzeyen yedi karanlık siluet göründü. Bu mesafeden Drizzt, ırklarının ne olduğunu kestiremese de, insan olabileceklerinden şüpheleniyordu. En iyi kaçış yolunu ya da savunma alanını bulmak için etrafına bakındı.</p>

      <p class="calibre2">Drizzt palasının bir elinde, kamasının diğerinde olduğunu güçlükle farketti. Kendisini takip eden grubun yaklaştığını ve silahlarını çekmiş olduğunu açıkça gördüğünde, durdu ve düşünmeye başladı.</p>

      <p class="calibre2">Takipçilerle burada yüzleşebilir, kaygan tırmanışın son adımlarında saldırabilirdi.</p>

      <p class="calibre2">"Hayır," diye soludu Drizzt, aklına gelir gelmez bu olasılığı reddederek. Saldırabilir ve muhtemelen kazanabilirdi, ama peki bu karşılaşmanın ardından ne tür bir suçluluk taşırdı? Drizzt ne dövüşmek, ne de ilişki kurmak istiyordu. Taşıyabileceği tüm suçluluk hissini zaten taşıyordu.</p>

      <p class="calibre2">Kendini takip edenlerin, goblin diline benzer, genizden gelen seslerini duydu. "Orklar," diye dile getirdi drow sessizce, bu dili yaratıkların insanı andıran cüsseleri ile pekiştirerek.</p>

      <p class="calibre2">Fakat tanıması, drowun davranışını değiştirecek bir şey yapmadı. Drizzt, orklara karşı sevgi beslemiyordu -bu kokan şeylerle Menzoberranzan'da fazlasıyla karşılaşmıştı- ama gene de bu grupla savaşmak için bir neden ya da dayanağı yoktu. Döndü ve bir yol seçerek gecenin içinde uzaklaştı.</p>

      <p class="calibre2">Takip devam etmekteydi; orklar, Drizzt'in kendilerini atlatamayacağı kadar yakındaydı. Bir sorunun oluşmaya başladığını gördü, çünkü eğer orklar düşmanca ise, ki bağırma ve hırlamalarından Drizzt, bunun doğru olduğunu anlıyordu, o halde Drizzt, onlarla en uygun alanda savaşma şansını yitirmişti. Ay uzun zaman önce kaybolmuş ve gökyüzü şafak öncesinin uçuk mavi tonlarını almaya başlamıştı. Orklar güneş ışığını sevmezlerdi ama etrafını saran kardan yansıyan ışıkta, Drizzt neredeyse çaresizdi.</p>

      <p class="calibre2">Drow, inatla savaş seçeneğini gözardı ederek, vadinin etrafında dolanıp takibi atlatmaya çalıştı. İşte burada Drizzt, ikinci hatasını yapmıştı, çünkü bir kurdun ve daha büyük bir şeklin, bir kaya devinin eşlik ettiği ikinci bir ork birliği yolda bekliyordu.</p>

      <p class="calibre2">Bir tarafı, drowun solunda kayalık bir yamaca inen diğer tarafı ise aynı derecede dik ve kayalıklı olarak yukarı çıkan patika dümdüz ilerliyordu. Drizzt, kendini takip edenlerin, bu nereye gittiği belli yolda zorlanmayacağını biliyor, ama kör edici güneş tırmanışa geçmeden, kendini koruyacak mağarasına ulaşabilmek için yalnızca hızına güveniyordu.</p>

      <p class="calibre2">Worg diye adlandırılan kalın tüylü bir kurt, tepesindeki kayaların etrafında dönüp yoluna çıkmadan biraz önce hırıltısı ile onu uyardı. Çenesi, yüzünü ısırmak için açık duran Worg onun üzerine fırladı. Drizzt, saldırı karşısında aşağı eğilip palasını hızla çıkartarak, yaratığın kocaman gırtlağını uçtan uca yardı. Worg, dönmekte olan drowun arkasında sertçe yuvarlandı, dili ile fışkırmakta olan kanı yalıyordu.</p>

      <p class="calibre2">Drizzt, silahıyla bir kez daha vurarak onu öldürdü, ama bu sırada elinde mızraklar ve kalın sopalar tutan altı ork hızla geliyordu. Drizzt, kaçmak için arkasını döndü, ama üzerinden fırlayarak, kayalık yamaçtan yuvarlanan kayanın altında son anda çömelebildi.</p>

      <p class="calibre2">Hiç düşünmeden, Drizzt kafasının üzerinde bir karanlık küre meydana getirdi.</p>

      <p class="calibre2">Önde giden dört ork farkına varamadan, kürenin içine daldılar. Geride kalan iki silah arkadaşı, mızraklarını sıkıca tutarak etraflarına endişe ile baktılar. Bu büyülü karanlığın içinde hiçbir şey göremiyorlardı, ama kılıçların ve sopaların birbirine çarpmasına ve de vahşi bağırtılara bakılırsa içeride bir ordu savaşıyordu. Az sonra karanlığın içinden bir başka ses duyuldu, bir kedininkine benzer bir hırıltı.</p>

      <p class="calibre2">İki ork, omuzlarından arkaya bakıp, kaya devinin acele edip kendilerine ulaşmalarını dileyerek geri çekildiler. Önce ork yoldaşlarından biri ve sonra öteki korku dolu çığlıkları ile karanlığı yırtıp geldiler. İlki şaşırmış arkadaşının yanından hızla geçti, ama ikincisi başaramamıştı.</p>

      <p class="calibre2">Guenhwyvar, şanssız orkun üzerine yapıştı ve hayatını ondan yırtarcasına söküp alırken yere yapıştırdı. Panter yavaşlamamıştı, yerinden fırlayarak geride bekleyen ikisinden, çılgınca kaçmaya çalışanının üzerine atladı. Kürenin dışında kalanlar ortalığa dağılıp kayalara takılarak sendelediler, ve ikinciyi de öldüren Guenhwyvar, takip etmek için ileri atıldı.</p>

      <p class="calibre2">Drizzt, kürenin öte tarafından yara almadan dışarı çıkığında, hem palasından hem de kamasından ork kanı damlıyordu. İri ve geniş kare omuzlu, ağaç kadar kalın bacakları olan dev, kendisine doğru bir adım attığında Drizzt, hiç tereddüt etmedi. Büyük bir kayanın üzerine zıpladı ve palası önünde, ileri atıldı.</p>

      <p class="calibre2">Çevikliği ve hızı, kaya devini şaşırtmıştı; yaratık sopasına uzanmaya hatta eliyle saldırıyı durdurmaya dahi vakit bulamamıştı. Ama bu kez şans drowun yanında değildi. Karanlıkaltı'nda efsunlanmış palası, çok fazla gün ışığı görmüştü. Dörtbeş metre boyundaki devin taş gibi derisine çarptı, neredeyse ikiye bölünecekmişçesine bükülüp, sapından kırıldı.</p>

      <p class="calibre2">İlk kez güvendiği silahı tarafından ihanete uğrayan Drizzt, geriye savruldu.</p>

      <p class="calibre2">Dev hırladı ve sopasını havaya kaldırdı, ta ki siyah bir biçim kurbanına yaklaşıp, göğüs kafesine çarparak, acımasız dört pençesiyle saldırana dek, devin yüzünde şeytansı bir gülümseme vardı. Guenhwyvar, bir kez daha Drizzt'i kurtarmıştı ama devin işi tamamen bitmemişti. Panterden kurtulana kadar sopasıyla vurup, onu ezdi. Guenhwyvar, hız kazanıp tekrar üzerine atılmaya çalışıyordu ama panter yamaca indiğinde, pençelerinin kuvveti bir katman karı yerinden oynatmıştı. Kedi yuvarlanarak kayıp, düşüşten zarar görmeden kurtulduğunda, Drizzt dövüşten uzaklaşmıştı.</p>

      <p class="calibre2">Bu kez devin yüzünde gülümseme yoktu. Göğüs ve yüzündeki düzinelerce yaradan kan sızıyordu. Onun ardından, panterin gerisinde, ikinci bir uluyan worg tarafından yönlendirilen diğer ork grubu hızla yaklaşıyordu.</p>

      <p class="calibre2">Bu kadar net bir şekilde, sayıca fazla bir grupla karşı karşıya kalan Drizzt, her bilge savaşçının yaptığı gibi, geri dönüp kaçmaya başladı.</p>

      <p class="calibre2">Eğer, Guenhwyvar'dan kaçan iki ork, yamaca çıksalardı, drowun yolunu kesebilirlerdi. Fakat orklar, hiçbir zaman cesaretleri ile tanınmamışlardı, ve bu ikisi daha şimdiden yamacın kesiştiği yeri aşmış, arkalarına bakmadan kaçıyorlardı.</p>

      <p class="calibre2">Drizzt, patikada ilerleyip, aşağı inerek pantere ulaşabileceği bir yer aradı. Yamaçtaki hiçbir yer umut verici görünmüyordu. İşte bu yüzden dev arkasından kendini kaya yağmuruna tutarken aşağı dikkatli ve yavaşça inmesi gerekecekti. Patikanın yukarısına çıkmak, yaratık arkasından yaklaşmış olduğu için aynı derecede sonuçsuz görünüyordu, bu yüzden drow, patikanın yakınlarda bir yerde sona ermemesini umarak koşmaya devam etti.</p>

      <p class="calibre2">Bu sırada güneş doğu ufkundan yükselmeye başlamıştı, çaresiz drow için, ortaya çıkan sayısız sorundan yalnızca biriydi bu.</p>

      <p class="calibre2">Talihin kendisine karşı olduğunu anlayan Drizzt, patikanın keskin virajını dönmeden, bir şekilde yolun sonuna geldiğini biliyordu. Yuvarlanmış kayalar çoktan yolu kapatmıştı. Drizzt durdu ve zamanın kendi aleyhinde olduğunu bilerek çantasını açtı.</p>

      <p class="calibre2">Worg liderliğindeki ork grubu devin yanına gelmişti, ikisi de birbirinin varlığından güven kazanıyordu. Önde vahşi Worg, beraber ilerlemeye başladılar.</p>

      <p class="calibre2">Keskin bir dönüş sırasında yaratık hızlandı, tökezledi ve kement şeklinde ipe takıldığında durmaya çalıştı. Worglar aptal yaratıklar değilllerdi ama bu, drow, yuvarlak bir kayayı kenardan aşağı ittiğinde doğacak sonuçlan idrak edememişti.</p>

      <p class="calibre2">Halat gerginleşip de kaya yaratığı uçurarak yamaçtan aşağıya yuvarlayana kadar olanları anlayamamıştı.</p>

      <p class="calibre2">Bu basit tuzak mükemmel bir sonuca ulaşmıştı ama, Drizzt'in elde etmeyi umduğu tek avantaj da buydu. Arkasındaki yol kapalıydı ve iki yanındaki iniş ve çıkışlar kaçabilmesi için çok sertti. Orklar ve dev, Worgun aşağı hızla düşüşünü seyrettikten sonra temkinli bir şekilde köşeyi dönüp, Drizzt ile karşı karşıya geldiklerinde drowun elinde yalnızca bir kama vardı.</p>

      <p class="calibre2">Drow şansını denemek için goblin dilinde konuşmaya çalıştı ama orkların onu dinlemeye niyeti yoktu. Drizzt'in ağzından daha ilk kelime çıktığında, bir tanesi mızrağını savurdu.</p>

      <p class="calibre2">Güneş ışığından körleşmiş drowa, silah bulanık bir şekilde göründü ama bu silah eğikti ve sakar bir yaratık tarafından atılmıştı. Drizzt, kolayca yana çekildi ve atışa kamasıyla karşılık verdi. Ork, drowdan daha iyi görebiliyordu ama yeteri kadar hızlı değildi. Kama tam gırtlağının ortasına saplandı. Ağzından anlaşılmaz sözler çıkan ork yere yuvarlandığında, yanındaki arkadaşı kamayı tutarak onu çıkardı, bunu diğer arkadaşını kurtarmak için değil, böylesine iyi bir silahı sahiplenmek için yapmıştı.</p>

      <p class="calibre2">Drizzt, kaba mızrağı eline aldı ve dev ona yaklaşırken ayağını sıkıca yere sabitledi.</p>

      <p class="calibre2">Aniden bir baykuş, devin üzerinden dalışa geçip huladı, bu, kararlı yaratığı etkilememişti. Fakat kısa bir an sonra, aniden sırtına saplanan okun hızıyla öne doğru savruldu.</p>

      <p class="calibre2">Kızgın dev etrafında döndüğünde Drizzt, titremekte olan siyah bir tüy takılı sopayı gördü. Drow, bu beklenmeyen yardımı sorgulamadı. Mızrağı tüm gücüyle, yaratığın sırtının ortasına sapladı.</p>

      <p class="calibre2">Dev karşılık vermek için hazırlanıyordu ki, baykuş tekrar dalışa geçip huladı ve bunun üzerine, devin göğsüne saplanan bir başka ok ıslık çalarak geldi. Bir başka hu sesinin ardından bir diğer ok hedefini buldu.</p>

      <p class="calibre2">Şaşkına dönen orklar, görünmeyen saldırganı bulmak için etraflarına bakındılar, ama gündüz güneşinin kar üzerindeki pırıltısı, bu gece yaratıklarına yardımcı olmuyordu. Kalbinden vurulmuş olan dev, hayatının sona erdiğini anlayamadan öylece durdu ve boş boş baktı. Drow mızrağını tekrar devin arkasına sapladı ama bu hareket yalnızca yaratığın, Drizzt'in biraz ötesine yuvarlanmasını sağladı.</p>

      <p class="calibre2">Orklar birbirlerine ve etraflarına bakarak ne yöne kaçabileceklerini hesaplamaya çalışıyorlardı.</p>

      <p class="calibre2">Garip baykuş bir kez daha, bu sefer bir orkun üzerine daldı ve dördüncü kez hu sesi verdi. Bunun sonucunu anlayan ork, ellerini sallayarak çığlık attı ve ardından onu yüzünden vuran bir okla sessizce yere düştü.</p>

      <p class="calibre2">Geriye kalan dört ork, mevkilerinden ayrılıp kaçmaya başladılar, bir tanesi yamaçtan yukarı, bir diğeri geldiği yoldan geri ve diğer ikisi Drizzt'e doğru.</p>

      <p class="calibre2">Mızrağın, beceriyle etrafında dönüşünün ardından, arkası orklardan birinin yüzüne isabet etti, bunun ardından Drizzt, dönüşü tamamlayarak, diğer orkun mızrağının ucunun yere saplanmasına neden oldu. Ork, drowu durdurmaya yetecek bir hızla alıp doğrulamayacağını anlayarak, silahım bıraktı.</p>

      <p class="calibre2">Yamaca tırmanan ork, işaret veren baykuş yaklaştığında kaderini anlamıştı. Paniğe kapılmış yaratık hu sesini duyduğunda kayalardan birinin ardına daldı, eğer daha zeki olsaydı hatasını anlayabilirdi. Devi yere deviren atışların açısı, okçunun bu yamaçta bir yerde olduğunu gösteriyordu.</p>

      <p class="calibre2">Bir ok bacağına saplanarak, dizüstü yere çöküp sırt üstü yuvarlanmasına neden oldu. Orkun hırıltısı ve yakarmaları duyulurken, görülmeyen ve göremeyen okçunun, orku göğsünden vurup onu sonsuza dek sessizliğe boğan ikinci atışını yapması için, baykuşun bir sonraki hu sesine ihtiyacı yoktu.</p>

      <p class="calibre2">Drizzt, ikinci orka mızrağının arkasıyla vurmak için yönünü değiştirdi. Göz açıp kapayana dek, drow, tutuşunu üçüncü kez ters çevirmiş, mızrağının ucunu yaratığın gırtlağından geçirip beynine saplamıştı.</p>

      <p class="calibre2">Drizzt'in ilk vurduğu ork sersemlemiş, kafasını hızla sallayarak, dövüş için yön duygusunu kazanmaya çalışıyordu. Drowun ellerinin ayı derisinden yapılmış tuniğini kavradığını hissetti, ardından, yamacın kenarından, daha önceden tuzağa düşmüş worgla aynı yolu izlerken, havanın hızla akışını hissetti.</p>

      <p class="calibre2">Ölen arkadaşlarının çığlıklarını duyan, yol üzerindeki ork, bu yolu tutmakla kendinin ne kadar zeki olduğunu düşünüp, başını eğerek hızla ilerledi.</p>

      <p class="calibre2">Fakat bir virajı dönüp de büyük kara panterin, kendisini bekleyen pençeleri ile karşılaştığında fikri hemen değişti.</p>

      <p class="calibre2">Drizzt, garip baykuş dağ yamacından aşağı dalışa geçerken, elindeki mızrağını her an fırlatmaya hazır bir şekilde, yorgunlukla taşa sırtını dayadı. Fakat baykuş, otların fışkırarak, yolun dört beş metre ileride dönüşe geçtiği yerde havada asılı kalarak mesafesini korudu.</p>

      <p class="calibre2">Yukarıdaki hareket drowun ilgisini çekti. Kör edici ışıkta zorlukla görebiliyordu, ama insana benzer bir siluetin kendisine doğru dikkatlice yol alarak ilerlediğini görmeyi başardı.</p>

      <p class="calibre2">Baykuş, drowun üzerinde daireler çizip ses çıkararak yeniden harekete koyulurken, Drizzt, temkinli fakat sinirlerine hakim bir şekilde çömeldi, bu sırada adam kayalıkların arasından kayarcasına ilerleyerek mevkilendi. Fakat baykuşun çıkardığı sesi bir ok takip etmedi. Onun yerine okçunun kendisi geliyordu.</p>

      <p class="calibre2">Koca gri bıyığı ve dağınık gri saçları ile uzun boylu, dimdik ve çok yaşlı biriydi. En ilginç olanı ise süt gibi beyaz, gözbebeksiz gözleriydi. Eğer Drizzt, adamın okçuluk gösterisine şahit olmasa, kör olduğuna inanabilirdi. Yaşlı adamın kemikleri kırılgan görünüyordu, ama Drizzt, görüntülerin kendini aldatmasına izin vermezdi. Usta okçu ağır, uzun yayını germiş ve zorlanmadan bir oku düzgünce yerleştirmişti. Drowun, bu insanın, güçlü silahı ne kadar ölümcül bir şekilde kullandığını görmek için fazla uzaklara bakmaya ihtiyacı yoktu.</p>

      <p class="calibre2">Yaşlı adam, Drizzt'in anlayamadığı bir dilde bir şey söyledi, daha sonra ikinci bir dilde, Drizzt'in anlayabildiği goblin dilinde konuştu.</p>

      <p class="calibre2">"Sen kimsin?"</p>

      <p class="calibre2">"Drizzt Do'Urden," diye yanıtladı, en azından karşılaştığı bu rakiple anlaşabileceği umuduyla.</p>

      <p class="calibre2">"Bu bir isim mi?" diye sordu yaşlı adam. Kahkaha attı ve omuz silkti. "Her ne ise, ve kim olursan ol, ve her neden burada olursan ol, pek az önemi var."</p>

      <p class="calibre2">Hareketi sezinleyen baykuş, ses çıkarıp delice dalışlar yapmaya başlamıştı, ama yaşlı adam için artık çok geçti. Guenhwyvar, virajın ardından, kolayca üzerine atlayacak bir mesafeye gelmiş, kulakları dikleşmiş, dişlerini çıkarmıştı.</p>

      <p class="calibre2">İçinde bulunduğu tehlikenin farkında görünen yaşlı adam, düşüncelerini tamamladı: "Artık tutsağımsın."</p>

      <p class="calibre2">Guenhwyvar, derinden, gırtlaktan gelen bir sesle hırlamaya başladı ve drow genişçe gülümsedi.</p>

      <p class="calibre2">"Sanmıyorum," diye yanıtladı Drizzt.</p>

      <p class="calibre2">"Dostun mu?" diye sordu yaşlı adam sakince.</p>

      <p class="calibre2">"Guenhwyvar," diye açıkladı Drizzt.</p>

      <p class="calibre2">"Büyük bir kedi mi?"</p>

      <p class="calibre2">"Oh, evet," diye yanıtladı Drizzt.</p>

      <p class="calibre2">Yaşlı adam yayını gevşetti ve okunu yavaşça, ucunu yere bakacak şekilde kaydırdı. Gözlerini kapattı, kafasını arkaya doğru yatırarak kendi içine düşecekmiş gibi bir görüntü sergiledi. Kısa bir süre sonra, Drizzt, Guenhwyvafın kulaklarının aniden dikildiğini gördüğünde, bu yaşlı adamın bir şekilde panter ile telepatik bir ağ kurmaya çalıştığını anladı.</p>

      <p class="calibre2">"Aynı zamanda iyi de bir kedi," dedi yaşlı adam kısa bir süre sonra. Guenhwyvar, baykuşun çılgına dönerek kanat çırpmasına neden olarak, topraktan dışarı çıkmış kaya kütlesinin etrafında dolandı, ve hiçbir şey yokmuşçasına yaşlı adamın yanından ilerleyerek, Drizzt'in yanında yerini aldı. Görünüşe göre panter, yaşlı adamın düşman olabileceği yönündeki tüm düşüncelerini geride bırakmıştı.</p>

      <p class="calibre2">Drizzt, Guenhwyvar'ın hareketlerini, bir mevsim önce mağaradaki ayıyla kurduğu anlaşma ile aynı şekilde merakla izledi.</p>

      <p class="calibre2">"İyi kedi," diye tekrarladı yaşlı adam.</p>

      <p class="calibre2">Drizzt sırtını kayaya yasladı ve mızrağı tutan elini gevşetti.</p>

      <p class="calibre2">"Ben, Montolio'yum," diye açıkladı yaşlı adam gururla, sanki bu isim drowun üzerinde bir etki yaratmalıymış gibi. "Montolio DeB-rouchee."</p>

      <p class="calibre2">"Memnun oldum ve elveda," dedi Drizzt ifadesizce. "Eğer tanışmamız sona erdiyse, kendi yollarımıza gidebiliriz."</p>

      <p class="calibre2">"Yapabiliriz," diye onayladı Montolio, "eğer ikimizin seçimi de buysa."</p>

      <p class="calibre2">"Bir kez daha... senin...tutsağın mı olacağım?" diye sordu Drizzt, sesinde kinaye dolu bir ifadeyle.</p>

      <p class="calibre2">Montolio'nün kahkahasındaki içtenlik, tüm şüphelerine rağmen drowun yüzünde bir gülümseme meydana getirdi.</p>

      <p class="calibre2">"Benim mi?" diye sordu yaşlı adam kuşkulu bir ifade ile.</p>

      <p class="calibre2">"Hayır, hayır, sanırım bu konuda anlaştık. Ama bugün Graul'un emrindekilerden bazılarını öldürdün, bu ork kralının cezalandırılmasını isteyeceği bir hareket. İzin ver kalemde sana bir oda sunayım. Orklar, oraya yaklaşmayacaktır."</p>

      <p class="calibre2">Yüzünde acı dolu bir gülümseme belirdi ve sanki ağzından dökülecek olan kelimelerin, aralarında bir sır olmasını dilermiş gibi, Drizzt'e doğru fısıldamak istercesine eğildi.</p>

      <p class="calibre2">"Bil ki yanıma yaklaşmazlar." Montolio, garip görünen gözlerini işaret etti. "Bunlardan dolayı benim uğursuz olduğuma inanıyorlar..."</p>

      <p class="calibre2">Montolio, düşüncelerini ifade edecek bir kelimeyi aradı ama genizden gelen bu dilin sınırları vardı ve çok geçmeden sıkılmıştı.</p>

      <p class="calibre2">Drizzt, sessizce savaşın gidişatını kafasında tekrarlamaya başladı, az sonra gerçekte nelerin olduğunu anladığında, ağzı karşı konulamaz bir heyecanla açıldı. Yaşlı adam gerçekten de kördü! Atışlarını, tepede daireler çizip hulayan baykuş yönlendirmişti. Drizzt, katledilmiş deve ve de orka baktı ama ağzı hâlâ kapanmamıştı; yaşlı adam hiç ıskalamamıştı.</p>

      <p class="calibre2">"Gelecek misin?" diye sordu Montolio.</p>

      <p class="calibre2">"Nedenleri öğrenmeliyim" -bir kez daha doğru kelimeyi bulmaya çalışıyordu.- "Bir kara elfin, kışı, ayı Bluster'la birlikte geçirmesinin nedenlerini öğrenmeliyim."</p>

      <p class="calibre2">Montolio, drowla anlaşma konusundaki yetersizliği karşısında geri çekilmişti, ama genel hatlarından, Drizzt, yaşlı adamın ne demek istediğini anlıyor, hatta, "kış" ve "ayı" gibi tanımadığı kelimeleri anlamlandırabiliyordu.</p>

      <p class="calibre2">"Ork kralı Graul'un sana karşı gönderebileceği onlarca yüz savaşçısı var," diye yorumda bulundu Montolio, drowun teklif karşısında zorlukla karşılaştığını hissederek.</p>

      <p class="calibre2">"Seninle gelmeyeceğim," diye açıkladı Drizzt, uzunca bir sürenin ardından. Aslında drow gitmek, bu inanılmaz adam hakkında bir şeyler öğrenmek istiyordu, ama Drizzt'in yoluna düşen kişilerin başına pek çok trajedi gelmişti.</p>

      <p class="calibre2">Guenhwyvar'ın alçak sesli hırıltısı, Drizzt'e, panterin kararını onaylamadığını anlatmıştı.</p>

      <p class="calibre2">"Ben sorun çıkartırım," diye açıklamaya çalıştı Drizzt, yaşlı adama, pantere ve kendisine, "Benden uzak durmanın, Montolio DeB-rouchee, sana daha çok yardımı olur."</p>

      <p class="calibre2">"Bu bir tehdit mi?"</p>

      <p class="calibre2">"Bir uyarı," diye yanıtladı Drizzt. "Eğer beni alırsan, hatta yalnızca yakınlarında kalmama izin verirsen, kasabadaki çiftçiler gibi lanetlenirsin."</p>

      <p class="calibre2">Montolio, uzaktaki çiftçi kasabası hakkında açılan bahise kulak kabartmıştı. Maldobar'da bir ailenin vahşice öldürüldüğünü ve bir korucunun, Dove Falconhand'in yardıma çağrıldığını duymuştu.</p>

      <p class="calibre2">"Lanetlenmekten korkmuyorum," dedi Montolio gülümseye çalışarak. "Pek çok...savaştan sağ çıktım Drizzt Do'Urden. Bir düzine kanlı savaştan sağ çıktım ve tam bir kışı, bir dağ yamacında kırık bir bacakla kapana kısılmış olarak geçirmeyi başardım. Bir devi tek bir kama ile öldürmeyi başardım ve... her yönde beşon kilometrelik alandaki tüm hayvanlarla dostluk kurdum. Benim için endişelenme."</p>

      <p class="calibre2">Bir kez daha anlayışlı, acı dolu bir gülümseme belirdi.</p>

      <p class="calibre2">"Ama doğrusu," dedi Montolio yavaşça, "Endişelendiğin kişi ben değilim."</p>

      <p class="calibre2">Drizzt şaşırdı ve aşağılandığını hissetti.</p>

      <p class="calibre2">"Sen kendin için endişeleniyorsun." diye devam etti Montolio. "Kendine acımak mı? Bu senin özelliklerinden birine dahi uymuyor. Bırak onu ve benimle gel."</p>

      <p class="calibre2">Eğer Montolio, Drizzt'in yüz buruşturmasını görebilse, gelecek cevabı anlayabilirdi. Guenhwyvar bunu farketti ve Drizzt'in bacağına sertçe vurdu.</p>

      <p class="calibre2">Guenhwyvar'ın hareketinden Montolio, drowun amacını anlamıştı.</p>

      <p class="calibre2">"Kedi, gelmeni istiyor," dedi. "Bir mağaradan daha iyi olacaktır," diye ekledi söz verircesine, "ve yarı pişmiş balıklardan daha iyi bir yemek."</p>

      <p class="calibre2">Drizzt, Guenhwyvar'a doğru baktı ve panter bir kez daha, bu kez hareketini daha yüksek ve ısrarlı bir hırıltı ile pekiştirerek sertçe bacağına vurdu.</p>

      <p class="calibre2">Drizzt, kendine uzaktaki çiftlik evinde meydana gelen katliamı hatırlatarak, kararından vazgeçmiyordu. "Gelmeyeceğim," dedi kararlılıkla.</p>

      <p class="calibre2">"O halde seni bir düşman ve tutsak olarak saymam gerekecek!" diye gürledi Montolio, yayını hazır duruma getirmek için gererek. "Bu kez kedin sana yardım etmeyecek, Drizzt Do'Urden!" Montolio hafifçe öne eğildi, gülümseyerek fısıldadı, "Kedi bana hak veriyor." Bu kadarı Drizzt için çok fazlaydı. Yaşlı adamın kendini vuramayacağını biliyordu ama Montolio'nün derinden işleyen büyüleyişi, belirgin şekilde güçlü olmasına karşın Drizzt'in zihinsel savunmasını yormuştu.</p>

      <p class="calibre2">Montolio'nun kale olarak tabir ettiği şeyin sıklıkla gelişmiş yaprakları hiç dökülmeyen devasa ağaçların köklerinde açılmış ağaçtan mağaralar olduğu ortaya çıkmıştı. Birbirine geçmiş dallardan oluşmuş köprüler hem savunmayı arttırıyor hem de bir şekilde mağaraları birbirine bağlıyordu, ve tüm yapıyı üstüste yığılı taşlardan oluşmuş duvarlar çevreliyordu. Drizzt, bu yere yaklaştığında, farklı yüksekliklerde ağaçtan ağaca uzanan pek çok ip ve tahtadan yapılmış köprü farketti, yerden ip merdivenlerle ulaşılan ve düzenli aralıklarla mekanik yayların yerleştirildiği köprüler.</p>

      <p class="calibre2">Fakat drow, kalenin ağaç ve topraktan oluşmasından şikayetçi değildi.</p>

      <p class="calibre2">Drizzt, Menzoberranzan'da otuz yılını kayadan yapılmış ve nefes kesen yapıtlarla çevrilmiş bir kalede geçirmişti, ama hiçbiri Montolio'nun evi gibi dost değildi.</p>

      <p class="calibre2">Yaşlı korucunun yaklaşmasını kuşlar ötüşleriyle karşıladılar. Sincaplar, hatta bir rakun bile, ağaç dalları arasında, yanına varmak için hoplayıp zıplıyorlardı fakat, Montolio'ya eşlik eden koca panteri gördüklerinde arada mesafe bıraktılar.</p>

      <p class="calibre2">"Pek çok odam var," diye açıkladı Montolio Drizzt'e, "Birçok battaniye ve pek çok yiyecek." Montolio, yetersiz goblin dilinden nefret ediyordu. Drowa söylemek ve ondan öğrenmek istediği o kadar çok şey vardı ki. Usandırıcı olmasa bile, bu kadar sade ve doğasında olumsuzluk olan, karmaşık düşünce ve hisler için yeterli ' olmayan bir dilde, bu olanaksız görünüyordu. Goblin dili öldürmek ve nefret için yüzlerce kelime barındırıyor, ama merhamet gibi daha yüce duygulara karşı gelen kelimelere yer vermiyordu. Goblin dilinde dostluk kelimesi geçici askeri bir birlikteliğe ya da daha güçlü başka bir goblinin emri altına girme anlamına gelebilirdi ve her ikisi de Montolio'nun yalnız kara elfe karşı niyetine karşılık gelmiyordu.</p>

      <p class="calibre2">O halde, diye düşündü korucu, yapılacak ilk şey bu drowa genel dili öğretmek.</p>

      <p class="calibre2">"Konuşamıyoruz" -goblin dilinde 'uygun' kelimesinin karşılığı yoktu, bu yüzden Montolio, bir tane yaratacaktı- "yani...bu dilde," diye açıkladı Drizzt'e. "ama -eğer sen de öğrenmek istersen- sana insanların kullandığı dili öğretmem ikimizin de daha çok işine gelir."</p>

      <p class="calibre2">Drizzt, kabullenmesine karşın, olacakları görmek istedi. Çiftçi kasabasından uzaklaşırken, yalnız yaşayacağına karar vermişti, ve ... bu ana kadar gayet başarılı olmuştu hem de beklediğinden daha iyi bir şekilde. Ama pratik açıdan bakıldığında teklif çekiciydi, Drizzt bölgenin genel konuşulan dilini bilmekle beladan uzak kalabileceğini biliyordu. Drow, teklifini kabul ettiğinde, Montolio'nun gülümsemesi neredeyse kulaklarına varmıştı.</p>

      <p class="calibre2">Fakat baykuş Hooter, o kadar memnun görünmüyordu. Drowla birlikte, -ya da daha doğrusu, drowun panteri ortalıktaykenbaykuş ağaçlıklarda, konforlu ortamında daha az vakit geçirebilecekti.</p>

      <p class="calibre2">"Kuzen, Montolio DeBrouchee drowu himayesine aldı!" diye bağırdı bir elf, Kellindil'e heyecanla. Kış bittiğinden beri tüm grup Drizzt'in izini arıyordu. Drowun Ölü Ork Geçidinden kaybolmasının ardından elfler, özellikle de Kellindil, başına bir dert gelmesinden, drowun Graul ve emrindekiler tarafından ele geçirilmiş olabileceğinden endişe ediyordu.</p>

      <p class="calibre2">Bu ani haberin ardından kendini toparlamakta güçlük çeken Kellindil hızla ayağa kalktı. Garip olmasıyla birlikte, efsanevi korucu Montolio'nun, tecrübesi ve tüm hayvan dostları sayesinde, davetsiz misafirleri hakkında yargıda bulunabileceğini biliyordu.</p>

      <p class="calibre2">"Ne zaman? Nasıl?" diye sordu Kellindil, nereden başlayacağım bilemeden. Eğer drow geçen aylarda onu şaşırtmışsa, yeryüzü elfi artık iyice telaşa düşmüştü.</p>

      <p class="calibre2">"Bir hafta önce," diye yanıtladı elf. "Nasıl olduğunu bilmiyorum, ama drow şu anda yanında panteri ile, Montolio'nun Korusunda geziniyor."</p>

      <p class="calibre2">"Peki, Montolio..."</p>

      <p class="calibre2">Diğer elf, endişesinin ne yöne gittiğini anlayarak sözünü kesti. "Montolio iyi durumda ve kontrol altında," diye temin etti Kellindil'i. "Drowu kendi isteğiyle yanına aldı ve görünen o ki yaşlı korucu, kara elfe dil dersi veriyor."</p>

      <p class="calibre2">"İnanılmaz..." Kellindil'in verebildiği tek yanıttı.</p>

      <p class="calibre2">"Montolio'nun Korusunu gözetim altında tutabiliriz," diye teklif etti diğer elf. "Eğer yaşlı korucunun güvenliğinden endişe duyuyorsan..."</p>

      <p class="calibre2">"Hayır," diye yanıtladı Kellindil. "Hayır, bir kez daha drow, kendisinin düşman olmadığını kanıtladı. Maldobar yakınlarında onunla karşılaştığımdan beri dostane tavrından şüpheleniyordum. Artık eminim. Artık kendi işlerimize bakalım ve drowla korucuyu da kendi işlerine bırakalım."</p>

      <p class="calibre2">Diğer elf onayladığını belirterek başını salladı, ama Kellindil'in çadırının dışında onları dinleyen ufak bir yaratık o kadar emin değildi.</p>

      <p class="calibre2">Tephanis, her akşam elf kampına, kendini rahat ettirecek şeyler ve yemek çalmak için gidiyordu. Elfler, Drizzt'i arayışlarına devam ederken ve o aralarındaki konuşmaları duyabilmek için kıvranırken, herkes gibi Ulgulu ile Kempfana'yı yok edenin nerede olduğunu merak eden cin, birkaç gün kadar önce kara elf hakkında konuşulduğunu duymuştu.</p>

      <p class="calibre2">Tephanis, ince kulaklarını hızla salladı. "Lanetolsunonundoğduğugüne!" diye fısıldadı, daha çok heyecanla bir arımnkine benzeyen sesiyle. Daha sonra neredeyse ayakları yere değmeden uzaklaştı. Ulgulu'nün yok oluşundan sonra, kaybetmek istemediği güçlü bir müttefikle bağlantı kurmuştu.</p>

      <p class="calibre2">Kısa bir süre sonra, Caroak'ı, kocaman, gümüş yeleli kış kurdunu, ev olarak adlandırdıkları yüksek tepede buldu.</p>

      <p class="calibre2">"Drowkorucuylabirlikte," diye ağzından tükürürcesine konuştu Tephanis, ve köpeğe benzer yaratık anlar gibi göründü. "Derimkiondanuzakdur. Önceki- efendilerimiöldürenoydu."</p>

      <p class="calibre2">Caroak, Montolio'nün Korusunun bulunduğu, dağlara doğru uzanan geniş araziye baktı. Kış kurdu, bu yeri iyi tanıyordu, ve oradan uzak durması gerektiğini biliyordu. Montolio DeBrouchee, her türlü hayvanla dosttu, ama kış kurtları hayvandan çok bir canavardı ve korucunun dostu değildi.</p>

      <p class="calibre2">Tephanis de Montolio'nun olduğu yere bakarken, bir kez daha bu sinsi drowla karşılaşabileceğinden endişeliydi. Onunla bir kez daha karşılaşma düşüncesi başını ağrıtmaya yetiyordu, (ki saban demirinin meydana getirdiği eziklik daha tam iyileşmemişti.)</p>

      <p class="calibre2">Geçen birkaç hafta içinde kış nasıl ilkbahara doğru ilerlediyse, Drizzt ve Montolio'nun dostluğu da aynı şekilde ilerlemişti. Bölgenin genel dili, goblin dilinden fazla farklı değildi, kelimelerdeki değişikliklerden çok vurguların değiştiği bir dildi ve Drizzt, bu dili hızla kavradı, hatta okuma yazmayı dahi öğreniyordu. Montolio da iyi bir öğretmen olduğunu göstermişti, üçüncü haftanın sonunda, Drizzt'le yalnızca genel dilde konuşmaya, ve Drizzt ne zaman bir şeyi ifade edebilmek için goblin diline başvursa sabırsızlıkla yüzünü çatmaya başlamıştı.</p>

      <p class="calibre2">Drizzt için bu, rahat yaşam ve mutluluklarla dolu, eğlenceli bir zamandı. Montolio'nun kitap kolleksiyonu sınırsızdı ve drow kendini hayal gücünün yarattığı maceraların, ejderha söylentilerinin ve kahramanlık dolu savaşların içine gömülmüş buldu. Drizzt'in tüm şüphesi, tıpkı Montolio'ya karşı duydukları gibi çoktan yokolmuştu. Hep yeşil kalan bu ağaçlıkların arasındaki barınak, gerçek bir kale, yaşlı adamsa tanıdığı en iyi ev sahibiydi.</p>

      <p class="calibre2">Bu ilk haftalar boyunca, Drizzt, Montolio'dan, hayatı boyunca kendine yardımcı olacak pek çok şey öğrenmişti. Montolio, Drizzt'in mevsimsel hava değişimlerine ait şüphelerini doğrulamış ve hatta hayvanları, gökyüzünü, rüzgarları izleyerek günbegün havayı nasıl sezebileceğini de öğretmişti.</p>

      <p class="calibre2">Bunu da, Montolio'nun düşündüğü gibi, Drizzt çabuk kavramıştı. Montolio, kendi şahit olmasa buna asla inanmazdı ama bu garip drow, bir yeryüzü elfinin özelliklerine ve belki de bir korucunun kalbine sahipti.</p>

      <p class="calibre2">"Ayıyı nasıl sakinleştirdin?" diye sordu bir gün Montolio, bu Drizzt ve Bluster'ın bir mağarayı paylaştıklarını öğrendiğinden beri aklını kurcalayan bir soruydu.</p>

      <p class="calibre2">Drizzt, gerçekten bunun cevabını bilmiyordu, çünkü kendisi de o karşılaşmada neler geçtiğini anlayamamıştı. "İlk karşılaştığımızda senin Guenhwyvar'ı sakinleştirdiğin gibi," diye yanıtladı drow, uzunca bir sürenin ardından.</p>

      <p class="calibre2">Montolio'nun gülüşü Drizzt'e, bunu yaşlı adamın, kendinden daha iyi anladığını gösterdi. "Bir korucunun kalbi," diye fısıldadı Montolio, arkasını dönerken. Olağanüstü hassas kulaklarıyla Drizzt, bu yorumu duymuş ama tam olarak anlamamıştı.</p>

      <p class="calibre2">Günler ilerledikçe Drizzt'in dersleri daha da hızlanmaya başladı. Montolio artık etrafındaki hayat, hayvanlar ve bitkiler üzerine yoğunlaşıyordu. Drizzt'e bir hayvanın nasıl yemleneceğini ve ne hissettiğini yalnızca gözlemleyerek nasıl anlayacağını gösterdi. Gerçek sınav kısa bir süre sonra, Drizzt bir böğürtlen çalılığının dış dallarını hareket ettirip de, ufak bir inin girişini bulup kızgın bir porsukla karşı karşıya geldiğinde başladı.</p>

      <p class="calibre2">Yukarıda gökyüzünde, Hooter, Montolio'yu uyarmak için bir seri çığlık atmaya başladı, korucunun ilk tepkisi gidip drow dostuna yardım etmek olmuştu. Ayı Bluster'dan daha çabuk sinirlenip, ne denli büyük olursa olsun rakibine saldırmaya istekli porsuklar, bölgedeki yaratıklardan, hatta orklardan bile daha zorluydu. Ama, Hooter'ın olanı biteni anlatmasını bekleyerek, orada kaldı.</p>

      <p class="calibre2">Drizzt'in ilk hareketi, elini hızla kamasına götürmek olmuştu. Porsuk geriledi, tıslayarak ve binlerce şikayeti belirten sesler çıkartarak korkunç dişlerini ve pençelerini gösterdi.</p>

      <p class="calibre2">Drizzt geriledi ve hatta kamasını kınına soktu. Birdenbire karşılaşmayı porsuğun bakış açısından izlemeye başladığında, hayvanın kendini son derece tehdit altında hissettiğini anlamıştı. Daha sonra, bir şekilde, Drizzt bu porsuğun yuvayı, yakında dünyaya gelecek yavrularını büyütmek için seçtiğini anladı.</p>

      <p class="calibre2">Porsuk, drowun düşünceli hareketinin karşısında şaşırmıştı. Aslında, yavrulamayı bekleyen anne bir dövüş istemiyordu, Drizzt, yuvayı gizlemek için böğürtlen çalılarının dallarını eski durumuna getirdiğinde, porsuk dört ayak üstündeki duruşuna dönerek rahatladı, kara elfin kokusunu hatırlamak için havayı kokladı ve deliğine geri döndü.</p>

      <p class="calibre2">Drizzt döndüğünde Montolio'yu gülümseyerek alkışlar bir halde buldu. "Bir korucu bile kızgına dönmüş bir porsuğu sakinleştirmekte zorlanırdı," diye açıkladı yaşlı adam.</p>

      <p class="calibre2">"Porsuğun yavruları vardı," diye yanıtladı Drizzt. "Dövüşmeye benden fazla istekli değildi."</p>

      <p class="calibre2">"Bunu nereden biliyorsun?" diye sordu Montolio, drowun gözlemlerinden şüphe duymamasına karşın.</p>

      <p class="calibre2">Drizzt, cevap vermeye koyuldu, ama sonra veremediğini gördü.</p>

      <p class="calibre2">Önce böğürtlen çalılığına ardından da Montolio'ya çaresizce baktı.</p>

      <p class="calibre2">Montolio yüksek sesle gülerek işine geri döndü. Tanrıça Mielliki'nin yolunda uzun yıllar boyunca yürümüş olan kendisi, Drizzt bilmese bile cevabı biliyordu.</p>

      <p class="calibre2">"Porsuk seni biçebilirdi, biliyorsun," dedi korucu sıkıntıyla, Drizzt'in yanına geldiğinde.</p>

      <p class="calibre2">"Yavruları vardı," diye hatırlattı Drizzt, "ve o kadar da büyük bir rakip değildi."</p>

      <p class="calibre2">Montolio'nun kahkahası onu alaya alıyordu. "O kadar büyük değil mi?" diye tekrarladı korucu. "İnan bana Drizzt, Bluster'la karşı karşıya kalmayı, bir anne porsukla karşılaşmaya tercih edersin!"</p>

      <p class="calibre2">Tecrübeli adama karşı koyacak sözü olmayan Drizzt, omuzunu silkti.</p>

      <p class="calibre2">"O zavallı kamanın, ona karşı bir savunma sağlayacağına gerçekten inanıyor musun?" diye sordu Montolio, bu kez tartışmanın yönünü değiştirme isteğiyle.</p>

      <p class="calibre2">Drizzt, cinden almış olduğu kamaya bir baktı. Gene karşı koyamazdı; bıçak gerçekten de küçüktü. Hem ona hem kendisine güldü. "Korkarım, elimdeki herşey bu," diye yanıtladı.</p>

      <p class="calibre2">"Bunun çaresine bakacağız," diye söz verdi korucu, ve bunun hakkında başka hiçbir şey söylemedi. Tüm sükûnet ve güvenine karşın, vahşi, dağlık bölgenin tehlikelerini çok iyi biliyordu.</p>

      <p class="calibre2">Korucu, Drizzt'e hiç şüphesiz güvenmeye başlamıştı.</p>

      <p class="calibre2">Montolio, güneş batmadan kısa bir süre önce Drizzt'i kaldırdı ve onu koruluğun kuzeyindeki geniş bir ağaca götürdü. Ağacın dibinde, neredeyse mağaraya benzeyen, çalılar ve de ağaç köklerini andıran bir örtü ile zekice gizlenmiş büyük bir delik bulunuyordu. Montolio, bunları yana doğru ittirdiğinde, Drizzt gizliliğin nedenini anlamıştı.</p>

      <p class="calibre2">"Bu bir cephanelik mi?" diye sordu drow şaşkınlıkla.</p>

      <p class="calibre2">"Paladan hoşlanıyorsun," diye yanıtladı Montolio, Drizzt'in kaya devinin üzerinde kırdığı silahı hatırlayarak. "Elimde iyi bir tane var," İçeri doğru kıvrıldı ve kısa bir süre boyunca arandı, az sonra, eğimli, iyi işlenmiş bir kılıçla geri çıkmıştı. Korucu çıktığında, Drizzt, dizili, olağanüstü silahları görmek için kovuğa yaklaştı. Montolio'nun elinde, düzenli olarak cilalanmış ve bakımı yapılmış, dekoratif kamalardan büyük savaş baltalarına, mekanik oklara uzanan geniş bir silah çeşidi vardı. Ağaç gövdesinin'içinde, ağacın yukarısına doğru uzanan yerde, içinde metal saplı bir mızrak, üç metre boyunda, uzun ve sivri başlı, yanından iki küçük kancalı uç çıkan mızraklar da vardı.</p>

      <p class="calibre2">"Diğer elin için bir kalkanı mı, yoksa ufak bir kamayı mı tercih edersin?" diye sordu Montolio, hayranlıkla kendi kendine mırıldanan drow, yeniden ortaya çıktığında. "Üzerinde pençeli baykuş arması olanlar haricinde herhangi birini alabilirsin. O kalkan, kılıç ve başlık benimdir."</p>

      <p class="calibre2">Drizzt, kör korucuyu yakın dövüş için böylesine giyinmiş olarak hayal etmeye çalışarak bir süre durakladı. "Bir kılıç," dedi bir süre sonra, "ya da varsa başka bir pala."</p>

      <p class="calibre2">Montolio merakla ona baktı, "Savaşmak için iki uzun kılıç," diye yorumda bulundu. "Tahminimce, aralarında düğümlenip kalman daha muhtemel."</p>

      <p class="calibre2">"Bu drowlar arasında o kadar nadir görülen bir savaş tekniği değildir," dedi Drizzt.</p>

      <p class="calibre2">Montolio şüphe etmeden omuzunu silkti ve içeri girdi. "Korkarım, bu daha çok gösteri için," dedi elinde tuttuğu fazlasıyla işlemeli bir palayı göstererek. "Eğer seçimin buysa kullanabilir, ya da bir kılıç alabilirsin. Onlardan elimde fazlasıyla var."</p>

      <p class="calibre2">Dengesini ölçmek için Drizzt, palayı aldı. Biraz fazla hafif ve muhtemelen fazlasıyla kırılgandı. Buna rağmen drow, bunu almayı tercih etti, eğimli bıçağı diğer palasına, düz ve ağır bir kılıçtan daha iyi eşlik ederdi.</p>

      <p class="calibre2">"Bunlara, senin onlara baktığın gibi bakacağım," diye söz verdi Drizzt, bu insanın kendisine ne kadar büyük bir hediye verdiğinin farkında olarak. "Ve bunları," diye ekledi Montolio'nun gerçekte ne duymak istediğini bilerek, "sadece gerektiğinde kullanacağım." "O halde onları hiç kullanmamak için dua et, Drizzt Do'Urden," diye karşılık verdi Montolio. "Barışı ve savaşı gördüm, ve temin ederim ki ilkini tercih ederim! Gel hadi dostum. Sana göstermek istediğim daha o kadar çok şey var ki."</p>

      <p class="calibre2">Drizz, palalarım bir kez daha gözden geçirdi, daha sonra onları kemerindeki kınlarına yerleştirip, Montolio'yu takip etti.</p>

      <p class="calibre2">Yaz hızla yaklaşırken, bu denli iyi ve heyecan verici bir dostlukla, hem öğretmen hem de öğrencisi, değerli derslerde ve olağanüstü olayları beklerken çok mutluydular.</p>

      <p class="calibre2">Eğer on askerinin, iki worgun ve değerli bir dev müttefiğinin kaybından öfke duyan ve sarı, kanlanmış gözleriyle, drowu bulmak için bölgeyi tarayan bir ork kralından haberdar olsalar, yüzlerindeki gülümseme nasıl da eksilirdi. Büyük ork, Drizzt'in Karanlıkaltın'a dönüp dönmediğini ya da bölgede diğer bilinen ufak elf gruplarıyla ve belki de lanet olası kör korucu Montolio ile bir olup olmadığını merak ediyordu.</p>

      <p class="calibre2">Drow, hâlâ bölgedeyse, Graul onu bulmak niyetindeydi. Ork şefi işini şansa bırakmazdı ve drowun varlığı bile risk oluşturuyordu.</p>

      <p class="calibre2">"Eh, uzun süre bekledim!" dedi Montolio, bir akşamüstünün ilerleyen vakitlerinde ciddi bir ifade ile. Drowu bir kez daha sarstı.</p>

      <p class="calibre2">"Bekledin mi?" diye sordu Drizzt, yüzündeki uykunun izlerini yok etmeye çalışırken.</p>

      <p class="calibre2">"Sen bir savaşçı mısın yoksa bir büyücü mü?" diye devam etti Montolio. "Ya da her ikisi birden mi? Pek çok özelliği bir arada taşıyanlardan mısın? Yeryüzünde yaşayan elfler böyle bilinir."</p>

      <p class="calibre2">Drizzt'in yüzü şaşkınlıkla çarpıldı. "Ben büyücü değilim," dedi gülerek.</p>

      <p class="calibre2">"Sır saklıyorsun, değil mi?" diye tersledi Montolio, fakat sert yüzündeki sorgulayıcı ifade yumuşuyordu. Dikilerek, Drizzt'in yatak odası olan kovuktan dışarı çıktı ve kollarını göğsünün üzerinde kovuşturdu. "Bu böyle olmaz. Seni yanıma aldım, ve eğer sen bir büyücü isen, bundan haberdar olmalıyım!"</p>

      <p class="calibre2">"Bunu neden söylüyorsun?" diye sordu şaşkın drow. "Bunu da nereden..." "Hooter bana söyledi!" dedi Montolio. Drizzt'in aklı gerçekten karışmıştı.</p>

      <p class="calibre2">"İlk karşılaştığımız savaşta," diye açıkladı Montolio, "çevreni ve orkların etrafındaki bölgeyi kararttın. Bunu inkar etme büyücü. Bunu bana Hooter söyledi!"</p>

      <p class="calibre2">"Bu bir büyücünün büyüsü değildi," diye karşı çıktı Drizzt, çaresizce, "ve ben bir büyücü değilim."</p>

      <p class="calibre2">"Büyü değil mi?" diye tekrarladı Montolio, "O halde bir alet mi? O halde izin ver de ona bakayım!"</p>

      <p class="calibre2">"Bir alet değil," diye yanıtladı Drizzt, "bir yetenek. En düşük seviyedekiler dahil tüm drowlar, karanlık küreleri yaratabilirler. Bu o kadar da zor bir şey değil."</p>

      <p class="calibre2">Montolio bu açıklamayı bir an değerlendirdi. Drizzt hayatına girmeden önce kara elflerle ilgili hiçbir tecrübesi olmamıştı.</p>

      <p class="calibre2">"Daha başka ne tür yeteneklere sahipsin?"</p>

      <p class="calibre2">"Peri ateşi," diye yanıtladı Drizzt. "Bu bir tür..."</p>

      <p class="calibre2">"Bu büyüyü biliyorum," dedi ona Montolio. "Ormanlarda yaşayan rahipler tarafından sıkça kullanılır. Bunu da tüm drowlar yapabilir mi?"</p>

      <p class="calibre2">"Bilmiyorum," diye yanıtladı Drizzt, dürüstçe. "Aynı zamanda yerden havalanma yeteneğim de var, ya da vardı. Bunu sadece drow soyluları gerçekleştirebilir. Korkarım bu özelliğimi kaybettim ya da yakında kaybedeceğim. Bu yeteneğim, tıpkı piıvafıvim, çizmelerim ve drowlar tarafından işlenmiş palalarım gibi, yeryüzüne çıktığım günden beri, beni yüzüstü bırakmaya başladı."</p>

      <p class="calibre2">"Dene," diye teklif etti Montolio.</p>

      <p class="calibre2">Drizzt, uzunca bir süre konsantre oldu. Gittikçe hafifleşmeye başladığını hissetti ve yerden yükseldi. Fakat havalanır havalanmaz, ağırlığı geri gelmiş ve ayakları üzerine inmişti. Ononbeş santimden fazla yükselmemişti.</p>

      <p class="calibre2">"Etkileyici," diye mırıldandı Montolio.</p>

      <p class="calibre2">Drizzt, yalnızca güldü ve beyaz saçlarını salladı. "Artık uykuma geri dönebilir miyim?" diye sordu uyku tulumuna bakarak.</p>

      <p class="calibre2">Montolio'nün başka düşünceleri vardı. Dostunu daha yakından tanımak, Drizzt'in yeteneklerinin sınırını, büyücülük ya da başka bir şey olsun, ölçmek istiyordu. Korucunun kafasında yeni bir plan şekillenmişti, ama güneş batmadan bunu harekete geçirmeliydi.</p>

      <p class="calibre2">"Bekle," diye rica etti Drizzt'e. "Güneş battıktan sonra dinlenebilirsin. Şu anda sana ve de "yeteneklerine" ihtiyacım var. Karanlık bir küreyi hemen meydana getirebilir misin, yoksa bu büyüyü oluşturmak için zamana mı ihtiyacın var?"</p>

      <p class="calibre2">"Birkaç saniye," diye yanıtladı Drizzt.</p>

      <p class="calibre2">"O halde zırhını ve silahlarını al," dedi Montolio, " ve benimle gel. Acele et. Gün ışığının avantajını kaybetmek istemiyorum."</p>

      <p class="calibre2">Drizzt, omuzlarını silkip giyinerek, korucuyu, bu ağaçlık yerleşimin az kullanılan bir bölümüne, koruluğun kuzey bölümüne doğru takip etti.</p>

      <p class="calibre2">Montolio dizlerinin üzerine çöktü ve Drizzt'i de yanına çekiştirerek çimenlik bir toprak yığınındaki ufak bir deliği işaret etti.</p>

      <p class="calibre2">"Orada bir yaban domuzu yaşamaya başladı," diye açıkladı korucu. "Ona zarar vermek istemiyorum, ama onunla temasa geçecek kadar yakınlaşmaktan da çekmiyorum. Domuzların ne yapacağını kestirmek imkansızdır."</p>

      <p class="calibre2">Uzun süren bir sessizlik oldu. Drizzt, Montolio'nün basitçe domuzun yaklaşmasını bekleyip beklemediğini merak ediyordu.</p>

      <p class="calibre2">"Hadi ilerle o halde," diye sessizliği bozdu korucu. Montolio'nün kendisinin oraya yürüyüp, davetsiz ve de ne yapacağını bilmez misafiri selamlamasını istediğini düşünerek, inanmaz gözlerle ona baktı.</p>

      <p class="calibre2">"Hadi," diye devam etti korucu. "Eğer istiyorsan karanlık küreni tam deliğin önünde oluştur."</p>

      <p class="calibre2">Drizzt anlamış, ve rahatlama dolu iç çekişi, Montolio'nün kahkahasını saklamak için dudaklarını ısırmasına neden olmuştu. Kısa bir süre sonra, çimenlik toprak kümesinin önündeki alan karanlık içinde kaybolmuştu. Montolio, Drizzt'e arkada beklemesini işaret ederek ilerledi.</p>

      <p class="calibre2">Drizzt, izleyip dinlerken gerginleşmişti. Birdenbire ortalığı yüksek tonlu bir domuz sesi kaplamıştı, Montolio ise rahatsız bir biçimde bağırıyordu.</p>

      <p class="calibre2">Drizzt öne atıldı ve hızla koşmaya başladı, neredeyse dostunun, yere yüzükoyun uzanmış vücuduna takılıp düşüyordu.</p>

      <p class="calibre2">Yaşlı korucu acı dolu sesler çıkarıp kasılıyor ve drowun hiçbir çağrısına yanıt vermiyordu. Domuzun yakınlarda bir yerden sesinin gelmediğini duyan Drizzt, ne olduğunu anlamak için diz üstü çöktü, Montolio'yu kıvrılmış, göğsünü tutarak gördüğünde irkildi.</p>

      <p class="calibre2">"Montolio," diye fısıldadı Drizzt, yaşlı adamın ciddi bir biçimde yaralanmış olabileceğini düşünerek. Korucunun yüzüne doğru konuşabilmek için öne eğildi, ardından Montolio'nün kalkanı kafasının yanına çarptığında, niyetli olduğundan daha büyük bir hızla doğruldu.</p>

      <p class="calibre2">"Benim, Drizzt!" diye bağırdı drow, belirginleşmeye başlayan şişkinliği ovuşturarak. Montolio'nün önünde ayağa fırladığını ve yaşlı korucunun kılıcının kınından çıktığını farketti.</p>

      <p class="calibre2">"Tabi ki öyle!" diye kesik kesik güldü Montolio.</p>

      <p class="calibre2">"Peki ya domuz ne oldu?"</p>

      <p class="calibre2">"Domuz mu?" diye tekrarladı Montolio. "Ortada domuz falan yok, seni aptal drow. Hiç olmadı. Burada rakipler biziz. Biraz eğlenmenin vakti geldi!"</p>

      <p class="calibre2">Drizzt artık tamamen anlamıştı. Montolio kendisinin görme avantajını yok etmek için onu karanlık yaratmaya yönlendirmişti. Montolio, eşit şartlarda kendisine meydan okuyordu. "Kılıç yanı!" diye yanıtladı Drizzt, oyuna devam etmekten hoşnut olarak. Zaknafein ile Menzoberranzan'da, bu tür yetenek sınavlarından nasıl da hoşlanırdı!</p>

      <p class="calibre2">"Hayatın pahasına!" diye karşılık verdi Montolio, sertçe, diyaframdan gelen bir kahkaha ile. Korucu kılıcını yarım daire çizecek şekilde salladı ve Drizzt'in palasını zararsızca yana savurdu.</p>

      <p class="calibre2">Drizzt, seri iki kısa vuruşla ortaya saldırdı, bu saldırı pekçok rakibim alt ederdi ama Montolio'nün iyi mevkilenmiş kalkanı sayesinde iki notalık bir ses çıkarmaktan öteye gidemedi. Drizzt'in mevkiinden emin olan Montolio, öne doğru bir kalkan saldırısı yaptı.</p>
    </div>
  </div>
</body>
</html>
