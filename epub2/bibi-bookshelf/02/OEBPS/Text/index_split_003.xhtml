<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Göç - Kara Elf Üçlemesi Kitap 3</title>
  <meta content="R.A. Salvatore" name="author" />
  <meta content="2013-7-14" name="creation-time" />
  <meta content="2013-7-15" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <p class="calibre2">"Daha da uzun," dedi bir diğeri. "Ağlayan Rahipler her zaman tünel yolunu kullanırlar."</p>

      <p class="calibre2">"Üçyüz mil." dedi ilk olarak Roddy'yi tanıyan adam, öfkeli görünen ödül avcısını yatıştırmak için. Ama Roddy onu duymamıştı bile. Köpeğini çekiştirerek, etrafında dönüp kapıları ardından sertçe kapatıp tüm grubu şaşkınlık içinde kendi uğultularıyla bırakarak Derry'nin yerinden ayrıldı.</p>

      <p class="calibre2">"Roddy'nin köpeğini ve kulağını alan Drizzit'ti," diye devam etti adam, grubun ilgisi üzerine çekilmişti. Garip drowun adı hakkında önceden bir bilgisi yoktu; sadece Roddy'nin tepkisi üzerine varsayımda bulunmuştu. Şimdi grup, nefeslerini tümden Roddy McGristle ve mor gözlü drowun hikayesini dinlemek için tutmuş ve etrafını sarmıştı. Derry'nin olması gereken her müşterisi gibi gerçeğin, hikayesini anlatmasına mani olmasına izin verecek değildi. Başparmaklarını pantolon askısına geçirerek, boşlukları uygun şekilde doldurarak hikayesini anlatmaya başladı.</p>

      <p class="calibre2">Derry'nin yerinin yakınındaki sokak yüzlerce derin iç çekiş ve heyecan dolu seslerle yankılanmaya başlamıştı, ama yol çizmeleri Uzun Yol'un çamurlarına saplanmış olan Roddy, bunların hiçbirini duymadı.</p>

      <p class="calibre2">"Heyneyapıyorsun?" diye yorgun, şikayetçi bir ses geldi Roddy'nin çıkınının içinden. Tephanis dışarı sızdı. "Nedenterkediyoruz?"</p>

      <p class="calibre2">Roddy yana döndü ve kuvvetli bir yumruk salladı, ama uykulu haldeyken bile, Tephanis tehlikeden kaçmakta zorlanmadı.</p>

      <p class="calibre2">"Bana yalan söyledin, kobold kuzeni!" diye hırladı Roddy. "Bana drowun ölü olduğunu söyledin. Ama değil! Mirabar'a giden yolda, ve ben onu yakalamak niyetindeyim!"</p>

      <p class="calibre2">"Mirabar?" diye bağırdı Tephanis. "Çokuzak, çokuzak!" Anlık ve Roddy geçen bahar Mirabar'dan geçmişlerdi. Tephanis oranın, ciddi suratlı cüceler, keskin gözlü adamlar ve hoşuna gideceğinden daha serin rüzgarlı sefil bir yer olduğunu düşünüyordu.</p>

      <p class="calibre2">"Kışiçingüneyegitmeliyiz. Güneyesıcakolanyere!"</p>

      <p class="calibre2">Roddy'nin ardından gelen sert bakışı cini susturdu. "Bana yaptığını unutacağım," diye hırladı ve ardından açık bir uyarıyı ekledi, "eğer drowu ele geçirirsek." Ardından Tephanis'e arkasını döndü, ve cin kesesinin içine döndü, kendini sefil hissediyor ve Roddy McGristle'ın tüm bu dertlere değip değmediğini düşünüyordu.</p>

      <p class="calibre2">Roddy, atını hızlı gitmeye zorlamak için öne doğru eğilmiş bir halde gece boyunca ilerledi, arka arkaya "Altı yıl!" diye homurdanıyordu.</p>

      <p class="calibre2">Drizzt, grubun bulmuş olduğu eski bir maden varilinin içinde yanan ateşe sokuldu. Bu drowun yeryüzündeki yedinci kışı olacaktı fakat hâlâ soğukta kendini rahatsız hissediyordu. Kendisi onlarca yılını, halkı ise binlerce yılını mevsimsiz ve sıcak Karanlıkaltı'nda geçirmişti. Kışın gelmesine daha aylar olmasına karşın, Dünyanın Bel Kemiği Dağları'ndan gelen soğuk rüzgar, kışın gelişini belirgin kılıyordu. Kıyafetlerinin, zincirden örülmüş zırhının ve silah kemerinin üzerine Drizzt yalnızca ince ve yırtılmış bir battaniye geçirmişti.</p>

      <p class="calibre2">Yol arkadaşlarının dilenerek aldıkları şarap şişesinden bir sonra kimin içeceği ve en son içenin ne kadar aldığını tartışıp homurdandıklarım gördüğünde drow gülümsedi. Drizzt o anda varilin başında yalnızdı;</p>

      <p class="calibre2">Ağlayan Rahipler, tam anlamıyla drowu aşağılamasalar da, pek sık yanına gitmiyorlardı. Drizzt bunu kabullenmişti ve fanatiklerin dostluğunu estetik nedenlerle değil de pratik nedenlerle kabullendiklerini biliyordu. Aslında grubun bir kısmı, bunun gerçek anlamda acı çekmek için bir fırsat olduğunu düşünerek, bu topraklarda bazı yaratıkların saldırılarından hoşlanıyorlardı, ama grubun daha pragmatik yaklaşan bir kısmı, yanlarında silahlı ve yetenekli bir drowun olmasından memnunlardı.</p>

      <p class="calibre2">Memnun edici olmasa bile bu ilişki Drizzt'e kabul edilebilir geliyordu. Bir sene kadar önce Mooshie'nin Korusu'nu umutlarla terketmişti ama umut kendi varlığının gerçekleri ile bulanmıştı. Zaman zaman, Drizzt bir kasabaya yaklaştığında yalnızca, küfürler, lanetler ve çekilmiş silahlardan oluşan bir duvarla karşılaşıyordu. Her defasında, bu hiçe sayılmaya omuz silkiyordu, Drizzt. İçindeki korucu ruhuna bağlı olarak -çünkü artık Drizzt hem eğitim hem de yüreği açısından bir korucuydu- bu gibi olayları metanetle karşılıyordu.</p>

      <p class="calibre2">Fakat en son reddedilişi, Drizzt'e bu kararının zayıfladığını göstermişti. Kılıç Sahili'nde, Luskan'dan geri çevrilmişti, ama muhafızlar tarafından değil, çünkü oraya yaklaşmamıştı bile. Kendini uzak tutan Drizzt'in kendi korkularıydı ve bu gerçek karşılaştığı tüm kılıçlardan daha fazla korkutmuştu onu. Şehrin dışında, Drizzt bu bir avuç Ağlayan Rahiplerle karşılaşmış, ve bu yurtsuzlar, kendini, hem onu uzak tutabilecek bir yolları olmadığı hem de kendi sefillikleri içinde artık ırksal farklılıklara önem vermedikleri için çekingenlikle kabul etmişlerdi. Hatta gruptan iki kişi kendilerini Drizzt'in önüne dahi atmış, ve "kara elf korkularını" üzerlerine salarak kendilerine acı çektirmesi için yalvarmışlardı.</p>

      <p class="calibre2">İlkbahar ve yaz boyunca, rahipler kendi dilenme ve acı çekmeleri ile meşgulken Drizzt'in sessiz bir koruyucu olmasıyla, ilişkileri ilerledi. İlkeleri olan drow için tüm bunlar, hem hoş değil hem de bazen aldatıcıydı, ama Drizzt'in başka seçeneği yoktu.</p>

      <p class="calibre2">Drizzt, oynaşan alevlere bakarak kaderini gözden geçirmeye başladı. Hâlâ çağrısına cevap veren Guenhwyvar'ı vardı ve palaları ve yayı pek çok kez işe yaramıştı. Her gün kendi kendine, bu rahiplere yardım etmenin dışında Mielliki'ye ve de kendi kalbine iyi bir şekilde hizmet ettiğini söylüyordu. Hâlâ rahiplere çok iyi gözle bakmıyor ve onları dost olarak görmüyordu. İçkili ve birbirlerinin üzerine kusmakta olan bu beş adama baktığında, Drizzt hiçbir zaman onları dost göremeyeceğinden şüphelendi.</p>

      <p class="calibre2">"Vur bana! Kes beni!" diye bağırdı rahiplerden biri, ve varile doğru koşarak</p>

      <p class="calibre2">Drizzt'e tosladı. Drizzt onu yakalayıp, düzeltti, ama sadece bir an için.</p>

      <p class="calibre2">"Hadi o dwow köthülüğünü üjherime yahdır!" diye ağzından tükürürcesine fırlattı kelimeleri kirli ve traş olmamış rahip, ve ardından titremekte olan vücudu dik bir açıyla yere yuvarlandı.</p>

      <p class="calibre2">Drizzt başını çevirdi, kafasını salladı ve farkında olmadan gerçekte yalnız olmadığını kendine ispat etmek için bilinçsizce bir elini oniks figüre götürdü. Ayakta, sonsuz ve yalnız bir savaşın içindeydi ve mutlu olmaktan çok uzaktı. Belki bir yerdi bulduğu, ama ev değil,</p>

      <p class="calibre2">"Tıpkı Montolio'suz koru gibi," dedi drow alayla. "Hiçbir zaman ev değil."</p>

      <p class="calibre2">"Bir şey mi dedin?" diye sordu, sarhoş yol arkadaşını toparlamak için gelen rahip, Birader Mateus.</p>

      <p class="calibre2">"Lütfen Birader Jankin'i affet, dostum. Korkarım çok fazla demlendi."</p>

      <p class="calibre2">Drizzt'in çaresiz gülümsemesi alınmadığını gösteriyordu ama ardından gelen kelimeleri, her ne kadar grubun en dürüstü olmasa da, lideri ve en mantıklı üyesi olan Birader Mateus'u hazırlıksız yakaladı.</p>

      <p class="calibre2">"Mirabar yolunu sizinle tamamlayacağım," diye açıkladı Drizzt, "ardından ayrılacağım."</p>

      <p class="calibre2">"Ayrılmak mı?" diye sordu Birader Mateus, endişeyle.</p>

      <p class="calibre2">"Burası benim yerim değil," diye açıkladı Drizzt.</p>

      <p class="calibre2">"On-Kasaba sennin yerin!" diye yumurtladı Jankin.</p>

      <p class="calibre2">"Eğer birisi sana karşı bir kabahat işlediyse..." dedi Mateus Drizzt'e içkili adamın dediklerine aldırmadan.</p>

      <p class="calibre2">"Kimse," dedi Drizzt tekrar gülümseyerek. "Bu hayatta benim için daha fazlası var, Birader Mateus. Yalvarırım kızmayın, ama ayrılıyorum. Bu kolayca vardığım bir karar değildi."</p>

      <p class="calibre2">Mateus bu sözleri tartmak için bir an durakladı. "Dilediğin gibi," dedi, "ama en azından bize Mirabar'a giden tünel boyunca eşlik edebilir misin?"</p>

      <p class="calibre2">"On-Kasaba!" diye ısrar etti Jankin. "Orası adjı çekmek içjin mükkemmeldir!</p>

      <p class="calibre2">Sen de seversin orayı, drow. Başjına buyrukların toprakları, başjına buyruk birinin yerim diyebilejeği bir yer!"</p>

      <p class="calibre2">"Çoğunlukla, gölgeler arasında, silahsız rahiplere saldırmak için bekleyen ahlaksızlar var," diye araya girdi Mateus, Jankin'i sertçe sallayarak</p>

      <p class="calibre2">Jankin'in kelimeleri üzerine yoğunlaşan Drizzt bir an durakladı fakat Jankin devrilmişti ve drow tekrar Mateus'a baktı. "Şehre gitmek için bu tünel yolunu seçmenizin nedeni bu değil mi?" diye sordu Drizzt, rahibe. Tünel aslında Dünyanın Bel Kemiği'nden maden taşıyan arabalar için ayrılmıştı, fakat rahipler, uzun yolun başlangıcına varmak için şehrin etrafını baştan aşağı dönmek zorunda olsalar bile, bu tür durumlarda dahi hep tünelden geçmişlerdi. "Kurban düşüp acı çekmek için değil mi?" diye devam etti Drizzt. "Eminin daha kışa aylar varken yol daha düzgün ve elverişlidir." Drizzt, Mirabar'a uzanana tünelden hoşlanmamıştı. Yolda karşılaşabilecekleri herhangi bir gezgin, drowun kimliğini gizleyemeyeceği kadar yakın olacaktı. Daha önceki iki yolculuğunda da böyle durumlarla karşılaşmıştı.</p>

      <p class="calibre2">"Diğerleri, yolumuza millerce uzak olmasına rağmen tünelden gitmemiz konusunda ısrar ediyor," diye yanıtladı Mateus, sesinde sert bir ifade vardı. "Ama ben daha kişisel bir biçimde çile çekmeyi tercih ederim ve Mirabar'a giderken bize eşlik etmenden mutluluk duyarım."</p>

      <p class="calibre2">Drizzt, rahibinin dalaverelerine karşı haykırmak istedi. Mateus, tek bir öğünü kaçırmayı ağır bir çile olarak nitelendiriyordu ve bu maskeyi yalnızca, sadece bu kokulu insanların kendilerinden uzak durması için, aptal insanların bu pelerinli fanatiklere para vermesinden dolayı, takınıyordu.</p>

      <p class="calibre2">Drizzt başıyla onayladı ve Mateus'un Jankin'i uzaklaştırmasını izledi. "Sonra gideceğim," diye fısıldadı sessizce. İstediği kadar kendi kendine bu çaresiz gruba yardım ederek Tanrıçasına ve kalbine hizmet ettiğini söyleyebilirdi, ama davranışları sıklıkla kelimelerine ters düşüyordu.</p>

      <p class="calibre2">"Dwow! Dwow!" diye geveledi ağzında Jankin, Mateus, onu diğerlerinin yanına taşırken.</p>

      <p class="calibre2"></p>
    </div>

    <div class="s1">
      <p class="calibre2"><span class="none6">21</span></p>
    </div>

    <div class="s">
      <p class="calibre2"><span class="none7">Hep</span><span class="none7">h</span><span class="none7">aestus</span></p>

      <p class="calibre2">Tephanis, beş rahip ve Drizzt'ten oluşan altı kişilik grubu Mirabar'ın batı girişinde tünele girerken izliyordu. Roddy, anlığı bölgede gözcülük yapması için göndermiş, eğer drowu bulursa ona gerisin geri Roddy'ye dönmesini söylemişti. "Kanatıcı, onunla ilgilenecek," diye hırladı Roddy, kudretli baltasını avucuna yapıştırarak.</p>

      <p class="calibre2">Tephanis o kadar emin değildi. Cin, Roddy McGristle'dan daha güçlü olan efendisi Ulgulu'nun drow tarafından altedilmesini izlemişti, ve bir başka güçlü sahibi Caroak, drowun kara panteri tarafından parçalanmıştı. Eğer Roddy dileğine kavuşur da drowla savaş alanında karşılaşırsa Tephanis yakın zamanda yeni bir efendi bulma arayışına girmek zorunda kalabilirdi.</p>

      <p class="calibre2">"Buseferdeğildrow," diye fısıldadı cin sessizce, aklında bir fikir vardı.</p>

      <p class="calibre2">"Buseferelimedüştün!"</p>

      <p class="calibre2">Tephanis, Mirabar'a giden tüneli biliyordu. O ve Roddy, önceki kış, kar batı yolunu kapadığında burayı kullanmışlardı...ve şu anda avantajına kullanabileceği gibi pek çok sırrını öğrenmişti.</p>

      <p class="calibre2">Keskin kulaklı drowu uyarmak istemediğinden dolayı, grubun etrafından geniş bir daire çizerek ilerledi ve gene de tünelin girişine diğer hepsinden evvel vardı. Birkaç dakika sonra, cin bir mil kadar içeride, büyük demirden bir kapının manivelasını kilitleyen ve cin için beceriksizce yapılmış görünen, karmaşık bir kilidi kurcalayarak açıyordu.</p>

      <p class="calibre2">Tünelin içinde önden Birader Mateus ve yanında bir başka rahip ilerliyorlardı, geri kalan üçü ise Drizzt'in etrafında kalkan gibi görünen bir daire oluşturmuşlardı. Bunu, herhangi birinin yaklaşması halinde hemen görünmemek için Drizzt talep etmişti. Pelerinini iyice yukarı çekmiş ve omuzlarını kamburlaştırmıştı. Grubun ortasında boyunu kısaltmıştı.</p>

      <p class="calibre2">Başka hiçbir yolcuya rastlamadan, meşalelerle aydınlatılmış geçitlerden düzgün adımlarla ilerlediler. Bir kesişime vardıklarında, Mateus, sağ taraftaki bir geçidin girişini açan havaya kalkmış demir kapıyı görerek, aniden durdu. İçeri doğru oniki adımlık bir mesafede demir bir kapı ardına kadar açılmıştı ve onun gerisi meşalelerle aydınlatılmış ana tünelin aksine zifiri karanlıktı.</p>

      <p class="calibre2">"Ne ilginç," diye yorumda bulundu Mateus.</p>

      <p class="calibre2">"Dikkatsizce," diye düzeltti bir diğeri. "Dua edelim ki, bizim kadar bu yolu bilmeyen diğer yolcular, buraya gelip de yanlış yola sapmasınlar!"</p>

      <p class="calibre2">"Belki de kapıyı kapatmalıyız," diye teklif etti bir başkası.</p>

      <p class="calibre2">"Hayır," diye karşı çıktı Mateus, hızla. "Aşağıda bu planı izlersek memnun olmayacak birileri, belki de tacirler olabilir."</p>

      <p class="calibre2">"Hayır!" diye bağırdı Birader Jankin ve grubun önüne doğru koştu. "Bu bir işaret! Tanrıdan bir işaret! Kardeşlerim, Phaestus'a çağırılıyoruz, en üstün çile için!"</p>

      <p class="calibre2">Jankin, tünelden aşağı koşturmak için döndü, ama Jankin'in bu oluşan çılgınlık patlamasından hiç de şaşırmayan Mateus ve bir diğeri, hemen üzerine atlayarak onu yere yapıştırdılar.</p>

      <p class="calibre2">"Phaestus!" diye bağırdı Jankin delice, uzun ve kirli siyah saçları yüzüne yapışmıştı. "Geliyorum!"</p>

      <p class="calibre2">"Nedir o?" diye sormak zorunda kalmıştı Drizzt, rahiplerin ne hakkında konuştuğunu anlayamayarak, ama neyi ima ettiklerini anladığın sanıyordu.</p>

      <p class="calibre2">"Phaestus kim, ya da ne?"</p>

      <p class="calibre2">"Hephaestus," diye düzeltti Birader Mateus. Drizzt, bu ismi biliyordu. Mooshie'nin Korusu'ndan aldığı kitaplardan biri ejderha efsaneleri hakkındaydı, ve Mirabar'ın kuzeybatısında yaşayan saygı duyulan kırmızı ejderhaya da bir yer ayrılmıştı.</p>

      <p class="calibre2">"Bu elbette ki ejderhanın gerçek ismi değil," diye devam etti Mateus bir yandan Jankin ile mücadele ederken homurdanarak. "Ben onu tanımıyordum, tabi artık başkaları da öyle." Bu sırada aniden Jankin etrafında döndü, diğer rahibi yana fırlattı ve hemen ardından Mateus'un sandaletlerinin üzerine bastı.</p>

      <p class="calibre2">"Herkesin hatta cücelerin bile hatırlayabildikleri kadarıyla Hephaestus Mirabar'ın batısındaki mağaralarda yaşamış yaşlı kırmızı bir ejderhadır," diye açıkladı Mateus'tan daha az meşgul olan, Birader Herschel adındaki bir diğer rahip.</p>

      <p class="calibre2">"Şehir ona tembel ve aptal olduğu için tahammül ediyor, fakat ben ona böyle demezdim. Tahmin ederim ki pek çok şehir, eğer onunla savaşmamak anlamına geliyorsa, bir kırmızıya tahammül ederdi! Ama Hephaestus'un yağmalamayla pek işi yoktur -deliğinden en son ne zaman çıktığını kimse hatırlamaz- ve hatta maden eritmek için kiralanabilir, ama fiyat epey yüksektir."</p>

      <p class="calibre2">"Ama bazıları öder," diye ekledi Mateus, Jankin'i tekrar kontrolü altına almıştı, "özellikle de, güneye gönderilecek son bir kervan oluşturulmak istendiğinde, mevsim sonunda. Başka hiçbir şey, bir kırmızı ejderhanın nefesi gibi metalleri ayrıştıramaz!" Jankin, ona vurduğunda kahkahası hızla kesilmiş, yere kapaklanmıştı.</p>

      <p class="calibre2">Sadece bir an sonra Jankin öne atılmıştı. Başka hiç kimsenin karşılık veremeyeceği bir hızla, Drizzt pelerinini atıp kaçan rahibin arkasından fırlayarak, onu ağır kapının içerisinde yakaladı. Bir adım ve çevirici bir hareket Jankin'i sertçe sırtüstü yere uzatmış, ve deli gözlerle bakan rahibin nefesini kesmişti.</p>

      <p class="calibre2">"Bu bölgeden bir an önce çıkalım," diye teklifte bulundu drow, sersemlemiş olan rahibe bakarak. "Jankin'in saçmalıklarından sıkılmaya başladım...ejderhaya doğru koşmasına izin verebilirim!"</p>

      <p class="calibre2">İki tanesi gelip, Jankin'i yukarı kaldırdılar, ardından tüm grup ayrılmak için döndü.</p>

      <p class="calibre2">"İmdat!" diye bir ses duyuldu karanlık tünelin ilerisinden.</p>

      <p class="calibre2">Drizzt palalarını eline aldı. Rahipler, karanlığa bakarken etrafını sarmışlardı.</p>

      <p class="calibre2">"Bir şey görüyor musun?" diye sordu Mateus, drowa, Drizzt'in gece görüşünün kendisinden daha keskin olduğunu bilerek.</p>

      <p class="calibre2">"Hayır, ama tünel biraz öteden dönüşe geçiyor," diye yanıtladı Drizzt.</p>

      <p class="calibre2">"İmdat!" çığlığı yeniden duyuldu. Grubun arkasında, ana tünelin köşesinde bir yerde Tephanis, gülmesini bastırmaya çalışıyordu. Anlıklar, yetenekli vantriloglardı, ve Tephanis'in grubu aldatmak için karşılaştığı en büyük zorluk, anlaşılabilecek kadar yavaş bağırmak zorunda olmasıydı.</p>

      <p class="calibre2">Drizzt, içeri doğru bir adım atmış, rahipler, ve hatta Jankin bile bu rahatsızlık içeren çağrıyla birlikte kendilerine gelip, arkasından takip etmişlerdi. Drizzt, bir tuzak olasılığı aklına geldiğinde, geri çekilmelerini işaret etti.</p>

      <p class="calibre2">Ama Tephanis çok hızlıydı. Kapı sert bir sesle kapanmıştı ve drowun ardında iki adım kadar gerisinde, şaşırmış rahipleri atlatıp kapıyı kilitlemişti. Bir an sonra, ağır demir kapı kapandığında,</p>

      <p class="calibre2">Drizzt ve de rahipler ikinci bir çarpma sesi duydular.</p>

      <p class="calibre2">Birkaç dakika sonra Tephanis gün ışığına çıkmış, kendinin zeki olduğunu düşünüyor ve Roddy'ye drowun grubunun hiçbir yerde görünmediğini anlatırken şaşkın bir ifade takınmayı hatırlatıyordu kendi kendine.</p>

      <p class="calibre2">Drizzt, çığlıklarının tünelin diğer ucundakileri harekete geçirebileceğini hatırlattığında, rahipler bağırmayı bıraktılar. "Eğer herhangi biri demir kapının civarına gelse bile, bu kapının ötesinden sizi duyamaz," dedi drow, Mateus'un yakmış olduğu tek bir mumla ağır kapıyı incelerken. Demir, taş ve derinin birleşiminden oluşturulmuş ve de mükemmel bir şekilde yerine monte edilmiş kapı cüceler tarafından yapılmıştı. Drizzt, kapıya, palasının kabzasıyla vurmaya çalıştı ama çıkardığı tok ses, çığlıklardan daha yüksek değildi.</p>

      <p class="calibre2">"Kaybolduk," dedi Mateus, sızlanarak. "Dışarı çıkabilecek bir yol yok ve kumanyamız fazla yeterli sayılmaz."</p>

      <p class="calibre2">"Başka bir işaret," dedi Jankin aniden, ama iki rahip, ejderhanın inine kaçmadan onu yere devirip, üzerine oturdular.</p>

      <p class="calibre2">"Belki de Birader Jankin'in düşüncesinin haklı tarafları vardır." Dedi Drizzt, uzun bir bekleyişin ardından.</p>

      <p class="calibre2">Mateus, ona şüpheyle baktı. "Eğer, Birader Jankin Hephaestus'la karşılaşmaya gitse, kumanyamızın daha uzun süre dayanacağını mı düşünüyorsun?" diye sordu.</p>

      <p class="calibre2">Drizzt, kahkahasını tutamamıştı. "Hiçkimseyi kurban etmek niyetinde değilim," dedi ve rahiplerin altından kurtulmaya çalışan Jankin'e baktı. "Her ne kadar istekli olsa da! Ama görülüyor ki, yalnızca tek bir çıkış yolumuz var."</p>

      <p class="calibre2">Mateus, Drizzt'in karanlık tünele yönelen bakışlarını takip etti. "Eğer kurban vermeyi düşünmüyorsan, yanlış yöne bakıyorsun," dedi rahip oflayarak. "Eminim, ejderhanın yanından geçip gitmeyi düşünmüyorsundur!"</p>

      <p class="calibre2">"Göreceğiz," drowun verdiği tek cevaptı. İlk mumun aleviyle bir diğerini yaktı ve tünel boyunca kısa bir mesafe ilerledi. Drizzt'in mantığı Hephaestus'la karşılaşma düşüncesinin verdiği heyecana karşı geliyordu, ama bu üstesinden gelmek durumunda olduğu bir karşı gelmeydi. Montolio'nun bir ejderhayla dövüştüğünü hatırlıyordu, gözlerini kırmızı bir ejderhaya kaybetmişti. Korucunun savaş hakkında hatırladıkları, yaralan sayılmazsa, o denli felaket değildi. Drizzt, kör korucunun sağ kalmak ve doya doya yaşamak arasındaki ayrımı hakkında anlattıklarını anlamaya başlıyordu. Drizzt'in daha önünde uzanan beşyüz yıl ne kadar değerli olabilirdi?</p>

      <p class="calibre2">Rahiplerin adına, Drizzt birinin gelip demir kapıyı açmasını umuyordu. Fakat, kesesinden ejderhalar hakkındaki kitabı alırken, drowun parmakları, vaadedilen heyecanla karıncalanıyordu.</p>

      <p class="calibre2">Drowun hassas gözleri pek az ışığa ihtiyaç duyuyordu, yazıyı çok sorun yaşamadan okuyabiliyordu. Şüphelendiği gibi, Mirabar'ın batısında yaşayan bu saygı duyulan kırmızı için bir giriş vardı. Kitap, Hephaestus'un gerçek adının bu olmadığını, demircilerin unutulmuş Tanrılarından birinin adına istinaden böyle çağırıldığını onaylıyordu.</p>

      <p class="calibre2">Bölüm, fazla ayrıntılı sayılmazdı, çoğunlukla ejderhayı nefesi için kiralayan tüccarların ve yanlış bir şey söylemiş, fiyat hakkında sorun çıkartmış -ya da ejderhanın aç veya havasında olmamasın-; dan dolayı- geri dönmemiş tüccarların hikayeleri vardı. En önemlisi, bölüm, rahibin yaratığın aptallığı ve tembelliği ile ilgili söylediklerini hatırlıyordu. Notlara göre Hephaestus fazlasıyla gururluyduj genel dili konuşabiliyordu ve "ejderhalarda özellikle de korkutuc kırmızı ejderhalarda sıklıkla rastlanan şüpheci yapıda çok büyü eksikliklere sahipti."</p>

      <p class="calibre2">"Birader Herschel kilidi açmaya çalışıyor," dedi Mateus, Drizzt'e yaklaşarak. "Parmakların çevik. Bir dener misin?"</p>

      <p class="calibre2">"Ne Herschel ne de ben o kilidi açabiliriz," dedi Drizzt boş bir şekilde, kitaptan başını kaldırmadan.</p>

      <p class="calibre2">"En azından Herschell deniyor," diye hırladı Mateus, "ve vaktini mumları harcayıp, işe yaramaz kitaplar okumayla harcamıyor!"</p>

      <p class="calibre2">"Buradan sağ salim çıkmak isteyen kimse için değersiz değil, dedi Drizzt, hâlâ kafasını kaldırmamıştı. Rahibin ilgisini çekmişti, "Nedir o?" diye sordu Mateus, okuyamamasına rağmer Drizzt'in omzundan kitaba bakarak.</p>

      <p class="calibre2">"Kendini beğenmişlik hakkında," diye yanıtladı Drizzt.</p>

      <p class="calibre2">"Kendini beğenmişlik mi? Kendini beğenmişliğin bizim durumu..."</p>

      <p class="calibre2">"Ejderha kendini beğenmişliği," diye açıkladı Drizzt. "Muhtemelen çok önemli bir nokta. Bütün ejderhalar buna fazlasıyla sahip kötü olanları iyilerden daha da fazlasına."</p>

      <p class="calibre2">"Kılıç boyunda pençeleri ve kayaları eritecek nefesleri var, tabi ki öyle olacak!" diye homurdandı Mateus.</p>

      <p class="calibre2">"Belki de," diye tartışmayı bıraktı Drizzt, "ama kendini beğenmişlik bir zayıflıktır -bundan şüphe duyma- ,bir ejderha için bile. Pek çok kahraman, bu özelliği bir ejderhayı yok etmek için kullanmıştır."</p>

      <p class="calibre2">"Şimdi de bu şeyi öldürmeyi mi düşünüyorsun?" dedi Mateus, aptalca bakarak.</p>

      <p class="calibre2">"Gerekirse," dedi Drizzt, bir kez daha düşünmeden. Mateus ellerini havaya attı ve diğerlerinin bakışına cevap verircesine kafasını sallayarak uzaklaştı.</p>

      <p class="calibre2">Drizzt kendi kendine gülümsedi ve okumasına geri döndü. Planları artık kesin şeklini alıyordu. Tüm bölümü defalarca okuyarak, kelimeleri aklına kazımıştı.</p>

      <p class="calibre2">Üç mum sonra Drizzt hâlâ okuyordu, rahipler ise sabırsızlanıp acıkmışlardı. Ayakta duran Mateus'u dürtmüşler, o da kemerini göbeğinin üzerine toplayarak Drizzt'e doğru yürüyordu.</p>

      <p class="calibre2">"Hâlâ kendini beğenmişlik mi?" diye sordu alaysı bir şekilde.</p>

      <p class="calibre2">"O bölümü bitirdim," diye yanıtladı Drizzt. Kitabı havaya kaldırarak, bataklıkta pek çok yıkılmış ağacın arasına kıvrılmış büyük siyah bir ejderhanın resmini gösterdi.</p>

      <p class="calibre2">"Şimdi bize yardım edebilecek ejderha hakkındakileri öğreniyorum."</p>

      <p class="calibre2">"Hephaestus kırmızı," diye kaşılık verdi Mateus küçümsercesine, "siyah değil."</p>

      <p class="calibre2">"Bu başka bir ejderha," diye açıkladı Drizzt. "Chult'lu Mergandevinasander, muhtemelen Hephaestus'a konuşmak için gelen bir ziyaretçi."</p>

      <p class="calibre2">Brother Mateus hiçbir şey anlamamıştı. "Kırmızılar ve siyahlar pek iyi anlaşamaz," dedi, sesindeki şüphesi belirgin bir şekilde. "Her aptal bunu bilir."</p>

      <p class="calibre2">"Aptalları nadiren dinlerim," diye yanıtladı Drizzt, ve rahip bir kez daha kafasını sallayarak arkasını dönüp uzaklaştı.</p>

      <p class="calibre2">"Bilmediğin ama Hephaestus'un büyük ihtimalle bileceği bir şey daha var," dedi Drizzt kimsenin duyamayacağı kısık bir sesle, "Mergandevinasander'ın mor gözleri var." Yapmaya yelteneceği şey hakkında yeterince bilgi sahibi olduğuna inanarak, Drizzt kitabı kapattı. Eğer daha evvelden saygı duyulması gereken bir kırmızının korkutucu ihtişamı ile karşılaşmış olsa, o anda gülümsüyor olmazdı. Ama hem cehaleti hem de Montolio'nun hatıraları bu kaybedecek fazla şeyi olmayan drowu cesaretle besliyordu, ve Drizzt'in tanımadığı bir tehlike yüzünden açlığa yenilmeye niyeti yoktu.</p>

      <p class="calibre2">Ama henüz ileri gitmeyecekti.</p>

      <p class="calibre2">En iyi ejderha sesi taklidini yapana kadar.</p>

      <p class="calibre2">Drizzt'in maceraları boyunca karşılaştığı tüm muhteşem şeyler arasında ne Menzoberranzan'ın büyük evleri, ne illithid mağaraları, ne de asid gölü bu hayranlık uyandıran ejderha yuvasına yaklaşabilirdi. Tepeleme dizilmiş altın ve de mücevherler, kocaman odayı, denizin ortasında su yüzüne çıkan dev bir geminin oluşturduğu dalgalar gibi kaplıyordu. İhtişamla parıldayan silahlar ve zırhlar her yere yerleştirilmiş, ve elde yapılmış eşyaların bolluğu -şamdanlar, kadehler ve bu tür şeyler- yüzlerce zengin kralın hazine odasını doldurabilirdi.</p>

      <p class="calibre2">Drizzt, gözlerini bu ihtişamdan ayırdığında kendine nefes almayı hatırlatmak zorunda kalmıştı. Onu bu hale getiren bu zenginlik değildi -maddesel şeyler onun için pek önem taşımıyordu- bunun yerine yüzlerce farklı yönden kendisini saran bu denli eşyanın işaret ettiği maceralardı. Ejderha inine bir bakması Ağlayan Rahiplerle yolda yaşam mücadelesi vermesini ve ev olarak nitelendirebileceği sessiz, huzurlu bir yer bulma arzusunu küçük bir şeymiş gibi gösteriyordu. Montolio'nun ejderha hikayesini ve kör korucunun diğer hikayelerini bir kez daha aklında canlandırdı.</p>

      <p class="calibre2">Drizzt bir ev ve de kabul görmeyi istiyordu, ama sonra ganimetlere bakarken farketti ki aynı zamanda ozanlar tarafından yazılmış kitaplarda adının geçmesini de istiyordu. Tehlikeli ve heyecan verici yollardan geçmeyi ve hatta kendi hikayelerini yazmayı ümit ediyordu.</p>

      <p class="calibre2">Yalnızca odanın kendisi bile, kör noktalardaki köşelerden geri uzanan alabildiğine geniş ve gayri muntazam bir odaydı. Tamamı dumanlı, kırmızıya çalan bir altın rengiyle aydınlanmıştı. Sıcaktı, Drizzt ve diğerlerinin zaman harcayıp ısının kaynağının ne olduğunu düşündürecek kadar rahatsız edici bir biçimde.</p>

      <p class="calibre2">Drizzt, Ağlayan Rahiplere döndü ve göz kırptı, ardından solundaki tek çıkışa işaret etti. "İşareti biliyorsunuz," diye sessizce ağzını oynattı.</p>

      <p class="calibre2">Mateus, isteksiz biçimde başıyla onayladı, hâlâ drowa güvenmenin akıllıca olup olmadığını düşünüyordu. Geçen birkaç ayda Drizzt, pragmatik rahip için değerli bir müttefik olmuştu, ama bu bir ejderhaydı.</p>

      <p class="calibre2">Drizzt, bu kez hazinenin ötesine bakarak odayı gözden geçirdi. İki altın öbeğinin arasında hedefini bulmuştu, bu etraftaki mücevher ve değerli taşlardan daha az ihtişam uyandırıcı değildi. Bu tepelerin oluşturduğu vadinin içinde, büyük, kırmızı ve ışık tonları gibi bazen altın renginde öne ve arkaya düzenli olarak hareket eden ve her hareketiyle etrafındaki tepeyi biraz daha yükselten, pullarla örülmüş bir kuyruk duruyordu.</p>

      <p class="calibre2">Drizzt, daha önceden ejderha resimleri görmüştü; hatta Akademideki büyücü efendilerinden biri, öğrencilerin incelemesi için pek çok farklı ejderha tipinin illüzyonunu da yaratmıştı. Oysa hiçbir şey, drowu, gerçek bir ejderha ile karşılaştığı bu an için hazırlayamazdı. Tüm diyarlarda bundan daha etkileyici başka bir şey olamazdı, ve tüm ejderha türleri içinde, büyük kırmızılar belki de bunu en etkili olarak gösterenlerdi.</p>

      <p class="calibre2">En sonunda Drizzt, gözlerini kuyruktan ayırmayı başardığında, odanın içine gireceği yolu kestirmeye başladı. Duvarın yanında bir tünel yukarıdan çıkış sağlıyordu ama düz bir yol yere iniyordu. Drizzt, uzun süre bunu inceleyerek, her adımı ezberledi. Ardından iki eliyle avuçladığı toprağı ceplerine doldurdu, ok haznesinden bir ok çıkarıp etrafını karanlık büyüsüyle kapladı. Dikkatli ve sessizce, pullu kuyruğun salınımlarını kılavuz gibi kullanan Drizzt kör adımlarla aşağı ilerledi. İlk mücevher öbeğine ulaştığında neredeyse tökezleyecekti ve bu sırada kuyruğun aniden durduğunu farketti.</p>

      <p class="calibre2">"Macera," diye hatırlattı kendine Drizzt, sessizce ve çevresine ait zihninde tuttuğu görüntülerle, yoluna devam etti. Ejderhanın, karanlık küresinin içini görerek önünde geri çekildiğini canlandırdı aklında. Durduğu yerde kendisini kaplayacak bir alev topu beklentisiyle içgüdüsel bir biçimde ürperdi. Ama kendini zorladı, ve en sonunda bir altın öbeğine ulaştığında, uyumakta olan ejderhanın rahat ve gökgürültüsünü andıran nefes alışlarını duymaktan memnun oldu.</p>

      <p class="calibre2">Drizzt ikinci kümeye yavaşça, aklında bir yükselme büyüsünü canlandırarak başladı. Büyünün çok iyi işlemesini beklemiyordu; artık her deneyişinde kendisini daha çabuk bir biçimde yarı yolda bırakıyordu. Alacağı her yardım, sağlamaya çalıştığı gizliliğe bir avantaj sağlayacaktı.</p>

      <p class="calibre2">Yükseltinin yarısına geldiğinde, Drizzt, her adımında sikkeleri ve mücevherleri etrafa dağıtarak koşuya başladı. Ejderhanın uyanışını duydu, fakat ilerlerken bir yandan yayını çıkartarak koşusuna devam etti.</p>

      <p class="calibre2">Bayıra ulaştığında, öne atlayıp yükselme büyüsünü harekete geçirdi, büyü bozulmadan bir saniye kadar havada asılı kalmıştı. Ardından Drizzt düşerken, yayını boşaltarak, karanlık küresini oda boyunca fırlatmıştı.</p>

      <p class="calibre2">Böylesine büyük bir cüsseye sahip bir yaratığın bu denli çevik olabileceğini hiç düşünmezdi, fakat kadehlerin ve mücevherle süslenmiş ufak süs eşyalarının üzerine düştüğünde, kendini çok kızgın bir yaratığın yüzüne bakar buldu.</p>

      <p class="calibre2">O gözler! Lanetlenmenin iki ışınımı gibi, bakışları Drizzt'e yönelmiş, içine işleyerek yüzüstü yatmasını ve merhamet dilemesini, Hephaestus'a, bu Tanrısal varlığa tüm hilelerini, günahlarını açıklamasını bekliyordu. Ejderhanın devasa, sürüngenimsi boynu hafifçe yana eğimlenmiş, fakat bakışları drowun üzerinden asla ayırmayarak, Ayı Bluster'ın sarılışları gibi, kendisini sıkıca tutuyordu.</p>

      <p class="calibre2">Drizzt'in düşünceleri içinde kısık fakat kesin bir ses duyuldu, kör bir korucunun ördüğü savaş ve kahramanlık hikayelerinin sesi. Başlangıçta Drizzt, zorlukla duyuyordu, ama bu ısrarcı bir sesti ve kendine has bir yöntemle Drizzt'e, gerideki beş adamın ona güvendiğini hatırlatıyordu. Eğer başarısız olursa, rahipler ölecekti.</p>

      <p class="calibre2">Planın bu kısmı Drizzt için hiç de zor değildi, çünkü kelimelerine inanıyordu. "Hephaestus!" diye bağırdı genel dilde. "En sonunda, bu gerçek olabilir mi? Oh, ne kadar muhteşem! Şimdiye kadar duyulmuş hikayelerdekinden daha ihtişamlı!"</p>

      <p class="calibre2">Ejderhanın kafası Drizzt'den oniki ayak boyu kadar uzaklaştı, ve o herşeyi bilen gözlerine şaşkın bir ifade yerleşti. "Beni tanıyor musun?" dedi Hephaestus gürleyerek, ejderhanın sıcak nefesi, Drizzt'in sırtındaki beyaz saçlarını uçurmuştu.</p>

      <p class="calibre2">"Herkes sizi tanır, kudretli Hephaestus!" diye bağırdı Drizzt, dizlerin üzerine kalkmış fakat ayağa kalkmaya cesaret edememişti. "Aradığım sizdiniz, ve şimdi sizi buldum ve hayal kırıklığına uğramadım!"</p>

      <p class="calibre2">Ejderhanın korkunç gözleri daraldı. "Bir kara elf neden Hephaestus'u, Cockleby'nin Yokedicisini, Onbin Koyun Yutanı, Aptal Gümüş Angalandert ezeni arar... O ki..." Drizzt'in bir yandan kötü nefesi olgunlukla karşılayıp bir yandan da onun korkunç başarılarından büyülenmiş taklidi yaparak dinlediği bu konuşma pek çok dakikalar boyunca devam etti. Hephaestus bitirdiğinde, Drizzt, ilk sorunun ne olduğunu hatırlamak için durup düşünmek zorunda kalmıştı.</p>

      <p class="calibre2">Gerçek şaşkınlığı o anda sadece aldatmacasına yaramıştı. "Kara elf?" diye sordu sanki anlamamış gibi. Ejderhaya baktı ve de daha şaşkın bir halde kelimeleri tekrarladı. "Kara elf?"</p>

      <p class="calibre2">Ejderha etrafına bakındı, bakışları hazine kümeleri üzerinde adeta bir çift ışık huzmesi gibi dolandı, ardından odanın yarı mesafesindeki Drizzt'in karanlık küresine bakışları takıldı. "Seni kastediyorum!" diye kükredi Hephaestus aniden, ve bu bağırtının gücü Drizzt'i arkaya devirdi. "Kara elf!"</p>

      <p class="calibre2">"Drow?" dedi Drizzt, hızla kendine gelip, ayağa kalkmaya cesaret ederek.</p>

      <p class="calibre2">"Hayır, hayır ben değilim." Kendine öylesine bir baktı ve ani bir anlayışla başı ile onayladı.</p>

      <p class="calibre2">"Evet, tabi ki," dedi. "Takındığım bu kabuğu öyle sık unutuyorum ki!"</p>

      <p class="calibre2">Hephaestus, uzun, alçak seste fakat gittikçe sabırsızlanan bir hırıltı başlattı ve Drizzt hızlı hareket etmesi gerektiğini farketti.</p>

      <p class="calibre2">"Bir drow değil," dedi. "Ama, eğer Hephaestus bana yardım etmezse yakında olabilirim!" Drizzt, ejderhanın merakını çekmiş olmayı diliyordu. "Eminim ki beni duymuşsunuzdur, kudretli Hephaestus. Ben Chult'lu Mergandevinasander'im, hiç de ufak bir ünü olmayan bir siyahım, ya da tekrar olmayı umduğum gibi, öyleydim."</p>

      <p class="calibre2">"Mergandevin...?" diye başladı Hephaestus, ama ejderha kelimeyi orada bıraktı. Hephaestus tabi ki bu siyah hakkında bahsedilenleri duymuştu; ejderhalar, dünyadaki tüm diğer ejderhaların adlarını bilirlerdi. Hephaestus, tıpkı Drizzt'in umduğu gibi, Mergandevinasander'in mor gözleri olduğunu da biliyordu.</p>

      <p class="calibre2">Açıklamasında yardımcı olması için, Drizzt, bir büyücü tarafından kancalı dehşete çevrilen talihsiz pech Clacker ile olan tecrübelerini bir kez daha hatırladı. "Beni bir büyücü alt etti," dye başladı kederle. "Bir grup maceracı inime girdiler. Hırsızlar! Fakat bir tanesini, bir şövalyeyi alt ettim!"</p>

      <p class="calibre2">Hephaestus, bu küçük ayrıntıdan hoşlanmış görünüyordu, ve o anda bunu eklemeyi düşünen Drizzt, sessizce kendini kutladı. "O gümüşümsü zırhı, nefesimdeki asitle nasıl da eriyip gitti!"</p>

      <p class="calibre2">"O şekilde harcamış olmak çok kötü," diye araya girdi Hephaestus.</p>

      <p class="calibre2">"Şövalyelerden öyle iyi yemek olur ki!"</p>

      <p class="calibre2">Drizzt, bu düşünce karşısındaki rahatsızlığını gizlemek için gülümsedi. Bir kara elfin tadı nasıldı? Ejderhanın ağzı bu denli yakınken bunu merak etmemek imkansızdı.</p>

      <p class="calibre2">"Hepsini öldürecektim...ve iyi bir hazine elde edecektim ama o lanet olası büyücü yok mu! Bana bu kötülüğü yapan oydu!"</p>

      <p class="calibre2">Drizzt sitemkar bir şekilde kendi biçimine baktı.</p>

      <p class="calibre2">"Değişim mi?" diye sordu Hephaestus, ve Drizzt sesinde bir anlayışın izlerini farketti.</p>

      <p class="calibre2">Drizzt ağır ağır başını salladı. "Kötülük dolu bir büyü. Şeklimi, kanatlarımı ve nefesimi benden çaldı. Ama zihnimde ben, Mergadevinasander olarak kaldım, buna karşın..." Hephaestus, bu aralıkta gözlerini açmış, ve Drizzt'in acı dolu ve şaşkın bakışı geri çekilmesine neden olmuştu.</p>

      <p class="calibre2">"Birdenbire örümceklere yakınlık duymaya başladığımı farkettim," diye mırıldandı Drizzt. "Onları sevip, öpmek..." Demek ki iğrenmiş bir kırmızı ejderha buna benzer diye düşündü Drizzt, yaratığa tekrar baktığında. Ejderhanın sırtından aşağı istençdışı bir ürperti geçerken sikkeler ve süs eşyaları tüm odaya dağılmıştı.</p>

      <p class="calibre2">Aşağıdaki tünelde bulunan rahipler karşılaşmayı göremiyor fakat konuşmayı duyabiliyor ve drowun aklından geçenleri anlayabiliyorlardı. Herkesin hatırlayabildiği kadarıyla Birader Jankin'in ilk kez olarak nutku tutulmuştu, ama Mateus, herkesin duygularını ifade eden birkaç kelime fısıldayabilmişti.</p>

      <p class="calibre2">"Bayağı bir cesareti var, bunun!" diye kıkırdadı rahip, ve ardından çok yüksek bir sesle konuşmuş olabileceğini düşünerek, eli ile kendi ağzına vurdu.</p>

      <p class="calibre2">"Neden bana geldin?" diye kükredi Hephaestus, hiddetle. Drizzt, bu güç karşısında arkaya sendelemiş ama bu kez dengesiniî korumayı başarmıştı.</p>

      <p class="calibre2">"Yalvarırım, kudretli Hephaestus!" diye yalvardı Drizzt.</p>

      <p class="calibre2">"Başka seçeneğim yok. Menzoberranzan'a, drowların şehrine gittim, ama bana büyücünün büyüsünün çok kuvvetli olduğunu söylediler ve onu yok etmek için hiçbir şey yapamadılar. Böylelikle size geldim, haşmetli ve kudretli Hephaestus, değişimle ilgili büyüleriyle ün yapmış olan size. Belki de benim türümden..."</p>

      <p class="calibre2">"Bir siyah mı?" diye sordu gürleyen ses, ve bu kez Drizzt yere düştü. "Senin kendi türün mü?"</p>

      <p class="calibre2">"Hayır, hayır, bir ejderha," dedi Drizzt hızla, etmiş olduğu hakareti geri alarak, ve yakında kaçması gerekebileceğini düşünerek ayağa fırlayarak. Hephaestus'un devam eden hırıltısı Drizzt'e, onun ilgisinin yönünü değiştirecek bir şeye ihtiyacı olduğunu söylüyordu, ve bunu ejderhanın ardında, kare şeklinde oyulmuş duvardaki derin yanık izlerinde buldu. Drizzt, buranın maden eritme karşısında büyük ödemeler aldığı yer olduğunu anladı. Kaç tane talihsiz tüccarın ya da maceracının sonlarına bu patlamış duvarlar arasında ulaşmış olabileceğini düşündüğünde kendini ürpermekten alıkoyamadı.</p>

      <p class="calibre2">"Böylesine bir yıkıma ne neden oldu?" diye bağırdı Drizzt, heyecanla. Bir ihanetten şüphelenen Hephaestus, arkasına dönmeye cesaret edemedi. Fakat, bir süre sonra, ejderha, kara elfin farkına vardığı şeyi anladı ve hırıltısı kesildi.</p>

      <p class="calibre2">"Hangi Tanrı senin için indi, yüce Hephaestus ve seni böylesine büyük bir güçle kutsadı? Diyarlarda başka hiçbir yerde bir taş böylesine sökülmemiştir! Dünyanın yaratılışındaki alevlerden başka..."</p>

      <p class="calibre2">"Yeter!" diye gürledi Hephaestus. "Senin gibi, bilgili biri, bir kırmızının nefesini tanımıyor mu?"</p>

      <p class="calibre2">"Elbette ki ateş, bir kırmızının yöntemidir," diye yanıtladı Drizzt, gözlerini duvardan bir an bile ayırmadan, "ama alevler ne kadar yoğun olabilir ki? Tabi ki böylesine bir yıkıma yol açacak kadar değil!"</p>

      <p class="calibre2">"Görmek ister miydin?" diye yanıtladı ejderha, içten pazarlıklı alaysı bir tıslamayla.</p>

      <p class="calibre2">"Evet!" diye bağırdı Drizzt, ardından fetüs şeklinde yere kıvrılarak "Hayır!" dedi. Hassas bir çizgide ilerlediğini biliyordu, ama bunun gerekli bir kumar olduğunun da farkındaydı. "Gerçekte böylesine bir patlamaya şahit olmak isterim, ama ısısını hissetmekten korkuyorum."</p>

      <p class="calibre2">"Seyret öyleyse, Chult'lu Megandevinasander!" diye kükredi Hephaestus. "Senden üstün olanı seyret!" Ejderhanın derin nefes çekişi, Drizzt'i iki adım öne taşımış, beyaz saçlarınn gözlerine doluşmasına neden olmuş ve neredeyse yol pelerinini sırtından sökmuştu. Arkasındaki kümede sikkeler gürültüyle öne yığılıyorlardı. Az sonra ejderhanın sürüngenimsi boynu uzun ve geniş bir yarım daire oluşturarak eğildi, büyük kırmızının kafası oyuk duvarla aynı hizaya gelmişti.</p>

      <p class="calibre2">Bunu takip eden patlama odanın içindeki havayı çalmıştı; hem ısıdan hem de aydınlıktan Drizzt'in ciğerleri yanıyor, gözleri acıyordu. Buna karşın ejderha ateşi oyuğu, yıldırım gibi bir parıltıyla yokederken, o izlemeye devam etti. Drizzt, Hephaestus'un ateş nefesini üflerken gözlerini sıkı sıkı kapadığına da dikkat etti.</p>

      <p class="calibre2">Alevler sona erdiğinde, Hephaestus zaferle geri savruldu. Hâlâ oyuğa, duvarlardan ve de tavandan akan erimiş kayaya bakan Drizzt'in hayret etmiş taklidine ihtiyacı yoktu.</p>

      <p class="calibre2">"Tanrılar adına!" diye fısıldadı sertçe. Kendini beğenmiş bir ifade takınan ejderhaya bakmayı başarmıştı. "Tanrılar adına," dedi yeniden. "Kendini üstün gören Chult'lu Mergandevinasander, mütevazı kaldı."</p>

      <p class="calibre2">"Öyle de olmalı!" dedi Hephaestus, patlamayı andıran bir sesle. "Hiçbir siyah, bir kırmızıya denk değildir! Bunu öğren Mergandevinasander. Bu, kapına bir kırmızı dayandığında hayatını kurtarabilecek bir bilgidir!"</p>

      <p class="calibre2">"Tamamıyla," diye kabullendi Drizzt anında. "Ama korkarım benim bir kapım olmayacak." Tekrar kendi şekline baktı ve mutsuzlukla iç çekti. "Kara elflerin şehrindeki bir kapının ötesi!"</p>

      <p class="calibre2">"Bu senin kaderin, benim değil," dedi Hephaestus. "Ama sana merhamet göstereceğim. Beni uykumda rahatsız etmene rağmen, buradan sağ ayrılmana izin vereceğim!"</p>

      <p class="calibre2">Drizzt, bunun önemli bir an olduğunu biliyordu. O anda Hephaestus'un teklifini kabul edebilirdi, buranın dışında olmaktan başka bir şey istemiyordu. Ama ilkeleri ve Mooshie'nin hatırası buna izin vermeyecekti. Ya tüneldeki yol arkadaşları? diye hatırlattı kendine. Ve ya ozanların kitaplarındaki maceralar ne olacak?</p>

      <p class="calibre2">"O halde beni yok et," dedi ejderhaya, fakat söylediği kelimeler ağzından çıkarken inanamıyordu. "Ben ki ejderha türünün ihtişamını tanımıştım, bir kara elfin hayatı ile mutlu olamam."</p>

      <p class="calibre2">Hephaestus'un büyük çenesi biraz daha öne yaklaştı.</p>

      <p class="calibre2">"Tüm ejderha türü için ne acı!" dedi kederle Drizzt. "İnsanların sayıları böcek gibi artarken, bizim sayımız hep azalıyor. Ne acı, ejderhaların hazineleri, büyücüler ve şövalyeler tarafından çalınıyor!" Son kelimeleri tükürürcesine söylemesi Hephaestus'u duraklattı.</p>

      <p class="calibre2">"Ve ne acıdır ki, Mergandevinasander'in," diye devam etti Drizzt dramatik bir şekilde, "gücü, ejderha türünün en kudretlisi Hephaestus'unkini gölgede bırakan bir insan büyücü tarafından alaşağı edildi!"</p>

      <p class="calibre2">"Gölgede bırakmak!" diye bağırdı Hephaestus, ve o kükremenin etkisi ile tüm oda sarsıldı.</p>

      <p class="calibre2">"Neye inanmalıyım?" diye bağırdı Drizzt cevap olarak, ses düzeyi ejderhanmki ile karşılaştırıldığında acınası bir seviyede idi.</p>

      <p class="calibre2">"Hephaestus, yok olmakta olan bir türdeşine yardım etmez miydi? Hayır, buna inanamam, dünya buna inanmayacak!"</p>

      <p class="calibre2">Drizzt, vaaz verircesine parmağını tavana doğru yükseltmişti. Hata yapmanın bedelinin ne olduğunun hatırlatılmasına ihtiyacı yoktu.</p>

      <p class="calibre2">"Bu geniş diyarlarda hep bir ağızdan diyecekler ki, Hephaestus büyücünün büyüsünü kaldırmaya cesaret edemedi, büyük kırmızının, aynı büyücü tarafından yönetilen grubunu ejderha ganimetleri için kuzeye getireceği korkusuyla böylesine güçlü bir büyü karşısında zayıflığını göstermekten korktu diyecekler!"</p>

      <p class="calibre2">"Ah!" diye bağırdı Drizzt, gözlerini iyice açarak. "Ama Hephaestus'un bu teslimiyeti büyücü ve ahlaksız hırsız arkadaşlarına zaten böyle bir yağmalamanın umutlarını vermeyecek mi? Ve hangi ejderha, zengin Mirabar'ın kırmızısı, Hephaestus'tan daha çok çalınabilecek bir hazineye sahip?"</p>

      <p class="calibre2">Ejderha ne yapacağını bilemiyordu. Hephaestus, iyi ödeme yapan tüccarlardan oluşan hazinesinin üzerinde uyuduğu, hayat tarzından memnundu. İnine burnunu sokacak kahraman maceracılara ihtiyacı yoktu! Bu, Drizzt'in olmasını umduğu duyguların aynısıydı.</p>

      <p class="calibre2">"Yarın!" diye kükredi ejderha. "Bugün büyü için gereken hazırlıkları yapacağım ve yarın Mergandevinasander bir kez daha bir siyah olacak! Ardından ayrılacak, eğer bir aşağılayıcı söz daha söylerse, kuyruğu yanar halde! Şimdi büyüyü hatırlamak için dinlenmeliyim. Sen hareket etmeyeceksin, drow biçimindeki ejderha. Nerede olursan ol kokundan anlarım ve dünyadaki herhangi bir şey gibi duyarım. Pekçok hırsızın ümit ettiği gibi uykum derin değildir!"</p>

      <p class="calibre2">Drizzt, tabi ki tek kelimesinden bile şüphe etmemişti, işler bu denli umduğu kadar iyi gitmesine karşı, kendini pisliğin içine batmış hissetti. Konuşmalarına devam etmek için ne kendisi ne de dostları bir gün daha bekleyemezdi. Drizzt, gururlu Hephaestus'un, gerçekte var olmayan bir büyüyü yok etmeye çalışırken, bu durumu nasıl karşılayacağını merak etti. Ve Drizzt paniğe sürüklenerek kendine sordu, Hephaestus gerçekten kendini siyah bir ejderhaya çevirirse ne yapacaktı?</p>

      <p class="calibre2">"Tabi ki, bir siyahın nefesinin bir kırmızınınkine karşı bazı avantajları vardır," diye ağzından döküldü Drizzt'in, Hephaestus salınarak uzaklaşırken.</p>

      <p class="calibre2">Hızla ve korkutucu bir öfkeyle kırmızı geri geldi.</p>

      <p class="calibre2">"Nefesimi hissetmek ister miydin?" diye hırladı Hephaestus. "O zaman böbürlenmelerin ne kadar büyük olacağını merak ediyorum!"</p>

      <p class="calibre2">"Hayır, öyle değil," diye yanıtladı Drizzt, "hiddetlenmeyin, yüce Hephaestus.</p>

      <p class="calibre2">Gerçekten de ateşinizin görüntüsü gururumu çiğnedi! Ama siyahın nefesi de küçümsenemez. Bir kırmızının ateşinin ötesinde bazı özelliklere sahiptir!"</p>

      <p class="calibre2">"Nasıl yani?"</p>

      <p class="calibre2">"Asit, ey Aklahayale Sığmaz Hephaestus, Onbin Koyunun Katledicisi," diye yanıtladı Drizzt. "Asit, bir şövalyenin zırhına yapışır, ve onu sonu gelecek bir işkence ile kazır."</p>

      <p class="calibre2">"Akan metalin yapabileceği gibi mi?" diye sordu Hephaestus alaycı bir ifade ile. "Kırmızının ateşi ile erimiş metal gibi mi?"</p>

      <p class="calibre2">"Korkarım, daha uzun bir süre," diye kabullendi Drizzt, bakışlarını yere çevirerek. "Kırmızının nefesi yok edici bir patlama olarak ' gelir, ama siyahınki düşmanı çaresizliğe sürükler."</p>

      <p class="calibre2">"Patlama mı?" diye hırladı Hephaestus. "Nefesin ne kadar süre ; dayanabilir, sefil siyah? Ben daha fazla üfleyebilirim, biliyorum!"</p>

      <p class="calibre2">"Ama..." diye başladı Drizzt, oyuğu göstererek. Bu kez, ejderhanın içine ani nefes çekişi Drizzt'i pek çok adım ileri savurmuştu ve neredeyse ayaklarını yerden kesecekti. Drow, belirledikleri işareti verecek kadar aklına mukayyet olmayı başardı "Dokuz Cehennemin Ateşi!" diye bağırdı Hephaestus, başını boydan boya oyuğun hizasında sallarken.</p>

      <p class="calibre2">"İşaret!" dedi Mateus, karmaşanın arasında. "Hayatınız pahasına koşun! Koşun!"</p>

      <p class="calibre2">"Asla!" diye bağırdı korkmuş olan Birader Herschel ve Jankin dışında diğerleri itiraz etmedi.</p>

      <p class="calibre2">"Ah, böylesine çile çekmek!" diye feryat etti, karışmış saçlı, tünelden dışarı çıkan fanatik.</p>

      <p class="calibre2">"Yapmalıyız! Hayatımız buna bağlı!" diye hatırlattı onlara Mateus, bir yandan yanlış bir yöne gitmesini önlemek için Jankin'i saçlarından tutarak.</p>

      <p class="calibre2">Tünel çıkışında saniyeler boyunca mücadele ettiler ama sonra diğer rahipler, belki de tek şanslarının gelip geçmekte olduğunu fark ederek, tünelden fırladılar ve duvarın dibinde aşağı eğimli yol boyunca yuvarlandılar. Kendilerine geldiklerinde, kesinlikle güvendeydiler ve amaçsızca, tünele gerisin geri tırmanmak ile çıkışa yönlenmek arasında kararsızca bocalayarak, bir oraya bir buraya gidip geliyorlardı. Çaresiz kıpırdanışları, özellikle Mateus Jankin'i zaptetmeye çalışırken yukarı çıkmaları imkansız gibiydi, bu yüzden tek yollan çıkıştı. Birbirlerine takılıp sendeleyerek, rahipler oda boyunca kaçmaya başladılar.</p>

      <p class="calibre2">İçinde bulundukları dehşet durumu dahi, onları, hatta Jankin'i bile, geçerken buldukları değerli eşyaları ceplerine atmaktan alıkoymuyordu.</p>

      <p class="calibre2">Hiçbir zaman böylesine bir ejderha ateşi patlaması olmamıştı! Hephaestus, gözleri kapalı, oyuktaki taşı yok ederek, kükrüyor da kükrüyordu. Büyük alev damlaları odanın içinde patlıyordu -Drizzt, ısı yüzünden neredeyse kendinden geçecekti- fakat bu rahatsız edici konuğunu sonsuza kadar susturmakta kararlı kızgın ejderha durmak bilmiyordu.</p>

      <p class="calibre2">Ejderha, gösterisinin sonuçlarını görmek için etrafa bir kere baktı. Ejderhalar, hazine odalarını dünyadaki herşeyden daha iyi tanırlardı, ve Hephaestus ana odadan çıkışa doğru koşturan beş figürü gözden kaçırmamıştı.</p>

      <p class="calibre2">Nefes aniden kesildi ve ejderha şöyle bir salındı. "Hırsızlar!" diye kükredi, gökgürlemesini andıran sesiyle bir taşı ikiye bölerek.</p>

      <p class="calibre2">Drizzt, oyunun sona erdiğini biliyordu.</p>

      <p class="calibre2">Koca, mızraklarla dolu gibi görünen çene drowa doğru kapandı. Kaçacak başka yeri olmayan Drizzt, yana bir adım atıp sıçradı. Ejderhanın boynuzlarından birini yakalayarak, yaratığın kafasına tırmanmaya başladı. Drizzt, tepesine çıkmayı başarmış, ejderha onu silkelemeye çalışırken, hayatı pahasına tutunuyordu. Bir pala için elini uzattı ama eline bir cep geldi, ve içinden bir avuç dolusu toz çıkardı. Bir an bile tereddüt etmeden, drow tozu, ejderhanın şeytani gözlerine serpti.</p>

      <p class="calibre2">Hephaestus çılgına dönmüştü, kafasını çılgınca aşağı ve yukarı sallıyordu.</p>

      <p class="calibre2">Drizzt, inatla tutunuyordu ve kurnaz ejderha başka bir yöntem denedi.</p>

      <p class="calibre2">Ejderhanın başı havaya son hızla atıldığında, Drizzt, ejderhanın planını anlamıştı. Tavan o kadar yüksek değildi...tabi ki Hephaestus'un sürüngenimsi boynu ile karşılaştırıldığında. Uzun bir düşüştü, ama o anda daha tercih edilir bir kaderdi, ve Drizzt, ejderhanın kafasını kayaya çarpmadan hemen önce kendini bıraktı.</p>

      <p class="calibre2">Hephaestus, çarpmanın etkisiyle zar zor yavaşlamış, nefesini içine çekerken, Drizzt, sersemlemiş bir şekilde ayağa kalkmıştı. Ne ilk ne de son kez olduğu gibi, tavandan kopan büyük bir kaya kütlesi ejderhanın kafasına düşerken, şans bir kez daha drowu kurtarmıştı. Hephaestus'un nefesi, zararsız bir duman olarak çıktı ve Drizzt tüm hızıyla, yakındaki bir hazine kümesine fırlayarak, dibine daldı.</p>

      <p class="calibre2">Hephaestus, öfke ile kükredi ve düşünmeden nefesinin geri kalanını hazine yığınının üzerine boşalttı. Altın sikkeler eriyerek bir bütün oluyor; paha biçilmez mücevherler basınçtan parçalanıyordu. Yığın yirmi ayak boyunda ve sıkıca toplanmıştı, ama Drizzt, en gerisinde olmasına rağmen sırtının alevler içinde olduğunu hissetti. Dumanı tüten pelerinini, erimiş altınla bir bütün halinde bırakarak, yığından atladı.</p>

      <p class="calibre2">Ejderha gerilerken, Drizzt, palalarını çekip dışarı çıkmıştı. Drow, cesurca, aptalca öne doğru atılarak, tüm gücüyle vuruyordu. İki vuruşun sonunda, şaşkın bir halde durdu, iki palası da elinde acı verecek bir şekilde titriyordu; onları taş bir duvara vursa da aynı sonucu verirdi!</p>

      <p class="calibre2">Başı yukarda, Hephaestus, bu saldırıya önem vermemişti. "Altınım!" diye feryat etti ejderha. Ardından yaratık aşağıya baktı, lamba ışığı gibi gözleri bir kez daha drowu delip geçiyordu. "Altınım!" dedi Hephaestus yeniden, korkunç bir şekilde.</p>

      <p class="calibre2">Drizzt çaresizce omuz silkti ve ardından koşmaya başladı. Hephaestus, kuyruğunu etrafta sallamaya başladı, başka bir hazine yığınına vurarak altın ve gümüş sikkelerle, mücevherlerin odada uçuşmasına neden oldu. Sıkı sıkıya yerleştirilmiş yığınların arasından geçerken bir yandan da durmaksızın "Altınım!" diye kükrüyordu.</p>

      <p class="calibre2">Drizzt, başka bir yığının arkasına düşmüştü. "Bana yardım et Guenhwyvar," diye yalvardı, figürü yere bıraktığında.</p>

      <p class="calibre2">"Kokunu alıyorum, hırsız!" diye kedi gibi mırladı Drizzt'in saklandığı yığının yakınında...sanki bir fırtına bunu yapabilirmiş gibi. Buna karşılık olarak, panter yığının tepesine geldi, meydan okurcasına kükredi ve ardından yaylandı. En alttaki Drizzt, Hephaestus öne atılırken, adımları sayabilmek için dikkatle dinliyordu.</p>

      <p class="calibre2">"Seni dişlerimle parçalayacağım, şekildeğiştirici!" diye böğürdü ejderha, ve ağzı açık Guenhwyvar'a atılıp, çenesini kapattı.</p>

      <p class="calibre2">Ama dişlerin, hatta ejderha dişlerinin bile, Guenhwyvar'ın dönüştüğü maddesiz dumana pek az etkisi olabilirdi.</p>

      <p class="calibre2">Dışarı fırlarken Drizzt, kaçışı çılgına dönmüş ejderhanın gürültüsü ile gizlenmiş olarak cebine birkaç heykelcik atmayı başarmıştı. Oda büyüktü ve Hephaestus kendine gelip onu gördüğünde Drizzt tamamen gitmemişti. Şaşırmış fakat öfkesi dinmemiş ejderha, kükredi ve Drizzt'in peşine takıldı.</p>

      <p class="calibre2">Kitaptan bildiği kadarıyla Hephaestus'un konuştuğu, ama ejderhanın, kendisinin bunu bilmediğini sandığını umduğu goblin dilinde bağırdı,</p>

      <p class="calibre2">"Aptal yaratık beni dışarı kovaladığında, dışarı çıkıp geri kalanını götürün!"</p>

      <p class="calibre2">Hephaestus aniden durdu ve geri dönerek, madenlere inen aşağıdaki tüneli gözlemeye başladı. Aptal ejderha, bir korku krizi içindeydi, hilekar drowu yutmak istiyor ama aynı zamanda arkadan gelebilecek bir hırsızlıktan endişeleniyordu. Hephaestus, tünele doğru ilerledi ve emin olmak için kafası ile girişin üstündeki duvara başıyla vurdu, ardından geri dönüp herşeyi tekrar düşünmeye koyuldu.</p>

      <p class="calibre2">Ejderha, artık hırsızların çıkışa ulaştıklarının biliyordu; eğer onları yakalamak istiyorsa açık gökyüzüne çıkması gerekiyordu; ki yılın bu zamanında, ejderhanın kârlı işi düşünülürse çok mantıklı sayılmazdı. En sonunda, Hephaestus içinde bulunduğu ikilemi sona erdirecek çözümü bulmuştu: Yoluna bir sonra çıkacak olan tüccar grubunu sonuna kadar yemeye yemin etti. Uykusuna döndüğünde kesinlikle unutacak olduğu bu kararla gururunu tamir etmiş olan ejderha odasına dönüp, altınlarını ve istemeden erittiği yığınlardan kurtarabildiklerini toparlamaya başladı.</p>

      <p class="calibre2">"Bizi dışarı çıkarttın!" diye bağırdı Birader Herschel. Drizzt, onları ejderhanın inin girişinin batısındaki kayalık bir vadide yakaladığında, Jankin dışındaki tüm rahipler kendisine sıkıca sarılmışlardı.</p>

      <p class="calibre2">"Eğer yaptıklarını ödememizin bir yolu varsa...!"</p>

      <p class="calibre2">Buna yanıt olarak Drizzt ceplerini boşaltmaya başladı, ve altın eşyalar ve biblolar, akşamüstü güneşinde parıldarken beş çift göz ardına dek açıldı. Özellikle, beş santim bir yakut, rahiplerin bilebileceklerinin çok ötesinde bir zenginlik vaad ediyordu.</p>

      <p class="calibre2">"Sizin için," diye açıkladı Drizzt. "Hepsi. Hazinelere ihtiyacım yok."</p>

      <p class="calibre2">Hiçbiri cebindeki ganimeti ortaya çıkarmaya istekli olmayan rahipler, suçlulukla etraflarına baktılar.</p>

      <p class="calibre2">"Belki de bir kısmını saklamalısın," diye teklif etti Mateus, "eğer hâlâ tek başına yol almaya niyetliysen."</p>

      <p class="calibre2">"Öyleyim," dedi Drizzt kararlılıkla.</p>

      <p class="calibre2">"Burada kalamazsın," dedi Mateus, anlayışla. "Nereye gideceksin?"</p>

      <p class="calibre2">Drizzt, gerçekte bunu fazla düşünmemişti. Tek bildiği, yerinin bu Ağlayan Rahipler arasında olmadığıydı. Bir süre için, yolculuk ettiği pek çok çıkmaz yollan gözden geçirdi. Aklına aniden bir fikir geldi.</p>

      <p class="calibre2">"Sen söyledin," dedi Jankin'e işaret ederek. "Tünele girmeden bir hafta evvel yerin adını verdin."</p>

      <p class="calibre2">Jankin, hatırlayamayarak, ona merakla baktı.</p>

      <p class="calibre2">"On-Kasaba," dedi Drizzt. "Başına buyrukların yeri, başına buyruk birinin yerini bulabileceği bir yer."</p>

      <p class="calibre2">"On-Kasaba mı?" dedi Mateus duraklamayla. "Kesinlikle yolunu bir kez daha gözden geçirmelisin, dostum. Ne Buzyeli Vadisi ne de On-Kasaba'nın zorlu katilleri konuksever değillerdir."</p>

      <p class="calibre2">"Her zaman rüzgar eser," diye ekledi Jankin, karanlık ve boş gözlerinde yanan bir arzuyla, "acıtıcı kumlarla ve dondurucu soğuğuyla. Seninle geleceğim!"</p>

      <p class="calibre2">"Ve de canavarlar!" diye ekledi bir diğeri, Jankin'in kafasının arkasına vurarak. "Tundra yetileri ve beyaz ayılar, ve acımasız barbarlar! Hayır, Hephaestus'un kendisi bile beni oraya kovalasa gitmezdim!"</p>

      <p class="calibre2">"Aslında ejderha bunu yapabilir," dedi Herschel, o kadar da uzakta olmayan ejderha inine endişe ile göz atarak. "Yakınlarda bazı çiftlik evleri var. Belki geceyi orada geçirebiliriz ve yarın da tünele geri döneriz."</p>

      <p class="calibre2">"Sizinle gelmeyeceğim," dedi Drizzt yeniden. "On-Kasaba için misafirperver değil diyorsunuz, peki Mirabar'da daha sıcak bir karşılama bulabilir miyim?"</p>

      <p class="calibre2">"Bu akşam çiftçilere gideceğiz," diye yanıtladı Mateus, kelimelerini bir daha düşünerek. "Sana orada bir at ve ihtiyacın olacak erzağı alırız. Gitmeni kesinlikle dilemiyorum," dedi "ama On-Kasaba iyi bir seçim gibi görünüyor" -Dimdik Jankin'e bakmıştı- "bir drow için. Pek çoğu orada yerini bulmuştur. Hiçbir yeri olmayanlar için gerçek bir evdir."</p>

      <p class="calibre2">Drizzt, rahibin sesindeki içtenliği anlamıştı ve Mateus'un canayakınlığından mutluydu. "Orayı nasıl bulurum?" diye sordu.</p>

      <p class="calibre2">"Dağları izle," diye yanıtladı Mateus. "Hep sağ elinin olduğu yerde tut onları. Otlağa ulaştığında, Buzyeli Vadisi'ne girmişsindir. Burayı yalnızca, Dünyanın Belkemiği'nin kuzeyindeki arazide tek bir tepe işaret eder. Kasabalar onun etrafına kurulmuştur. Umarım orada aradığın herşeyi bulursun!"</p>

      <p class="calibre2">Bununla birlikte rahipler ayrılık hazırlıklarını yapmaya başladılar. Ellerini başının arkasında birleştiren Drizzt, vadi duvarına yaslandı. Gerçekten de rahipleri bırakmanın zamanıydı, ama bunun meydana getirdiği suçluluk ve yalnızlık hissini yadsıyamazdı. Ejderhanın ininden aldıkları hazineler dostlarının hayatını tam anlamıyla değiştirebilir, onlara bir yuva ve tüm ihtiyaçlarını sunabilirdi, ama zenginlik Drizzt'in yüzleştiği engelleri değiştiremezdi.</p>

      <p class="calibre2">Jankin'in evsizlerin yurdu, başka gidecek yerleri olmayanların toplandığı yer diye adlandırdığı On-Kasaba, drowa bir ölçü umut vermişti. Kaç kere kader onu ordan oraya savurmuştu? Kaç kapıya umutla yaklaşıp, bir mızrağın ucuyla geri çevrilmişti? Drizzt, bu sefer farklı olacağını söyledi kendi kendine, eğer başına buyrukların arasında da bir yer bulamazsa, nereye gidebilirdi?</p>

      <p class="calibre2">Uzunca bir zamandır trajedi, suçluluk ve önyargılardan kaçan, kuşatılmış drow için, umut, rahatlatıcı bir duygu değildi.</p>

      <p class="calibre2">Rahipler, ufak çiftçi kasabasına gittiklerinde Drizzt, geceyi bir ağaç kovuğunun içinde geçirmişti. Ertesi sabah, bir atla döndüklerinde, gruptan biri göze çarpan bir biçimde eksikti.</p>

      <p class="calibre2">"Jankin nerede?" diye sordu Drizzt, endişeyle.</p>

      <p class="calibre2">"Bir ağılda bağlı," diye yanıtladı Mateus. "Dün kaçmaya çalıştı, geri dönmek için..."</p>

      <p class="calibre2">"Hephaestus'a" diye onun yerine cümlesini bitirdi Drizzt.</p>

      <p class="calibre2">"Eğer bugün de fikri değişmediyse, ona izin verebiliriz," diye ekledi Herschel, tiksintiyle.</p>

      <p class="calibre2">"İşte atın," dedi Mateus, "Eğer gece fikrini değiştirmediyse."</p>

      <p class="calibre2">"Ve işte bu da yeni örtün," dedi Herschel. Drizzt'e iyi işlenmiş, kürkle kaplı bir pelerin uzatmıştı. Drizzt, rahiplerin, her zamankinin aksine ne denli cömert olduklarını görüyordu ve neredeyse fikrini değiştirecekti. Buna karşın diğer ihtiyaçlarını göz ardı edemezdi, ve bu isteklerini bu grupla karşılayamazdı.</p>

      <p class="calibre2">Kararlılığını göstermek için, drow, üzerine binmek için hayvana doğru yürüdü. Drizzt, daha önceden de bir at görmüştü, ama bu kadar yakından değil. Sadece hayvanın gücüne bile hayranlık duymuştu, hayvanın boynundan dışarı kaslar fışkırıyordu, aynı şekilde hayvanın uzunluğu da onu etkilemişti.</p>

      <p class="calibre2">Bir süresini atın gözlerinin içine bakıp, becerebildiği kadar ona niyetini anlatmak için harcadı. Ardından, herkesi hatta Drizzt'i şaşkına çevirerek, at, sürücünün rahatlıkla eğere oturması için eğildi.</p>

      <p class="calibre2">"Atlarla tecrübelisin," dedi Mateus.</p>

      <p class="calibre2">"Daha önceden yetenekli bir sürücü olduğunu söylememiştin."</p>

      <p class="calibre2">Drizzt yalnızca başını salladı ve at hızla gitmeye başladığında eğer üzerinde kalmak için mümkün olduğunca çaba sarfetti. Yaratığı nasıl kontrol edeceğini öğrenmesi Drizzt'in uzunca bir vaktini almıştı, döndürmeyi becerdiğinde, iyice doğuya -yanlış yöne- doğru gidiyordu. Bu çizdikleri daire boyunca, Drizzt, istifini bozmamak için bayağı çaba sarfetti, ve atlarla hiç aralan olmayan rahipler, yalnızca başlarını sallayıp, gülümsediler.</p>

      <p class="calibre2">Saatler sonra, Drizzt, Dünyanın Belkemiği'nin güney kısmını takip ederek, hızla batıya gidiyordu.</p>

      <p class="calibre2"></p>
    </div>

    <div class="s1">
      <p class="calibre2">*****</p>
    </div>

    <div class="s">
      <p class="calibre2"></p>

      <p class="calibre2">"Ağlayan Rahipler," diye fısıldadı Roddy McGristle, aynı haftanın sonlarında bir kez daha Mirabar tüneline giren grubu kayalık bir uçurumdan izlerken.</p>

      <p class="calibre2">"Ne?" dedi Tephanis aptalca bakarak, Roddy'ye katılmak için kesesinden dışarı fırlamıştı. İlk defa, cinin hızı onu tehlikeye sokmuştu. Daha farkına varamadan, Tephanis ağzından baklayı çıkarmıştı, "Olamazejderha..."</p>

      <p class="calibre2">Roddy'nin bakışları Tephanis'in üzerine bir fırtına bulutunun gölgesi gibi düşmüştü.</p>

      <p class="calibre2">"Yanibendüşünüyordumki..." dedi hızla Tephanis, ama farkına vardı ki, tüneli kendisi kadar iyi tanıyan Roddy, cinin kilitlerle ilgili yeteneğini de biliyordu ve yaptığını tahmin ediyordu.</p>

      <p class="calibre2">"Drowu kendi başına öldürmeye kalktın," dedi Roddy sakince.</p>

      <p class="calibre2">"Lütfenefendim," diye yanıtladı Tephanis.</p>

      <p class="calibre2">"Benimniyetim... Siziniçinendişelendim.</p>

      <p class="calibre2">Drowbirşeytan, biliyorum! Onlarıejderhanınininegönderdim. Düşündümkisiz..."</p>

      <p class="calibre2">"Unut gitsin," diye hırladı Roddy. "Ne yaptıysan yaptın yapılacak bir şey yok. Şimdi kesene geri dön. Eğer drow ölmemişse, bunu düzeltme şansımız olabilir."</p>

      <p class="calibre2">Tephanis başıyla onayladı, rahatlamış bir halde kesesine döndü. Roddy onu sırtlanıp, köpeğini yanına çağırdı.</p>

      <p class="calibre2">"Rahipleri konuşturacağım," diye yemin etti ödül avcısı, "ama önce..." Roddy, keseyi sallamaya ve sertçe duvara vurmaya başladı. "Efendim!" diye cinin acı dolu yakarışı duyuldu. "Seni drow hırsızı..." dedi Roddy oflayarak, ve keseyi sert duvara çarpmaya devam etti. İlk vuruşlar sırasında Tephanis kıpırdanmış ve hatta ufak kamasıyla bir delik açmayı da başarmıştı. Ama ardından kese bir ıslaklıkla karardı, artık cin hareket etmiyordu.</p>

      <p class="calibre2">"Drow hırsızı ucube," diye mırıldandı Roddy, elindeki kanlı keseyi fırlatırken. "Haydi köpek. Eğer drow hâlâ hayattaysa, rahipler nerede olduğunu bilirler."</p>

      <p class="calibre2">Ağlayan Rahipler, kendilerini çile çekmeye adamış bir kardeşlikti, ve içlerinden bazıları, -özellikle de Jankin- gerçekten de hayatlarında çok acı çekmişlerdi. Buna karşın hiçbiri, çıldırmış gözlerle bakan Roddy McGristle'ın ellerinde buldukları vahşet derecesini hayal dahi etmemişlerdi, ve daha bir saat geçmişti ki, Roddy de, dağlık arazinin güneyi boyunca, batıya doğru hızla yol alıyordu.</p>

      <p class="calibre2">Sonsuz gibi görünen şarkısıyla soğuk doğu rüzgarı kulaklarını dolduruyordu. Drizzt bunu, Dünyanın Belkemiği'nin batısından dönüp kuzeye ve ardından doğuya bu rüzgarla anılan çorak alana, Buzyeli Vadisi'ne, yöneldiğinden beri duyuyordu. Bu acı dolu iç çekişi ve rüzgarın dondurucu ısırışlarını istekle kabulleniyordu, çünkü havanın bu akışı Drizzt için özgürlüğün rüzgarıydı.</p>

      <p class="calibre2">Drizzt, dağlık arazinin etrafında döndüğünde, özgürlüğün bir başka işareti, geniş denizin görüntüsü ortaya çıkmıştı. Drizzt bu sahil çizgisini Luskan'a giderken bir kere ziyaret etmişti, ve şimdi biraz ara vererek sahil boyunca birkaç mil ilerlemek istiyordu. Ama soğuk rüzgar ona çetin geçecek kışı hatırlatmıştı; kar yağmaya başladıktan sonra bu vadiyi geçmenin ne kadar zorlu olabileceğini anlamıştı.</p>

      <p class="calibre2">Drizzt, Kelvin'in Anıtı olarak bilinen geniş arazinin kuzeyindeki tek başına duran dağı, vadiye adımını attığının ertesi günü görmüştü. Heyecanla, yalnız başına yükselen zirvesini, ev olarak adlandıracağı yerin işareti olarak görerek, ona doğru ilerledi. Dağa her dikkatli bakışında, çekimser bir umut içini sarıyordu.</p>

      <p class="calibre2">Ticaret yolu boyunca, güneyden On-Kasaba'ya yaklaştıkça pek çok ufak topluluğun, yalnız yük arabalarını ve bir avuç dolusu at sürücüsünün yanından geçti. Güneş batıda alçaktan görülüyordu, ışığı ise zayıftı, ve Drizzt, abanoz rengi derisini saklamak için pelerininin kukuletasını iyice aşağı indirmişti. Her geçen yolcuya saygılı bir şekilde başıyla selam veriyordu.</p>

      <p class="calibre2">Çatlaklarla örtülü arazinin üçyüz metre kadar tepesine uzanan ve kısa yaz mevsimi boyunca bile karla kaplı olan Kelvin'in Anıtı haricinde bölgeye üç göl hakimdi. Bölgeye adını veren On-Kasaba arasından yalnızca Brynn Shander adındaki ana şehir göllerden ayrı duruyordu. Alçak bir tepenin üzerinde bir düzlükte, bayrağı sert rüzgarlara meydan okurcasına sallanarak duruyordu. Ticaret yolu, bölgenin ana ticaret merkezi olan bu kasabaya yöneliyordu.</p>

      <p class="calibre2">Uzaktaki ateşlerden yükselen dumanlardan Drizzt, pek çok topluluğun tepedeki bu şehirde olduğunu söyleyebiliyordu. Güzergahını bir kez daha gözden geçirdi, acaba ana kente gitmektense daha ufak ve kapalı kasabalardan birine mi yönelmeliydi, merak ediyordu.</p>

      <p class="calibre2">"Hayır," dedi drow kararlılıkla, oniks figüre dokunmak için elini kesesine götürdü. Drizzt, atını ileriye, tepedeki duvarlarla örtülü kentin yasaklayıcı kapılarına doğru sürdü.</p>

      <p class="calibre2">"Tüccar mısın?" diye sordu demirden örülmüş geçidin önünde sıkıntıyla dikilmiş iki muhafızdan biri. "Ticaret yapmak için senenin geç bir vakti."</p>

      <p class="calibre2">"Tüccar değilim," diye yanıtladı Drizzt, sakince, vaktinin geldiğini anlayarak sakinliğini kaybetmeye başlamıştı. Ellerini yavaşça kukuletasına götürürken, titreyen ellerini hareket ettirmemeye çalışıyordu.</p>

      <p class="calibre2">"O halde hangi kasabadansın?" diye sordu diğer muhafız. Drizzt ellerini, bu soruyla cesaretini kaybetmiş bir halde geri çekti.</p>

      <p class="calibre2">"Mirabar'dan," diye yanıtladı dürüstçe, ve ardından, kendisini durdurmaya izin vermeyecek bir şekilde, ve muhafızın araya başka bir soru sokmasından önce, ellerini kukuletasına götürüp açtı.</p>

      <p class="calibre2">Dört göz ardına dek açılmış, eller anında silahlara yönelmişti.</p>

      <p class="calibre2">"Hayır!" dedi Drizzt sertçe. "Hayır, lütfen." Hem sesine hem de duruşuna, muhafızların anlam veremediği bir yorgunluk çökmüştü. Drizzt'in anlamsız savaşlar ve yanlış anlamalar için gücü kalmamıştı. Goblin orduları ya da yıkım yapan bir deve karşı palaları kolayca eline gelirdi, ama kendisiyle yalnızca yanlış anlaşmalardan dolayı savaş açanlara karşı, silahlan tam anlamıyla ağır geliyordu.</p>

      <p class="calibre2">"Ben, Mirabar'dan geldim," diye devam etti Drizzt, her hece ile sesi daha seri bir hale geliyordu. "On-Kasaba'ya barış içinde yerleşmek için." Ellerini, tehdit oluşturmadığını göstermek için iki yana açmıştı.</p>

      <p class="calibre2">Muhafızlar nasıl karşılık vereceklerini bilmiyorlardı. İkisi de bir kara elf görmemişti -fakat Drizzt'in onlardan biri olduğunu biliyorlardı- ya da ırkları hakkında ateşin başında elfleri birbirinden ayıran savaşlar hakkında anlatılan eski savaş hikayelerinden başka bir şey bilmiyorlardı.</p>

      <p class="calibre2">"Burada bekle," dedi muhafızlardan biri bu emirden hoşlanmış görünmeyen diğerine, nefes alırcasına. "Ben gidip sözcü Cassius'u haberdar edeceğim." Demirle örülmüş kapıyı sertçe açtı ve arasıni dan sıyrılıp gidebileceği kadar bir açıklık oluştuğunda içinden geçti. Geride kalan muhafız, gözünü kırpmadan ve silahının kabzasını elinden ayırmadan bekliyordu.</p>

      <p class="calibre2">"Eğer beni öldürürsen, yüz kadar mekanik yayın oku seni delik deşik eder," diye açıkladı, kendinden emin bir ses tonuyla konuşmaya çalışarak ama bunu beceremeden.</p>

      <p class="calibre2">"Neden yapayım?" diye sordu Drizzt, masumca, ellerini genişçe iki yana açmaya devam edip, tehditkat görünmemeye çalışarak. Bu karşılaşmanın şu ana kadar iyi gittiğine inanıyordu. Daha önceden yaklaşmaya cesaret ettiği her kasabada, onu ilk görenler ya dehşetle kaçmış ya da çıkardıkları silahlarıyla onu kovalamışlardı.</p>

      <p class="calibre2">Kısa bir süre sonra diğer muhafız, yanında ufak tefek ve zayıf görünen, yeni traş olmuş, ve açık mavi gözleriyle sürekli etrafı kolaçan edip her ayrıntıyı içine işleyen bir adamla geri dönmüştü. İyi kıyafetler giyiyordu, ve iki muhafızın ona gösterdiği saygıdan, Drizzt hemen, onun yüksek rütbeli olduğunu anlamıştı.</p>

      <p class="calibre2">Bir süre boyunca Drizzt'i gözleyerek, her hareketini ve hattını gözden geçirdi. "Ben Cassius'um," dedi uzunca bir sürenin ardından. "Bryn Shande/in sözcüsü ve On-Kasaba Yönetim Heyeti'nin ana sözcüsü."</p>

      <p class="calibre2">Drizzt, hafifçe eğildi. "Ben Drizzt Do'Urden'im," dedi "Mirabar ve ötesinden, şimdi ise On-Kasaba'ya geldim."</p>

      <p class="calibre2">"Neden?" diye sordu Cassius, sertçe, onu hazırlıksız yakalamaya çalışıyordu.</p>

      <p class="calibre2">Drizzt, omzunu silkti. "Bir neden gerekli mi?"</p>

      <p class="calibre2">"Bir kara elf için, muhtemelen," diye yanıtladı Cassius dürüstçe.</p>

      <p class="calibre2">Drizzt'in kabullenir gülümsemesi sözcüyü etkisiz bırakmış ve o sırada sözcünün iki yanında korumak için yakın duran iki muhafızı sessizleştirmişti. "Gelmek istememin ötesinde, gelmek için başka bir neden sunamam," diye devam etti Drizzt. "Yolum çok uzundu, sözcü Cassius, bezgin bir haldeyim ve dinlenmeye ihtiyacım var. Bana, On-Kasaba'nın, başına buyrukların yeri olduğu söylendi, ve bundan şüphe etmeyin ki bir kara elf, yeryüzü sakinlerinin arasında başına buyruk biridir."</p>

      <p class="calibre2">Yeterince mantıklı görünüyordu, ve Drizzt'in içtenliği, dikkatli sözcüye açıkça görünüyordu. Çenesini avucunun içine alan Cassius uzunca bir süre düşündü. Drowdan korkmuyor, sözlerinden şüphe duymuyordu, ama bir drowun varlığının kasabada karışıklığa yol açmasına izin vermeye niyeti yoktu.</p>

      <p class="calibre2">"Bryn Shander senin yerin değil," dedi Casius, açıkça, ve Drizzt'in lavanta rengi gözleri bu haksız açıklama karşısında daraldı. Cassius, yılmaz bir ifadeyle kuzeyi işaret etti. "Lonelywood'a, Maer Dualdon'un yatağının kuzeyindeki ormana git." diye teklifte bulundu. Ardından bakışlarını güneydoğuya yöneltti. "Ya da Good Mead'e veya güney gölü üzerindeki Dougan'ın Deliği'ne, Kızılsular'a. Buraları, daha az karışıklığa yol açacağın ve daha az sorunla karşılaşacağın ufak kasabalar."</p>

      <p class="calibre2">"Peki ya benim girmemi reddettiklerinde?" diye sordu Drizzt. "Oradan sonra nereye, adil sözcü? Boş bir arazide, ölmek için rüzgarların içine mi?"</p>

      <p class="calibre2">"Bilemezsin..."</p>

      <p class="calibre2">"Biliyorum," diye sözünü kesti Drizzt. "Bu oyunu defalarca oynadım. Kim bir drowu, hatta kendi halkını ve hayat biçimlerini terketmiş, ve barış içinde yaşamaktan başka hiçbir şey arzulamayan bir drowu arasına kabul eder?" Drizzt'in sesi gururluydu ve kendine acıma ifadesi yoktu, ve bir kez daha Cassius bu sözlerin doğru olduğunu anladı.</p>

      <p class="calibre2">Gerçekten de Cassius, anlayışla yaklaşıyordu. Kendisi de zamanında başına buyruk bir serseriydi ve dünyanın öteki tarafına, terkedilmiş Buzyeli Vadisi'ne bir ev bulmak için gelmeye zorlanmıştı. Buradan daha ötesi yoktu; Buzyeli Vadisi, başına buyruk birinin son durağıydı. O anda Cassius'un aklına başka bir düşünce geldi, bu ikilem karşısında vicdanını rahatsız etmeyecek muhtemel bir çözüm.</p>

      <p class="calibre2">"Ne kadar zamandır yerzündesin?" diye sordu Cassius içtenlikle, duyduğu ilgiden.</p>

      <p class="calibre2">Drizzt bu soruyu bir an düşündü, sözcünün nereye varmaya çalıştığını anlamaya çalışıyordu.</p>

      <p class="calibre2">"Yedi yıl," diye yanıtladı.</p>

      <p class="calibre2">"Kuzeyde mi?"</p>

      <p class="calibre2">"Evet."</p>

      <p class="calibre2">"Ve bir ev, seni kabul edecek bir kasaba bulamadın," dedi Cassius. "Sert kışlar atlatmışsındır ve muhtemelen daha doğrudan gelen başka düşmanlar. Kemerine asılı o kılıçlarla tecrübeli misin?"</p>

      <p class="calibre2">"Ben bir korucuyum," dedi Drizzt hemen.</p>

      <p class="calibre2">"Bir drow için alışılmamış bir meslek," diye yorumda bulundu Cassius.</p>

      <p class="calibre2">"Ben bir korucuyum," dedi Drizzt yeniden, daha güçlü bir şekilde, "doğanın yolu ve silahlarımın kullanışı hakkında iyi eğitildim."</p>

      <p class="calibre2">"Bundan şüphem yok," dedi Cassius eğlenerek. Durakladı ve ardından, "Barınak ve tenha bir yer sağlayacak bir yer var," dedi sözcü, bakışlarıyla Drizzt'in gözlerini kuzeyde, Kelvin Anıtı'nın yamaçlarına yönlendirerek. "Cücelerin vadisinin ardında dağ uzanır," diye açıkladı Cassius, "ve o açık tundranın ardında. Dağın kuzey eteklerinde bir gözcü On-Kasaba'nın işine gelecektir. Tehlike hep oradan geliyormuş gibi görünüyor."</p>

      <p class="calibre2">"Buraya evimi bulmaya geldim," diye araya girdi Drizzt. "Sen ise bana kaya yığınları arasında bir delik ve hiçbir şey borçlu olmadığım kişiler için görev yapmamı teklif ediyorsun." Gerçekte, bu teklif Drizzt'in korucu ruhuna cazip geliyordu.</p>

      <p class="calibre2">"Sana işlerin farklı olduğunu söylememi ister misin?" diye yanıtladı Cassius. "Ortalıkta dolanan bir drowu Bryn Shander'e sokmayacağım."</p>

      <p class="calibre2">"Bir insan kendini kanıtlamak zorunda olur muydu?"</p>

      <p class="calibre2">"Bir insan, böylesine ölümcül bir ün taşımaz," diye yanıtladı Cassius, hemen, tereddüt etmeden. "Eğer ben o denli açık kalpli olsam, sadece sözlerine bakarak seni kabullensem ve kapılarımı ardına kadar açsam, içeri girip de kendine bir yuva bulabilir miydin? ikimiz de bunun cevabını biliyoruz, drow. Sana temin ederim ki Bryn Shander'deki herkes bu denli sıcak kalpli olmayacaktır. Niyetin ve yaptıkların ne olursa olsun, nereye gidersen git rahatsızlığa yol açar, dövüşmek zorunda kalırsın.</p>

      <p class="calibre2">"Her kasabada aynısı olurdu," diye devam etti Cassius, yurtsuz drowun içinde, kelimelerinin gerçeği yansıttığını tahmin ederek. "Ben sana, iyi ya da kötü hareketlerinin sana derinin renginin ötesinde bir ün kazandıracağı, On-Kasaba'nın sınırları içinde, kayaların arasında bir delik sunuyorum. Teklifim sana hâlâ sığ mı görünüyor?"</p>

      <p class="calibre2">"Erzağa ihtiyacım olacak," dedi Drizzt, Cassius'un sözlerindeki gerçeği kabullenerek. "Ve ya atım? Bir dağ yamacının, böyle bir hayvan için uygun olduğunu sanmıyorum."</p>

      <p class="calibre2">"O halde atını sat," diye teklifte bulundu Cassius. "Muhafızım onun için iyi bir fiyat alıp karşılığında sana ihtiyacın olan erzağı sağlayacaktır."</p>

      <p class="calibre2">Drizzt, bu teklifi bir an düşündü, ardından dizginleri Cassius'a uzattı.</p>

      <p class="calibre2">Ardından, kendini zeki bularak, sözcü ayrıldı. Yalnızca bir sorunu önlememiş, aynı zamanda, Bruenor Battlehammer ve ciddi yüzlü cücelerin drowun sorun çıkarmasını önleyebilecekleri bir yere, sınırlarını korumaya göndermişti.</p>

      <p class="calibre2">Roddy McGristle, yük arabasını dağlık bölgenin batısındaki gölgelerin altında kurulmuş ufak bir kasabaya çekti. Ödül avcısı, yakında karın geleceğini biliyordu, ve başladığında vadinin yarısında yakalanmaya niyeti yoktu. Çiftçilerle birlikte burada kalacak ve kışı bekleyecekti. Hiçbir şey bu bölgeden geçmeden tadiyi terkedemezdi, ve eğer Drizzt, rahiplerin dediği gibi oraya gittiyse, kaçacak hiçbir yeri yoktu.</p>

      <p class="calibre2">Soğuğa rağmen, yolculuk için karanlığı tercih eden Drizzt, o akşam kapılardan dışarı çıktı. Dağa kestirmeden yönelişi, yolunun cücelerin ev olarak adlandırdığı kayalık geçidin doğu kesitinden geçmesine neden olmuştu. Drizzt, bu sakallı kişilerin yerleştirmiş olabilecekleri fazladan muhafızlara karşı daha dikkatli davranıyordu. Cücelerle daha evvelden yalnızca bir kere, Mooshie'nin Korusu'ndan ilk çıktığı zamanlarda Adbar Kalesi'ni geçerken karşılaşmıştı, ve bu mutluluk veren bir tecrübe olmamıştı. Cücelerin devriyeleri, hiçbir açıklama beklemeden onu kovalayıp, dağlar boyunca günlerce takip etmişlerdi.</p>

      <p class="calibre2">Vadiyi aşmak konusundaki tüm kararlılığına karşın, Drizzt, karşısına çıkan kayalardan, kesilmiş taşlardan oluşmuş bir merdivenin bulunduğu yüksek tepeyi göz ardı edemezdi. Dağın yarısını tırmanmıştı ve önünde daha pek çok yol ve gece saati vardı, ama Drizzt, kasabaların ışıklarının görünmeye başladığı panoramik görüntü karşısında büyülenerek tırmanışına adım adım devam etti.</p>

      <p class="calibre2">Tırmanış yüksek değildi, yalnızca beşyüz metre kadardı, ama düz tundra ve açık gece Drizzt'e beş şehrin manzarasını sunuyordu: ikisi doğudaki gölün kenarında, ikisi batıdaki en büyük gölün etrafında ve diğeri, Bryn Shander, birkaç mil güneyde bir tepecikte.</p>

      <p class="calibre2">Drizzt kaç dakikanın geçtiğini bilmiyordu, çünkü gördükleri, ona bunu farkettirmeyecek kadar fazla umut ve fantezi sağlıyordu.On-Kasaba'ya geleli yalnızca bir gün olmuştu, ama daha şimdiden, dağın çevresindeki binlerce insanın kendisini duyup muhtemelen kabulleneceğini bilerek, görüntülerle rahatlıyordu.</p>

      <p class="calibre2">Çakıl taşına sürtünürmüşçesine bir homurdanma sesi Drizzt'i düşüncelerinden sıyırdı. Bir kayanın arkasına kendini savunacak bir biçimde çömelerek geçti. Ardı arkasına gelen şikayetler, yaklaşan figürü açıkça ortaya koyuyordu. Omuzlan geniş, boyu ise Drizzt'ten elli santim kadar kısaydı, buna karşın drowdan daha ağır görünüyordu. Daha siluet miğferini -taşa vurarak- düzeltmeden önce Drizzt bunun bir cüce olduğunu anlamıştı.</p>

      <p class="calibre2">"Dagnaggit patladı," diye homurdandı cüce, miğferini ikinci kere 'ayarlayarak'.</p>

      <p class="calibre2">Drizzt kesinlikle merak etmişti fakat aynı zamanda bir cücenin karanlık bir gecenin ortasında davetsiz bir drowu hoş karşılamayacağını bilecek kadar zekiydi. Bir 'ayarlama' daha yapmak için cüce yeniden hareketlendiğinde, Drizzt sıçradı, ve patika boyunca hafifçe yere basarak sessizce koşmaya başladı. Cüceye yakın geçmiş ama bir bulutun gölgesinden daha fazla ses çıkarmamıştı.</p>

      <p class="calibre2">"Ha?" diye mırıldandı, kafasındaki miğferin oturmasından mutlu bir şekilde ayaklandığında. "O da kim? Ne yapmak istiyorsun?" Bunun ardından bir seri zıplama hareketine başladı, gözleri dikkatle çevreyi gözlüyordu.</p>

      <p class="calibre2">Yalnızca karanlık, kayalar ve rüzgar vardı.</p>

      <p class="calibre2"></p>

      <p class="calibre2"><span class="none7">Bir Hatıra</span></p>

      <p class="calibre2">Mevsimin ilk karı Buzyeli Vadisi'nin üzerine tembelce yağıyordu, rüzgarla savrulan bölgede alışılmış tipilerin aksine, büyük kar taneleri zigzaglar yaparak dansediyorlardı. Cattibrie adındaki genç kız, mağara evinin girişinden, bunu büyülenmişçesine izliyordu, derin mavi gözleri, toprağı kaplayan beyaz battaniyeden yansıyan ışıkla adeta daha da saf görülüyordu.</p>

      <p class="calibre2">"Geç geldi, ama varınca sertleşiyor," diye homurdandı, kızıl sakallı bir cüce olan Bruenor Battlehammer, evlat edinmiş olduğu kızı Cattibrie'nin arkasına geldiğinde. "Buradaki herşey aslında beyaz ejderhalara göre olduğundan, sert bir mevsim olacak!"</p>

      <p class="calibre2">"Oh, Babacığım!" diye yanıtladı Cattibrie inatla. "Mızmızlanmayı bırak!</p>

      <p class="calibre2">Kesinlikle güzel bir yağış, ve onu sürecek rüzgarlar olmadan da zararsız."</p>

      <p class="calibre2">"İnsanlar," diye ofladı cüce alayla, hâlâ kızın arkasındaydı. Cattibrie, homurdanmıyorken bile sevecen bakışını göremezdi, ama buna ihtiyacı da yoktu. Cattiebrie'nin tahminine göre, Bruenor'un onda dokuzu şiddetli bir rüzgar, onda biri ise homurdanmaydı.</p>

      <p class="calibre2">Cattibrie aniden cüceye dönmüştü, omuzuna inen kumral saçları yüzüne karışmıştı. "Dışarı çıkıp oynayabilir miyim?" diye sordu, yüzünde umut dolu bir gülümseme vardı. "Lütfen, Babacığım!"</p>

      <p class="calibre2">Bruenor, en ciddi ifadesini takınmaya çalışarak "Çık dışarı!" diye haykırdı. "Bir budalanın dışında hiçkimse, Buzyeli Vadisi kışını oyun için uygun göremez! Biraz mantıklı ol, çocuk! Mevsim, kemiklerini donduracak!"</p>

      <p class="calibre2">Cattibrie'nin gülümsemesi kaybolmuştu, ama bu kadar çabuk pes etmeyi reddediyordu. "Bir cüce için ne doğru bir laf!" diye karşı çıktı, Bruenor'u korkutarak. "Siz deliklerinize daha uygunsunuz, ne kadar az gökyüzünü görseniz, o kadar fazla gülümsüyorsunuz! Ama benim önümde uzun bir kış var ve bu gökyüzünü görmem için son şansım olabilir. Lütfen, Babacığım?"</p>

      <p class="calibre2">Bruenor, kızının etkileyiciliği karşısında hırlayan görünümünü t koruyamazdı ama dışarı çıkmasını istemiyordu. "Orada bir şeylerin dolaştığından endişeleniyorum," diye açıkladı, otoriter görünmek isteyerek.</p>

      <p class="calibre2">"Birkaç akşam önce tırmanırken görmememe rağmen, hissettim. Beyaz bir aslan olabilir, ya da beyaz bir ayı. En iyisi..." Bruenor sözünü bitiremedi,</p>

      <p class="calibre2">Cattibrie'nin mutsuz bakışı cücenin kurgusal korkularını yok etmişti.</p>

      <p class="calibre2">Cattibrie, bölgenin tehlikeleri karşısında acemi değildi. Bruenor ve cüce klamyla yedi yıldan fazla süredir yaşıyordu. Daha beşikteyken, istilacı bir goblin grubu ailesini öldürmüş, insan olmasına rağmen Bruenor, onu kendi çocuğu gibi saymıştı.</p>

      <p class="calibre2">"Zorlu birisin, kızım benim," diye yanıtladı Bruenor, Cattibrie'nin geri çekilmez, üzüntü dolu ifadesi karşısında. "Dışarı çık ve oyun bul o halde, ama fazla uzağa gitmeyesin! Bana mağaraları gözleyeceğine ve belinde bir kılıç ile düdük taşıyacağına söz ver."</p>

      <p class="calibre2">Cattibrie öne atılıp, sessiz cücenin hemen sildiği ıslak bir öpücüğü Bruenor'un yanağına kondurdu, tünelden kaybolurken kızın ardından homurdanıyordu. Bruenor, klanlarının, işledikleri kayalar gibi sert lideriydi. Ama Cattibrie yanağına her mutluluk öpücüğü kondurduğunda, cüce ona boyun eğdiğini farkediyordu.</p>

      <p class="calibre2">"İnsanlar!" diye homurdandı cüce yeniden, ve kendine sertliğini hatırlatmak için birkaç parça demir çıkartmak üzere, madene inen tüneli adımlamaya başladı.</p>

      <p class="calibre2">Bruenor'un ön kapısından üç mil kadar uzakta, Kelvin Anıtı' ndan vadiye bakan enerji dolu kız için itaatsizliğini mantığa bağlamak kolaydı. Bruenor, Cattibrie' ye mağaraları görecek yerde kalmasını söylemişti, ve bulunduğu bu yüksek nokta da, öyleydi, en azından etrafındaki tüm açık arazi görülebiliyordu.</p>

      <p class="calibre2">Ama mutlu bir şekilde tümsekli bir arazide kayan Cattibrie, tecrübeli babasının uyarılarına uymamasındaki hatayı kısa bir zaman sonra farketti. Eğlenceli bir kayışın ardından, ellerindeki soğuğu ovuştururarak dibe geldiğinde, alçak sesli uğursuz bir hırlama duymuştu.</p>

      <p class="calibre2">"Beyaz aslan," dedi Cattibrie sessizce, Bruenor'un şüphelerini hatırlayarak. Yukarı baktığında babasının tahmininin tam olarak doğru olmadığını farketti. Kızın, kendisine kayalık bir tepenin üstünden baktığım gördüğü yaratık gerçekten de bir kediyi andiriyordu, ama kedi siyahtı, beyaz değil ve aslan değil, koca bir panterdi.</p>

      <p class="calibre2">Karşı koyarcasına, Cattibrie bıçağını kınından çıkardı. "Geri dur, kedi!" dedi, sesinde korku yoktu; çünkü korkunun vahşi hayvanları saldırmaya davet ettiğini biliyordu.</p>

      <p class="calibre2">Guenhwyvar kulaklarını yere paralelleştirdi karnını yere yaklaştırarak uzun ve kayalık bölgede yankılanan bir çınlamayla kükredi.</p>

      <p class="calibre2">Cattibrie kükremedeki güce ve panterin gösterdiği uzun ve fazla sayıda dişe karşı koyamazdı. Bir kaçış yolu bulmak için etrafına bakındı ama biliyordu ki nereye yönelirse yönelsin panterin ilk sıçramasından kaçamazdı.</p>

      <p class="calibre2">"Guenhwyvar!" diye bir ses geldi yukarıdan. Cattibrie, yukarıya karlı açıklığa baktığında, ince, pelerinli bir şeklin kendine doğru en uygun yoldan ilerlediğini gördü. "Guenhwyvar!" diye çağırdı yeni gelen tekrar. "Git buradan!"</p>

      <p class="calibre2">Panter, genizden gelen bir sesle yanıt verdi, ardından karla kaplı kayaları, ufak yamaçları sanki düz bir arazide ilerlermişçesine sıçrayarak geride bıraktıı.</p>

      <p class="calibre2">Devam etmekte olan korkularına karşın, panteri içten bir hayranlıkla izliyordu. Hayvanları her zaman sevmiş ve sıkça onları incelemişti ama Guenhwyvar'ın ipeksi kaslarının hareketi tüm hayal ettiklerinden daha ihtişamlıydı. En sonunda içinde bulunduğu transtan kurtulduğunda, ince yapılı siluetin tam arkasında olduğunu farketti. Bıçağı hâlâ elinde, arkasına döndü.</p>

      <p class="calibre2">Drowla gözgöze geldiğinde, elindeki bıçağı yere düşürdü ve nefesi birden kesildi.</p>

      <p class="calibre2">Drizzt de aynı şekilde bu karşılaşmadan şaşkına dönmüştü. Amacı kızın iyi durumda olup olmadığından emin olmaktı fakat Cattibrie'yi gördüğü anda, hatıraları bir sel gibi su yüzüne çıktığında tüm amacını unutmuştu.</p>

      <p class="calibre2">Drizzt, öncelikle kızın, çiftlikteki kum rengi saçlı çocukla aynı yaşlarda olduğunu farketmiş, ve bu düşünce kaçınılmaz olarak Maldobar'daki acı dolu hatıralarını geri getirmişti. Fakat, Cattibrie'nin gözlerine daha yakından baktığında, düşünceleri anında daha geçmişe, karanlık hısımlarıyla yaşadığı günlerine yol aldı. Cattibrie'nin gözleri, istilacı ırkının elinden bir zamanlar kurtardığı ufak elf kızınınki gibi mutlu ve masum bir ışıltı yayıyordu. Bu hatıra onu etkileyerek, kendi kardeşi ve diğer drow dostlarıyla birlikte elf yerleşimini vahşice katlettikleri kanlı ormana götürmüştü.</p>

      <p class="calibre2">O çılgınlık anında, Drizzt neredeyse elf çocuğunu öldürerek, kendini, hısımlarının büyük bir istekle takip ettiği o karanlık yola koyacaktı.</p>

      <p class="calibre2">Drizzt kendini bu hatıralardan silkeledi ve kendine bu çocuğun başka bir ırktan başka bir çocuk olduğunu hatırlattı. Bir selamlama kelimesi söylemeye çalıştı, ama kız gitmişti.</p>

      <p class="calibre2">Ev olarak kullandığı, dağın kuzey yüzündeki mağarasına giderken, lanetleyici "drizzit" kelimesi defalarca drowun zihninde yankılandı.</p>

      <p class="calibre2">Aynı gece, mevsimin yarattığı katliam tam anlamıyla başlamıştı. Reghed Buzulları'na üfleyen soğuk doğu rüzgarı, karları, aşılamayacak engeller haline getirmişti.</p>

      <p class="calibre2">Cattibrie, Kelvin'in Anıtı'na ancak pek çok haftanın ardından gidebileceğinden endişeli, karın düşüşünü yalnız başına izledi. Ceza korkusu ve de Bruenor'un drowu uzaklaştıracağı korkusuyla, ne Bruenor'a ne de diğer cücelere drow hakkında hiçbir şey söylemedi. Kümelenen kara bakarken, Cattibrie, daha cesur olmuş olmayı, orada kalıp garip elfle konuşmuş olmayı diliyordu. Rüzgarın her uğultusu bu arzuyu güçlendiriyor ve kız, tek şansını yitirip yitirmediğini merak ediyordu.</p>

      <p class="calibre2">"Bryn Shander'e doğru yola çıkıyorum," diye haber verdi Bruenor, iki aydan fazla bir süre sonra. Normalde Buzyeli Vadisi'nde süren yedi aylık kış mevsimine beklenmeyen bir ara gelmişti, nadir rastlanan bir Ocak erimesi. Bruenor, kızına uzunca bir süre kuşkuyla baktı. "Bugün dışarı çıkmayı düşünüyor musun?" diye sordu.</p>

      <p class="calibre2">"Eğer yapabilirsem," diye yanıtladı Cattibrie. "Mağaralar etrafında ve rüzgar da o kadar soğuk değil."</p>

      <p class="calibre2">"Seninle gitmesi için bir ya da iki cüce bulayım," diye teklif etti Bruenor.</p>

      <p class="calibre2">Bunun drowu araştırmak için iyi bir fırsat olduğunu düşünen Cattibrie, karşı çıktı. "Hepsi kapılarını tamir ediyor!" dedi amaçladığından daha kesin bir sesle. "Benim gibi biri için onları rahatsız etmeyesin!"</p>

      <p class="calibre2">Bruenor'un gözleri kısıldı. "İçinde çok fazla inat var."</p>

      <p class="calibre2">"Bunu babamdan almışım," dedi Cattibrie, gelebilecek tüm karşı çıkışları durduran bir göz kırpmayla.</p>

      <p class="calibre2">"O halde, kendine dikkat et," diye başladı Bruenor, "ve..."</p>

      <p class="calibre2">"...mağaraları göz önünde tut!" diye bitirdi Cattibrie onun yerine-. Bruenor arkasını döndü ve bir insanı kendi kızı olarak aldığı güne lanet edip, çaresizce homurdanarak, sert adımlarla mağaradan dışarı çıktı: Cattibrie, bu surat asışa yalnızca güldü.</p>

      <p class="calibre2">Bir kez daha kumral saçlı kızla ilk karşılaşan Guenhwyvar'dı. Kara panteri kayalık bir burunda, kendini izlerken bulduğunda Cattibrie dümdüz dağa yol almış batıdan geçen patikalarından ilerliyordu."Guenhwyvar," diye çağırdı kız, drowun kullandığı ismi hatırlayarak. Panter alçak bir sesle hırladı, ve burundan aşağı atlayıp, sokulmaya başladı.</p>

      <p class="calibre2">"Guenhwyvar?" dedi Cattibrie yeniden, panterin yalnızca on adım kadar ötede olmasından dolayı daha az emindi. Adının ikinci kez tekrarında, kedinin sıkı kasları rahatladı ve kulakları dikildi.</p>

      <p class="calibre2">Cattibrie her defasında tek bir adım atarak, yavaşça ilerledi. "Kara elf nerede, Guenhwyvar?" diye sordu sessizce. "Beni ona götürebilir misin?"</p>

      <p class="calibre2">"Peki neden ona gitmek istiyorsun?" diye bir soru geldi arkasından.</p>

      <p class="calibre2">Cattibrie'nin adımları dondu, yumuşak tonlu, melodik sesi hatırlamıştı, ardından yavaşça arkasını dönerek drowla yüzyüze geldi. Yalnızca üç adım gerisindeydi, karşılaştıkları anda lavanta rengi gözleri kendininkilere kilitlenmişti. Cattibrie'nin ne diyeceğine dair bir fikri yoktu, ve tekrar hatıralara gömülmüş olan Drizzt sessizce durarak, izleyip bekledi.</p>

      <p class="calibre2">"Sen drow musun?" diye sordu Cattibrie, sessizlik dayanılmaz bir hale geldiğinde. Ağzından çıkan kelimeleri duyar duymaz, böylesine aptalca bir soruyu kendine sorduğu için kendini suçladı.</p>

      <p class="calibre2">"Öyleyim," diye yanıtladı Drizzt. "Bu sana ne ifade ediyor?"</p>

      <p class="calibre2">Bu garip karşılık karşısında Cattibrie omuz silkti. "Drowlar kötüdür diye duydum, ama bana öyle görünmüyorsun."</p>

      <p class="calibre2">"O halde buraya kendi başına gelmekle büyük bir risk aldın," diye karşılık verdi Drizzt. "Ama korkma," diye ekledi hızla, kızın aniden beliren huzursuzluğunu farkederek, "çünkü ben kötü biri değilim ve sana zarar vermeyeceğim." Rahat fakat boş mağarasında yalnız geçen aylar sonunda, Drizzt bu karşılaşmanın hızla sona ermesini istemiyordu.</p>

      <p class="calibre2">Cattibrie, sözlerine inanarak, başıyla onayladı. "Adım Cattibrie," dedi.</p>

      <p class="calibre2">"Babam Bruenor, Battlehammer klanının kralıdır."</p>

      <p class="calibre2">Drizzt merakla başını yana eğdi.</p>

      <p class="calibre2">"Cüceler," diye açıkladı Cattibrie, vadiyi işaret ederek. Bu kelimeleri söyler söylemez Drizzt'in şaşkınlığının nedenini anladı. "Benim gerçek babam değil," dedi. "Bruenor, ben bebekken beni almış, gerçek ailem..."</p>

      <p class="calibre2">Cümlesini bitirememişti, yüzündeki acı dolu ifadeyi gören Drizzt'in buna ihtiyacı yoktu.</p>

      <p class="calibre2">"Ben Drizzt Do'Urden'im," diye araya girdi drow. "Tanıştığımıza memnun oldum Bruenor'un kızı, Cattibrie. Konuşacak başka biri ile tanışmak güzel. Kışın tüm haftaları boyunca, bir tek Guenhwyvar'ım vardı, o da tabi kedi ortalıkta olduğunda, ve dostum, tabi ki fazla bir şey söylemez!"</p>

      <p class="calibre2">Cattibrie'nin gülümsemesi neredeyse kulaklarına varacaktı. Omuzlarının gerisinden, o anda patikada tembelce uzanmış olan pantere baktı. "Çok güzel bir kedi," diye yorumda bulundu Cattibrie.</p>

      <p class="calibre2">Drizzt ne kızın sesindeki içtenliğe ne de Guenhwyvar'a diktiği hayranlık dolu bakışa şüphe duymuştu.</p>

      <p class="calibre2">"Buraya gel, Guenhwyvar," dedi Drizzt ve panter gerinip, yavaşça yerinden kalktı. Guenhwyvar, Cattibrie'nin yanına geldi ve Drizzt, onun sessiz sorusuna başını sallayarak onay verdi. Başlangıçta çekingence ardından daha kararlı bir şekilde, Cattibrie panterin ipeksi kürkünü okşuyor, yaratığın gücünü ve mükemmelliğini hissediyordu. Guenhwyvar bu okşamayı şikayet etmeden kabullendi, hatta bir an için durakladığında, devam etmesi için Cattibrie'nin yan tarafına dahi tosladı.</p>

      <p class="calibre2">"Yalnız mısın?" diye sordu Drizzt.</p>

      <p class="calibre2">Cattibrie, başını salladı, "Babam, mağaraları gözden kaçırmamamı söyledi." -güldü.- "Düşündüğüm doğruysa, onları rahatlıkla görebiliyorum!"</p>

      <p class="calibre2">Drizzt, millerce ötedeki vadideki kaya duvara baktı. "Baban memnun olmayacak. Bu topraklar o kadar da ıslah edilmiş değil. Bu dağlarda yalnızca iki aydır bulunuyorum, ve daha şimdiden iki kere ne olduğunu bilmediğim tüylü beyaz yaratıklarla dövüşmek zorunda kaldım."</p>

      <p class="calibre2">"Tundra yetileri," diye karşılık verdi Cattibrie. "Kuzey tarafında olmalısın.</p>

      <p class="calibre2">Tundra yetileri dağın etrafını dönmezler."</p>

      <p class="calibre2">"O kadar emin misin?" diye sordu Drizzt alayla.</p>

      <p class="calibre2">"Daha önce bir tane bile görmedim," diye yanıtladı Cattibrie, "ama onlardan korkmuyorum, ben seni bulmaya geldim, ve artık buldum."</p>

      <p class="calibre2">"Buldun," dedi Drizzt, "peki ya şimdi?"</p>

      <p class="calibre2">Cattibrie omzunu silkti ve Guenhwyvar'ın ipeksi kürkünü okşamaya devam etti.</p>

      <p class="calibre2">"Gel," dedi Drizzt. "Hadi konuşacak daha rahat bir yer bulalım. Karın parıltısı gözlerimi acıtıyor."</p>

      <p class="calibre2">"Karanlık tünellere mi alışkınsın?" diye sordu Cattibrie umutla, bildiği tek yer olan On-Kasaba sınırları dışındaki yerler hakkında hikayeler dinleme isteğiyle.</p>

      <p class="calibre2">Drizzt ve kız harika bir gün geçirdiler. Drizzt, Cattibrie'ye</p>

      <p class="calibre2">Menzoberranzan'ı anlatmış, Cattibrie ise buna karşılık olarak Buzyeli Vadisi hikayelerini ve cücelerle olan hayatını anlatmıştı. Cüceler onlara en yakın ve de çok korkulan komşuları olduğu için Drizzt, özellikle Bruenor ve akrabaları hakkındakileri merak ediyordu.</p>

      <p class="calibre2">"Bruenor, bir kaya kadar sert konuşur, ama ben onda bundan daha fazlası olduğunu biliyorum!" diye temin etti Cattibrie, drowu. "O gerçekten iyi biri, klanın geri kalanı da öyle."</p>

      <p class="calibre2">Drizzt bunu duymaktan sevinçliydi, hem böyle bir dostluğun getirdiği kazançlardan dolayı hem de bu büyüleyici ve enerji dolu kızın varlığından mutlu olduğu için, bu bağlantıyı kurmuş olmaktan oldukça memnundu. Cattibrie'nin enerjisi ve yaşam sevinci dışına taşıyordu. Onun yanmdayken, drow, üzerine lanet gibi yapışan hatıralarla boğulmuyor, fakat yıllar önce o elf çocuğunu kurtarmış olduğu için kendini iyi hissediyordu. Cattibrie'nin müzik gibi sesi ve omuzlarına düşen saçı dikkatsizce arkasına atışı Drizzt'in sırtındaki suçluluk yükünü, bir devin kayayı fırlatışı gibi savuruyordu.</p>

      <p class="calibre2">Hikayeleri tüm gün ve gece, hatta onu takip eden haftalar boyunca devam edebilirdi, ama Drizzt, güneşin batmak üzere olduğunu gördüğünde, kızın eve dönme vaktinin geldiğini farketti. "Seni bırakayım," diye teklif etti Drizzt.</p>

      <p class="calibre2">"Hayır," diye yanıtladı Cattibrie. "Yapmasan daha iyi. Bruenor bunu anlamaz ve beni dağlar boyunda sorunların ortasına bırakl mış olursun. Kendim geri dönebilirim, endişelenme! Bu patikaları senden daha iyi tanıyorum, Drizzt Do'Urden, ve eğer istesen bile bana yetişemezsin!"</p>

      <p class="calibre2">Drizzt, bu böbürlenmeye güldü ama neredeyse inanmıştı. Vakit geçirmeden o ve kız, dağın güney duvarına doğru yola çıktılar, ardından birbirlerine veda ederken, bir daha ki erimede, ya da bir kez daha olmaması halinde gelecek baharda, tekrar buluşmaya söz verdiler.</p>

      <p class="calibre2">Cüce yerleşimine gelirken, kız mutluluktan uçuyordu, ama babasının sert yüzüne baktığında neşesinin büyük bir kısmı silinmişti. Bruenor, o gün iş için Bryn Shander'e, Cassius'a gitmişti. Bir kara elfin, kapısının yakınlarında yerleştirdiğini duymak onu heyecanlandırmamıştı, ama meraklı -hatta çok meraklı- kızının bunu büyük bir olay olarak düşüneceğini biliyordu.</p>

      <p class="calibre2">"Kendini dağlardan uzak tut," dedi Bruenor, Cattibrie'yi farkeder etmez, kız çaresiz durumdaydı.</p>

      <p class="calibre2">"Ama Babacığım..." diye karşı çıkmaya çalıştı.</p>

      <p class="calibre2">"Bana söz ver kızım!" dedi cüce beklentiyle. "Benim iznim olmadan bir daha o dağlara ayak basmayacaksın! Cassius'un dediğine bakılırsa, orada bir kara elf var. Bana söz ver!"</p>

      <p class="calibre2">Cattibrie çaresizce başını salladı, ardından, babasının fikrini değiştirene kadar zor bir zaman geçireceğini, ama aynı zamanda Bruenor'un Drizzt Do'Urden söz konusu olduğunda haklı olmaktan uzak görüşleri olduğunu bilerek, Bruenor'u cücelerin yerleşimine kadar izledi.</p>

      <p class="calibre2">Bir ay kadar sonra başka bir erime başlamış, ama Cattibrie sözünü tutmuştu. Bir daha Kelvin'in Anıtı'na ayak basmadı, fakat vadiden ve etrafındaki patikalardan, Drizzt ve Guenhwyvar'a seslendi. Havanın kırılmasıyla birlikte kızı bekleyen Drizzt ve panter, kısa süre sonra bu kez vadide yanındaydılar ve hikayeler anlatıp, Cattibrie'nin hazırladığı bir piknik sepetini paylaşıyorlardı.</p>

      <p class="calibre2">O akşam Cattibrie cüce madenlerine geldiğinde, Bruenor pekçok şeyden şüphelenmişti ve yalnızca bir kez ona sözünü tutup tutmadığını sordu. Cüce her zaman kızına güvenmişti, fakat Cattibrie Kelvin'in Anıtı'na gitmediğini söylediğinde, şüpheleri yok olmadı.</p>

      <p class="calibre2"><span class="none7">Keşifl</span><span class="none7">er</span></p>

      <p class="calibre2">Bruenor, sabah saatlerinin büyük bir bölümünü, Kelvin'in Anıtı'nın aşağıdaki patikalarında dolanarak geçirmişti. Bahar havasıyla, karın büyük bölümü erimişti fakat inatçı kar kütleleri gene de yolu zorlaştırıyordu. Bir elinde baltası, diğer elinde Battlehammer klanının sembolü, üzerinden kömür çıkan kupa işaretinin işlendiği kalkanı ile, Bruenor, her kaygan yere, kayalardan oluşan her engele, ve genelde tüm kara elflere lanetler yağdırarak ilerliyordu.</p>

      <p class="calibre2">Dağın en kuzeybatı duvarını döndüğünde sivri burnu vişne kadar kırmızı olmuş, zor nefes almaya başlamıştı. "Dinlenme vaktidir," diye mırıldandı cüce, dinmek bilmeyen rüzgarlardan kendini koruyacak, kayalardan oluşmuş bir kuytuyu seçerek.</p>

      <p class="calibre2">Bu rahat noktayı tek farkeden Bruenor değildi. Kayalık duvardaki on ayak genişliğindeki yarığa tam yaklaşmıştı ki, aniden, deriden yapılmış gibi görünen kanatların sesleri, önünde, sineğinkine benzeyen bir kafanın yükselmesine neden oldu. Yorgun ve şaşkın bir biçimde cüce geriye düştü. Yaratığın bir remorhaz, yani bir kutup solucanı olduğunu anlamıştı, ve ona doğru atılmaya pek istekli sayılmazdı.</p>

      <p class="calibre2">Arkasında, yılana benzeyen, buz mavisi bir kurdelayı andıran on metrelik vücudu, takip etmek için yarıktan çıktı. Pek çok yüzü olan böcek gözleri, cücenin üzerinde odaklanmıştı. Kısa, deriye benzer kanatları, düzinelerce ayağı uzun gövdesine hız kazandırırken, ön kısmını geriye savurmuş, saldırıya hazırlanıyordu.</p>

      <p class="calibre2">Rahatsız olmuş yaratığın sırt kısmı önce koyu bir kahverengine ardından da parlayarak kırmızıya dönüşürken, Bruenor, artan ısıyı hissediyordu.</p>

      <p class="calibre2">"Bu rüzgarı bir miktar keser!" diye kahkaha attı cüce, yaratığı atlatamayacağını anlayınca. Geri çekilmeyi bıraktı ve tehditkar bir biçimde baltasını sallamaya başladı.</p>

      <p class="calibre2">Remorhaz dümdüz ilerliyordu,ufak hedefini bir hamlede yutaçak kadar büyük çenesi, aşağı inerken açılıp kapanıyordu.</p>

      <p class="calibre2">Bruenor yana atladı ve çeneyi bacaklarının ve gövdesinin üzerinde kapanmasın diye kalkanıyla korurken, baltasını yaratığın boynuzunun tam ortasına indirdi.</p>

      <p class="calibre2">Kanatlar, kafayı takrar yukarı kaldırmak için çılgınca çarpıyordu. Önemsiz derecede yaralanmış remorhaz, hızla tekrar saldırmak için şekil aldı, ama Bruenor tam o anda vurmuştu. Kocaman baltasını kalkanı tutan eliyle çekti, uzun bir kama çıkararak, ileri atıldı ve yaratığın ilk çift bacağına saldırdı.</p>

      <p class="calibre2">Kocaman kafa hızla aşağı inmişti, ama Bruenor çoktan yaratığın en zayıf noktası olan altına geçmişti bile. "Ne demek istediğimi anlıyor musun?" dedi Bruenor, azarlarcasına, bir yandan kamasını yaratığın pulları arasına saplarken.</p>

      <p class="calibre2">Bruenor, gerçek anlamda yaratığın ezişleriyle yaralanmayacak kadar fazlasıyla zırhlıydı, ama ardından yaratık etrafında dönerek, alev gibi yanarak parlayan sırtını cüceye değdirmeye çalışıyordu.</p>

      <p class="calibre2">"Hayır, yapmayacaksın, seni aklı karışık ejderhakurdukuşböceği!" diye uludu Bruenor, sıcaktan uzak kalmaya çalışarak. Yaratığın yanına geldi ve tüm gücüyle iterek, dengesi kaybolmuş remorhazı devirdi.</p>

      <p class="calibre2">Alevler içindeki sırtı yere değdiğinde kar etrafa saçıldı ve cızırdadı. Zayıf noktası olan altına ulaşmak için Bruenor kıpırdanmakta olan bacakları itip, tekmeledi. Cücenin, üzerinde pek çok çentik bulunan baltası, derin ve geniş bir yarık açarak saplandı.</p>

      <p class="calibre2">Remorhaz geri çekildi ve uzun vücudunu bir o yana bir bu yana sallayarak, Bruenor'u yana fırlattı. Cüce anında ayağa kalkmış ama yeteri kadar hızlı olamamıştı, kutup solucanı kendisine doğru yuvarlanıyordu. Sekerek uzaklaşmaya çalışırken, yakıcı sırtı Bruenor'un bacaklarını yakaladı ve cüce, topallayıp, bacaklarını tutarak çıktı.</p>

      <p class="calibre2">Ardından yeniden yüzyüze geldiler, ikisi de birbirine daha fazla saygı gösteriyordu.</p>

      <p class="calibre2">Çene açıldı; hızlı bir kapanışla, Bruenor'un baltası bir dişi götürdü ve yana savdı. Fakat vuruş sırasında cücenin yaralı bacağı bükülmüştü, ve topallayan Bruenor, uzaklaşamazdı. Uzun bir boynuz Bruenor'u koltuk altından yakalayarak, uzağa fırlattı.</p>

      <p class="calibre2">Ufak taşların doldurduğu bir yere düştü, toparlandı ve hem miğferini düzeltmek, hem de kendine gelmek için başını büyük bir kayaya vurdu.</p>

      <p class="calibre2">Remorhaz ilerledikçe kandan bir iz bırakıyor ama geri çekilmiyordu. Büyük çene açıldı ve yaratık tısladı, Bruenor vakit kaybetmeden gırtlağından aşağıya bir taş gönderdi.</p>

      <p class="calibre2">Guenhwyvar, Drizzt'i en kuzeybatıdaki sorun konusunda uyarmıştı. Drow, daha önceden hiçbir kutup solucanı görmemişti, ama tepedeki bayırlardan birinde savaşanları görür görmez, cücenin başının dertte olduğunu anlamıştı. Yayını geride mağarada bıraktığına kederlenerek, Drizzt palalarını çekti ve kaygan patikaların izin verdiği bir hızla panteri aşağıya kadar takip etti.</p>

      <p class="calibre2">"Gel öyleyse!" diye kükredi inatçı cüce, remorhaza ve gerçekten de canavar hücuma geçti. Bruenor kendini toparladı, solucan yemi olmadan önce iyi bir vuruş yapmaya niyetliydi.</p>

      <p class="calibre2">Kocaman kafa kendisine doğru indi, ama ardından arkasından bir kükreme sesi duyan remorhaz, tereddüt ederek başka yöne döndü.</p>

      <p class="calibre2">"Aptalca bir hareket!" diye bağırdı cüce neşeyle, ve Bruenor, baltasıyla, canavarın alt çenesini, iki kesici dişin arasından geçirerek, düzgünce kesti. Remorhaz acıyla ciyakladı; deri kanatları çılgınca çarparak, kafasını cücenin erişemeyeceği bir yerde tutmaya çalışıyordu.</p>

      <p class="calibre2">Bruenor bir kez daha vurdu, ve ardından üçüncü bir kez daha, her vuruşu çenesinde derin yarıklar açıyor, kafanın daha da aşağı eğilmesini sağlıyordu.</p>

      <p class="calibre2">"Beni ısırabileceğini sandın, ha?" diye bağırdı cüce. Remorhaz kafasını yeniden havaya kaldırırken kalkan tutan elini yana açtı ve boynuzlarından birini tuttu. Hızlı bir çeviriş, canavarın kafasını, hassas bir açıya getirdi, ve ardından Bruenor'un kolundaki kaslar şiddetle kasıldı ve ölümcül baltasını, kutup solucanının kafatasına indirdi.</p>

      <p class="calibre2">Yaratık titredi, ve bir kaç saniye daha salındı, ardından, hareketsizce yatarken, sırtı hâlâ ısı saçarak parlıyordu.</p>

      <p class="calibre2">Guenhwyvar'dan gelen ikinci bir kükreme, gururlu cücenin gözlerini öldürdüğü yaratıktan uzaklaştırmasına neden oldu.</p>

      <p class="calibre2">Yaralı ve çekingen olan Bruenor, kafasını kaldırdığında panterin ve iki palasını da çekmiş olan drowun hızla yaklaştığını gördü.</p>

      <p class="calibre2">"Gelin!" diye haykırdı Bruenor, her ikisine birden, koşuşlarının nedenini yanlış anlayarak. Baltasını ağır kalkanına çarptı. "Gelin ve bıçağımın tadına bakın!"</p>

      <p class="calibre2">Drizzt aniden durdu ve Guenhwyvar'a da aynısını yapması için seslendi.</p>

      <p class="calibre2">Panter koşmaya devam ediyordu fakat, kulakları düzelmişti.</p>

      <p class="calibre2">"Git, Guenhwyvar!" diye emretti Drizzt.</p>

      <p class="calibre2">Panter kızgınlıkla bir kez daha hırladı ve ardından uzaklaştı.</p>

      <p class="calibre2">Kedinin gitmesinden memnun olan Bruenor, bakışlarını, kutup solucanının diğer tarafında duran Drizzt'e kaydırdı.</p>

      <p class="calibre2">"O halde sen ve ben?" dedi cüce tükürürcesine. "Baltamla tanışma cesaretin var mı, drow, yoksa küçük kızlar daha mı çok hoşuna gidiyor?"</p>

      <p class="calibre2">Cattibrie'ye yapılan bu belirgin gönderme Drizzt'in gözlerinde kızgın bir ışık meydana getirdi, silahları tutuşu sıkılaşmıştı.</p>

      <p class="calibre2">Bruenor, sakince baltasını sallıyordu. "Hadi gel," diye azarladı alayla. "Bir cüce ile oynayacak cesaretin var mı?"</p>

      <p class="calibre2">Drizzt, tüm dünyanın duyacağı bir çığlık atmak istiyordu. Ölü canavarın üzerinden atlayarak cüceyi paramparça etmek istiyor, cücenin kelimelerine kaba kuvvetle karşılık vermek istiyordu, ama yapamazdı.Drizzt, Mielliki'yi reddedemezdi ve Mooshie'ye ihanet edemezdi. Bir kez daha öfkesini bastırmalı, hakaretleri olgunlukla ve kendinin ve de Tanrıçasının gerçekte kalbinde olanları bildiği gerçeğiyle sineye çekmeliydi.</p>

      <p class="calibre2">Palalar kınlarına girdi ve yanında Guenhwyvar ile birlikte, Drizzt uzaklaştı.</p>

      <p class="calibre2">Bruenor, ikilinin gidişini merakla izledi. Başlangıçta, drowun bir korkak olduğunu düşünmüştü, ama ardından, savaşın heyecanı zamanla azaldı ve Bruenor, drowun niyetini merak etmeye başladı. Bruenor'un başta sandığı gibi mücadele eden iki rakibi de ortadan kaldırmaya mı gelmişti? Ya da belki de, Bruenor'un yardımına mı?</p>

      <p class="calibre2">"Ah," diye mırıldandı cüce, bu olasılığı kafasından atarak. "Bir kara elf mi, asla!"</p>

      <p class="calibre2">Ayağı aksayan cüce için geri dönüş yolu çok uzundu, Bruenor'a kuzeybatı duvarında olanları aklında bir kez daha canlandırmasına imkan tanımıştı. Madenlere geri döndüğünde, güneş çoktan batmış ve pekçok cüce ve Cattibrie toplanarak, onu aramaya çıkmak için hazırlanmıştı.</p>

      <p class="calibre2">"Yaralanmışsın," dedi cücelerden biri. Cattibrie, aklında hemen Drizzt ve babası arasında geçen bir savaşı canlandırdı.</p>

      <p class="calibre2">"Kutup solucanı," diye açıkladı cüce sanki hiçbir şey olmamışçasına. "Onu iyi harcadım, ve emeğimin karşılığı olarak yanık sahibi oldum."</p>

      <p class="calibre2">Diğer cüceler liderlerinin savaştaki becerileri karşısında hayranlıkla kafalarını salladılar -bir kutup solucanı kolay bir av değildi- ve Cattibrie duyulacak bir biçimde iç çekti.</p>

      <p class="calibre2">"Drowu gördüm!" diye hırladı Bruenor ona, iç çekmesinin nedenini anlayayarak. Cüce, bu kara elfle karşılaşma konusunda şaşkındı, aynı zamanda Cattibrie'nin bu olaylar içindeki yerini de anlamıyordu. Gerçekten de Cattibrie kara elfle tanışmış mıydı? merak ediyordu.</p>

      <p class="calibre2">"Onu gördüm, evet gördüm!" diye devam etti Bruenor, artık diğer cücelere yönelerek konuşuyordu. "Bir drow ve gözlerimin gördüğü en büyük ve en kara kedi. Solucanı devirir devirmez, benim için geldi."</p>

      <p class="calibre2">"Drizzt bunu yapmaz!" diye araya girdi Cattibri, babası hikaye anlatma haline geçmeden önce.</p>

      <p class="calibre2">"Drizzt?" diye sordu Bruenor ve kız yalanının ortaya çıktığını farkederek, arkasını döndü. Bruenor, o an için, bunu bir kenara bıraktı.</p>

      <p class="calibre2">"Dediğim gibi, bunu yaptı!" diye devam etti cüce. "İki kılıcını çekerek bana doğru geldi! Onu ve kediyi kovaladım!"</p>

      <p class="calibre2">"Onun peşine düşebiliriz," diye teklif etti cücelerden biri. "Dağlardan uzaklaştırabiliriz!" Diğerleri onaylayıp, kabul ettiklerini mırıltılarla gösterdiler, ama hâlâ drowun esas niyeti konusunda şüpheleri olan Bruenor, bunu kesti.</p>

      <p class="calibre2">"Dağ onun," dedi Bruenor onlara. "Cassius, ona vermiş ve Bryn Shande/le aramızda çıkacak bir soruna ihtiyacımız yok. Drow sakin ve bizden uzakta durduğu sürece, onu rahat bırakacağız.</p>

      <p class="calibre2">"Ama," diye devam etti Bruenor, Cattibrie'ye dik bir şekilde bakarak, "bir daha onunla konuşmayacak, yanına gitmeyeceksin!"</p>

      <p class="calibre2">"Ama..." diye söze başladı Cattibrie, çaresizce.</p>

      <p class="calibre2">"Asla!" diye kükredi Bruenor. "Bana şimdi söz vereceksin, kızım, yoksa Moradin adına, o kara elfin kafasını kopartırım!"</p>

      <p class="calibre2">Cattibrie tereddütte kalmıştı, korkunç bir şekilde köşeye sıkışmıştı.</p>

      <p class="calibre2">"Söyle bana!" dedi Bruenor emir verircesine. "Söz veriyorum," diye mırıldandı kız ve ardından, mağaranın kuytu köşelerinden birine kaçtı.</p>

      <p class="calibre2">"Bryn Shander'in sözcüsü, Cassius, beni sana yolladı," diye açıkladı sert görünümlü adam. "Eğer herhangi biri drowu biliyorsa, o senmişsin."</p>

      <p class="calibre2">Bruenor etrafına, hiçbiri bu kaba yabancıdan etkilenmemiş olan, resmi kabul salonundaki diğer cücelere baktı. Sakallı çenesini avuç içine alan Bruenor, ağzını genişçe açarak esnedi, bu apaçık görünen çatışmanın dışında kalmaya niyetliydi. Bu sert adam ve kokan köpeğini blöf yaparak salondan uzaklaştırabilirdi, ama babasının yanında oturan Cattibrie, huzursuz bir şekilde hareket ediyordu.</p>

      <p class="calibre2">Roddy McGristle, onun bu bazı şeyleri açığa çıkaran hareketini kaçırmamıştı. "Cassius, drow size bu kadar yakın olduğuna göre, görmüş olmanız gerektiğini söylüyor."</p>

      <p class="calibre2">"Eğer halkımdan biri gördüyse," diye yanıtladı Bruenor, ilgisizce, "en ufak bir bahiste bile bulunmadılar. Eğer drowun yakınlarda ise bile, hiç sorun çıkarmadı."</p>

      <p class="calibre2">Cattibire merakla babasına bakmaya başlamıştı, artık daha sakin nefes alıyordu.</p>

      <p class="calibre2">"Sorun çıkarmadı mı?" diye homurdandı Roddy, gözlerinde sinsi bir ifade vardı. "O, O hiç yapmaz." Yavaş ve dramatik bir şekilde kukuletasını çıkararak, yaralarını açığa çıkardı. "Hiç sorun çıkarmaz, ta ki neye uğradığını şaşırana kadar!"</p>

      <p class="calibre2">"Bunu sana drow mu yaptı?" diye sordu Bruenor, ne endişelenmiş ne de etkilenmişti. "Güzel yaralar... gördüklerimin çoğundan daha iyi." "Köpeğimi öldürdü!" diye hırladı Roddy.</p>

      <p class="calibre2">"Bana ölü görünmüyor," dedi Bruenor alayla, her köşeden gülüşler geliyordu.</p>

      <p class="calibre2">"Diğer köpeğim," diye homurdandı Roddy, bu cücenin karşısındaki öneminin farkına vararak. "Bana önem vermiyorsunuz, tabi ki öyle olmalı. Ama bunu avlamamın nedeni kendim için değil, ya da kafasına koyulan ödül değil. Hiç Maldobar'dan bahsedildiğini duydunuz mu?"</p>

      <p class="calibre2">Bruenor omuz silkti.</p>

      <p class="calibre2">"Sundabar'ın kuzeyinde," diye açıkladı Roddy. "Ufak, huzur dolu bir kasaba. Herkes çiftçi. Ailelerden biri, Thistledownlar, aynı evde üç kuşaktan fazla, kasabanın yanında yaşadılar, tıpkı diğer iyi aileler gibi. Size söylüyorum, Bartholemew Thistledown iyi bir adamdı, tıpkı babası gibi, ve çocukları, dört erkek ve...tıpkı seninkine benzeyen bir kız, uzun boylu enerji dolu ve dünyayı seven."</p>

      <p class="calibre2">Bruenor, bu iri yarı adamın nereye varmaya çalıştığını anlamıştı, Cattibire'nin huzursuz hareketlerinden, kızının da aynı şeyi anladığını biliyordu.</p>

      <p class="calibre2">"İyi bir aile," dedi Roddy, uzak ve zayıf bir mutluluğu belirten ifadeyle. "Evde dokuz kişiydiler," Dağ adamının yüzü aniden sertleşerek, dimdik Bruenor'a baktı. "O evde dokuz kişi öldürüldü," diye açıkladı. "Sizin drowunuz tarafından katledildi, ve biri o iblis kedi tarafından çiğnendi!"</p>

      <p class="calibre2">Cattibrie karşılık vermek istedi fakat sesi bir çığlık olarak çıkmıştı. Bruenor, onun bu şaşkın ifadesinden memnun olmuştu, çünkü eğer açıkça konuşsa, söyledikleri dağ adamına, Bruenor'un istediğinden fazlasını verebilirdi.</p>

      <p class="calibre2">Cüce bir elini kızının omuzuna götürdü ve sakince Roddy'ye cevap verdi.</p>

      <p class="calibre2">"Bize karanlık bir hikayeyle geldin. Kızımı sarstın, ve ben kızımın sarsılmış olmasından hoşlanmıyorum!"</p>

      <p class="calibre2">"Affınızı diliyorum, cüce kral," dedi Roddy eğilerek, "ama kapınızın eşiğindeki tehlikeden haberdar olmalısınız. Bu drow kötü biri, tıpkı iblis kedisi gibi! Maldobar'daki trajedinin bir daha tekrarlanmasını istemiyorum."</p>

      <p class="calibre2">"Ve benim hükmümdeki yerlerde olmayacak da," diye temin etti onu Bruenor. "Bunu iyice kafana sok, biz basit çiftçiler değiliz. Drow, senin bizi rahatsız ettiğinden daha fazla rahatsızlık veremez."</p>

      <p class="calibre2">Roddy, Bruenor'un kendisine yardım etmemesinden dolayı şaşırmamıştı ama iyice biliyordu ki cüce, ya da en azından kız, Drizzt'in nerede olduğunu, açığa vurduklarından daha fazla biliyorlardı. "Yalvarırım, iyi cüce, eğer benim için değilse bile, Bartholemew Thistledown için. Bu kara şeytanı nerede bulabileceğimi biliyorsan söyle. Ya da bilmiyorsan, onun izini bulmama yardımcı olacak askerler temin et."</p>

      <p class="calibre2">"Cücelerimin eritme işleri var," diye açıkladı Bruenor, "Başka birinin düşmanları peşine yollanamazlar." Aslında Roddy'nin drowla alıp veremediği, Bruenor'un umrunda değildi, ama bu dağ adamının hikayesi, kara elften, özellikle kızı tarafından, uzak durulması inancını doğruluyordu. Bruenor ahlaki nedenlerle olmasa da her ikisini de vadiden uzaklaştırmak için Roddy'ye yardım edebilirdi, fakat Cattibrie'nin gözle görülür rahatsızlığını göz ardı edemiyordu.</p>

      <p class="calibre2">Roddy, beceriksizce öfkesini gizleyerek, başka bir seçenek aramaya başladı. "Kaçıyor olsanız, nereye giderdiniz, Kral Bruenor?" diye sordu. "Bu dağları, yaşayan herkesten daha iyi biliyorsunuz, bunu Cassius da söyledi. Nereye bakmalıyım?"</p>

      <p class="calibre2">Bruenor, bu hoş görünmeyen adamı rahatsız görmekten hoşlandığını farketti. "Büyük vadi," dedi gizemle. "Geniş dağ. Pek çok delik." Bir süre sessizce oturarak başını salladı.</p>

      <p class="calibre2">Roddy'nin takındığı ifade tamamen uçup gitmişti. "Katil drowa yardım mı edeceksiniz?" diye haykırdı. "Sen ki kendine kral diyorsun, ama..."</p>

      <p class="calibre2">Bruenor, taştan oyulmuş tahtından fırladı, ve Roddy dikkatlice geri bir adım atarak Kanatıcının sapına elini koydu.</p>

      <p class="calibre2">"Bir serserinin sözüne karşılık bir diğerininki!" diye hırladı Bruenor.</p>

      <p class="calibre2">"Tahminimce her ikisi de diğeri kadar iyikötü!"</p>

      <p class="calibre2">"Thistledownlardan biri böyle söylemezdi!" diye haykırdı Roddy, ve bu öfkeyi sezen köpeği, dişlerini çıkarıp, sorun çıkarırcasına hırladı.</p>

      <p class="calibre2">Bruenor, bu garip, sarı yaratığa merakla baktı. Akşam yemeği vakti yaklaşıyordu ve bu tartışmalar Bruenor'u acıktırmıştı! Sarı bir köpek midesinde nasıl dururdu? diye düşündü.</p>

      <p class="calibre2">"Bana verebilecek başka bir şeyin yok mu?" diye yalvardı Roddy.</p>

      <p class="calibre2">"Sana çizmelerimi verebilirdim," diye hırladı Bruenor. Pek çok silahlı cüce askeri, bu kontrolsüz adamın aptalca bir şey yapmaması için yaklaşmışlardı. "Sana yemek teklif edebilirdim," diye devam etti Bruenor, "ama masam için fazlasıyla kötü kokuyorsun, ve banyo yapmayı seven bir tipe de benzemiyorsun."</p>

      <p class="calibre2">Roddy, köpeğinin tasmasını çekiştirdi ve ağır çizmelerini yere sertçe vurarak, önüne çıkan her kapıyı çarparak, yıldırım gibi dışarı çıktı. Bruenor'un bir baş işareti ile dört asker, daha fazla talihsiz bir sorun yaratmaması için dağ adamını izlediler. Resmi kabul salonundaki geride kalan cüceler krallarının, bu insanı idare ediş yöntemini kahkahalar ve ulumalarla karşılıyorlardı.</p>

      <p class="calibre2">Bruenor, Cattibrie'nin bu neşeye katılmadığını farketti, ve cüce bunun nedenini bildiğini düşündü. Doğru ya da değil, Roddy'nin hikayesi kızın içinde bazı kuşkular yaratmıştı.</p>

      <p class="calibre2">"Artık görüyorsun," dedi Bruenor sertçe, devam eden tartışmada onu iyice köşeye sıkıştırmaya çalışarak. "drow, aranan bir katil. Artık uyarılarıma kulak kabartırsın kızım!"</p>

      <p class="calibre2">Duyduğu acıyla, Cattibrie'nin ısırdığı dudakları kaybolmuştu. Yeryüzündeki hayatı hakkında Drizzt fazla bir şey anlatmamıştı, ama bu tanımaya başladığı drowun cinayet işleyebileceğine inanmıyordu. Aynı zamanda Cattibrie bir gerçeği de inkar edemezdi: Drizzt, bir kara elfti, ve tecrübeli babası için, en azından bu gerçek, McGristle'ın hikayesine bir dayanak sağlıyordu.</p>

      <p class="calibre2">"Beni duyuyor musun, kızım?" diye hırladı Bruenor.</p>

      <p class="calibre2">"Hepsini bir araya toplamalısın," dedi Cattibrie aniden. "Drow ve Cassius ve de o çirkin Roddy McGristle'ı. Bunu yap..."</p>

      <p class="calibre2">"Sorunum değil!" diye gürledi Bruenor, sözünü keserek. Babasının ani öfkesi karşısında, Cattibrie'nin yumuşak gözleri yaşlarla dolmuştu. Tüm dünyası tepe taklak oluyordu. Drizzt tehlikedeydi, geçmişi ile ilgili gerçekler de öyle. Cattibrie'yi, hatırladığı tüm hayatı boyunca hayranlık duyup sevdiği babasının, kendisine kulaklarını kapatması da acı veriyordu.</p>

      <p class="calibre2">O korkunç anda, Cattibrie, bu şartlar altında, herhangi bir onbir yaşındakinin yapabileceği şeyi yaptı...Bruenor'a arkasını döndü ve kaçtı.</p>

      <p class="calibre2">Kendini Kelvin'in Anıtı'nın patikalarında koşar halde bulan Cattibrie, Bruenor'a verdiği sözü tutmayarak burada ne yapmayı umduğunu bilmiyordu. Cattibrie, buraya gelme arzusunu reddedemezdi, fakat Drizzt'i, McGristle'ın kendisini aradığı konusunda uyarmaktan başka yapabileceği bir şey yoktu.</p>

      <p class="calibre2">Tüm endişelerini ortaya koyamıyordu, ama az sonra drowun karşısındaydı ve neden buraya geldiğini anlamıştı. Onun güvende olmasını istemesine rağmen gelmesinin nedeni Drizzt değildi. Kendi huzuru içindi.</p>

      <p class="calibre2">"Maldobar’lı Thistledownlardan hiç bahsetmedin," dedi karşılaştıklarında, buz gibi bir sesle, drowun yüzündeki gülümsemeyi silerek. Drizzt'in yüzünü kaplayan karanlık ifade acısını belirgin kılıyordu.</p>

      <p class="calibre2">Üzüntüsü ile, Drizzt'in bu trajedinin sorumluluğunu aldığını düşünen, yaralı kız, arkasını döndü ve kaçmaya çalıştı. Fakat Drizzt onu omzundan yakalayarak kendine döndürdü ve yaklaştırdı. Eğer, kendini tüm kalbiyle kabullenmiş bu kız, yalanlara inanmaya başladıysa gerçekten de kendisinin lanetlenmiş biri olacağını düşündü.</p>

      <p class="calibre2">"Kimseyi öldürmedim," diye fısıldadı Drizzt, Cattibrie'nin hıçkırıkları arasından, "Thistledownları katleden canavarlardan başka hiçbir şeyi. Yemin ederim!" Ardından tüm hikayeyi, ayrıntılarıyla, Dove Falconhand'in grubundan kaçışını da ekleyerek anlattı.</p>

      <p class="calibre2">"Ve işte buradayım," diye sona erdirdi, "tecrübelerimi arkamda bırakmak dileğiyle, ama söz veriyorum ki asla unutmamak üzere!"</p>

      <p class="calibre2">"İki hikaye de farklı kurulmuş," diye yanıtladı Cattibrie. "Kendininki ve McGristle'ınkini demek istiyorum."</p>

      <p class="calibre2">"McGristle mı?" dedi Drizzt, sanki vücudundaki tüm nefes dışarı çekilmişti. Drizzt bu iri adamı yıllardır görmemişti, artık onun uzak geçmişte kaldığını düşünüyordu.</p>

      <p class="calibre2">"Bugün geldi," diye açıkladı Cattibrie. "Sarı köpeği olan iri bir adam. Senin peşinde."</p>

      <p class="calibre2">Bu onaylama Drizzt'i etkilemişti. Geçmişinden kaçabilecek miydi? diye merak etti. Eğer bunu yapamayacaksa, nasıl kabul görmeyi bekleyebilirdi ki?</p>

      <p class="calibre2">"McGristle onları öldürdüğünü söyledi," diye devam etti Cattibrie.</p>

      <p class="calibre2">"O halde sahip olduğun tek şey, ikimizin sözleri," diye çıkarımda bulundu Drizzt, "ve her iki hikayeyi de ispatlayacak hiçbir şey yok." Ardından gelen sessizlik saatler sürmüş gibi göründü.</p>

      <p class="calibre2">"O çirkin kaba adamı hiç sevmedim." Dedi Cattibrie, burnunu çekerek, ve McGristle'ı gördüğünden beri ilk kez gülümsemeyi başardı.</p>

      <p class="calibre2">Dostluklarının onaylanması Drizzt'i derinden etkilemişti, ama şu anda etrafında asılı duran derdi unutamıyordu. Ödül avcısı eğer bir memnuniyetsizlik yaratmayı başarırsa -ki kara elfin soyuna bakılınca bu zor sayılmazdı- Roddy ve belki de başkalarıyla dövüşmek zorunda kalabilirdi. Ya da Drizzt tekrar kaçmak, yolları ev olarak benimsemeye başlayacaktı.</p>

      <p class="calibre2">"Ne yapacaksın?" diye sordu Cattibrie, rahatsızlığını farkederek.</p>

      <p class="calibre2">"Benim için korkma," diye temin etti Drizzt ve konuşurken ona sarıldı, bunun kendi veda şekli olabileceğini biliyordu. "Gün ilerliyor. Evine dönmelisin."</p>

      <p class="calibre2">"Seni bulacak," diye cevap verdi Cattibrie, kederle.</p>

      <p class="calibre2">"Hayır," dedi Drizzt, sakince. "En azından yakın bir zamanda değil. Guenhwyvar yanımdayken, ben iyi bir plan yapana kadar Roddy McGristle'ı uzak tutmayı başarırız. Şimdi git! Gece hızla yaklaşıyor ve babanın buraya gelmenden memnun olacağını sanmıyorum."</p>

      <p class="calibre2">Tekrar Bruenor'la karşılaşacağı düşüncesi Cattibrie'yi harekete geçirdi. Drizzt'e veda etti ve arkasını döndü, ardından geri koşarak drowa sıkı sıkı sarıldı. Dağlardan geriye giderken adımları daha rahattı. Bildiği kadarıyla Drizzt için bir çözüm yaratamamıştı, ama dostunun, başka birinin iddia ettiği gibi bir canavar olmadığını öğrenmesi, drowun endişelerini biraz olsun ikinci plana atıyordu.</p>

      <p class="calibre2">Gece, Drizzt Do'Urden için gerçekten de karanlık olacaktı. McGristle'ın uzakta, geçmişte kalan bir sorun olduğunu düşünüyordu, ama bela şimdi buradaydı, ve Cattibrie dışında hiçkimse onu savunmamıştı.</p>

      <p class="calibre2">Eğer karşı koyacaksa, tek başına koymak zorunda olacaktı. Guenhwyvar ve palaları dışında hiçbir müttefiki yoktu, ve McGristle'a dövüşme düşüncesi -ister kazansın, ister kaybetsinona hiç çekici gelmiyordu.</p>

      <p class="calibre2">"Burası ev değil," diye homudandı Drizzt, kesici soğuk rüzgara karşı. Oniks figürü çıkartıp, panter dostunu çağırdı. "Gel dostum," dedi kediye. "Rakibimiz bizi bulmadan, yola çıkalım."</p>

      <p class="calibre2">Drizzt, eşyalarını toplayıp, evini boşaltırken, Guenhwyvar nöbet tutuyordu.</p>

      <p class="calibre2">Cattibrie, hırlayan köpeği duymuş fakat, iri adam bir kayanın ardından atlayarak, sertçe kolunu yakaladığında tepki verecek zamanı bulamamıştı. "Bildiğini biliyordum!" diye bağırdı McGristle, kötü kokan nefesi kızın yüzüne çarpıyordu.</p>

      <p class="calibre2">Cattibrie bacağını tekmelemişti. "Bırak beni!" diyerek karşı koydu. Sesinde korkunun izi olmadığını farkeden Roddy, şaşırmıştı. Kendisini yeniden tekmelemeye kalkıştığında, onu iyice sarstı.</p>

      <p class="calibre2">"Dağlara bir amaç için geldin," dedi Roddy hemen, tutuşunu gevşetmeden. "Drowu görmeye geldin; O'nunla arkadaş olduğunuzu biliyordum. Gözlerinden okudum!"</p>

      <p class="calibre2">"Hiçbir şey bilmiyorsun!" diyerek Cattibrie yüzüne tükürdü. "Yalanlar konuşuyorsun."</p>

      <p class="calibre2">"Yani, drow Thistledownlarla ilgili kendi hikayesini anlatmış, ha?" diye yanıtladı Roddy, kızın neden bahsettiğini tahmin ederek. Cattibrie o anda, öfkesinin içinde hata yaptığını anladı, bu sefil adama, nereye gittiği konusunda onay vermişti.</p>

      <p class="calibre2">"Drow mu?" dedi Cattibrie, anlamsızca. "Neden bahsettiğini tahmin bile edemiyorum."</p>

      <p class="calibre2">Roddy' nin kahkahası onu alaya alıyordu. "Sen drowla birlikteydin, ufaklık. Bunu açıkça söyledin. Ve şimdi beni, onu görmeye götüreceksin."</p>

      <p class="calibre2">Cattibrie, küçümser bir bakış fırlattı, bu bir kez daha sarsılmasına neden olmuştu.</p>

      <p class="calibre2">Ardından Roddy'nin elleri aniden gevşedi, Cattibrie'ye gözlerinde yeni oluşan ifade, daha kötü gelmişti. "Enerji dolu bir kızsın, değil mi?" dedi Roddy, kedi gibi mırıldanarak, Cattibrie' nin öbür omuzunu tutarak, yüzünü kendininkine çevirmişti. "Hayat dolu, değil mi? Beni drowa götüreceksin, kızım, bundan şüphen olmasın. Ama daha evvelden yapabileceğimiz bazı şeyler olabilir, Roddy McGristle gibilerle oyun oynamamanı öğretecek bazı şeyler gösterebilirim." Cattibrie'nin yanağını okşayışı komik bir şekilde grotesk ve şüphesiz ki tehditkâr görünüyordu, ve Cattibrie, boğulacağını sandı.</p>

      <p class="calibre2">O sırada Roddy'nin yüzüne bakmak için Cattibrie, tüm cesaretini toparlamak zorunda kalmıştı. O genç bir kızdı fakat, onurlu ve sert olan Battlehammer klanının ciddi suratlı cüceleri arasında büyümüştü. Bruenor bir savaşçıydı, tabi kızı da öyle. Cattibrie'nin dizi, Roddy'nin kaşığıyla buluştu ve tutuş aniden gevşedi, kız, bir elini suratını pençelemek için kaldırdı. İkinci kez diziyle vurduğunda daha az etkili olmuştu, ama Roddy'nin kendim savunmak için dönüşü onun kurtulmasını, neredeyse kurtulmasını sağlamıştı.</p>

      <p class="calibre2">Roddy'nin demir gibi sıkı tutuşu aniden daha da sıkılaştı, ve bir süre mücadele ettiler. O sırada, Cattibrie boş olan elinde aynı derecede bir tutuş hissetti, ve daha ne olduğunu anlayamadan, Roddy'nin tutuşundan kurtulmuş ve karanlık bir figür yanında belirmişti.</p>

      <p class="calibre2">"Demek kaderinle karşılaşmaya geldin," diye hırladı Roddy, Drizzt'e memnun bir halde.</p>

      <p class="calibre2">"Uzaklaş buradan," dedi Drizzt, Cattibrie'ye. "Bu seninle alâkalı değil." Sarsılmış ve son derece korku içinde olan Cattibrie, karşı çıkmadı.</p>

      <p class="calibre2">Roddy'nin boğumlu elleri Kanatlanın sapına tutundu. Ödül avcısı daha önce drowla savaşta karşı karşıya gelmişti ve onun seri adımları ve dönüşlerine ayak uydurmaya niyeti yoktu. Başının bir hareketi ile, köpeğini serbest bıraktı.</p>

      <p class="calibre2">Köpek, Drizzt'e doğru yarı mesafeyi ilerlemiş tam havaya sıçrayacaktı ki, Guenhwyvar onu yana savurarak gömdü. Köpek, tekrar ayağı üzerinde doğrulmuştu, ciddi biçimde yaralanmamıştı fakat, panter yüzüne her kükrediğinde biraz daha geriliyordu.</p>

      <p class="calibre2">"Bu kadar yeter," dedi Drizzt, aniden ciddileşerek. "Beni yıllar ve fersahlar boyunca takip ettin. Gayretim takdir ediyorum, ama sana söylüyorum, öfkenin hedefi yanlış. Thistledownları ben öldürmedim. Onlara karşı asla kılıcımı kaldıramazdım!"</p>

      <p class="calibre2">"Thistledownların Dokuz Cehenneme kadar yolu var!" diye kükredi Roddy.</p>

      <p class="calibre2">"Bunun, onun hakkında olduğunu mu düşünüyorsun?"</p>

      <p class="calibre2">"Kafam, sana o ödülü getirmeyecektir," diye karşı çıktı Drizzt.</p>

      <p class="calibre2">"Altının canı cehenneme!" diye bağırdı Roddy. "Köpeğimi aldın drow ve kulağımı!" Kirli parmaklardan birini setçe yüzüne vurdu.</p>

      <p class="calibre2">Drizzt tartışmak, Roddy'ye savaşı ilk başlatanın kendisi olduğunu hatırlatmak, yüzünü yırtanın kendi baltası ile kesilen ağaç olduğunu söylemek istiyordu. Ama Drizzt, Roddy'yi harekete geçirenin ne olduğunu anlamıştı, yalnızca kelimelerin bunu dindiremeyeceğini biliyordu. Drizzt, Roddy'nin onurunu yaralamıştı, ve Roddy gibi biri için bu tarz bir yara, fiziksel her yaradan daha ağır basıyordu.</p>

      <p class="calibre2">"Dövüşmek istemiyorum," dedi Drizzt, kendinden emin bir şekilde. "Al köpeğini ve çek git, tabi beni bir daha takip etmeyeceğine dair söz vermen şartıyla."</p>

      <p class="calibre2">Roddy'nin alaycı kahkahası Drizzt'in sırtından aşağı bir ürperti meydana getirmişti. "Seni dünyanın sonuna kadar takip edeceğim, drow!"diye kükredi Roddy. "Ve her defasında seni bulacağım. Hiçbir delik seni benden uzak tutacak kadar derin değildir. Hiçbir deniz o kadar geniş değil! Elime geçeceksin drow. Seni şimdi alacağım, ve eğer kaçarsan, daha sonra!"</p>

      <p class="calibre2">Roddy sarı dişlerini göstererek, dikkatli adımlarla Drizzt'e doğru ilerledi. "Seni alacağım, drow," diye hırladı ödül avcısı sessizce. Ani bir hareket onu yaklaştırdı ve Kanatıcı vahşice savruldu. Drizzt arkaya sıçradı.</p>

      <p class="calibre2">İkinci vuruş da aynı sonuca ulaşmıştı, ama Roddy, bu ritmi izlemek yerine, sinsice elinin ters tarafıyla savurduğu baltası Drizzt'in yanağını yalayıp geçti.</p>

      <p class="calibre2">Vakit kaybetmeden Drizzt'in üzerine gelmeye başlamıştı, baltası her yöne, delice savruluyordu. "Yerinde kal!" diye bağırdı Roddy Drizzt beceriyle yana çekiliyor, üzerinden atlayıp, altında eğiliyordu. Drizzt, bu ölümcül vuruşlara karşılık vermediği için işini tehlikeli bir şekilde şansa bıraktığını biliyordu, ama bu iri adamı yormayı başarırsa, daha barışçıl bir çözüm bulabileceğini umuyordu.</p>

      <p class="calibre2">İri bir adam için Roddy çevik ve hızlıydı, ama Drizzt çok daha fazla hızlıydı, ve drow bu oyunu daha uzun bir süre oynayabileceğine inanıyordu.</p>

      <p class="calibre2">Kanatıcı, yandan salınarak geldi, Drizzt'in göğsüne doğru dalışa geçmişti. Saldın hileliydi, Roddy Drizzt'in altında eğilmesini istiyordu, böylelikle drowun yüzüne bir tekme atabilecekti.</p>

      <p class="calibre2">Drizzt bu hileyi fark etmişti. Eğilmek yerine sıçradı, yarıcı baltanın üstünden bir parende attı ve yumuşak bir biçimde, Roddy'ye daha yakın bir yere indi. Artık şiddetle girişme sırası Drizzt'teydi,</p>

      <p class="calibre2">Roddy'nin yüzünü iki palasının kabzalarıyla yumrukluyordu. Ödül avcısı geri sendeledi, sıcak kanın burnundan akışını hissediyordu.</p>

      <p class="calibre2">"Git buradan," dedi Drizzt, içten bir şekilde. "Köpeğini Maldobar'a, ya da evin saydığın her neresiyse oraya götür."</p>

      <p class="calibre2">Eğer Drizzt, daha fazla küçük düşme karşısında Roddy'nin teslim olacağını sanıyorduysa, yanılıyordu. Öfkeli bir nara atarak Roddy, dümdüz saldırmaya başladı, Drizzt'i gömmek için, omuzu öndeydi.</p>

      <p class="calibre2">Drizzt, silahlarının sapını, Roddy'nin öne eğik kafasına vurdu ve ardından kendini havaya fırlatarak, Roddy'nin sırtına getiren bir dönüş yaptı. Ödül avcısı yere sertçe kapaklanmıştı ama hızla dizlerinin üstüne kalktı, Drizzt arkasını döndüğü sırada bir kama çıkarmış ve fırlatmıştı.</p>

      <p class="calibre2">Bu gümüş renkli parıltıyı Drizzt son anda görerek, kılıcıyla vurdu ve kamayı savurdu. Bunu bir başka kama izledi, ve ardından bir tane daha, ve her defasında Roddy, dikkati başka yöne çekilmiş drowa bir adım daha yaklaşıyordu.</p>

      <p class="calibre2">"Numaralarını öğreniyorum, drow," dedi Roddy, şeytani bir gülümseme ile. İki geniş adım onu hızla Drizzt'e yaklaştırmıştı ve Kanatıcı bir kez daha dalışa geçti.</p>

      <p class="calibre2">Drizzt yana yatıp yuvarlandı ve birkaç ayak ötede ayağa kalktı. Roddy'nin kendine güveninin devamı Drizzt'i rahatsız etmişti; ödül avcısına, pek çok adamı yere devirebilecek vuruşlar yapmıştı, bu iri adamın daha ne kadar hasara dayanabileceğini merak ediyordu. Bu düşünce Drizzt'e inkar edilemez gerçeği, Roddy'ye palalarının kabzalarının dışındaki yerleri ile de vurması gerekebileceği gerçeğini göstermişti.</p>

      <p class="calibre2">Bir kez daha Kanatıcı yandan yaklaştı. Bu sefer, Drizzt eğilmedi. Baltanın oluşturduğu yarım dairenin içine girdi ve bir silahıyla bunu bloke ederek, Roddy'nin önünü, diğeriyle vurabilecek şekilde açık bıraktı. Sağdan gelen üç hamle Roddy'nin gözlerinden birini kapatmıştı, ama ödül avcısı sırıtarak hücum etti, Drizzt'i tutarak, bu hafif dövüşçüyü yere çarpmıştı.</p>

      <p class="calibre2">Vicdanının kendine ihanet ettiğini anlayan Drizzt, kıvrıldı ve vurmaya başladı. Bu denli yakınlıkta, Roddy'nin gücüyle başa çıkamazdı, ve hareketlerine gelen kısıtlama, hız avantajını yok ediyordu. Roddy yukarıdaki konumunu korudu ve bir elini Kanatıcıyı yere indirmek için harekete geçirdi.</p>

      <p class="calibre2">Aldığı tek uyarı köpeğinden gelen havlamaydı, ama bu bile panterin saldırısından kurtulmaya yetmemişti. Guenhwyvar, Roddy'yi Drizzt'in tepesinden fırlattı, ve onu yere kapaklandırdı. İri adam gene de aklını toparlamayı başarmış, yanından geçip giderken Guenhwyvar'ın yanına saldırmıştı.</p>

      <p class="calibre2">İnatçı köpek saldırıyordu, ama Guenhwyvar kendine geldi, Roddy'nin bulunduğu yerden sekerek, onu ileriye uzaklaştırdı.</p>

      <p class="calibre2">Roddy, Drizzt'e döndüğünde, takip edemediği ve karşılamaya fırsat bulamadığı sert bir rüzgar gibi vahşice ve hızla hareket eden, pala darbeleriyle karşılaştı. Pantere yapılan saldırıyı görmüştü, lavanta renkli gözleri artık uzlaşma işaretleri vermiyordu. Roddy'nin yüzüne önce kabzalardan biri çarptı, bunu diğer kılıcın yan tarafı takip etti. Tek bir hamleymiş gibi görünen bir dizi hareket içinde önce karnına, ardından ise göğsüne ve kasıklarına birer tekme indi. Mantıktan uzak olan Roddy, tüm bunları hırlamayla karşıladı, ama öfkeli drow devam ediyordu. Palalardan biri baltanın başının altını tutmuştu, Roddy, bir kez daha Drizzt'i yere yapıştırma düşüncesiyle öne atıldı.</p>

      <p class="calibre2">Ama daha önce, Drizzt'in ikinci silahı vurmuş, Roddy'nin kolunun ön tarafını yarmıştı. Kanatıcı yere düşerken ödül avcısı, yaralı kolunu tutarak geri çekildi.</p>

      <p class="calibre2">Drizzt yavaşlamadı. Hızla atılışı, Roddy'yi hazırlıksız yakalamış ve bunu izleyen pek çok tekme ve yumruk, adamı sersemlemiş bir hale getirmişti. Drizzt, havaya sıçradı ve iki ayağıyla birden, Roddy'nin çenesine inerek, onu yere devirdi. Buna karşın Roddy, hâlâ silkinip ayağa kalkmaya çalışıyordu, ama bu kez ödül avcısı gırtlağının iki yanında duran palaların kenarlarını hissetmişti.</p>

      <p class="calibre2">"Sana gitmeni söylemiştim," dedi Drizzt ciddi bir şekilde, kılıçlarını bir santim bile hareket ettirmeyerek, soğuk demiri derinlemesine hissetmesini sağlıyordu.</p>

      <p class="calibre2">"Öldür beni," dedi Roddy sakince, rakibinde bir zayıflık hissederek, "eğer buna cesaretin varsa!"</p>

      <p class="calibre2">Drizzt bir an tereddüt etti, ama sert bakışı yumuşamamıştı. "Yoluna git," dedi çıkarabildiği en sakin sesle, kendisini bekleyen sınavı beklerken ne kadar sakin olabilirse.</p>

      <p class="calibre2">Roddy, kendisine güldü. "Öldür beni, kara derili şeytan!" dedi kükrercesine, bir yolunu bulup kalkmıştı ama hâlâ dizlerinin üzerindeydi. "Öldür beni, ya da seni yakalayacağım! Bundan şüp^he etme, drow. Gerekirse seni dünyanın her köşesinde ve her taşın altında ararım!"</p>

      <p class="calibre2">Drizzt'in rengi solmuş, destek için Guenhwyvar'a bakıyordu.</p>

      <p class="calibre2">"Öldür beni!" diye bağırdı Roddy, histerinin eşiğindeydi. Drizzt'in bileklerini yakaladı ve kendine çekti. Adamın boynunun kenarlarında bir çizgi şeklinde parlak renkli kan belirdi. "Köpeğimi öldürdüğün gibi beni de öldür!"</p>

      <p class="calibre2">Dehşete düşen Drizzt geri çekilmeye çalışıyordu, ama Roddy'nin kavrayışı demir gibiydi.</p>

      <p class="calibre2">"Buna cesaretin yok mu?" dedi yüksek sesle. "O halde sana yardım edeyim!" Drizzt'in karşı koymasına rağmen, adam, bileklerini hızla çevirerek, çizgileri derinleştirdi, eğer bu delirmiş adam acı duyuyorduysa bile, yenilmez gülüşü bunu belli etmiyordu.</p>

      <p class="calibre2">Drizzt'in üzerine karmaşık duygular hücum ediyordu. İntikam değil de daha çok aptalca bir öfke ile, o anda Roddy'yi öldürmek istiyordu, ama bunu yapamayacağını biliyordu. Drizzt'in bildiği kadarıyla Roddy'nin tek suçu, aranmadığı halde kendisini takip etmesiydi ve bu neden sayılmazdı. Tüm değer verdikleri için, Drizzt'in bir insanın hayatına saygı duyması gerekirdi, bu Roddy McGristle gibi sefil biri olsa bile.</p>

      <p class="calibre2">"Öldür beni!" diye bağırdı Roddy tekrar tekrar, drowun tiksintisinden garip bir haz alıyordu.</p>

      <p class="calibre2">"Hayır!" diye bağırdı Drizzt, ödül avcısının sesini kesecek yüksek bir sesle, Roddy'nin yüzüne. Titremesini engelleyemeyecek kadar öfkeliydi. Drizzt, Roddy'nin çılgın bağırışlarına devam edip etmeyeceğini görmeyi beklemedi. Roddy'nin çenesine dizi ile vurdu, bileklerini Roddy'nin elinden kurtararak, silahlarının sapını birbiri ardına ödül avcısının şakaklarına vurdu.</p>

      <p class="calibre2">Roddy'nin gözü kaydı, ama inatla vuruşlara direnerek, kendinden geçmiyordu. Drizzt, ona vurmaya devam ederek en sonunda yere yıktı, kendi hareketleri ve ödül avcısının devam eden karşı koyusu karşısında dehşete düşmüştü.</p>

      <p class="calibre2">Öfkesi yatıştığında, titreyen ve lavanta renkli gözlerinden yaşlar inen Drizzt, iri adamın tepesinde doğruldu. "Köpeği buradan uzaklara götür!" diye bağırdı Guenhwyvar'a. Ardından dehşet içinde, elindeki kanlı kılıçları yere bırakıp eğilerek, Roddy'nin ölmediğinden emin oldu.</p>

      <p class="calibre2">Kendine geldiğinde Roddy, sarı köpeğini yanı başında bulmuştu. Gece hızla yaklaşıyordu, rüzgar ise yeniden esmeye başlamıştı. Başı ve kolu ağrıyordu, ama acıyı aklından attı, artık Drizzt'in kendini öldürme gücünü bulamayacağını bildiğinden, avına devam etmek istiyordu. Köpeği vakit kaybetmeden güneye doğru giden kokuyu tanımıştı, hemen yola çıktılar. Roddy'nin sinirleri yalnızca bir kaya duvarının etrafını dönüp de kendini bekleyen kızıl bıyıklı bir cüce ve bir kız çocuğunu gördüğünde birazcık gerildi.</p>

      <p class="calibre2">"Kızıma dokunmamalıydın, McGristle," dedi Bruenor hemen. "Kızıma hiç dokunmamalıydın."</p>

      <p class="calibre2">"O, drowla işbirliği yapıyor!" diye karşı çıktı Roddy. "Katil drowa benim geldiğimi haber verdi!"</p>

      <p class="calibre2">"Drizzt, bir katil değil!" diye bağırdı Cattibrie, cevap olarak. "O çiftçileri asla öldürmedi! Diyor ki, bunu yalnızca, başkaları onu yakalamanda sana yardım etsin diye söylüyormuşsun!" Cattibrie aniden, babasına drowla görüştüğünü itiraf etmiş olduğunu farketti. Cattibrie, Bruenor'u gördüğünde, ona yalnızca kendisine olan kaba davranışını anlatmıştı.</p>

      <p class="calibre2">"Ona gittin," dedi Bruenor, açıkça yaralanmıştı. "Bana yalan söyledin ve drowa gittin. Bana yapmayacağını söylemiştin..."</p>

      <p class="calibre2">Bruenor'un kederli sözleri Cattibrie'yi derinden sarsmıştı, ama inandıklarına sarıldı. Bruenor kendisini, dürüst biri olarak yetiştirmişti, ama o aynı zamanda doğru bildiklerine karşı dürüstlüğü de içeriyordu. "Bir keresinde bana herkese bir şans verilir demiştin," dedi Cattibrie sitemle. "Bana herkesin farklı olduğunu, ve ne iseler o şekilde görülmeleri gerektiğini söylemiştin. Drizzt'i gördüm ve içindeki gerçeği de, bunu söylüyorum. O bir katil değil! Ve o" -Suçlayarak parmağıyla McGristle'ı işaret ediyordu- "bir yalancı! Kendi yalanımdan dolayı gurur duymuyorum, ama Drizzt'in bunun tarafından yakalanmasına izin veremem!"</p>

      <p class="calibre2">Bruenor, bir an için kelimelerini düşündü, ardından bir kolunu etrafına dolayarak onu sıkıca sardı. Kızının yalanı hâlâ ortadaydı fakat, cüce kızının, inandığı şey için ayakta durması, onu gururlandırmıştı. Gerçekte Bruenor buraya madenlerde gezindiğini sandığı Cattibrie'ye bakmak için değil, drowu bulmaya gelmişti. Remorhazla olan dövüşünü her gözden geçirişinde, Bruenor, Drizzt'in oraya kendisiyle savaşmaya değil de yardım etmeye geldiğine daha çok ikna oluyordu. Bu yakın zamanda gelişen olaylarla, şüpheye pek az yer kalmıştı.</p>

      <p class="calibre2">"Drizzt geldi ve beni, şundan kurtardı," diye devam etti Cattibrie. "Beni kurtardı."</p>

      <p class="calibre2">"Drow onun aklını karıştırmış," dedi, Bruenor'un kendine karşı tavır 'aldığını farkeden ve bu tehlikeli cüce ile savaşmak istemeyen Roddy. "O katil itin teki diyorum, eğer ölü bir adam konuşabilse Bartholemew Thistledown da öyle derdi!"</p>

      <p class="calibre2">"Bah!" dedi Bruenor, öfke ile. "Kızımı tanımıyorsun, yoksa ona yalancı demeden evvel daha iyi düşünürdün. Ve sana söyledim, McGristle, kızımın sarsılmasını istemiyorum! Artık vadimden çekip gitmen gerektiğini düşünüyorum. Bana kalırsa şu anda gitmelisin."</p>

      <p class="calibre2">Roddy hırladı ve tabi, dağ adamıyla cücenin arasında sıçrayan ve dişlerini Bruenor'a gösteren köpek de. Bruenor, ilgisizce omuz silkti, ve yaratığa hırlayarak onu daha da kışkırttı.</p>

      <p class="calibre2">Köpek cücenin bileğine yapıştı ve Bruenor vakit kaybetmeden ağzının üzerine ağır çizmesini koyarak alt çenesini yere yapıştırdı. "Ve kokan köpeğini de yanına al!" diye kükredi, fakat köpeğin etli vücuduna hayranlık duyan Bruenor, bu aksi yaratık için başka şeyler düşünüyordu.</p>

      <p class="calibre2">"Nereye dilersem oraya giderim, cüce!" diye karşı çıktı Roddy. "Drowumu bulacağım, ve drow eğer senin vadindeyse, ben de oradayım!"</p>

      <p class="calibre2">Bruenor, adamın sesindeki öfkeyi fark etmişti, ve Roddy'nin yüzündeki morlukları ve kolundaki yarayı farketti. "Drow senden kaçmış," dedi cüce, kahkahası Roddy'yi derinden yaralamıştı.</p>

      <p class="calibre2">"Uzun sürmeyecek," diye söz verdi Roddy. "Ve hiçbir cüce yolumda durmayacak!"</p>

      <p class="calibre2">"Madenlere geri dön," dedi Bruenor, Cattibrie'ye. "Diğerlerine yemeğe biraz gecikebileceğimi söyle." Bruenor'un omzundaki balta aşağı inmişti.</p>

      <p class="calibre2">"Onu hakla," diye mırıldandı Cattibrie sessizce, babasının yeteneklerinden biraz bile şüphe duymuyordu. Bruenor'u başlığının üzerinden öptü ve mutlulukla uzaklaştı. Babası ona inanmıştı; dünyadaki hiçbir şey yanlış olamazdı.</p>

      <p class="calibre2">Kısa bir süre sonra Roddy McGristle ve üç bacaklı köpeği vadiyi terkediyorlardı. Roddy, Drizzt'te bir zayıflık görmüştü ve ona kar·i sı galip gelebileceğini düşünüyordu, oysa Bruenor Battlehammer'da böyle bir zayıflık yoktu. Bruenor, Roddy'yi yere serdiğinde -ki bu fazla uzun sürmemişti- Roddy, eğer cüceye kendini öldürmesini söylese, Bruenor'un mutlulukla bunu yerine getireceğinden kuşku duymamıştı.</p>

      <p class="calibre2">On-Kasaba'ya son bir kez bakmak için çıktığı güney tepesinde, Drizzt, ödül avcısına ait olduğunu sandığı arabanın vadiden ayrıldığını görüyordu. Ne olduğunu anlayamadan, ama Roddy'nin bir değişim geçirdiğine inanarak, Drizzt, toparlamış olduğu eşyalarına baktı ve bir sonraki durağının neresi olması gerektiğini düşündü.</p>

      <p class="calibre2">Drizzt, kasabanın yanmakta olan ışıklarını, karışık duygularla izliyordu. Bu tepede defalarca bulunmuş, evini bulduğunu düşünerek, çevresindekilerle büyülenmişti. Bu manzara şimdi ne kadar da farklıydı! McGristle'ın varlığı ona, kendisinin dışlanmış biri olduğunu ve hep de öyle kalacağını hatırlatmıştı.</p>

      <p class="calibre2">"Drizzit," diye mırıldandı kendi kendine, gerçekten de lanetleyici bir kelimeydi. O anda, Drizzt, bir ev bulabileceğine inanmıyordu, kalbinde bir drow olmayan birinin ne yeryüzünde ne de Karanlıkaltı'nda bir yeri olduğuna da. Drizzt'in kalbinde hep sızıntılı olan umut, artık tamamen uçmuştu.</p>

      <p class="calibre2">"Bu yere, Bruenor Yükseltisi denir," dedi Drizzt'in arkasından sert bir ses. Kaçmayı düşünerek arkasını döndü, ama kızıl sakallı cüce, kaçıp gidemeyeceği kadar yakındı. Dişlerini gösteren Guenhwyvar, drowun yanına koşturdu.</p>

      <p class="calibre2">"Hayvanını uzak tut, elf," dedi Bruenor. "Eğer bir kedi de köpek kadar kötü tada sahipse, hiç istemem!"</p>

      <p class="calibre2">"Benim yerim, burası," diye devam etti cüce," ben ki Bruenor'um ve burası da Bruenor Yükseltisi!"</p>

      <p class="calibre2">"Burada herhangi bir işaret görmedim," diye yanıtladı Drizzt sakince, şu anda daha da uzayacakmış gibi görünen uzun yolculuğu sırasında sabrı tükenmişti. "Şimdi biliyorum, ve burayı terkedeceğim. Emin ol cüce. Geri dönmeyeceğim."</p>

      <p class="calibre2">Bruenor, hem sessizlik sağlamak hem de drowun gidişini önlemek için elini havaya kaldırdı. "Sadece bir kaya yığını," dedi, bu Bruenor'un dilemiş olduğu en büyük özürdü. "Bunu kendi adım gibi adlandırdım, ama bu onu kendimin yapar mı? Sadece lanet olası bir kaya yığını!"</p>

      <p class="calibre2">Drizzt, cücenin bu beklenmedik konuşması karşısında kafasını eğmişti.</p>

      <p class="calibre2">"Hiçbir şey göründüğü gibi değil, drow!" diye açıkladı Bruenor. "Hiçbir^şey! Bildiğinin peşinden gitmek istersin, bilirsin değil mi? Ama sonra bildiğinin, bildiğin sandığın şey olmadığını farkedersin! Bir köpeğin tadının iyi olacağını düşündüm -iyi gibi görünüyordu- ama şimdi her hareketimde, midem bana lanetler yağdırıyor!"</p>

      <p class="calibre2">Köpekten açılan bu ikinci konu, Roddy McGristle'ın ayrılmasıyla ilgili açıklamalar getirmişti. "Onu sen yolladın," dedi Drizzt, vadiden çıkan yola işaret ederek. "McGristle'ı peşimden uzaklaştırdın."</p>

      <p class="calibre2">Bruenor onu duymamışı bile, ve kesinlikle her ne olursa olsun bu açık kalpli davranışı kabulenmeyecekti. "İnsanlara hiç güvenmedim," dedi ardından. "Bir şeyin ne hakkında olduğunu bilemezsin ve bulduğunda, çoğunlukla artık onu tamir etmek için çok geçtir! Ama diğerleri hakkında hep kesin düşüncelerim vardı. Sonuçta bir elf, elftir, gnome ise bir gnome. Orklar ise şüphesiz aptal ve çirkindir. Bunlardan birini hiç başka şekilde görmedim, ve onlardan da pek azını tanıdım!" Bruenor baltasını sıvazladı, Drizzt ne demek istediğini kaçırmamıştı.</p>

      <p class="calibre2">"Drowlar hakkında da düşüncelerim buydu," diye devam etti Bruenor. "Hiç karşılaşmadım... istemedim. Kim isterdi ki? Drowlar kötüdür, zalimdir, bana babam öyle dedi, babamın babası da, ve bana söyleyen herkes."</p>

      <p class="calibre2">Batıda, Maer Duldon üzerindeki Termalaine'in ışıklarına baktı ve bir taşı tekmeledi. "Şimdi bir drowun vadimde dolandığını duyuyorum, peki kral ne yapsın? Ve ardından kızım ona gidiyor!" Bruenor'un gözlerini bir alev kapladı ama, Drizzt'e bakar bakmaz, sanki utançla dindi. "Yüzüme karşı yalan söylüyor -daha önce- hiç bunu yapmamıştı, ve eğer akıllıysa bir daha da yapmaz!"</p>

      <p class="calibre2">"Bu onun hatası değildi," diye söze başladı Drizzt, ama Bruenor, konuyu tamamen kapatmak için elini salladı.</p>

      <p class="calibre2">"Bildiğimi gerçekten bildiğimi düşünüyordum," diye devam etti Bruenor, kısa bir sessizliğin ardından, sesi neredeyse kederliydi. "Dünyanın ne olduğunu kesinlikle anlamıştım. Kendi deliğinde yaşadığında kolay olur bu."</p>

      <p class="calibre2">Drizzt'e, drowun lavanta rengi gözlerinin derinliğindeki kısık ışıltıya baktı. "Bruenor Yükseltisi mi?" dedi cüce bir omuz silkisi ile. "Bir kaya yığınına ad vermenin anlamı ne, drow? Ne olduğunu bildiğimi ve bir köpeğin tadının güzel olduğunu sanıyordum."</p>

      <p class="calibre2">Bruenor bir eliyle karnını ovdu ve kaşlarını çattı. "O halde buraya sadece taş yığını de ve burada senden fazla hak iddia edemem! Drizzt Yükseltisi'ni ve beni tekmelemiş olursun!"</p>

      <p class="calibre2">"Yapamam," diye yanıtladı Drizzt, sessizce. "İstesem bile bunu yapabileceğimi düşünemiyorum!"</p>

      <p class="calibre2">"Ne istersen adlandır!" diye bağırdı Bruenor, aniden öfkelenmişti. "Ve bir köpeği inek olarak adlandır... bu onun tadını değiştirmez!" Bruenor ellerini öfke ile havaya kaldırmış, arkasını dönmüş, sert adımlarla ilerliyor ve her adımında homurdanıyordu.</p>

      <p class="calibre2">"Ve kızıma göz kulak olasın," diye Bruenor'un hırıltısını duydu Drizzt. "Yetiler ve solucanlarla dolu bu dağa adım atacak kadar ork kafalıysa! Seni sorumlu tuttuğuma emin..." gerisi Bruenor bir dönüşte ilerlemeye başladığında havada kaybolmuştu.</p>

      <p class="calibre2">Drizzt, bu karışık konuşmanın tam anlamını çözememişti ama Bruenor'un konuşmasının sıralı olmasına ihtiyacı yoktu. Guenhwywar'ın da birdenbire muhteşem görünen panoramik manzaradan aynı şeyleri hissettiğini ümit ederek, üzerine elini koydu. Cücenin söylediklerini toparlayan Drizzt artık, Bruenor Yükseltisi'nde defalarca ışıkların hayata geçmesini izleyebileceğini biliyordu. Bir bölümünü kesinlikle anlamlandırabilmişti Drizzt, uzun yıllardır duymayı beklediği kelimeleri: Eve hoş geldin.</p>

      <p class="calibre2"></p>

      <p class="calibre2"><span class="none7">Bitiş</span></p>

      <p class="calibre2">Tüm diyarlardaki ırklar arasında, hiçbirinin insanlardan daha akıl karıştırıcı ya da aklı karışmış değildir. Mooshie, Tanrıların, dışardaki varlıklar değil de, kalbimizde yatanların vücuda gelişi oldukları konusunda beni ikna etmişti. Eğer bu doğruysa, o halde sayıları pek çok olan, değişik grupların çeşitli Tanrıları -ki hepsi de farklı davranışları temsil ediyorlarbu ırk hakkında pek çok şeyi ortaya koyuyorlar.</p>

      <p class="calibre2">Eğer bir buçukluğa, elfe ya da cüceye yaklaşırsanız, ya da iyi veya kötü diğer ırklara, aşağı yukarı ne beklemeniz gerektiğini bilirsiniz. Tabi bazı istisnalar vardır; kendimi hararetle bu şekilde tanınılıyorum! Ama bir cücenin sert ama adil olması beklenir, ve açık lıavadansa bir mağarayı tercih edecek bir elfe hiç rastlamadım. Fakat bir insanın seçimi, kendine aittir... kendisi bunda karar kılabilirse.</p>

      <p class="calibre2">İyi ve kötü kavramları içinde, insan ırkı çok dikkatle yargılanmalıdır. Korkunç insan kiralık katillerle dövüştüm, kendi güçlerine, yoluna çıkan herkesi yok edecek kadar kendini kaptırmış insan büyücülere tanık oldum, ve kendi ırkının daha az şanslı olan kesiminden beslenen, diğer insanların, erkek, kadın ve hatta çocukların çamurlu yerlerde açlıkla mücadele ettiği ve öldüğü yerlerde, krallara layık şekilde yaşayan insanların bulunduğu şehirler gördüm. Ama onurları yargılanamayacak, kısa hayatları içinde diyarlar için yaptıkları iyiliklerin, önlerinde yarım bin yıl kadar süre bulunan elfler ve cücelerinkinden daha ağır basan, Cattibrie, Mooshie ve Tennalaine'li Wulfgar gibi insanlar tanıdım.</p>

      <p class="calibre2">Gerçekten de akıl karıştırıcı bir ırk, ve dünyanın kaderi gün geçtikçe onların her yere ulaşan ellerine geçiyor. Bu nazik bir denge oluşturabilir ama kesinlikle renksiz olmayacaktır. İnsanlar, karakter çeşitliliğine tüm diğer varlıklardan daha fazla sahipler; onlarınki kendi ırklarına karşı -endişe ettirici sıklıkta- savaş açabilen tek "iyi" ırk.</p>

      <p class="calibre2">Yeryüzü elfleri, sona dair umutlara sahipler. Onlar ki en uzun zamandır yaşıyorlar ve pek çok yüzyılın doğuşuna tanık olmuşlar, insan ırkının iyilikle olgunlaşacağına, içlerindeki kötülüğün hiçliğe ulaşarak, dünyayı geride kalanlara bırakacağına inanıyorlar.</p>

      <p class="calibre2">Doğduğum şehirde, kötülüğün koyduğu engelleri, daha fazla güç elde etmek için dahi olsa bile daha yüksek değerler elde etme yolunda beceriksizliklerini ve kendini yok etmenin varlığını gördüm. İşe bu yüzden ben de insanlar ve dolayısıyla diyarlar için umut besliyorum. Çok çeşitli olmalarından dolayı insanların en yumuşak huyluları, yanlış olduğunu öğrendikleri şeyler için birbirleriyle uyumsuzluğa düşebiliyorlar.</p>

      <p class="calibre2">Kendi hayatta kalışım, yaşamda üstün bir amaç olduğu inancıyla mümkün oldu; ilkelerin kendilerine verilen ve kendilerinden elde edilen ödüller oluşuyla. O halde, geleceğe ümitsizlikle değil, bunun yerine hem düşüncemle hem de kararlılığımla, bu yüksek yere ulaşabileceğim umuduyla bakıyorum.</p>

      <p class="calibre2">İşte, hatırlayabildiğim ve paylaşmak istediğim kadarıyla bu benim hikayem. Benimki, engeller ve izlerle dolu bir yoldu, ve ancak şimdi, aradan bunca zaman geçmesinden sonra dürüstçe aktarabiliyorum.</p>

      <p class="calibre2">Geride kalan o günlere hiçbir zaman bakıp da gülmeyeceğim; bedeli, aradan neşenin sızabilmesi için çok fazlaydı. Buna karşın, Zaknafein'i, Belıuar'ı, Mooshie'yi ve geride bıraktığım tüm dostlarımı sıkça düşünüyorum.</p>

      <p class="calibre2">Aynı şekilde, karşılaşmış olduğum pek çok düşmanı da, kılıcımın sona erdirdiği pek çok hayatı da merak ettim. Hayatım, vahşi bir dünyanın içinde, bana ve değer verdiklerime karşı pek çok düşman bulunan vahşi bir süreçti. Palalarımın hassas kesişi ve savaştaki başarılarımla ödüllendirilmiştim ve şunu kabul etmeliyim ki pek çok kere bu zorlukla kazanılmış becerilerden dolayı gururlanmak için kendime izin verdim.</p>

      <p class="calibre2">Ne zaman kendimi heyecandan arındırsam ve her şeyi daha enine boyuna düşünsem, herşeyin daha farklı gelişebileceğine yanıyorum. Masoj Hun'ett'i, öldürdüğüm tek drowu hatırlamak bana acı veriyor; dövüşü başlatan oydu ve hiç şüphe yok ki eğer daha güçlü olmasaydım o beni öldürürdü: kaderin yazıldığı o günkü davranışımın arkasında durabiliyorum, ama onun gerektirdikleriyle hiçbir zaman rahat olamayacağım. Kılıçtan daha iyi bir yöntem olmalı.</p>

      <p class="calibre2">Tehlikelerle bu denli dolu, neredeyse her yolun her köşesinde arkların ve trolların bittiği dünyada, savaşabilen kişi çoğunlukla bir kahraman olarak adlandırılıyor ve cömert alkışlar kazanıyor. Bence "kahraman" yakıştırmasında, kol gücü ve savaştaki başarılardan çok daha fazlası olmalıdır. Mooshie, gerçek anlamıyla bir kahramandı, çünkü kendi zorluklarını yenebildi, çünkü sayıca üstünlüğe karşı bir kez bile gözlerini kırpmadı ama en önemlisi tamamıyla belirlenmiş ilkeler ışığında hareket etti. Başına buyruk bir droıvu arkadaş kabul eden, eli olmayan derinlik gnomeu</p>

      <p class="calibre2">Belwar Dissengulp için daha azı söylenebilir mi? Ya da arkadaşlarının hayatını tehlikeye sokmaktansa, kendi hayatını feda eden Clacker için?</p>

      <p class="calibre2">Aynı şekilde, savaş arzusu üzerinde bir ilkeye sahip olduğu için Buzyeli Vadi'li Wulfgar'ı da bir kahraman olarak adlandırıyorum. Wulfgar, kendi vahşi çocukluğunda edindiği yanlış algılamalarını yok edip, dünyayı, potansiyel hakimiyetler yerine bir umut yeri olarak görmeyi başarmıştı. Ve Bruenor, Wulfgar'a bu önemli dersi veren cüce, tüm diyarlardaki diğer krallar kadar, kral olmaya hak kazanmış biri. İnsanlarının değer verdiği tüm özellikler? sahip ve onlar da Bruenor'u mutluluk içinde hayatlarıyla savunur, ve son nefeslerinde dahi onun için şarkılar söylerler. En sonunda, annemi, Saygıdeğer Malicei reddedecek gücü bulduğunda babam da bir kahraman olmuştu. Hayatının büyük bölümünde kimliği ve ilkeleri için savaşlarım kaybeden Zaknafein, en sonunda kazanmıştı.</p>

      <p class="calibre2">Fakat bu savaşçılardan hiç biri, On-Kasaba'ya ilk geldiğimde tanıdığım genç bir kızı geçemez. Tanıdığım tüm kişiler arasında, hiç kimse Cattibrie'den daha fazla onur ve ahlak kavramlarına bağlı kalmadı. Pek çok savaş görmüş olmasına karşın gene de gözleri masumiyetle parlıyor, ve gülümsemesi ise bozulmadı. O müzik gibi duyulan sesinde bozuk bir ton, bir şüphe duyulduğunda, bu dünya için kederli bir gün olacak.</p>

      <p class="calibre2">Beni sıklıkla bir kahraman olarak nitelendiren kişiler yalnızca savaştaki becerilerimden bahsedip, kılıçlarımı idare eden ilkeleri gözardı ediyorlar. Kendi yakıştırdıkları bu adı, kendi mutlulukları için kabulleniyorum. Cattibrie, beni bu şekilde adlandırdığında, o zaman, kılıç tutan kolumla değil de yüreğimle yargılandığımı anlayıp, mutluluğa bürüneceğim; işte o zaman bana yakıştırılan bu adın yerini bulduğunu anlayacağım.</p>

      <p class="calibre2">İşte hikayem bitiyor... bunu demeye cesaretim var mı? Şu anda dostumun, Mithril Salonunun kralının yanında rahatlıkla oturuyorum, ve her şey sessiz, huzurlu ve refah dolu. Gerçekten de bu droıv yerini ve yurdunu buldu. Ama gencim, bunu unutmamalıyım. Geride kalan her yılın on katı kadarı önümde uzanıyor olabilir. Şu anki tüm memnuniyetime karşın, dünya, bir korucunun ilkelerine ve bununla birlikte silahlarına bağlı kalmasını gerektirecek kadar tehlikelerle dolu.</p>

      <p class="calibre2">Hikayemin tam olarak anlatıldığına inanmaya cesaret edebilir miyim?</p>

      <p class="calibre2">Sanmıyorum.</p>

      <p class="calibre2">Drizzt Do'Urden</p>
    </div>

    <div class="s1">
      <p class="calibre2"><span class="none6">SON</span></p>
    </div>
  </div>
</body>
</html>
