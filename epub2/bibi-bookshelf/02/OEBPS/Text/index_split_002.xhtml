<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Göç - Kara Elf Üçlemesi Kitap 3</title>
  <meta content="R.A. Salvatore" name="author" />
  <meta content="2013-7-14" name="creation-time" />
  <meta content="2013-7-15" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <p class="calibre2">Drizzt, yoldan çekilmeye fırsat bulamadan topukları üzerinde geri savrulmuştu. Montolio'nün kılıcı bu kez yandan yaklaştı ve Drizzt bunu durdurdu. Yaşlı adamın kalkanı bir kez daha öne savrulduğunda, Drizzt topuklarını iyice yere gömerek hızını kesmeyi başardı.</p>

      <p class="calibre2">Yaratıcı olan yaşlı korucu bu sefer kalkanını yukarı doğru itti, hem Drizzt'in kılıçlarından birini hem de drowun dengesinin büyük bir bölümünü bozmayı başarmıştı, daha sonra kılıcını, yırtacakmışçasına Drizzt'in karın bölgesine doğru itti.</p>

      <p class="calibre2">Drizzt, bir şekilde bu saldırıyı sezmişti. Ayak parmakları üzerinde arkaya meyillendi, karnını içine çekerek kalçasını geriye attı. Tüm çabalarına karşılık, kılıcın onu yalayıp geçişini gene de hissetmişti.</p>

      <p class="calibre2">Bu karşılaşmayı sona erdireceğine inandığı pek çok zekice ve karmaşık rutinleri uygulayarak Drizzt bu sefer saldırı durumuna geçti. Fakat, Montolio, her birini karşılıyor, Drizzt'in tüm çabaları, palanın kalkana çarparken çıkardığı aynı sesle ödüllendiriliyordu. Ardından korucu üzerine gelmeye başladığında Drizzt, iyice sıkışmıştı. Kör dövüş konusunda, drow bir acemi değildi fakat her günün her saatini kör bir adam olarak yaşayan Montolio, mükemmel |B görüşe sahip pek çok adam kadar iyi idare ediyordu.</p>

      <p class="calibre2">Sonunda Drizzt, kürenin içinde kazanamayacağım anlamıştı. Korucuyu büyü alanının dışına çıkarmayı düşünmekteydi ki, o sırada karanlık yok olduğundan durum değişti. Oyunun bitmiş olduğunu düşünen Drizzt birkaç adım geriledi ve kökü dışarıda kalmış bir ağaç gövdesine dokundu.</p>

      <p class="calibre2">Dövüş biçiminin değiştiğini farkeden Montolio, bir an için onu gözlemledi, sonra sertçe ve alçaktan öne atıldı.</p>

      <p class="calibre2">Montolio'nün arkasına hızla dalıp geçerek, iki yanından birinden öne çıkıp, aklı karışmış bu insanın etrafında dönerken saldırmak için hızla öne atılan Drizzt, kendisini çok zeki bulmuştu.</p>

      <p class="calibre2">Fakat Drizzt beklediğini bulamadı. Yarı yoldayken, Montolio'nün kalkanı drowun yüzü ile buluştu ve acı dolu sesler çıkaran Drizzt hızla yere yuvarlandı. Kafasındaki bulanıklığı üzerinden atmayı başardığında, Montolio'nun rahatça, kılıcı Drizzt'in omuzları üzerinde oturduğunu farketti.</p>

      <p class="calibre2">"Nasıl..." diye sormaya çalıştı Drizzt.</p>

      <p class="calibre2">Montolio'nun sesi Drizzt'in duymaya alışık olduğu kadar kesindi. "Beni küçümsedin drow. Beni kör ve çaresiz olarak düşündün. Bunu bir daha asla yapma!"</p>

      <p class="calibre2">Korucu o denli kızgındı ki, Drizzt bir an için, Montolio'nun kendisini öldürmek niyetinde olup olmadığını düşündü. Küçümserliğinin adamı yaralamış olduğunu biliyordu, ve o anda bu denli emin ve yetenekli olan Montolio DeBrouche'nin, tüm yükünü kendi omuzlarında taşıdığını farketti. Korucuyla tanıştıkları ilk günden beri, Drizzt ilk defa bu adamın görme yetisini kaybetmesinin ne kadar acı olduğunu düşündü. Acaba, diye düşündü Drizzt, daha başka neler kaybetmişti?</p>

      <p class="calibre2">"Öyle belirgindi ki," dedi Montolio, kısa bir duraklamanın ardından. Sesi yeniden yumuşamıştı. "Yaptığım gibi alçaktan saldırıya geçtiğimde..."</p>

      <p class="calibre2">"Eğer yalnızca karanlık büyümün sona erdiğini biliyorsan anlaşılır," diye yanıtladı Drizzt, Montolio'nun gerçekte ne kadar engelli olduğunu merak ederek. "Bu dalış hareketimi, gözlerim bana rehberlik etmeden, karanlıkta asla denemezdim, hem nasıl olur da kör bir adam büyünün yok olduğunu bilebilir?"</p>

      <p class="calibre2">"Bana kendin söyledin!" diye karşı çıktı Montolio, hâlâ Drizzt'in sırtından kalkmak için bir harekette bulunmamıştı. "Davranışınla! Ayağınla yaptığın -ortalığı saran karanlıkta yapılamayacak kadar hafif- hareketle ve iç çekişinle, drow! İç çekişin inandığın şeyle çelişiyordu, oysa o ana kadar görüşün olmadan beni altedemeyeceğini öğrenmiştin."</p>

      <p class="calibre2">Montolio, Drizzt'in üzerinden kalkmıştı, ama bu açıklamaları sindirmeye çalışan drow hareket etmedi. Dostunu ne kadar az tanıdığını, söz konusu Montolio iken herşeyi ne kadar göründüğü gibi algılamış olduğunu farketti.</p>

      <p class="calibre2">"Gel, o halde," dedi Montolio. "Gecenin ilk dersi sona erdi. Değerli bir dersti, ama daha gerçekleştirmemiz gereken çok şey var."</p>

      <p class="calibre2">"Uyuyabileceğimi söylemiştin," diye hatırlattı ona Drizzt. "Senin daha zorlu olduğunu düşünmüştüm," diye yanıtladı Montolio hemen, yüzükoyun yatan drowa sırıtan bir ifade ile.</p>

      <p class="calibre2"></p>
    </div>

    <div class="s1">
      <p class="calibre2"><span class="none7">*****</span></p>
    </div>

    <div class="s">
      <p class="calibre2"></p>

      <p class="calibre2">Drizzt, Montolio'nun kendisi için hazırladığı dersleri yutarken, o gece ve onu takip eden günlerde, yaşlı korucu da drow hakkında bilgi topluyordu. Çalışmaları daha çok o anla ilgiliydi, Montolio, Drizzt'e çevresindeki dünyayı ve nasıl hayatta kalınacağını öğretiyordu. Hiç şaşmaksızın ya biri ya öteki, genellikle Drizzt, geçmişine ait bir yorumu araya sokuyordu. Bu, aralarında neredeyse bir oyun haline gelmişti, bir şeyi ifade etmek için değil de birbirlerinin yüzündeki şaşkın ifadeyi yakalamak için. Montolio'nun yollarda geçirdiği uzun yıllar hakkında pekçok anektodu vardı, goblinlere karşı düzenlenen cesaret dolu savaşlar ve genellikle ciddi kafalara sahip olan korucuların birbirlerine oynadıkları oyunlar. Drizzt kendi geçmişi hakkında biraz kapalı davranıyor fakat gene de Menzoberranzan, uğursuz ve sinsi Akademi ve ailelerin, ailelere karşı giriştiği vahşi savaşlar hakkında anlattıkları, Montolio'nun hayal ettiklerinin çok ötesindeydi.</p>

      <p class="calibre2">Drowun hikayeleri ne kadar önemli olursa olsun, Montolio, Drizzt'in kendini geri çektiğini, omuzları üzerinde bir yük taşıdığını biliyordu. Korucu başlangıçta Drizzt'in üzerine gitmedi. Drizzt'in ve kendinin aynı ilkeleri -ve Drizzt'te korucu yeteneklerindeki büyük gelişim sonucu- dünyaya benzer bir bakış açısını paylaşmaktan mutluydu ve sabrım korudu.</p>

      <p class="calibre2">Bir gece, ayın gümüş ışığında, Drizzt ve Montolio, korucunun büyük bir yaprak dökmeyen ağacın yukarılarında sarmaşıklarla dolu bir dalında yerleştirmiş olduğu tahta iskemlelere sırtlarını dayamış, dinleniyorlardı. Hızla ilerleyen bulutların ardından gömülüp çıkarak yükselen ayın ışığı, drowu büyülüyordu.</p>

      <p class="calibre2">Tabi ki Montolio, ayı göremiyordu, ama kucağını rahatça bir şal gibi saran Guenhwyvar'la gecenin keyfini en az onun kadar çıkarıyordu. Farkında olmaksızın, Guenhwyvar'ın kaslı boynunun üzerindeki kürkü eliyle okşarken, rüzgarla birlikte kulağına ulaşan pek çok sesi dinliyordu. Drizzt'in işitme duyusu Montolio'nunkinden üstün olmasına karşın, rüzgar drowun farkına varamadığı binlerce yaratığın çıtırtıyı andıran sesini taşıyordu. Montolio, aralıklarla gülüyordu, bunlardan birinde bir tarla faresi yemeğini yarıda kesip kendini deliğine gitmek zorunda bırakan bir baykuşa -muhtemelen Hooter'a- kızgınca viyaklıyordu.</p>

      <p class="calibre2">Birbirlerini öylesine rahatça kabullenen korucu ve Guenhwyvar'a baktıkça Drizzt dostluğun ve suçluluk duygusunun etkilerini hissediyordu. "Belki de hiç gelmemeliydim," diye fısıldadı, bakışlarını aya çevirerek.</p>

      <p class="calibre2">"Niçin?" diye sordu Montolio, sessizce. "Yemeklerimden mi hoşlanmıyorsun?"</p>

      <p class="calibre2">Yüzündeki gülümseme, drow ona karanlık bir bakışla döndüğünde, Drizzt'i etkisiz bırakmıştı.</p>

      <p class="calibre2">"Yeryüzüne demek istedim," diye açıkladı Drizzt, melankolisine karşın ağzından bir kahkaha çıkarmayı başararak. "Bazen seçimimin bencillik yüklü olduğunu düşünüyorum."</p>

      <p class="calibre2">"Hayatta kalmak genellikle öyledir," diye yanıtladı Montolio. "Bazı durumlarda ben de kendimi öyle hissetmiştim. Bir kez kılıcımı bir adamın kalbine saplamam gerekmişti. Dünyanın sertliği büyük üzüntüler getiriyor, ama neyse ki bu geçici ve savaşın içine sokulmaması gereken bir üzüntü."</p>

      <p class="calibre2">"Geçebilmesini ne kadar da çok isterdim," diye yorumda bulundu Drizzt, Montolio'dan çok kendine ya da aya.</p>

      <p class="calibre2">Ama bu yorum, Montolio'yu tam kalbinden vurmuştu. Drizzt ve o, ne kadar yakmlaşırsa, korucu, Drizzt'in bilinmeyen yükünü o denli fazla paylaşıyordu. Elf standartlarına göre drow gençti fakat, dünya görüşü bakımından olgunlaşmıştı ve profesyonel sayılabilecek pek çok askerden daha becerikliydi. Hiç şüphesiz ki Drizzt'in karanlık soyundan biri, kabulenmek bilmez yeryüzü dünyasında engellerle karşılaşacaktı. Buna karşın, Montolio'nun tahminlerine göre, gözle görülür yetenekleri göz önünde bulundurulursa, bu önyargıları aşıp, beraberce ve başarılı bir hayat yaşayabilmeliydi. Acaba nedir, diye merak etti Montolio, bu elfe böylesine binen yük? Drizzt gülümsediğinden daha fazla acı çekiyor, gerekenden daha fazla kendini cezalandırıyordu.</p>

      <p class="calibre2">"Üzüntün dürüstçe mi?" diye sordu Montolio. "Çoğu değildir, bilirsin. Kendi üstüne yüklenen yüklerin pek çoğu yanlış anlaşmalarla temellenir. Biz -ya da içimizden samimi olanlar- kendimizi çoğunlukla, başkalarının uymasını beklediğimizden daha sert standartlarla yargılarız. Bu bir lanet, sanırım, ya da bir kutsama, bu o kişinin bakış açısına bağlı." Görmeyen bakışlarını Drizzt'e çevirdi. "Bunu bir kutsama olarak kabullen dostum, ulaşılamaz denilen yüksekliklere çabalamanı sağlayan, içten gelen bir çağrı olarak kabullen."</p>

      <p class="calibre2">"Öfkelendiren bir kutsama," diye yanıtladı Drizzt, düşünmeden.</p>

      <p class="calibre2">"Yalnızca çektiğin acıların sana ne verdiğini durup da gözden geçirmediğin sürece," sanki drowun bu sözlerini beklermişçesine cevap vermekte gecikmedi Montolio. "Azla yetinenler az şey başarırlar. Bundan şüphe edilemez. Düşündüğüm kadarıyla, ulaşamayacağını bilip de oturup bocalamaktansa, yıldızları yakalamaya çalışmak daha iyidir." Drizzt'e o tipik acı gülümsemesi ile baktı. "En azından uzanmaya çalışan iyice bir gerinir, güzel bir manzara görür, ya da belki alçaktaki dallarda asılı bir elmayı kapar, çabasının karşılığı olarak!"</p>

      <p class="calibre2">"Ya da belki görünmeyen bir saldırganın fırlattığı alçaktan uçan bir oku," dedi Drizzt acıyla.</p>

      <p class="calibre2">Montolio, Drizzt'in bitmek bilmeyen olumsuz ifadeleri karşısında çaresizce başını eğmişti. İyi kalpli drowu bu denli yaralı görmek onu derinden sarsıyordu. "Tabi, olabilir," dedi Montolio, amacının dışına çıkan sert bir sesle, "ama hayatın kaybı, sadece ona yaşama şansı verenler için büyüktür! Bırak ok, alçaktan uçup yerde oturanı vursun. Onun ölümü bu denli trajik olmayacaktır!"</p>

      <p class="calibre2">Drizzt, bu mantıksal konuşmayı ve yaşlı korucunun sağladığı rahatlığı inkar edemezdi. Son haftalar içinde, Montolio'nun yaşam felsefesi ve pratik fakat gençlik dolu bir coşku ile dünyaya bakışı, Zaknafein ile idman odasındaki eğitim günlerinden beri Drizzt'e daha fazla rahatlık sağlamıştı. Ama tabi Drizzt, bu rahatlamanın kaçınılmaz kısa ömrünü yadsıyamazdı. Kelimeler rahatlatabilir, ama Drizzt'in geçmişindeki lanetleyen hatıraları,</p>

      <p class="calibre2">Zaknafein'in uzaktan gelen sesini, ölü Clackeri ve de ölü çiftçileri silemezdi. İçinde "drizzif'in geçtiği tek bir zihinsel yankı bile, Montolio'nun iyi niyetli tavsiyelerinden saatler alıp götürüyordu.</p>

      <p class="calibre2">"Bu kadar saçmalık yeter," diye devam etti Montolio, sıkkın görünüyordu. "Seni dost görüyorum, Drizzt Do'Urden, ve senin de beni öyle nitelendirmeni umuyorum. Omuzlarına binen yük hakkında daha fazlasını bilmezsem nasıl bir dost olurum? Ya dostunumdur ya da değil. Seçim senin, ama eğer değilsem, yanında bu denli muhteşem geceler geçirmenin bir anlamını göremiyorum. Söyle bana Drizzt, ya da evimden git!"</p>

      <p class="calibre2">Drizzt, normalde sabırlı ve sakin olan Montolio'nun onu böylesine bir noktaya getirdiğine inanamıyordu. Drowun ilk tepkisi geri çekilmekti, yaşlı adamın cüreti karşısında bir öfke duvarı dikip, kişisel olduğuna inandıklarına sarılmaktı. Fakat zaman ilerledikçe ve Drizzt ilk şokunu atlatıp da Montolio'nun sözlerini içine sindirecek bir zaman geçirdiğinde, bu cüretkar kelimeleri hoş gösterecek tek bir temel gerçeği anladı: O ve Montolio, çoğunlukla korucunun çabaları sonucunda gerçekten de dost olmuşlardı.</p>

      <p class="calibre2">Montolio, Drizzt'in geçmişini paylaşmak ve böylece yeni arkadaşını anlayıp, onu rahatlatmak istiyordu.</p>

      <p class="calibre2">"Doğduğum ve benim hısımlarımın yaşadığı şehir olan Menzoberranzan'ı bilir misin?" diye sordu Drizzt sakince, bu ismi söylemek bile ona acı vermişti. "Ve insanlarımın yolunu, ya da Örümcek Kraliçenin öğretilerini biliyor musun?"</p>

      <p class="calibre2">Cevap verdiğinde Montolio'nun sesi kederliydi. "Yalvarırım hepsini anlat."</p>

      <p class="calibre2">Drizzt başını olur anlamında salladı. Montolio görmemesine rağmen bu hareketi sezmişti ve sırtım ağaca dayadı. Aya bakıyor ama bakışları ötesine ulaşıyordu. Aklı maceralarına, Menzoberranzan'a giden o yola, Akademiye ve Do'Urden evine yöneldi. Düşüncelerini bir an için orada tutarak, drow aile hayatının karmaşası ve Zaknafein ile çalışma odasında geçen mutlu anları üzerinde dolaştırdı.</p>

      <p class="calibre2">Montolio, Drizzt'in bir başlangıç yeri aradığını tahmin ederek bekledi. Drizzt'in geçmişteki göndermelerine bakarak, Drizzt'in hayatının maceralar ve çalkantılarla dolu olduğunu biliyordu, ve Montolio, dile olan yetersiz hakimiyeti ile hepsini tamamen anlatmasının kolay bir şey olmadığını biliyordu. Drowun belirgin şekilde yüklendiği ağırlık, suçluluk ve kederi gözden geçirdiğinde, Montolio, Drizzt'in çekimser olacağından şüpheleniyordu.</p>

      <p class="calibre2">"Ben, ailemin tarihinin önemli bir gününde dünyaya geldim," diye başladı Drizzt. "O gün, Do'Urden Evi, De Vir Evi'ni yok etti."</p>

      <p class="calibre2">"Yok mu etti?"</p>

      <p class="calibre2">"Katletti," diye açıkladı Drizzt. Montolio'nun kör gözleri hiçbir şeyi ortaya koymuyordu, ama Drizzt'in beklediği gibi korucunun ifadesi geri çekilmeyi yansıtıyordu. Drizzt, dostunun korkunç derinliklerini anlamasını istiyordu, bu yüzden özellikle ekledi, "Ve aynı gün, kardeşim Dinin kılıcım diğer kardeşim Nalfein'in kalbine sapladı."</p>

      <p class="calibre2">Montolio'nun sırtından yukarı bir ürperme yükselmişti ve başını salladı.</p>

      <p class="calibre2">Drizzt'in taşımış olduğu yükleri daha yeni anlamaya başladığını farketti.</p>

      <p class="calibre2">"Bu drowların yoludur," dedi Drizzt sakin ve açık bir şekilde, kara elflerin genelde cinayetlere bakışını anlatmaya çalışıyordu, "Menzoberranzan'da çok sıkı bir seviye düzenlemesi vardır. Bu basamakları atlayıp, bir üst seviyeye yükselmek için, ister bir birey ol, ister aile, üstündekini yok etmek zorundasmdır."</p>

      <p class="calibre2">Drizzt'in sesindeki hafif bir titreme, korucuya anlatırken kendisine ihanet etmişti. Montolio açıkça, Drizzt'in bu şeytani uygulamaları kabullenmediğini anlamıştı.</p>

      <p class="calibre2">Drizzt, Karanlıkaltı'ndaki hayatının en az kırk yılını tamamıyla ve açıklıkla anlatmaya devam etti. Kız kardeşi Vierna'nın katı eğitimi altında geçirdiği günleri, evlerinin küçük mabedini temizleyip, içsel güçlerini ve drow toplumundaki yerini öğrendiği saatleri anlattı. Drizzt bu sosyal yapılanmayı anlatmak için uzun zaman harcadı, katı sınıflandırmalardan oluşan hiyerarşiyi ve de tam bir karmaşa içindeki şehri "kanunlarının" hipokrasisini drow acımasızca anlatıyordu. Aileler arası savaşları dinlerken, korucu irkildi. Bunlar çocuklar dahil hiçbir asilin hayatta kalmasına izin vermeyen sert savaşlardı. Montolio, Drizzt kendisine başka bir aileyi yok etmeyi başaramayan bir ailenin başına gelen yok edilme "adaleti"ni anlattığında daha da irkilmişti.</p>

      <p class="calibre2">Drizzt, babası ve en yakın dostu olan Zaknafein'i anlatmaya başladığında hikaye daha az acıydı. Tabi ki, Drizzt'in babasıyla ilgili mutlu hatıraları, Zaknafein'in korkunç yokoluşunun sadece bir başlangıcıydı. "Babamı, annem öldürdü," diye açıkladı Drizzt, acısını açıkça belli eden kederli bir sesle, "benim suçlarım için onu Lloth'a kurban etti, sonra onun cesedini ayaklandırıp, beni öldürmek, aileye ve Örümcek Kraliçe'ye ihanetimi cezalandırmak için peşimden yolladı."</p>

      <p class="calibre2">Drizzt'in devam etmesi uzun sürmüştü, ama anlattığında, gene açıkça konuşmaya, hatta Karanlıkaltı'nın keşfedilmemiş yerlerinde tek basınayken yaptığı hataları ortaya dökmeye başlamıştı. "Kendimi ve ilkelerimi, içgüdüsel, vahşi bir canavara kaptırdığımdan korkuyordum," dedi Drizzt, çaresizliğin eşiğinde. Ama varlığının nedeni olan duygusal dalgalanma bir kez daha ortaya çıktı; onurlu svirfneblin Oyuk Sorumlusu Belwar ve bir kancalı dehşete dönüştürülen pech Clacker'ın yanında geçirdiği zamanları hatırlarken yüzünde bir gülümseme oluştu. Beklendiği gibi bu gülümseme kıssa ömürlüydü, çünkü hikaye doğal olarak Clacker'ın Saygıdeğer Malice'in hortlak canavarları tarafından yok edilmesine gelmişti.</p>

      <p class="calibre2">Drizzt'in yüzünden bir başka dost daha ölmüştü.</p>

      <p class="calibre2">Tam olması gerektiği, Drizzt'in Karanhkaltı'ndan çıktığı zamandaki gibi, şafak doğudan, dağların ardından kendini göstermeye başlamıştı. Artık Drizzt kelimelerini, çiftçi ailesinin başına gelen trajediyi, aralarında yeni oluşmaya başlayan bağı zedeleyeceği düşüncesiyle, Montolio'nun kendisini suçlayıp yargılayacağından korkarak, açıklamaktan çekinerek, daha dikkatli seçiyordu. Mantıken Drizzt, kendine, çiftçileri kendisinin öldürmediğini, hatta onların ölümlerinden intikam aldığını hatırlatabilirdi; ama suçluluk nadiren mantıklı bir duyguydu ve Drizzt henüz uygun kelimeleri bulamıyordu.</p>

      <p class="calibre2">Yaşlı ve bilge Montolio, bölgedeki hayvan gözcüleri sayesinde, Drizzt'in bir şey gizlediğini biliyordu. İlk tanıştıklarında, drow, lanetlenmiş bir çiftçi ailesinden bahsetmiş ve Montolio, Maldobar'da bir çiftçi ailesinin katledildiğini işitmişti. Montolio, bir an bile bunu Drizzt'in yaptığına inanmamıştı ama bir şekilde bu olaya karışmış olduğundan emindi. Fakat Drizzt'i daha fazla sıkıştırmadı. Drizzt, Montolio'nun beklentisinden daha dürüst ve daha bütündü; ve korucu, drowun bazı boşlukları zamanla dolduracağından emindi.</p>

      <p class="calibre2">"Bu iyi bir hikaye," dedi Montolio uzunca bir aradan sonra. "Birkaç on yıllık hayatında, elflerin üçyüz yılda bilebileceklerinden daha fazlasını yaşamışsın. Ama yaraların az ve iyileşecekler."</p>

      <p class="calibre2">Bundan pek emin olmayan Drizzt, kederli bir görünüme büründüğünde Montolio'nun ayağa kalkıp yatağına gitmeden önce yapabileceği tek şey, rahatlatıcı bir şekilde omuzunu sıvazlamaktı.</p>

      <p class="calibre2">Montolio, Hooter'ı uyandırıp, baykuşun ayağına kalınca bir not bağladığında Drizzt, hâlâ uykudaydı. Hooter, korucunun talimatları karşısında memnun değildi; kendisi için fare avı ve çiftleşmeyle geçecek bu zamanda, yolculuk bir haftasını alabilirdi. Ama tüm isteksiz yakarışlarına rağmen, baykuş itaatsizlik etmeyecekti.</p>

      <p class="calibre2">Hooter, tüylerini kabarttı, ilk rüzgarı yakalayarak, kar kaplı araziden kendini Maldobar'a ya da gerekirse ondan öteye Sundabar'a götürecek geçide yöneldi. Montolio, hiç de küçümsenmeyecek bir üne sahip, Silverymoon'un leydisinin kızkardeşlerinden biri olan bir korucunun bölgede olduğunu, hayvan bağlantıları sayesinde biliyordu, ve Rooter’ı onu bulmakla görevlendirdi.</p>

      <p class="calibre2"></p>
    </div>

    <div class="s1">
      <p class="calibre2"><span class="none7">*****</span></p>
    </div>

    <div class="s">
      <p class="calibre2"></p>

      <p class="calibre2">"Bununsonuhiçgelmeyecekmi?" diye sızlandı cin, iri adam patikadan ilerlerken. "Önceo-kötüdrowveşimdibukabaadam'.Hiç- bu -sorun- çıkartıcılardan- kurtulamayacak- mıyım?" Tephanis kafasına vurdu ve ayağını yere öyle hızla vurmaya başladı ki kendine ufak bir çukur kazdı.</p>

      <p class="calibre2">Aşağıda patikada, büyük yaralı sarı köpek hırlayarak dişlerini ortaya çıkardı, ve söylenmelerinin yüksek sesle olduğunu farkeden Tephanis, bir yarım daire çizip, yolda, yolcunun ötesine doğru ilerleyip diğer yandan yaklaştı. Hâlâ öte tarafa bakmakta olan sarı köpek, şaşkınlıktan başını eğdi ve inledi.</p>

      <p class="calibre2">Geçen birkaç gün içinde Drizzt ve Montolio, drowun hikayesi hakkında hiç konuşmadılar. Drizzt, tekrar belirginleşen hatıralarıyla, acıyla derin düşüncelere dalmıştı ve Montolio ona ihtiyacı olan rahatlığı sağlıyordu. Sistemli bir şekilde fakat ayrı yerlerde ve daha az bir heyecanla günlük işlerine devam ettiler, ama farkettikleri gibi aralarındaki mesafe geçiciydi.</p>

      <p class="calibre2">Drizzt' e, Belwar ve hatta Zaknafein kadar gerçek bir dost bulduğu umudu yaratarak, tekrar bir araya geldiler. Fakat bir sabah drow, çok iyi tanıdığı bir sesle uyandı, ve o an Drizzt, Montolio ile birlikte geçirdikleri zamanın aniden sonuna geldiğini düşündü.</p>

      <p class="calibre2">Kazılmış odacığını koruyan ağaç duvara sürünerek ulaştı ve aradan izlemeye başladı.</p>

      <p class="calibre2">"Drow elfi, Mooshie," diyordu Roddy McGristle, öne doğru korucunun görmesi için kırık bir palayı uzatırken. Giydiği kat kat kürkle daha da iri görünen dağ adamı, tam koruluğu çevreleyen, taştan örülmüş duvarın yanında, ufak fakat kaslı bir atın tepesindeydi. "Onu gördün mü?"</p>

      <p class="calibre2">"Görmek mi?" diye tekrarladı alaycı bir şekilde, abartılı bir halde sütbeyazı gözlerini kırpıştırarak. Roddy etkilenmemişti.</p>

      <p class="calibre2">"Ne demek istiyorum, biliyorsun!" diye hırladı. "Hepimizden daha fazlasını görürsün, onun için aptalı oynama!" Drizzt'in vurduğu yerde korkutucu yarası görünen Roddy'nin köpeği, tanıdık bir koku yakalamış, heyecanla etrafı koklarken, koruluğun patikalarında bir ileri, bir geri koşuyordu.</p>

      <p class="calibre2">Drizzt, hazırlıklı bir şekilde, bir elinde palası, yüzünde ise korku ve şaşkınlık dolu bir ifade ile çömeldi. Dövüşmek istemiyordu -köpeğe bir daha vurmak istemiyordu.</p>

      <p class="calibre2">"Köpeğini yanına çağır!" dedi Montolio, oflarcasına.</p>

      <p class="calibre2">McGristle'ın merakı belirgindi. "Kara elfi gördün mü Mooshie?" diye sordu yeniden, bu kez şüphe ile.</p>

      <p class="calibre2">"Görmüş olabilirim," diye yanıtladı Montolio. Arkasını döndü ve tiz, zorlukla duyulan bir ıslık çaldı. O anda, korucunun belirgin °ırrıayan tehlike dolu sinyallerini alan Roddy'nin köpeği kuyruğunu bacakları arasında sıkıştırıp, sahibinin atının yanında durmak iÇİn geri çekildi.</p>

      <p class="calibre2">"Burada, tilki yavrularının yuvası var," diye yalan söyledi korucu kızgınlıkla. "Eğer köpeğin onlara atılırsa..."</p>

      <p class="calibre2">Montolio, tehdidinin burada kalmasını tercih etti ve görünüşe bakılırsa Roddy etklenmişti. Köpeğine bir tasma takıp, yanına yaklaştırdı.</p>

      <p class="calibre2">"Bu drow, buraya ilk kardan evvel gelenle aynısı olmalı," diye evam etti Montolio. "Onun için zorlu bir av yaşayacaksın, ödül avcısı." diyerek güldü. "Sanırım, Graul'la bazı sorunları oldu, ve sonra karanlık yurduna dönmek için yola çıktı. Drowu, Karanlıkalh nda takip etmeyi düşünüyor musun? Kesinlikle, ünün belirgin bir şekilde artacaktır ödül avcısı, tabi bunun bedeli pekala hayatın olabilir!"</p>

      <p class="calibre2">Drizzt, bu sözlerle rahatlamıştı; Montolio, kendisi için yalan soylemisti! Korucunun McGristle'ı fazla değerli bulmadığını görebiliyordu, ve bu gerçek de Drizzt için bir rahatlama sağlamıştı. Bunurı ardından Roddy, güçlü, Drizzt ve Montolio'nün dostluğunu zorlu bir deneyden geçirecek şekilde, Maldobar'daki trajediyi seri Ve çarpıtılmış bir şekilde anlatmaya koyuldu.</p>

      <p class="calibre2">"Drow, Thistledownları öldürdü," diye gürledi, korucunun göz aÇip kapayana dek sönen gülümsemesine karşılık olarak. "Onları katletti, ve panteri içlerinden birini yedi. Bartholemew Thistledown'ı tanırdın, korucu. Onun katili hakkında bu kadar alaycı konUşmam ayıplıyorum!"</p>

      <p class="calibre2">"Drow, onları öldürdü mü?" diye sordu Montolio, hüzünle.</p>

      <p class="calibre2">Roddy, kırık palayı bir kez daha uzattı. "Hepsini kesti," diye hırladı. "Kafasına ikibin altın ödül var...Eğer benim için daha fazlasını öğrenebilirsen sana beşyüzünü veririm."</p>

      <p class="calibre2">"Senin altınına ihtiyacım yok," diye hızla yanıtladı Montolio.</p>

      <p class="calibre2">"Peki katilin ele geçirilmesini istiyor musun?" diye karşılık verdi Roddy.</p>

      <p class="calibre2">"Diğer tüm aileler kadar iyi olan Thistledown klanı için uzgün değil misin?"</p>

      <p class="calibre2">Montolio'nün düşünceli duraklaması, Drizzt'e, korucunun kendini ele verebileceğini düşündürtmüştü. O anda, korucunun kararı ne olursa olsun kaçmayacağına karar verdi. Ödül avcısının öfkesini umursamayabilirdi ama Montolio'nunkini değil. Eğer korucu °ıxu suçlayacak olursa, Drizzt onunla yüzleşmek ve yargılanmak zorundaydı.</p>

      <p class="calibre2">"Üzücü bir gün," diye mırıldandı Montolio. "Gerçekten de iyi bir aileydi. O drowu yakala McGristle. Bu kazanacağın en iyi ödül olacaktır."</p>

      <p class="calibre2">"Peki nereden başlamalı?" diye sordu Roddy, sakince, açıkça Montolio'yu kazandığından emin. Montolio, geri dönüp koruluğa baktığında Drizzt de böyle düşünmüştü.</p>

      <p class="calibre2">"Morueme'nin Mağarasını duydun mu?" diye sordu Montolio.</p>

      <p class="calibre2">Bu soru karşısında Roddy'nin yüzü belirgin bir biçimde asıldı. Anauroch çölünün kenarındaki Morueme'nin Mağarası, adını, orada yaşayan mavi ejderhalardan almıştı. "Yüzelli mil," diye inledi McGristle. "Netherslerden geçen zorlu bir mesafe."</p>

      <p class="calibre2">"Kışın başında, drow, oraya ya da civarlarında bir yere gitti." Diye yalan söyledi Montolio.</p>

      <p class="calibre2">"Drow, ejderhalara mı gitti?" diye sordu Roddy, şaşkınlıkla.</p>

      <p class="calibre2">"Daha büyük bir ihtimalle, drow, o civarda başka bir deliğe gitti," diye yanıtladı Montolio. "Morueme'nin ejderhaları, onun hakkında bilgi sahibi olabilir. Orada aramalısın."</p>

      <p class="calibre2">"Ejderhalarla anlaşma yapacak kadar hızlı düşünemem," dedi Roddy kederle. "Çok riskli, hatta gitmek bile, bedeli çok fazla!"</p>

      <p class="calibre2">"O halde görülüyor ki Roddy McGristle, ilk şansını kaçıracak," dedi Montolio. "Gene de bu, kara elf gibiler karşısında iyi bir denemeydi."</p>

      <p class="calibre2">Roddy atma bindi ve hayvanı çevirdi. "Bana karşı iddialarda bulunma Mooshie!" diye gürledi omuzunun üzerinden geriye bakarak. "Bunun bu şekilde kurtulmasına izin vermeyeceğim, Nethers'deki her deliği aramam gerekse bile!"</p>

      <p class="calibre2">"İkibin altın için çok büyük bir dert," diye yorumladı Montolio, etkilenmemiş halde.</p>

      <p class="calibre2">"Drow köpeğimi ve kulağımı alıp, bana bu yarayı bıraktı!" diye karşı çıktı Roddy, parçalanmış yüzünü işaret ederek. Ödül avcısı, yaptığı hareketin saçmalığını tabi ki de anlamıştı -elbette ki yaşlı korucu onu göremezdi- ve atını korunun dışına sürerek geri döndü.</p>

      <p class="calibre2">Montolio, tiksintiyle, McGristle'ın ardından el salladı, daha sonra drowu bulmak için geri döndü. Drizzt, Montolio'ya nasıl teşekkür edeceğini bilmeden onu koruluğun kenarında karşıladı.</p>

      <p class="calibre2">"Ondan hiç hoşlanmadım," diye açıkladı Montolio. "Thistledown ailesi öldürüldü," diye kabullendi Drizzt. Montolio başıyla onayladı. "Biliyor muydun?"</p>

      <p class="calibre2">"Sen buraya gelmeden evvel biliyordum," diye yanıtladı korucu. "Açıkçası, başlangıçta, bunu senin yapıp yapmamış olduğunu merak ettim."</p>

      <p class="calibre2">"Yapmadım," dedi Drizzt. Yeniden başıyla onayladı Montolio.</p>

      <p class="calibre2">Drizzt'in, yeryüzündeki ilk birkaç ayı hakkındaki ayrıntıları anlatmasının vakti gelmişti. Tüm suçluluk duygusu, gnoll grubuyla savaşını anlatırken yeniden üstüne binmiş, "drizzit" kelimesinin üzerinde yoğunlaşarak, (Thistledownlan ve korkutucu keşfini anlatırken) tüm acısını yeniden yaşamıştı. Montolio, hızlı anlığın bir cin olduğunu açıklamıştı ama Drizzt'in mağarada dövüştüğü dev goblin ve kurda benzer yaratıkları açıklamakta zorlanmıştı.</p>

      <p class="calibre2">"Gnolleri öldürerek doğru olanı yapmışsın," dedi Montolio, Drizzt bitirdiğinde. "Bu hareketinden doğan suçluluk duygusunu bırak, boşlukta yuvarlansın."</p>

      <p class="calibre2">"Nasıl bilebilirdim?" diye sordu dürüstçe. "Tüm bildiklerim Menzoberranzan'a dayanıyor, ve hâlâ yalanları gerçeklerden ayırabilmiş değilim."</p>

      <p class="calibre2">"Bu akıl karıştırıcı bir yolculuk olmuş," dedi ve Montolio, ve içten gelen gülümsemesi gerginliği gözle görünür bir biçimde azalttı. "Benimle gel ve sana ırkları ve palaların gnolleri öldürürken neden adalet adına savrulduğunu anlatayım."</p>

      <p class="calibre2">Bir korucu olarak Montolio, hayatını insanlar, elfler, cüceler, gnomelar ve buçukluklar gibi iyi ırklarla ve yalnızca masumları yok etmek için yaşayan kötü, goblinimsi ve devimsi yaratıklar arasındaki mücadeleye adamıştı.</p>

      <p class="calibre2">"Orklar özellikle en sevmediklerimdir," diye açıkladı Montolio. "Bu yüzden Graul ve onun kokulu adamları üzerinden gözümü -baykuşun gözünü- ayırmayarak, kendimi hoşnut tutuyorum."</p>

      <p class="calibre2">O anda pek çok şey, Drizzt'in bakış açısına uymaya başladı. Drowun içini, Drizzt'in içgüdüleri doğru çıktığı ve artık bir süre için, bir yere kadar, suçluluk duygusundan uzak yaşayabileceği için, bir rahatlama dalgası sardı.</p>

      <p class="calibre2">"Peki ya ödül avcısı ve onun gibiler?" diye sordu Drizzt. "Senin ırklar hakkındaki tanımlamalarına pek uymuyor gibiler."</p>

      <p class="calibre2">"Her ırkın içinde iyi ve kötü vardır," diye açıkladı Montolio. "Ben sadece genel çıkarımlarımı aktardım, ve sakın goblinimsi ve devimsi yaratıklar hakkındaki genel söylemimim, yanlış olduğunu düşünme!"</p>

      <p class="calibre2">"Peki nasıl bilebiliriz?" diye üsteledi Drizzt.</p>

      <p class="calibre2">"Sadece çocukları izle," diye yanıtladı Montolio. Ardından iyi ve kötü ırkların, pek de keskin olmayan farklılıklarım anlatmaya koyuldu. Drizzt, onu, daha fazla açıklamaya ihtiyaç duymadan, öylesine dinliyordu. Her zaman çocuklara kadar ulaşıyormuş gibi görünürdü. Drizzt, Thistledown'ın çocuklarım izledikten sonra, gnollere karşı hareketinden dolayı kendini daha iyi hissetmişti. Ve, sanki hem bir gün hem de binlerce yıl geride kalmış Menzoberranzan'dayken Drizzt'in babası da buna benzer inançlarım belirtmişti. 'Tüm drow çocukları kötü müdür?' diye düşünürdü babası, ve tüm tutsak edilmiş hayatı boyunca, Zaknafein, savaşan ailelerin alevlere kapılmış drow asillerinin ölen çocuklarının çığlıklarıyla çevrilmişti.</p>

      <p class="calibre2">Montolio sözünü bitirdiğinde, uzun bir sessizlik ortama hakim oldu, iki dost da günün ortaya koyduğu pek çok şeyi hazmetmek için zamanı değerlendiriyordu. Drow, beklenmeyen bir şekilde ona dönüp gülümseyerek konuyu değiştirdiğinde, Montolio, Drizzt'in içinin rahatladığını biliyordu.</p>

      <p class="calibre2">"Mooshie?" diye sordu Drizzt, McGristle'ın kayalık duvarda ona seslendiği ismi hatırlayarak.</p>

      <p class="calibre2">"Montolio DeBrouchee," diyerek güldü yaşlı korucu ve Drizzt'e doğru garip bir şekilde göz kırptı. "Arkadaşlarım ve McGristle gibi 'tükürmek', 'ayı' ya da 'ölüm!'" den daha uzun kelimeleri söylemekte zorlananlar için, Mooshie."</p>

      <p class="calibre2">"Mooshie," dedi Drizzt fısıltıyla, Montolio'ya rağmen neşeli bir şekilde.</p>

      <p class="calibre2">"Senin yapacak işlerin yok mu, Drizzit?" diye ufladı yaşlı korucu.</p>

      <p class="calibre2">Drizzt başını evet anlamında salladı ve gürültülü bir şekilde uzaklaştı. Bu kez "drizzit" kulaklarında yankılanırken o kadar da kötü bir acı vermemişti.</p>

      <p class="calibre2">"Morueme'nin Mağarası," diye söylendi Roddy. "Lanet olası Morueme'nin Mağarası!" Çok kısa bir sürenin ardından, şaşkın ödül avcısına bakarak bir cin, Roddy'nin atının üzerine oturdu.</p>

      <p class="calibre2">Tephanis, Montolio'nun Korusunda geçen karşılaşmayı izlemiş ve yaşlı korucu, ödül avcısını geri çevirdiğinde şansına lanetler yağdırmıştı. Eğer Roddy, Drizzt'i yakalayabilirse, diye düşündü anlık, her ikisi de hayatından çıkmış olacaklardı, bu Tephanis'i endişelendirmeyen bir gerçekti.</p>

      <p class="calibre2">"Eminimo-yaşlıyalancıyainanacakkadaraptalolamazsındeğilmi?" diye çıkardı kelimeleri ağzından hızla, Tephanis.</p>

      <p class="calibre2">"Buraya!" diye bağırdı Roddy, kolayca aşağı inip, arkaya fırlayan, köpeği atlatıp Roddy'nin arkasına geçen cini sarsakça tutmaya çalışarak.</p>

      <p class="calibre2">"Dokuz Cehennem adına, sen neyin nesisin?" diye kükredi ödül avcısı. "Ve yerinde dur!"</p>

      <p class="calibre2">"Ben bir dostum." dedi Tephanis, mümkün olduğunca yavaşça. Roddy, omzunun üzerinden onu dikkatle gözlüyordu. "Eğerdrowuistiyorsanyanlışyönegidiyorsun," dedi cin kendini beğenmişçesine.</p>

      <p class="calibre2">Kısa bir süre sonra Roddy, Montolio'nun Korusunun güneyinde yüksek tepelerde çömelmiş, korucu ve kara derili dostunun günlük işleri yapmasını izliyordu.</p>

      <p class="calibre2">"İyiavlar!" dedi Tephanis ve sonra, özellikle bu insandan daha iyi kokan büyük kurt Caroak'a doğru yola çıkarak, oradan ayrıldı.</p>

      <p class="calibre2">Uzaktaki manzaraya gözlerini dikmiş olan Roddy, anlığın gidişini farketmedi bile. "Yalanlarının bedelini ödeyeceksin, korucu." diye homurdandı fısıltıyla. Bu iki dosta ulaşmanın yolunu bulduğunda, yüzünü kötülük dolu bir gülümseme kaplamıştı. Bu çok hassas bir plandı. Ama zaten, Graul'la anlaşmak hep böyleydi.</p>

      <p class="calibre2">Montolio'nun ulağı iki gün sonra Dove Falconhand'den bir mesajla geri döndü. Hooter, korucunun cevabını tekrarlamaya çalıştıysa da, heyecanlı baykuş bu tür uzun ve karmaşık hikayeleri anlatma konusunda pek başarılı değildi. Sabırsız ve başka seçeneği olmayan Montolio, mektubu Drizzt'e uzattı ve ondan yüksek sesle, hızla okumasını istedi. Pek de iyi bir okuyucu olmayan Drizzt, birkaç satır ilerlemişti ki, ne hakkında olduğunu anladı. Mesaj, Maldobar'da olanları ve onun ardındaki takibi, Dove'un kaleminden anlatıyordu. Dove'un yorumu gerçeğe çok yakındı, Drizzt'i suçsuz, barghest eniklerini ise katiller olarak nitelendiriyordu.</p>

      <p class="calibre2">Drizzt'in rahatlaması o kadar büyüktü ki, mektubun ilerleyen kısımlarındaki "buna layık olan drowu" yaşlı korucunun himayesine almasından müteşekkir olan Dove'un cümlelerini güçlükle seslendiriyordu.</p>

      <p class="calibre2">"En sonunda hak ettiğini alıyorsun, dostum," Montolio'nun söylemeye ihtiyaç duyduğu tek şeydi.</p>

      <p class="calibre2"></p>

      <p class="calibre2"></p>
    </div>

    <h1 id="sigil_toc_id_4">BÖLÜM 4</h1>

    <div class="s">
      <p class="calibre2"></p>

      <p class="calibre2"><span class="none5">Uzun yolculuğumu artık gerçeği arayış olarak görüyorum</span></p>

      <p class="calibre2"><span class="none5">...kalbimin içindeki gerçeği, beni çevreleyen dünyanın, neden ve varlık gibi büyük soruların gerçeğini. Bir kimse iyi veya kötüyü nasıl belirleyebilir?</span></p>

      <p class="calibre2"><span class="none5">Yolumda ilerlerken, içimde ahlaki kurallar taşıdım -fakat bununla doğup doğmadığımı ya da bana Zaknafein'den geçip geçmediğini- ya da sadece algılarım tarafından meydana çıkıp çıkmadığını bilemiyorum. Bu kurallar beni Menzoberranzan'ı terketmeye zorladı, bu gerçeklerin ne olduğunu bilmememe karşın, hiç şüphesiz bunları Lloth'un diyarında bulamayacağımı biliyordum.</span></p>

      <p class="calibre2"><span class="none5">Pek çok sene sonra, Menzoberranzan'ın dışında, Karanhkaltı'nda ve yeryüzündeki ilk felaket dolu tecrübelerimin ardından, artık evrensel bir gerçekliğin varlığından şüphe duyarak, hayatın gerçekten bir amacı olup olmadığını sorgulamaya başlamıştım. Drowların dünyasında, yükselen rütbe ile sağlanan maddi kazancın kaynağı olan hırs, tek amaçtı. Bu bile, varolmanın nedeni olmak için çok ufak görünüyordu.</span></p>

      <p class="calibre2"><span class="none5">Şüphelerimi doğruladığın için sana teşekkür ediyorum, Montolio DeBrouchee. Kişisel amaçlar güden kişilerin hırslarının, karmaşa getiren bir kayıp olduğunu, sonsuz bir kayıpla sonuçlanan, sonu gelen bir kazanç olduğunu öğrendim. Çünkü gerçekten de evrende bir uyum var, sıradan mutluluğun uyumlu şarkısı. Bu şarkıya katılmak için bir kimsenin içsel uyumu, doğru görünen notaları bulması gerek.</span></p>

      <p class="calibre2"><span class="none5">Gerçek hakkında ortaya konulması gereken bir nokta daha var: Kötü yaratıklar, şarkı söyleyemez.</span></p>
    </div>

    <div class="s2">
      <p class="calibre2"><span class="none5">Drizzt Do'Urden</span></p>
    </div>

    <div class="s">
      <p class="calibre2"></p>

      <p class="calibre2">Dersler başarıyla ilerlemeye devam ediyordu. Yaşlı korucu, drowun üzerinde görülen belirgin yükü hafifletmiş, Drizzt ise, Montolio'nun o güne dek gördüklerinin tümünden daha iyi bir şekilde doğal hayatı benimsemişti. Fakat ne olabileceği hakkında bir fikri olmasa da, Montolio bir şeyin hâlâ drowu rahatsız ettiğini hissediyordu.</p>

      <p class="calibre2">"Tüm insanlar, bu denli iyi bir işitme duyusuna sahip midir?" diye sordu Drizzt aniden, devrilmiş büyük bir ağacın dalını beraberce korunun dışına taşırlarken. "Yoksa bu körlüğünü onarmak için verilmiş bir hediye mi?"</p>

      <p class="calibre2">Sorunun dobralığı, drowun, adamın yeteneklerini anlayamamaktan kaynaklanan rahatsızlığını anlaması zaman aldığı için, Montolio'yu şaşırtmıştı.</p>

      <p class="calibre2">"Ya da körlüğün, belki de kendi avantajın için kullandığın bir aldatmaca mı?" diye bastırdı Drizzt, yumuşamaksızın.</p>

      <p class="calibre2">"Ya öyleyse?" diye sordu Montolio, düşünmeden.</p>

      <p class="calibre2">"O halde, bu iyi bir aldatmaca, Montolio DeBrouchee," diye yanıtladı Drizzt. "Şüphesiz ki düşmanlarının karşısında sana yardımcı oluyor... ve aynı şekilde dostlarına da." Kelimeleri Drizzt'e ters gelmişti ve gururunun ön plana geçmiş olduğundan şüpheleniyordu.</p>

      <p class="calibre2">"Savaşta yeteri kadar yenilmemişsin," diye yanıtladı Montolio, Drizzt'in rahatsızlığının nedeninin karşılaşmaları olduğunu anlayarak. Eğer o anda, Montolio, Drizzt'i görebilse, yüzündeki ifade pek çok şeyi ortaya koyabilirdi.</p>

      <p class="calibre2">"Bunu çok ciddiye alıyorsun," diye devam etti Montolio, rahatsız edici bir sessizliğin ardından. "Seni tam anlamıyla yenmedim."</p>

      <p class="calibre2">"Beni yere devirdin ve çaresiz bıraktın."</p>

      <p class="calibre2">"Sen, kendi kendine yenildin," diye açıkladı Montolio. "Ben gerçekten de körüm, ama zannettiğin gibi çaresiz değilim. Beni küçümsedin. Ben de böyle yapacağını biliyordum fakat bu kadar kör olabileceğine imkan vermemiştim."</p>

      <p class="calibre2">Drizzt aniden durdu ve Montolio da, ağaç dalının ağırlığı artınca, durdu. Yaşlı korucu bir kahkaha attı. Ardından bir kama çıkardı, havaya doğru yükseğe fırlattı, yakaladı ve "Huş!" diye bağırarak, yeşil korunun içinde pek az bulunan huş ağaçlarından birine dümdüz fırlattı.</p>

      <p class="calibre2">"Bunu kör bir adam yapabilir mi?" diye sordu Montolio, bir cevap beklemeden.</p>

      <p class="calibre2">"O halde görebiliyorsun," dedi Drizzt.</p>

      <p class="calibre2">"Tabi ki hayır," diye karşı çıktı Montolio, sertçe. "Gözlerim, beş yıldır işlevlerini yerine getirmiyor. Ama gene de kör değilim Drizzt, özellikle de evim saydığım bu yerde!"</p>

      <p class="calibre2">"Gene de beni kör sandın," diye devam etti yaşlı korucu, sesi gene sakinleşmişti.</p>

      <p class="calibre2">"Karşılaşmamızda, karanlık büyün sona erince, avantajlı duruma geçtiğini düşündün. Sanıyor musun ki, hem orklara hem de sana karşı yaptığım hareketleri -etkili olanları demeliyim- daha önceden hazırlayıp, prova etmiştim? Eğer, Drizzt Do'Urden'in sandığı kadar sakat olsam, bu dağlarda bir gün daha nasıl kalabilirim?"</p>

      <p class="calibre2">"Ben..." diye başladı Drizzt, ama utancı onu susturdu. Montolio, gerçeği söylüyordu, ve Drizzt de bunu biliyordu. En azından bilinçaltında, ilk karşılaşmalarından beri, korucunun tam biri olmadığını düşünüyordu. Drizzt, dostuna saygısızlık etmediğini hissetti -tam aksine adama çok saygı duyuyordu- ama Montolio'yu göründüğü gibi kabullenmiş ve korucunun engellerinin, kendininkinden daha fazla olduğunu düşünmüştü.</p>

      <p class="calibre2">"Öyle yaptın," diye düzeltti Montolio, "ve bunun için seni bağışlıyorum. Hakkını vermeliyim, bana, beni daha evvelden tanıyanlardan daha eşit davrandın, sayısız maceralarda benimle yola çıkmış olanlardan bile fazla. Şimdi otur," diye rica etti Drizzt'e. "Artık senin yaptığın gibi hikaye anlatma sırası bana geldi."</p>

      <p class="calibre2">"Nereden başlasam?" dedi Montolio, alaylı bir ifade ile çenesini kaşıyarak. Artık geride bıraktığı hayat o kadar uzak görünüyordu ki. Ama geçmişine ait bir bağı hâlâ koruyordu: Tanrıça Mielliki'nin bir korucusu olarak eğitimini. Montolio ile yakın bir biçimde eğitilmiş Drizzt, bunu anlardı.</p>

      <p class="calibre2">"Çok genç bir yaşta hayatımı ormana, doğal yaşama adadım," diye başladı Montolio. "Sana öğretmeye başladığım gibi, vahşi1 dünyanın kurallarını öğrendim ve kısa bir zaman sonra, anlaşılamayacak kadar geniş ve harikulade olan bu mükemmelliği korumaya karar verdim. Bu yüzden orklar ve benzerleriyle savaşmaktan zevk alıyorum. Sana da daha önceden anlattığım gibi onlar, en az insanlar ve diğer iyi ırklar kadar ağaçların ve hayvanların da düşmanıdır. Hepsi kötü varlıklardır, ve onları yere sererken hiç suçluluk duymuyorum!"</p>

      <p class="calibre2">Bunun ardından Montolio, uzun saatler boyunca katıldığı seferleri, tek başına ya da büyük orduların öncüsü olarak katıldığı keşif gezilerini anlattı. Drizzt'e, yayıyla onbinlerce atışından birini bile ıskalamayacak kadar yetenekli hocası Dilamon'dan bahsetti.</p>

      <p class="calibre2">"O bir savaşta öldü," diye açıkladı Montolio, "bir çiftlik evini devlerden oluşan bir kuvvetten korurken. Ama Leydi Dilamon için üzülme, çünkü tek bir çiftçi bile yaralanmamıştı ve o birkaç devden hiç biri o çirkin suratlarını bölgede bir daha göstermedi!"</p>

      <p class="calibre2">Daha geçmişe döndüğünde Montolio'nun sesi iyice kısılmıştı. Korugözcüleri'nden, maceracı dostlarından bahsetti ve köydekilerin başına bela olan kırmızı bir ejderha ile nasıl savaştıklarını anlattı. Ejderha, Korugözcüleri'nden üçü gibi ölmüş, Montolio'nun yüzü yanmıştı.</p>

      <p class="calibre2">"Rahipler beni iyice iyileştirdiler," dedi Montolio, kederle. "Acımı gösterecek tek bir yara bile yoktu." Durmuştu ve Drizzt, yaşlı korucu ile ilk karşılaştıklarından beri ilk kez, Montolio'nun yüzünü acı dolu bir ifadenin kapladığını görmüştü. "Fakat gözlerim için yapabilecekleri bir şey yoktu. Yaralar, yeteneklerinin çok ötesindeydi."</p>

      <p class="calibre2">"Buraya ölmeye geldin," dedi Drizzt, istemediği kadar suçlayıcı bir ifade ile.</p>

      <p class="calibre2">Montolio bunu reddetmedi. "Ejderhaların nefesine, orkların mızraklarına, kötü adamların öfkesine ve toprağa kendi kazançları için tecavüz edecek kişilerin gururuna göğüs gerdim," dedi korucu, "bunlardan hiçbiri acınmak kadar beni yaralamadı. Benim yanımda savaşan dostlarım, Korugözcüleri dahi bana acıdı. Sen bile."</p>

      <p class="calibre2">"Yapmadım..." diye araya girmeye çalıştı Drizzt.</p>

      <p class="calibre2">"Tabi ki yaptın," diye tersledi Montolio. "Dövüşümüz sırasında benden üstün olduğunu düşündün. Bunun için kaybettin! Her korucunun gücü bilgeliktir, Drizzt. Bir korucu kendini, düşmanlarını ve dostlarını anlar. Benim özürlü olduğumu düşündün, yoksa asla benim üzerime atlamak gibi aceleci bir hareket yapmazdın. Ama ben seni anladım ve hareketini sezdim."</p>

      <p class="calibre2">O sinsi gülümseme gene belirmişti.</p>

      <p class="calibre2">"Başın hâlâ ağrıyor mu?"</p>

      <p class="calibre2">"Evet," diye kabullendi Drizzt, morartısı hafiflemiş yeri ovarak, "fakat düşüncelerim sanki daha berraklaşıyor."</p>

      <p class="calibre2">"Esas soruna gelince," dedi Montolio, anlattıklarının anlaşılmasından memnun bir halde, "işitmemde ya da diğer duyularımın hiç birinde olağanüstü bir şey yok. Sadece neler anlattıklarına diğer insanlardan daha fazla dikkat ediyorum, ve senin de anlamış olduğun gibi bana iyi rehberlik ediyorlar. Gerçeği söylemek gerekirse, buraya ilk geldiğimde onların yetilerini ben de bilmiyordum, ve bunu neden yaptığım konusunda haklısın. Gözlerim olmadan, kendimi ölü bir adam olarak görüyordum ve önceki yolculuklarım sırasında bulduğum ve sevdiğim bu koruda ölmek istiyordum.</p>

      <p class="calibre2">"Belki nedeni, Ormanların Leydisi Mielliki -gerçi çok büyük bir ihtimalle çok yakınlarda bir düşman olan Graul'du- ama kendi hayatım hakkındaki niyetlerimi değiştirmem fazla uzun sürmedi. Burada yalnız ve özürlü bir halde -ve o ilk günlerde gerçekten de özürlüydüm- kendime bir amaç bulmuştum. Bu amaçla hayatımın anlamı değişmiş ama sınırlarımı bana göstermişti. Şu anda yaşlı, yorgun ve körüm. Eğer düşündüğüm gibi beş sene önce ölseydim, hayatımda büyük bir boşlukla ölmek zorunda kalacaktım. Nereye kadar gidebileceğimi hiç bilemeyecektim. Yalnızca Montolio DeB-rouchee'nin aklına getiremeyeceği bir sıkıntı içerisinde, kendimi ve Tanrıçamı bu kadar iyi tanıdım."</p>

      <p class="calibre2">Montolio, Drizzt'i gözlemlemek için ara vermişti. Tanrıça sözü geçtiğinde bir kıpırdanma sesi duydu, bunun rahatsızlığı ifade eden bir hareket olabileceğini varsaydı. Bunu keşfetmek isteyen Montolio, zincirlerden örülmüş zırhının ve de tuniğinin içine elini sokarak, tekboynuz kafası şeklinde bir madalyon çıkardı.</p>

      <p class="calibre2">"Güzel, değil mi?" diye sordu, özellikle.</p>

      <p class="calibre2">Drizzt tereddütteydi. Tekboynuz mükemmel bir şekilde işlenmişti ve şekli harikuladeydi, ama böyle bir madalyonun ifade ettiği şey, drowun içinde bir rahatsızlık meydana getiriyordu. Menzoberranzan'dayken Drizzt, Tanrıların emirlerini yerine getirmenin delice sonuçlarını görmüş ve bunlardan hiç hoşlanmamıştı.</p>

      <p class="calibre2">"Senin Tanrın hangisi, drow?" diye sordu Montolio. O ve Drizzt'in birlikte olduğu haftalar boyunca, din hakkında hiç tartışmamışlardı.</p>

      <p class="calibre2">"Benim bir Tanrım yok," diye yanıtladı Drizzt cesurca "ve olmasını da istemiyorum."</p>

      <p class="calibre2">Duraklama sırası Montolio'daydı.</p>

      <p class="calibre2">Drizzt ayağa kalktı ve birkaç adım uzaklaştı.</p>

      <p class="calibre2">"İnsanlarım Lloth'a inanır," diye başladı "O, tıpkı Gruumsh'un orklara, ve de diğer Tanrıların insanlara ifade ettikleri gibi, nedeni değilse bile kötülüklerinin bir sonucudur. Bir Tanrıyı izlemek budalalık. Bunun yerine kalbimi izlemeyi tercih ederim."</p>

      <p class="calibre2">Montolio'nun sessiz kahkahası, Drizzt'in açıklamasının etkisini azaltmıştı.</p>

      <p class="calibre2">"Senin bir Tanrın var, Drizzt Do'Urden," dedi.</p>

      <p class="calibre2">"Benim Tanrım kalbim," diye açıkladı tekrar, ona dönerek.</p>

      <p class="calibre2">"Benimki gibi."</p>

      <p class="calibre2">"Tanrını Mielliki olarak adlandırdın," diye karşı çıktı Drizzt.</p>

      <p class="calibre2">"Ve sen de Tanrın için bir ad bulamamışsın," diye yanıtladı hızla Montolio. "Bu senin bir Tanrın olmadığı anlamına gelmez. Senin Tanrın kalbin, peki kalbin sana ne söylüyor?"</p>

      <p class="calibre2">"Bilmiyorum," diye kabullendi Drizzt, bu zorlayıcı soruyu düşündükten sonra.</p>

      <p class="calibre2">"Düşün o halde!" diye bağırdı Montolio. "İç güdülerin gnoll grubu ya da Maldobar'daki çiftçiler hakkında ne söyledi? Tanrın Lloth değil..bu kesin. Peki kalbinin içindekilere hangi Tanrı ya da Tanrıça uyuyor?"</p>

      <p class="calibre2">Montolio, Drizzt'in süregelen omuz silkişlerini duyabiliyordu. "Bilmiyor musun?" diye sordu yaşlı korucu. "Ama ben biliyorum." "Fazlasıyla tahminde bulunuyorsun," diye yanıtladı Drizzt, hâlâ tatmin olmamıştı.</p>

      <p class="calibre2">"Çok gözlemde bulunuyorum," dedi Montolio gülerek. "Kalbin Guenhwyvar'ınkiyle aynı mı?"</p>

      <p class="calibre2">"Bu gerçekten hiç şüphe duymadım," diye yanıtladı Drizzt açıkça.</p>

      <p class="calibre2">"Guenhwyvar, Mielliki'nin yolunu takip ediyor."</p>

      <p class="calibre2">"Bunu nasıl bilebilirsin?" diye karşı çıktı Drizzt, rahatsız olmaya başlamıştı. Montolio'nun kendisi hakkında varsayımlarını umursamıyordu ama bu tür bir yakıştırmayı, pantere bir saldırı olarak nitelendiriyordu. Bu şekilde, Drizzt'e göre, Guenhwyvar Tanrıların ve onları izlemenin gerektirdiklerinin çok ötesindeydi.</p>

      <p class="calibre2">"Nasıl mı bilebiliyorum?" diye tekrarladı Montolio, inanamaz bir şekilde. "Tabi ki bunu bana kedi söyledi! Guenhwyvar, Mielliki'nin yurdundaki bir panterin vücuda gelişi."</p>

      <p class="calibre2">"Guenhwyvar'ın, senin taktığın isimlere ihtiyacı yok," dedi Drizzt, korucunun yanına sert hareketlerle otururken, kızgınlıkla.</p>

      <p class="calibre2">"Tabi ki yok," diye kabul etti Montolio. "Ama bu, gerçeği değiştirmez. Anlamıyorsun, Drizzt Do'Urden. Bir Tanrının sapkınlıklarının içinde yetişmişsin."</p>

      <p class="calibre2">"Ve seninki gerçek olan mı?" diye sordu Drizzt, alaycı bir şekilde.</p>

      <p class="calibre2">"Korkarım, hepsi gerçek, hepsi bir," diye yanıtladı Montolio. Drizzt, Montolio'nün önceki gözlemini kabullenmek zorunda kalmıştı: Anlayamıyordu.</p>

      <p class="calibre2">"Tanrıları fiziksel varlıklar olarak görüyorsun," diye açıklamaya çalıştı Montolio. "Onları kendi amaçları için bizim hareketlerimizi yönlendiren fiziksel varlıklar olarak görüyorsun ve bu yüzden, inatçı özgürlüğünle onları reddediyorsun. Diyorum ki, Tanrılar içimizdedir, ister birisi onu isimlendirsin, ister isimlendirmesin. Tüm hayatın boyunca Mielliki'nin yolunu izlemişsin, Drizzt. Sadece kalbine verecek bir isim bulamamışsın."</p>

      <p class="calibre2">Drizzt'in şüphesi birden meraka dönüşmüştü. "Karanlıkaltı'ndan dışarı ilk çıktığında ne hissettin?" diye sordu Montolio. "Güneşe, yıldızlara ve ormanın yeşilliğine ilk baktığında, kalbin sana neler söyledi?"</p>

      <p class="calibre2">Drizzt, kendi ve içinde bulunduğu drow devriyesinin, bir elf topluluğuna saldırmak için Karanlıkaltı'ndan çıktığı, çok gerilerde kalmış o günü düşünmeye başladı, bunlar acı dolu hatıralardı ama onların arasında, rüzgarların ve yeni açan çiçeklerin meydana getirdiği bir rahatlık ve muhteşem bir sevinç de yer alıyordu.</p>

      <p class="calibre2">"Peki, BlusterTa nasıl konuştun?" diye devam etti Montolio. "O ayıyla bir mağara paylaşmak hiç de küçümsenecek bir şey değil! İster kabul et, ister etme, sende bir korucunun kalbi var. Ve bir korucunun kalbi, Mielliki'nin kalbidir."</p>

      <p class="calibre2">Böylesine kesin bir sonuç Drizzt'in kuşkularını geri getirmişti. "Peki senin Tanrıçanın şartlan nelerdir?" diye sordu, sesindeki kızgın ifade geri dönmüştü. Tekrar ayağa kalkmıştı ama Montolio, bacaklarına eliyle vurarak onu oturttu.</p>

      <p class="calibre2">"Şartları mı?" diye güldü korucu. "Ben Tanrının adını ve davranış kurallarını yayan ve bunları uygulatan bir görevli değilim! Sana daha biraz önce Tanrıların içimizde olduğunu söylemedim mi? Mielliki'nin kurallarını sen de en az benim kadar iyi biliyorsun. Hayatın boyunca bu kurallara uydun. Ben sana bunun için bir isim sunuyorum, sadece bu kadar, bir davranış ilkesinin kişüeştirilmiş halini, gerçek olduğunu bildiğinden şaştığın zamanlarda izleyecek bir örneği." Bunun ardından Montolio dalı yüklendi ve Drizzt onu takip etti.</p>

      <p class="calibre2">Drizzt bu sözleri uzunca bir zaman düşündü. O gün uyuyamadı, odasında düşüncelere dalmıştı.</p>

      <p class="calibre2">"Daha fazlasını öğrenmek istiyorum... Tanrıçamız hakkında," diye kabullendi Drizzt ertesi gece, Montolio'yu yemek hazırlarken bulduğunda.</p>

      <p class="calibre2">"Ve ben de sana öğretmek istiyorum," diye yanıtladı Montolio.</p>

      <p class="calibre2">İri adam, köpeğini yanında sımsıkı tutarak kamp alanına ilerlerken yüz çift kadar sarı renkli, kanlanmış göz, onu izliyordu. Roddy buraya, ork kralı Graul'un kalesine gelmekten hoşnut değildi, ama bu sefer drowun kaçıp gitmesine izin vermeye niyeti yoktu. Roddy geçen seneler boyunca defalarca Graul'la anlaşmalar yapmıştı; keşfedilmemiş dağlardaki yüzlerce gözle, pahalı olmasına rağmen ork kralı, ödül avcılığı yaparken paha biçilmez bir müttefik olduğunu kanıtlamıştı.</p>

      <p class="calibre2">Bir çok iri ork, Roddy'yi itip kakmak ve köpeğini kızıştırmak için özellikle onun yoluna çıkıyordu. Roddy akıllıca davranarak köpeğini kendine yakın tutuyor, fakat aslında kendisi de bu kokan orklara haddini bildirmek istiyordu. Onu itiştirdikleri, tükürüp kavga çıkartmayı başarabilecekleri bu oyunu her gelişinde oynuyorlardı. Orklar, rakiplerini bire yüz karşıladıklarında, hep cesurca davranırlardı.</p>

      <p class="calibre2">Tüm grup, Graul'un mağarasının girişine son elli yarda kala, kayalık çıkışı tırmanırken arkasına toplanıp yakından takip etmeye başladılar. Ellerinde mızraklar tutan iki iri ork, davetsiz misafiri karşılamak için girişten dışarı fırladılar.</p>

      <p class="calibre2">"Neden geldin?" diye sordu biri ana dillerinde. Diğeri sanki bir ödeme bekliyormuşçasına elini öne doğru uzatmıştı.</p>

      <p class="calibre2">"Bu sefer ödeme yok," diye yanıtladı Roddy, aksanlarını mükemmel bir şekilde taklit ederek. "Bu sefer, Graul ödeyecek!"</p>

      <p class="calibre2">Orklar önce birbirlerine inanmaz gözlerle baktılar ardından Roddy'ye dönüp hırlamaya başlamışlardı ki mağaranın içinden daha iri bir orkun çıkmasıyla sesler kesildi.</p>

      <p class="calibre2">Graul, fırtına gibi dışarı çıkarak muhafızları kenara itti, ve etrafı kirli ağzını Roddy'nin burnuna doğru iyice yaklaştırdı. "Graul ödeyecek?" dedi garip bir sesle, nefesi neredeyse Roddy'yi bayıltacaktı.</p>

      <p class="calibre2">Roddy'nin kahkahası yalnızca yanlarındaki sıradan orkları etkilemek içindi. Burada zayıflık gösteremezdi; leş yiyen köpekler gibi orklar, kendilerine karşı dimdik durmayanlara hazırdı.</p>

      <p class="calibre2">"Elimde bir bilgi var, Kral Graul," dedi ödül avcısı güvenle "Graul'un bilmek isteyeceği bir bilgi," "Konuş," diye emretti Graul.</p>

      <p class="calibre2">"Ödeme?" diye sordu Roddy, fakat şansını zorladığından şüpheleniyordu.</p>

      <p class="calibre2">"Konuş!" diye gürledi Graul yeniden, "Kelimelerinin değeri varsa, Graul yaşamana izin verir."</p>

      <p class="calibre2">Roddy sessizce, Graul'la işlerin hep böyle yürüdüğünden yakındı. Yüzlerce silahlı savaşçıyla çevriliyken, kokan bir şefle anlaşma yapmak çok zordu. Gene de Roddy yılmamıştı. Buraya para için değil -fakat gene de biraz elde edebileceğini umuyordu- intikam için gelmişti. Drow, Mooshie ile birlikteyken açıkça Drizzt'e saldıramazdı. Bu dağlarda, hayvan dostlarıyla sarılı Mooshie, karşı konulması zor bir kuvvetti, ama eğer Roddy, onu aşıp drowa ulaşmayı başarabilse dahi, Mooshie'nin, Do ve Falconhand gibi pek çok müttefiği, büyük ihtimale bunun intikamını alırlardı.</p>

      <p class="calibre2">"Topraklarınızda bir kara elf var, yüce ork kralı!" diye açıkladı Roddy.</p>

      <p class="calibre2">Beklediği şaşkınlıkla karşılaşmamıştı.</p>

      <p class="calibre2">"Başına buyruğun biri," diye açığa kavuşturdu Graul. "Biliyor musun?" Roddy'nin ardına kadar açılan gözleri, şüphesini yansıtıyordu.</p>

      <p class="calibre2">"Drow, Graul'un savaşçılarını öldürdü," dedi ork şefi acıyla. Toplanmış tüm orklar ayaklarını yere vurmaya, tükürmeye ve kara elfe lanetler yağdırmaya başlamıştı.</p>

      <p class="calibre2">"O halde drow neden yaşıyor?" diye sordu Roddy açıkça, Graul'un, drowun yerini bilmediğini anladığında gözleri kısılmaya başlamıştı. Belki de pazarlığa oturmanın bir yolu hâlâ vardı.</p>

      <p class="calibre2">"Gözcülerim onu bulamıyor!" diye gürledi Graul, ve bu gerçekti. Ama ork kralının gösterdiği öfke iyi ayarlanmış bir oyunculuktu. Gözcüleri bilmese de, Graul, Drizzt'in nerede olduğunu biliyordu. "Ben onu buldum!" diye haykırdı Roddy ve tüm orklar zıplamaya, aç bir ses ile bağırmaya başladılar. Graul, onları susturmak için kollarını kaldırdı. Ork kralı, bunun en kritik bölüm olduğunu biliyordu. Kabilenin ruhani lideri olan samanını bulmak için topluluğa baktı, ve Graul'un ümid ettiği gibi, kırmızı cüppeli orkun dikkatle dinleyip, izlediğini gördü.</p>

      <p class="calibre2">Şamanın tavsiyesi üzerine, tüm yıllar boyunca Graul, Montolio'ya karşı hareket etmekten çekinmişti. Şaman aslında o kadar da özürlü olmayan, özürlünün, kötü büyünün habercisi olduğunu düşünüyor, ve dini liderlerinin uyarısı üzerine tüm ork kabilesi, Montolio yakınlarda olduğunda saklanıyorlardı. Ama drowla müttefik olarak, ve eğer şüpheleri doğruysa, drowun yüksek tepedeki savaşı kazanmasına yardım ederek, Montolio, işi olmayan bir şeye karışmış ve en az bu kendi başına buyruk drow kadar, topraklarına karşı gelmişti. Artık drowun gerçekten de tek başına hareket ettiğinden emin -çünkü bölgede başka kara elf yoktu- olan ork kralı, emrindekilerin koruluğa saldırması için yalnızca bir bahane arıyordu. Roddy'nin söyledikleri ise, Graul'a bu bahaneyi sağlayabilirdi.</p>

      <p class="calibre2">"Konuş!" diye bağırdı Graul, Roddy'nin yüzüne karşı, ödeme konusunda gelebilecek bir çatışmayı önlemek için.</p>

      <p class="calibre2">"Drow, korucu ile birliktedir." diye yanıtladı Roddy. "Kör korucunun korusunda oturmaktadır!"</p>

      <p class="calibre2">Eğer Roddy, bu açıklamasının ardından, lanetlemelerin, hoplayıp zıplamaların ve tükürmenin geleceğini ummuşsa, kesinlikle hayal kırıklığına uğramıştı. Kör korucu hakkında söyledikleri bir sessizlik dalgası yaratmıştı ve şimdi dinlemekte olan tüm orklar, ne yapacaklarının söylenmesi için şamana, ardından Graul'a, sonra gene şamana bakıyorlardı.</p>

      <p class="calibre2">Artık, Graul'un yapacağını anlamış olduğu gibi, komplo dolu bir hikaye yaratma sırası Roddy'deydi.</p>

      <p class="calibre2">"Onları bulup, ele geçirmelisiniz!" diye bağırdı Roddy, "Onlar..." Hem uğultuyu hem de Roddy'yi susturmak için Graul kollarını kaldırdı. "Devi öldüren kör korucu muydu?" diye sordu ork kralı, Roddy'ye kurnazca. "Ve drowa adamlarımı öldürmesi için yardımcı olan?"</p>

      <p class="calibre2">Roddy, tabi ki Graul'un dediklerinden habersizdi, ama ork kralının amacını anlamakta gecikmedi.</p>

      <p class="calibre2">"Öyleydi!" dedi yüksek sesle. "Ve şimdi drow ve korucu, size karşı bir oyun hazırlıyor! Onlar size vurmadan, siz onlara vurup, ezmelisiniz! Korucu, hayvanlarını, elflerini -çok sayıda elfi-, cücelerini Graul'a karşı gelmek için getirecek!"</p>

      <p class="calibre2">Montolio'nun dostlarından, özellikle de Graul'un halkının tüm dünyada en çok nefret ettiği şey olan elf ve cücelerin bahsi, hepsinin yüzünde bir ekşime meydana getirdi ve pek çok orkun sanki, orucunun ordusu hali hazırda kampı çevreliyormuşçasına, omuzlarından geriye bakmalarına neden oldu. Graul dimdik şamana bakıyordu.</p>

      <p class="calibre2">"Gözleyen-Kişi, saldırıyı kutsaman," diye yanıtladı şaman sessiz soruyu, "yeni ayla birlikte!" Graul başıyla onayladı ve kırmızı cüppeli ork arkasını dönüp, halktan birilerini yanına çağırarak hazırlıklara başladı.</p>

      <p class="calibre2">Graul kesesine uzandı ve Roddy için bir avuç dolusu gümüş sikke çıkardı. Roddy, kralın zaten bildiğinden fazlasını söylememişti ama ödül avcısının ork kabilesine karşı düzenlenen komplosunu açıklaması, Graul'un batıl inançlara sahip samanının kör korucuya karşı hareket etmesi çabalarına hayli yardımcı olmuştu.</p>

      <p class="calibre2">Roddy bu açması ödemeyi, amacını gerçekleştirdiğini düşünerek şikayet etmeden aldı ve ayrılmak için arkasını döndü.</p>

      <p class="calibre2">"Sen kalacaksın," dedi aniden Graul, arkasından. Ork kralının bir hareketiyle pek çok ork muhafızı ödül avcısının yanına geçti. Roddy, şüpheyle Graul'a baktı.</p>

      <p class="calibre2">"Konuk," diye açıkladı ork kralı sakince, "Savaşa katıl." Roddy için fazla seçenek kalmamıştı.</p>

      <p class="calibre2">Graul, yana çekilmeleri için muhafızlarına eliyle işaret verdi ve mağarasına çekildi. İçeri girip kralın konukları ile, özellikle de büyük gümüş tüylü kurtla karşılaşmayı arzulamayan ork muhafızları yalnızca omuz silkip, birbirlerine güldüler.</p>

      <p class="calibre2">Graul içerideki yerine döndüğünde, diğer konuğuyla konuşmak için döndü.</p>

      <p class="calibre2">"Haklıydın," dedi ufak cine.</p>

      <p class="calibre2">"Bilgiedinmektegayetbaşarılıyımdır."diye atladı Tephanis, ve sessizce ekledi,</p>

      <p class="calibre2">"veişeyarardurumlaryaratmada!"</p>

      <p class="calibre2">O an Tephanis, kendisinin akıllı olduğunu düşünüyordu, çünkü yalnız Roddy'yi, drowun Montolio'nun Korusunda olduğu konusunda bilgilendirmekle kalmamış, Kral Graul'la, Roddy'nin birbirlerine yardımcı olmalarını ayarlamıştı. Tephanis, Graul'un kör korucuyu sevmediğini biliyordu, ve drowun varlığının oluşturduğu bahaneyle, Graul en sonunda samanını, saldırıyı kutsaması için ikna edebilecekti.</p>

      <p class="calibre2">"Savaşta Caroak yardım edecek mi?" diye sordu Graul, iri ve ne yapacağı kestirilemez gümüş renkli kurda şüpheyle bakarak.</p>

      <p class="calibre2">"Elbette," dedi Tephanis hemen. "Budüşmanlarınkatlibizimdeişimizegelir!" İkisinin konuştuğu her kelimeyi anlayan Caroak ayaklandı ve mağaranın dışına çıktı. Girişteki muhafızlar, yolunu kesmeye çalışmadılar.</p>

      <p class="calibre2">"Caroakworglarıhareketegeçirecek," diye açıkladı Tephanis,</p>

      <p class="calibre2">"Körkorucuyakarşıbüyükbirordukurulacak. O-çokuzunbirzamandır-Caroak'ın düşmanı."</p>

      <p class="calibre2">Graul başıyla onayladı ve gelecek haftaları düşünerek içten içe eğlendi. Eğer hem korucudan hem de drowdan kurtulursa, vadisi Montolio'nun geldiği zamandan çok öncesinden daha fazla güvenli olacaktı. Korucu, orklarla nadiren yüzyüze gelmişti ama Graul, geçen kervanları uyaranların, korucunun hayvan casusları olduğunu biliyordu. Graul, orkların tercih ettiği şekilde, en son ne zaman savaşçılarının habersiz bir kervanı soyduklarını hatırlayamıyordu. Ama eğer korucu bir yok olursa...</p>

      <p class="calibre2">Hızla yaklaşan, ticaret mevsiminin zirveye çıktığı yaz mevsimi ile, orklar bu sene iyi avlanacaklardı.</p>

      <p class="calibre2">Artık Graul'un ihtiyacı olan tek şey, samanlarının, Gözleyen-Kişi, Gruumsh Tekgöz'ün saldırıyı kutsayacağını doğrulamasıydı.</p>

      <p class="calibre2">Orklar için kutsal olan ve şamanın, Tanrının isteklerini öğreneceğine inandığı Yeni Ayın belirmesine iki haftadan uzun bir süre vardı. İstekli ve sabırsız olan Graul, bu gecikmeden dolayı homurdanıyor, ama yalnızca beklemesi gerektiğini biliyordu. Diğerlerinden daha az dindar olan Graul, şamanın kararı ne olursa olsun saldırmak niyetindeydi, ama becerikli ork kralı, tamamen gerekli olmadıkça, açık açık kabilenin ruhani liderine karşı gelemezdi.</p>
    </div>

    <div class="s">
      <p class="calibre2">Yeni ay o kadar da uzak sayılmaz, dedi Graul kendi kendine. Ardından hem kör korucu hem de gizemli drowdan kurtulmuş olacaktı.</p>

      <p class="calibre2"></p>
    </div>

    <div class="s1">
      <p class="calibre2">*****</p>
    </div>

    <div class="s">
      <p class="calibre2"></p>
    </div>

    <div class="s">
      <p class="calibre2">"Endişeli görünüyorsun," dedi Drizzt, Montolio'ya, ertesi sabah korucuyu ipten bir köprüde ayakta gördüğünde. Hooter, tepesinde bir dala konmuştu.</p>

      <p class="calibre2">Düşüncelere gömülmüş Montolio, hemen cevaplamadı. Drizzt bunun üzerinde durmamıştı. Omuz silkip, korucunun mahremiyetine saygı duyarak arkasını döndü ve cebinden oniks figürü çıkardı.</p>

      <p class="calibre2">"Guenhwyvar ve ben kısa bir ava çıkıyoruz," diye açıkladı</p>

      <p class="calibre2">Drizzt omuzundan geriye bakarak. "Güneş çok yükselmeden. Ardından ben dinlenirim ve panter günü seninle geçirir."</p>

      <p class="calibre2">Montolio halen drowu duymuyordu, ama korucu Drizzt'i, oniks figürü ip köprünün üzerine koyarken gördüğünde, drowun kelimeleri daha da belirginleşerek, dalgınlığından sıyrıldı.</p>

      <p class="calibre2">"Dur," dedi Montolio, elini öne uzatarak. "Bırak panter dinlenmeye devam etsin."</p>

      <p class="calibre2">Drizzt anlayamamıştı. "Guenhwyvar, bir günden fazladır burada değil," dedi.</p>

      <p class="calibre2">"Çok vakit geçmeden, Guenhwyvar'a avlanmaktan farklı bir şey için ihtiyaç duyabiliriz," diye açıklamaya başladı Montolio. "Bırak panter dinlensin."</p>

      <p class="calibre2">"Sorun ne?" diye sordu Drizzt, aniden ciddileşerek. "Hooter ne görmüş?" "Dün gece yeni ay vardı," dedi Montolio, "Kampları millerce ötede, ama dün gece bağırışlarını duydum."</p>

      <p class="calibre2">Drizzt yine anlayışla onayladı. "Şarkılarındaki gerginliği duydum ama bunun rüzgarın fısıltısı olup olmadığını merak ettim."</p>

      <p class="calibre2">"Bu orkların kutsal günüydü," diye devam etti Montolio. "Her ay toplanır, böğürür ve kendilerine has delilikleri ile çılgınca dans ederler; biliyorsun bunu sağlamak için orkların iksire ihtiyacı yok. Buna fazla yüksek sesli olmasına rağmen önem vermedim. Normalde buradan pek duyulmazlar. İyi... kötü... bir rüzgar onu buraya taşıyor diye düşündüm."</p>

      <p class="calibre2">"Ondan sonra bu şarkının daha başka bir anlamı olduğunu mu öğrendin?" diye varsayımda bulundu Drizzt.</p>

      <p class="calibre2">"Onları Hooter da duydu," diye açıkladı Montolio. "O hep benim için gözler," Baykuşa doğru baktı. "Görmek için uçtu."</p>

      <p class="calibre2">Drizzt, sanki Montolio' nün övgülerini anlarmışçasına şişinmiş ve gururlu, muhteşem kuşa baktı. Korucunun ciddi endişelerine rağmen, Drizzt, Montolio' nün Hooter'ı ve baykuşun da etrafında olanların ne kadarını anlayabildiğini merak ediyordu.</p>

      <p class="calibre2">"Orklar bir savaş grubu oluşturdu," dedi Montolio, sakalını kaşıyarak.</p>

      <p class="calibre2">"Görünen o ki, Graul kış uykusundan intikamla kalkmış."</p>

      <p class="calibre2">"Bunu nasıl bilebilirsin?" diye sordu Drizzt. "Hooter kelimelerini anlayabilir mi?"</p>

      <p class="calibre2">"Hayır, hayır, tabi ki hayır!" diye cevapladı Montolio, bu fikir onu eğlendirmişti.</p>

      <p class="calibre2">"O halde nasıl bilebilirsin?"</p>

      <p class="calibre2">"Bir worg sürüsü oraya gelmiş, bunu bana Hooter söyledi," diye açıkladı Montolio. "Orklar ve worglar iyi dost değillerdir, ama bir sorun olduğunda beraber olurlar. Dün geceki ork kutlaması çılgıncaydı, ve Worglar oradayken, şüpheye pek gerek yok."</p>

      <p class="calibre2">"Bu yakınlarda bir kasaba var mı?" diye sordu Drizzt.</p>

      <p class="calibre2">"Maldobar'dan daha yakını yok," diye yanıtladı Montolio. "Orkların o kadar uzağa gideceklerinden şüpheliyim, ama karlar eridi ve yakında Sundabar'dan, Adbar Kalesi' ne ve aksi yönde kervanlar geçmeye başlar. Sundabar'dan gelen bir tane olmalı, fakat Graul' un Adbar' dan gelecek silahlı cücelerle dolu bir kervana saldıracak kadar cesur ya da aptal olduğuna inanmıyorum."</p>

      <p class="calibre2">"Ork Kralının kaç savaşçısı olabilir?"</p>

      <p class="calibre2">"Zamanı olsa ve bunu düşünse Graul, binlercesini toplayabilirdi," dedi Montolio. "Ama bu haftalar alırdı, ki Graul hiçbir zaman sabrıyla tanınmamıştır. Ve eğer ordularını toplarken beklemek isteseydi, Worgları bu kadar evvel sahneye sokmazdı. Worglar ortalıktayken her nedense orklar ortadan kaybolurlar, ve orklar ortada iken Worglar tembelleşip şişmanlarlar, bilmem anlatabiliyor muyum?"</p>

      <p class="calibre2">Drizzt'in ürpertisi tamamen anladığını gösteriyordu.</p>

      <p class="calibre2">"Graul'un yüz kadar savaşçısı olduğunu sanıyorum," diye devam etti Montolio, "Hooter' a göre, bir düzine ile yirmi tane arası ve muhtemelen bir, iki dev."</p>

      <p class="calibre2">"Bir kervana saldırmak için fazla bir güç," dedi Drizzt, ama hem drowun hem de korucunun aklında başka şüpheler vardı ki iki ay önce tanışmaları Graul sayesinde olmuştu.</p>

      <p class="calibre2">"Hazır olmaları bir, iki gün sürer," dedi Montolio rahatsız edici ciddi bir sessizliğin ardından. "Hooter bu gece onları daha yakından gözleyecek, ve ben başka casuslar da çağıracağım."</p>

      <p class="calibre2">"Ben orkları gözlemeye gideceğim," diye ekledi Drizzt. Montolio'nün yüzünü kaplayan endişeyi gördü ama bunu hemen savdı. "Menzoberranzan'dayken bu tür devriye gözlemcisi görevinin bana verildiği çoktu," dedi. "Bu güvenle yapabileceğim bir görev. Endişelenme."</p>

      <p class="calibre2">"O, Karanlıkaltı'ndaydı," diye hatırlattı Montolio. "Gece o kadar farklı mı?" diye yanıtladı Drizzt, kurnazca, Montolio'ya doğru göz kırpıp, rahatlatıcı bir gülümseme takınarak. "Cevaplarımızı alacağız."</p>

      <p class="calibre2">Ardından Drizzt, "iyi günler" diledi ve dinlenmek üzere uzaklaştı. Montolio, dostunun, sık ağaçlıklı yerlerde bir esintiymişçesine duyulan, uzaklaşan adımlarını içten gelen bir hayranlıkla dinledi ve bunun iyi bir plan olduğunu düşündü.</p>

      <p class="calibre2">Gün, korucu için yavaş ve olaysız geçti. Kendini mümkün olduğunca koruluğun savunma planlarını düşünerek geçirdi. Montolio, bir defasında içeri dalan budala hırsızlar dışında kimseye karşı koruluğu savunmamıştı ama günün birinde Graul'un, kendisinin işlerine karışmasından bıkabileceğin! ve saldıracak cesareti bulabileceğini düşünerek, değişik stratejiler oluşturup, bunları denemeye saatlerini harcamıştı.</p>

      <p class="calibre2">Eğer o gün geldiyse, Montolio hazır olacağı konusunda kendinden emindi.</p>

      <p class="calibre2">Fakat o anda pek az şey yapılabilirdi -Montolio, Graul'un niyetinden emin değilken savunmayı yetiştiremezdi- korucuya sanki sonsuza kadar bekleyecekmiş gibi geliyordu. En sonunda Hooter, Montolio'yu, drowun harekete geçtiği konusunda haberdar etti.</p>

      <p class="calibre2">"Artık yola çıkacağım," dedi Drizzt, güneşin batmakta olduğunu görüp, korucuyu bulduğunda. "Dost canlısı olmayan komşularımızın ne planladığını öğrenelim bakalım."</p>

      <p class="calibre2">"Dikkatli ol, Drizzt," dedi Montolio ve sesindeki alışılmadık endişe drowu etkiledi. "Graul bir ork olabilir ama becerikli biri. ikimizden birinin onu gözlemesini pekala bekliyor olabilir."</p>

      <p class="calibre2">Drizzt, hareketlerinden emin olmak için, hâlâ alışamadığı palalarını çekti ve çevirdi. Ardından onları kemerine yerleştirip, oniks figürün varlığından rahatlık duyarak elini cebine götürdü. Son kez korucunun sırtını sıvazladıktan sonra, gözcü yola koyuldu.</p>

      <p class="calibre2">"Hooter çevrede olacak!" diye bağırdı Montolio ardından. "Ve beklemeyeceğin başka dostlar. Eğer başa çıkabileceğinden daha fazla sorunla karşılaşırsan, bağırıver!"</p>

      <p class="calibre2">Gecenin içinde parıldıyarak yanan şölen ateşini çevreleyen ork kampını tespit etmemek zordu. Drizzt, bir tanesi ateşin etrafında danseden bir deve ait olan siluetler gördü ve Montolio'nün worg olarak adlandırdığı büyük kurtların uluyup hırlamalarını işitti. Kamp, dev akçaağaçlar ve kayalık duvarlarla çevrelenmiş bir açıklıkla, geniş bir vadinin içindeydi. Drizzt, sessiz gecede ork seslerini rahatlıkla duyabiliyordu, bu yüzden çok yaklaşmamaya karar verdi. Geniş bir ağacı seçti ve alçaktaki dallardan birine konsantre olduktan sonra, kendini yukarı kaldırmak için, içinde varolan yükselme gücünü ortaya çıkardı.</p>

      <p class="calibre2">Büyü hiç işe yaramamıştı, böylelikle, hiç şaşırmamış olan Drizzt, palalarını kemerindeki yerlerine yerleştirip tırmandı. Altı metre kadar yükseklikte olan ağacın gövdesi yükseldikçe aşağı ve yukarı doğru çatallanıyordu. Drizzt, ağacın en son ayrımına ulaşmış, uzun dallardan birine ilerleyecekti ki bir nefes sesi duydu. Dikkatle başını geniş gövdenin etrafında döndürdü.</p>

      <p class="calibre2">Kendisinin ters yönünde, gövdenin kuytu bir yerindeki bir başka dalda, ellerini kafasının arkasına yerleştirmiş, sıkkınlıkla bakan bir ork gözcüsü tünemişti. Görünen o ki iki ayak boyundan daha az bir mesafede, sessizce hareket halinde olan kara elften habersizdi.</p>

      <p class="calibre2">Drizzt, palasının kabzasını tuttu ama daha sonra bu aptal yaratığın etrafına bakmayacak kadar rahat olduğundan emin olarak, fikrini değiştirdi ve orku umursamadı. Onun yerine tüm dikkatini aşağıda açıklıkta olanlara yöneltti.</p>

      <p class="calibre2">Ork dili hem yapı hem de vurgu bakımından goblin diline yakındı ama goblin dilini dahi iyi bilmeyen Drizzt, yalnızca arada geçen bazı kelimeleri anlıyordu. Fakat orklar gösteriden hoşlanan bir ırktı. Biri bir kara elfi diğeri ise ince, bıyıklı bir adamı tasvir eden iki model, az sonra Drizzt'e klanın niyetini açıklamıştı. Topluluktaki en iri ork, muhtemelen Kral Graul, modellere tükürüp lanetler yağdırıyordu. Çılgına dönmüş izleyicileri mutlu edercesine, ork askerleri ve worglar sırayla bunları parçalıyordu, kaya devlerinden biri sahte kara elfin üzerinde yürüyüp, onu toprağa gömdüğünde ise neşe, kendinden geçişe dönmüştü.</p>

      <p class="calibre2">Bu saatler sürdü ve Drizzt, bunun şafağa kadar devam edeceğini düşündü. Graul ve pek çok iri ork esas güruhtan ayrılarak, toprağa birşeyler çizip, muhtemelen savaş planlarını ortaya koyuyorlardı. Drizzt, onların bu hararetli tartışmalarını yakından dinleyebilmeyi ümit ediyordu ve şafağın herşeyi belirginleştiren aydınlığı hızla yaklaşırken ağaçta kalmaya niyeti yoktu.</p>

      <p class="calibre2">Uykusunun etkisiyle derin derin nefes alan, ağacın diğer yanındaki ork gözcüsünü düşündü. Orklar Montolio'nun evine saldırmak niyetindeydiler, Drizzt bundan emindi; peki şimdi ilk saldırıyı kendisi yapmamalı mıydı?</p>

      <p class="calibre2">Vicdanı, Drizzt'e karşı geldi. Orku rahat köşesinde horlamaya bırakarak akçaağaçtan aşağı indi ve kamptan uzaklaştı.</p>

      <p class="calibre2">Omuzunda Hooter ile, Montolio ip köprülerden birinin üzerine oturmuş Drizzt'in dönmesini bekliyordu. "Bizim için geliyorlar," diye açıkladı korucu, en sonunda drow geldiğinde. "Graul, gırtlağına kadar bir işle meşgul, muhtemelen Rogee Uçurumunda ufak bir olayla ilgili." Montolio, Drizzt'le tanıştığı, batıdaki yüksek uçurumu işaret ediyordu.</p>

      <p class="calibre2">"Böyle zamanlar için sığınacak bir yerin var mı?" diye sordu Drizzt. "Düşünüyorum ki yüz kadar güçlü kuvvetli müttefikle, orklar bu gece gelecek."</p>

      <p class="calibre2">"Sığınmak mı?" diye bağırdı Montolio. Yakınlardaki bir ipe tutunarak yanına sallanarak gelirken, Hooter tuniğine tutunup onunla yol almıştı. "Orklardan kaçmak mı? Orklara özellikle bir düşmanlık beslediğimi söylememiş miydim? Tüm dünyada hiçbir şey, bir kılıcın orklardan birinin karnını yırtarak kesmesinden daha tatlı olamaz!"</p>

      <p class="calibre2">"Sana sayılırdan bahsetmenin bir anlamı olur mu?" dedi Drizzt, endişesine karşın gülümseyerek.</p>

      <p class="calibre2">"Graul'a hatırlatmalısın!" diye güldü Montolio. "Biz sayıca bu denli üstünken buraya gelmek istemekle ya aklını kaçırmış ya da çok büyük bir cesaret kazanmış!"</p>

      <p class="calibre2">Bu denli abartılı türden bir yoruma karşılık Drizzt'in tek yanıtı bir kahkaha patlatmaktı.</p>

      <p class="calibre2">"Ama tabi," diye devam etti Montolio, hiç yavaşlamadan. "Graul'un savaş için buraya gelmeyeceğine dair bir kova dolusu yeni yakalanmış alabalık ve üç aygıra iddiaya girerim. Ağaçların orada duracak ve şişman ellerini ovuşturarak izleyecek, ve biz onun gücünü yardığımızda ilk kaçan o olacak! Gerçek bir dövüşe katılma cesareti hiç olmadı, en azından kral olduğundan beri. Tahmin ederim ki çok rahat, ve kaybedecek çok şeyi var. Neyse, kopardığı yaygaranın bir kısmını söküp alacağız!"</p>

      <p class="calibre2">Drizzt, bir kez daha cevaplayacak kelime bulamamıştı, ama zaten bu saçmalığa gülmektende kendini alıkoyamıyordu. Gene de Drizzt, Montolio'nun söylediklerinin cesaret verici ve rahatlatıcı etkilerini gözardı edemezdi.</p>

      <p class="calibre2">"Git ve biraz dinlen," dedi Montolio, sakallı çenesini kaşıyarak, ardından arkasını dönüp, çevresini tekrar gözden geçirmeye başladı. "Ben hazırlıklara başlayacağım -ve söz veriyorum çok şaşıracaksın,- seni birkaç saat sonra kaldırırım."</p>

      <p class="calibre2">Drow, karanlık odasında, battaniyesinin içine gömülürken duyduğu son mırıltılar bütün bakış açısını tekrar gözden geçirmesini gerektirdi. "Evet, Hooter, bu anı uzun zamandır bekliyordum," diyordu Montolio ve Drizzt, bunun tek kelimesine dahi şüphe duymadı.</p>

      <p class="calibre2">Kellindil ve elf akrabaları için huzurlu bir ilkbahar olmuştu. Onlar bölgeyi boydan boya katedip, buldukları yerde, ağaçlarda ve mağaralarda konaklayan göçebe bir gruptu. Açık dünyaya, yıldızarın altında ettikleri dansa, dağdan akan nehire uyumlu söyledikleri şarkılara, dağ yamaçlarındaki sık ağaçlarda geyik ve yaban domuzu avlamaya sevgi duyuyorlardı.</p>

      <p class="calibre2">Bir gece elflerde biri kampa geldiğinde, Kellindil, bu umarsız grupta çok az rastlanan, kuzeninin yüzünde oluşan endişeli ifadeyi tanıdı.</p>

      <p class="calibre2">Herkes etrafına toplandı.</p>

      <p class="calibre2">"Orklar harekete geçiyor," diye açıkladı elf.</p>

      <p class="calibre2">"Graul bir kervan mı buldu?" diye sordu Kellindil.</p>

      <p class="calibre2">Kuzeni başını salladı, yüzünde şaşkın bir ifade vardı. "Tüccarlar için daha henüz erken," diye yanıtladı. "Graul'un aklında başka bir kurban var."</p>

      <p class="calibre2">"Koruluk," dedi eiflerin bir çoğu birlikte. Ardından tüm grup, drowdan dolayı Kellindil'i sorumlu kabul ederek ona döndü.</p>

      <p class="calibre2">"Drowun, Graul'la aynı safta olduğuna inanmıyorum," diye yanıtladı Kellindü, dile getirilemeyen soruyu. "Gözcüleri sayesinde Montolio, bilirdi. Eğer drow, korucunun dostuysa, bizim düşmanımız değildir."</p>

      <p class="calibre2">"Koruluk buradan millerce uzakta," dedi bir diğeri. "Eğer ork kralının hareketlerine bakmak ve yaşlı korucuya yardım için zamanında varmak istiyorsak, o halde hemen yola koyulmalıyız."</p>

      <p class="calibre2">Herhangi bir karşı koyma olmadan, göçebe elfler gereken eşyaları, büyük bir çoğunlukla uzun yaylarını ve yedek oklarını topladılar. Yalnızca birkaç dakika sonra, yola çıkmışlar, hafif rüzgardan fazla ses çıkarmadan, ağaçların arasındaki dağ patikaları boyunca koşuyorlardı.</p>

      <p class="calibre2">Drizzt, akşamüstü erkenden göz alıcı bir görüntüyle uyandı. Gün gri bulutlarla kararmış ama drow odasından çıkıp gerinirken hâlâ aydınlık görünüyordu. Yukarıya baktığında korucuyu yüksek bir çam ağacının yüksek dallarında eşinirken buldu. Drizzt'in merakı, Montolio'nun vahşi bir kurt gibi uluyup, bir kartalın kanadını açışı gibi kollarını iki yana açıp, ağaçtan atladığında korkuya dönüştü.</p>

      <p class="calibre2">Montolio, bir ucu çamın ince gövdesine bağlı bir halat takıyordu. Aşağı indikçe, hızı ağacı büktü ve korucu yavaşça aşağı indiğinde, çam ağacını neredeyse ikiye katlamıştı. Yere iner inmez, ayağa kalktı ve kement haline getirdiği halatı köklere taktı.</p>

      <p class="calibre2">Sahne, Drizzt için belirgin hale gelmeye başladığında, pek çok çam ağacının, hepsi batıyı işaret edecek şekilde ve birbirlerine halatlarla bağlı olarak eğildiğini gördü. Montolio'ya doğru dikkatli adımlarla ilerlerken, Drizzt bir ağın, pekçok tuzak telinin ve özellikle de bir düzine ya da daha fazla bıçağa bağlı acımasız görünen bir grup halatın yanından geçti. Tuzak tetiklenip ağaçlar yukarı yaylandığında, aynı şekilde halatın yanında duran yaratıklara, tehlikeler saçarak fırlayacaktı.</p>

      <p class="calibre2">"Drizzt?" diye sordu Montolio, yumuşak ayak seslerini duyarak.</p>

      <p class="calibre2">"Şimdi adımlarına dikkat et. Her ne kadar bunun eğlenceli olduğunu kabul etsem de, tüm bu ağaçları yeniden bükmek zorunda kalmak istemem."</p>

      <p class="calibre2">"Hazırlığını gayet iyi yapmışsın," dedi Drizzt, korucunun yanına geldiğinde.</p>

      <p class="calibre2">"Bu günü uzun zamandır bekliyordum," diye yanıtladı Montolio. "Bu savaşı aklımda yüzlerce kez canlandırdım ve gideceği yönü biliyorum." Yere çömeldi ve çam ağacı korusunu temsil edecek şekilde, uzunlamasına bir oval çizdi. "Sana göstereyim," diye açıkladı ve korunun etrafındaki araziyi öyle bir kesinlik ve ayrıntıyla çizdi ki, Drizzt başını sallayıp, korucunun gerçekten kör olup olmadığına bakmak için bir daha baktı.</p>

      <p class="calibre2">Koru, kuzeyden güneye dörtyüzellibeşyüz metre uzunluğunda ve genişlik olarak en az onun yarısı kadar düzinelerce ağaçtan oluşuyordu. Yer, hafif ama gözle görülür bir biçimde yükseliyordu, koruluğun kuzey ucu, güney ucundan yarım ağaç boyu kadar alçaktı. Kuzeye ilerledikçe toprak parçalanarak kayalık hale geliyor, düzensizce dağılmış çalılıklar ve ani alçalmalarla kaplı olarak, meyilli patikalarla kaplanıyordu.</p>

      <p class="calibre2">"Ama kuvvet, batıdan gelecek," diye açıkladı Montolio, kayalık duvarı ve ufak bir çayırlıktan, pek çok kayalık dikitle yamaçlar arasında kalan, sık ağaç gövdelerini işaret ederek. "Burası, onların birlikte gelebileceği tek yön."</p>

      <p class="calibre2">Drizzt, etrafındaki araziyi hızla gözden geçirdi ve karşı çıkmadı. Doğudaki korulukta yer sert ve düzensizdi. Bu yönden hücum eden bir ordu, neredeyse boy sırasına geçip, uzun çimenler arasından, iki yüksek kayanın arasından ilerleyebilir, ve Montolio'nun yayı için iyi bir hedef oluştururdu. Koruluğun arkasında, güneyde, ork mızrak fırlatıcıları için mükemmel bir şekilde çıkış dikleşiyordu ama en yakındaki bayırın yanında duvarları çıkışa izin vermeyen derin bir uçurum vardı.</p>

      <p class="calibre2">"Güneyden bir tehditle karşılaşmayacağız," diye araya girdi Montolio, Drizzt'in düşüncelerini okumuşçasına. "Ve eğer kuzeyden gelirlerse, bize ulaşmak için yokuş yukarı ilerlemek zorunda kalırlar. Graul'un bunu yapmayacağını biliyorum. Şartlar onun bu kadar yanındayken, bizi darmadağın etmek için dimdik batıdan saldıracaktır."</p>

      <p class="calibre2">"Ağaçların baktığı yön," diye karşılık verdi Drizzt hayranlıkla, "Ve ağ ile bıçaklara bağlanmış ipin de."</p>

      <p class="calibre2">"Zekice," diye tebrik etti Montolio kendini. "Ama unutma ki bunu hazırlamak için beş yılım vardı. Şimdi benimle gel. Ağaçlar yalnızca bir başlangıç. Ben ağaç tuzakları bitirirken sana vereceğim bazı görevler var."</p>

      <p class="calibre2">Montolio, Drizzt'i gene bir örtü ile kaplanmış başka bir indeki sırları göstermek için peşinden sürükledi, içeride hayvan çene kemiklerini andıran, birbirlerine zincirlerle bağlı garip metal nesneler vardı.</p>

      <p class="calibre2">"Tuzaklar," diye açıkladı Montolio. "Post avcıları bunları dağlara kurarlar.</p>

      <p class="calibre2">Korkunç şeylerdir. Onları bulurum -özellikle Hooter onları bulmak konusunda çok beceriklidir- ve götürürüm. Keşke bir hafta sonra geri geldiklerinde, avcıların merakla kafalarını kaşıdıklarını görebilecek gözlerim olsaydı!"</p>

      <p class="calibre2">"Bu Roddy McGristle'a aitti," diye devam etti Montolio, tuzaklardan en yakınındakini aşağı indirerek. Korucu bunu yere koydu, ayaklarını dikkatli bir şekilde dişleri iki yana açmak için kullandı. "Bu bir orku yavaşlatır," dedi Montolio, yakınlardaki bir sopayı alıp, tetiğe değene kadar içinde gezdirdi.</p>

      <p class="calibre2">Tuzağın metal dişleri, gücüyle sopayı kırıp, diğer yarısını Montolio'nün elinden uçurtarak hızla kapandı. "Yirmiden fazlasını topladım bunların," dedi Montolio kederle, demir dişlerin kötülük dolu sesleriyle ürpererek. "Bunları -bu kötülük araçlarını- kullanacağımı hiç düşünmemiştim, ama Graul ve klanına karşı bu tuzaklar, verdikleri hasarın bir miktarını ödetebilirler."</p>

      <p class="calibre2">Drizzt'in daha fazla talimata ihtiyacı yoktu. Tuzakları batıdaki çayıra taşıdı, onları kurdu ve gizledikten sonra zincirlerini birkaç adım öteye kazıkla çaktı. Birkaç tanesini de kayalık duvarın içine kurdu, ilk gelen orklara verdiği acının arkadan gelenleri de yavaşlatacağını düşünüyordu.</p>

      <p class="calibre2">Bu zaman sürecinde Montolio, ağaçlarla işini bitirmiş, bir düzineden fazlasını eğip bağlamıştı. Korucu şimdi kuzeyden güneye uzanan ipten bir köprünün üzerinde, batıya bakan kenarına bir dizi mekanik yay diziyordu. Kurulup yüklendikten sonra, Montolio ya da Drizzt, yalnızca bu çizgi boyunca ilerleyerek, yürürken atış yapabilirdi.</p>

      <p class="calibre2">Drizzt, oraya gidip yardım etmeyi düşünüyordu ama önce aklında başka bir oyun vardı. Silah deposuna gitti ve daha evvelden gördüğü uzun ve ağır mızrağı aldı. Durmayı düşündüğü yerin yakınında dayanıklı bir ağaç kökü buldu ve onun arkasında bir çukur kazdı. Metal saplı bu silahı köklerinin altından, sap kısmının yalnızca bir ayaklık bölümü dışarıda kalacak şekilde geçirip, geri kalan bölümünü otlar ve yapraklarla örttü.</p>

      <p class="calibre2">Korucu onu geri çağırdığında, işini daha yeni bitirmişti.</p>

      <p class="calibre2">"İşte bu en iyisi," dedi Montolio, yüzünde sinsi bir gülümseme ile. Drizzt'i kesilmiş, içi boşaltılmış, yanmış ve herhangi bir çatlağı kapatacak şekilde sıvanmış bir kütüğün yanına götürdü. "Nehir yükselip yavaş aktığında kullanılabilecek iyi bir tekne," diye açıkladı Montolio "Ve Adbar brendisini korumak için de ideal," diye ekledi gene gülümseyerek.</p>

      <p class="calibre2">Anlam veremeyen Drizzt, ona kuşkulu gözlerle baktı. Montolio Graul'un bir Sundabar kervanına saldırı planına karşı uyardığı için verilen bu hediyeyi, bir haftadan uzun bir süre önce göstermişti, ama kara elf bu içkiyi içi boşaltılmış kütüğe dökmenin arkasında bir anlam bulamıyordu.</p>

      <p class="calibre2">"Adbar brendisi güçlüdür," diye açıkladı Montolio. "En iyi yağ kadar olmasa da, herşeyden daha iyi yanar."</p>

      <p class="calibre2">Drizzt, şimdi anlamıştı. Beraber, o ve Montolio, kütüğü taşıyıp doğudaki tek geçide yerleştirdiler. İçine bir miktar brendi doldurup üstünü yapraklar ve otlarla örttüler.</p>

      <p class="calibre2">İp köprüye tekrar vardıklarında, Drizzt, Montolio'nun buradaki hazırlıkları çoktan tamamlamış olduğunu gördü. Tek bir mekanik yay doğuya bakıyordu, hazırlanmış olan okun ucu, yağ içirilmiş bir kumaş parçası ile sarılıydı ve yakınında çakmak taşı ve çelik duruyordu.</p>

      <p class="calibre2">"Bunu sen ayarlamalısın," diye açıkladı Montolio. "Hooter olmadan emin olamam, hatta kuşla birlikteyken bile, bazen atış yüksekliğim yeterli olamayabiliyor."</p>

      <p class="calibre2">Gün ışığı artık neredeyse kaybolmuştu, ve Drizzt'in keskin gece görüşü vakit geçmeden bu kesilmiş kütüğün yerini belirledi. Montolio, köprünün yanındaki dayanakları aklında sadece bu amaçla gayet iyi hazırlamıştı ve sadece bir iki ufak ayarlamayla, Drizzt silahı tam hedefi üzerine kilitledi.</p>

      <p class="calibre2">Tüm büyük savunma aletleri yerindeydi, ve Drizzt ile Montolio stratejilerini sona erdirmekle uğraştılar. Sürekli olarak Hooter veya bir başka baykuş, haberlerle geliyordu. Bir tanesi beklenen haberle gelmişti; Kral Graul ve grubu harekete geçmişlerdi.</p>

      <p class="calibre2">"Şimdi Guenhwyvar'ı çağırabilirsin," dedi Montolio. "Bu akşam gelecekler." "Aptalca," dedi Drizzt. "Gece bizim yanımızda. Sen zaten körsün ve gün ışığına ihtiyacın yok, ve ben ise kesinlikle karanlığı tercih ederim."</p>

      <p class="calibre2">"Ana grup batıdan gelecek," dedi Montolio Drizzt'e, biraz böbürlenerek. "Olacağını söylediğim gibi. Yanlarında bir devle, bir grup ork! Hooter ilkinden ayrılan bir başka grubu gözlüyor."</p>

      <p class="calibre2">Devin bahsinin geçmesi, Drizzt'i ürpertti, ama bununla savaşmak için her türlü nedeni ve hazırlanmış bir planı vardı. "Bu devi üzerime çekmek istiyorum," dedi.</p>

      <p class="calibre2">Montolio merakla ona döndü. "Savaşın nasıl geliştiğine bakalım," diye teklifte bulundu korucu. "Sadece tek bir dev var...ya sen, a ben."</p>

      <p class="calibre2">"Devi üzerime çekmek istiyorum," dedi Drizzt yeniden daha kararlı bir şekilde. Montolio, drowun sıkı çenesini ya da Drizzt'in lavanta rengi gözlerindeki alevi göremiyordu ama, Drizzt'in sesindeki kararlılığı yadsıyamazdı.</p>

      <p class="calibre2">"Mangura bok ıvoklok," dedi ve bu garip cümlenin drowu şaşırttığını bilerek gülümsedi.</p>

      <p class="calibre2">"Mangura bok ıvoklok," dedi Montolio yenden. "Aptal, taş kafa," diye çevirdi kelimesi kelimesine." Kaya devleri bu laftan nefret ederler -her defasında- onları hücuma geçirir!"</p>

      <p class="calibre2">"Mangura bok luoklok," diye mırıldandı Drizzt sessizce. Bunu hatırlamak zorundaydı.</p>

      <p class="calibre2"></p>

      <p class="calibre2"><span class="none7">Komşu Savaşı</span></p>

      <p class="calibre2">Drizzt, Montolio'nün, yeni haberlerle gelen Hooter'ın ayrılmasından sonra daha endişeli olduğunu gördü.</p>

      <p class="calibre2">"Graul'un kuvvetlerinin ayrılması mı?" diye sordu. Montolio başıyla onayladı, yüzünde kederli bir ifade vardı. "Worg süren orklar -sadece bir avuç- batıyı çevreliyorlar."</p>

      <p class="calibre2">Drizzt, kaya duvarın ötesine, brendi varilinin durduğu yere baktı. "Onları durdurabiliriz," dedi.</p>

      <p class="calibre2">Gene de, korucunun takındığı ifade felaketi haber veriyordu. "Bir başka worg grubu -yirmi kadarı- güneyden geliyor." Montolio devam ederken, Drizzt, korucunun endişesini kaçırmamıştı. "Onlara Caroak liderlik ediyor. Onun, Graul'un yanında olabileceğini hiç düşünmemiştim."</p>

      <p class="calibre2">"Bir dev mi?" diye sordu Drizzt.</p>

      <p class="calibre2">"Hayır, bir kış kurdu," diye yanıtladı Montolio. Bu sözlerle birlikte, Guenhwyvar kulaklarını yatırdı ve kızgınlıkla hırladı.</p>

      <p class="calibre2">"Panter biliyor," dedi Montolio, Drizzt şaşkınlıkla bakarken. "Bir kış kurdu doğanın sapkınlığıdır, doğanın düzenini izleyen yaratıklar için bir hastalık; ve bu yüzden de Guenhwyvar'ın düşmanı." Kara panter bir kez daha hırladı.</p>

      <p class="calibre2">"Büyük bir yaratıktır," diye devam etti Montolio, "ve bir kurda göre çok zeki. Caroak ile daha önce dövüştüm. Tek başına o bile, bize zor bir vakit yaşatabilir! Çevresinde worglar varken, ve biz orklarla dövüşmekle meşgulken, bir yolunu bulabilir."</p>

      <p class="calibre2">Guenhwyvar üçüncü kere hırladı ve yeri büyük pençeleriyle adeta söktü.</p>

      <p class="calibre2">"Guenhwyvar, Caroak'la ilgilenecek," dedi Drizzt. Montolio panterin yanına geldi ve Guenhwyvar'ın bakışı, kendi göremeyen ifadesiyle karşılaşacak şekilde onu kulaklarından tuttu. "Kurdun nefesine dikkat et," dedi korucu. "Kaslarım, kemiklerine yapıştırabilecek dondurucu bir konidir. Bununla bir devin yıkıldığına şahit oldum!" Montolio, Drizzt'e döndüğünde, drowun yüzünde endişe dolu bir ifade olduğunu biliyordu.</p>

      <p class="calibre2">"Biz, Graul ve grubunu savana kadar Ğuenhwyvar onları uzak tutmak zorunda," dedi korucu, "daha sonra Caroak için düzenlemeler yapabiliriz." Elini panterin kulaklarından çekti ve Guenhwyvar'ın boynundaki yelesini sertçe sıvazladı.</p>

      <p class="calibre2">Guenhwyvar dördüncü kez hırladı ve felaketin ortasına, nişanlanmış kara bir ok gibi, korunun içine fırladı.</p>

      <p class="calibre2">Graul'un ana saldırı kuvveti, beklendiği gibi çığlıklar atıp, bağırarak ve yolları üzerindeki çalıları ezerek batıdan geldi. Sık ağaç gövdelerinin arasından, iki grup halinde yaklaştılar.</p>

      <p class="calibre2">"Güneydeki grup üzerine nişan al!" diye seslendi Montolio, mekanik yaylarla döşeli ip köprüde konuşlanmış Drizzt'e. "Diğerinde dostlarımız var!"</p>

      <p class="calibre2">Sanki bunu doğrularcasına, savaş naralarından daha çok korku dolu bir çığlık olan ork sesleri ile, kuzeydeki koru patladı. Çığlıkları, genizden gelen hırlamalar takip etti. Drizzt, Ayı Bluster'ın, Montolio'nun çağrısına cevap verdiğini biliyordu, ve korudan gelen seslere bakılırsa, dostlarım da getirmişti.</p>

      <p class="calibre2">Drizzt, iyi talihlerini sorgulayacak değildi. En yakındaki mekanik yayın arkasında yerini aldı ve ilk ork grubu güneydeki koruluğun içinden çıkarken oku fırlattı. Drow, çizgi boyunca, seri atışları başarıyla yaparak ilerledi. Aşağılarda, Montolio, duvarın üzerinden birkaç ok aşırtıyordu.</p>

      <p class="calibre2">Birden ortalığı kaplayan orklardan, Drizzt, atışlarının kaçının isabetli olduğunu söyleyemiyordu, ama vızıldayan oklar ork hücumunu yavaşlatmış ve sıralarını dağıtmıştı. Pek çok ork, karın üzerine düşmüş, bir kaçı dönerek ağaçlara yönelmişti. Fakat, grubun büyük bölümü ve onlara katılmak üzere korudan dışarı koşturanlar ilerliyordu.</p>

      <p class="calibre2">Montolio son bir atış yaptı, sonra üç yanından ağaç ve tahtalarla korunan eğilmiş ağaç tuzaklarının merkezinin arkasına yöneldi. Bir elinde yayı, kılıcını kontrol etti ve daha sonra diğer yanındaki bir halatı çekmek için uzandı.</p>

      <p class="calibre2">Drizzt, beşaltı metre kadar aşağısında yanda, korucunun mevzilendiğini gördü, ve bunun onun son şansı olduğunu anladı. Montolio'nün kafasının üzerinde duran bir nesneyi gördü ve onun üzerine bir büyüyü serbest bıraktı.</p>

      <p class="calibre2">Mekanik yayların okları, hücum eden orkların bulunduğu alanda pek karmaşa yaratmamıştı, ama tuzakların daha etkili olduğu görüldü. Önce biri, sonra bir diğeri yakalanırken, çığlıkları hücumun sesini bastırıyordu. Diğer orklar, arkadaşlarının acılarını ve içinde bulunduğu tehlikeyi gördüklerinde, gözle görülür bir biçimde yavaşladılar ya da tamamen durdular.</p>

      <p class="calibre2">Alanda karışıklık büyürken, Drizzt durakladı ve son vuruşunu dikkatle gözden geçirdi. İyi bir şekilde giyinmiş, iri bir orkun kuzey koruluğundaki yakın dalların olduğu yerde izlemekte olduğunu farketti. Drizzt bunun Graul olduğunu biliyordu ama dikkati anında ork kralının yanında duran kişide yoğunlaştı. "Lanet," diye homurdandı drow, McGristle'ı tanıyarak. İkilem içinde, mekanik yayını iki düşmanı arasında hareket ettiriyordu. Kendi çilesine bir son vermek için Roddy'ye atmak istiyordu. Ama Roddy bir ork değildi, ve Drizzt, bir insanı öldürme düşüncesinin kendini rahatsız ettiğini fark etti.</p>

      <p class="calibre2">"Graul, daha önemli bir hedef," dedi drow kendi kendine, herhangi bir nedenden çok kendi içindeki çileyi dağıtmak için. Daha başka bir zıt düşünce bulmadan, hızla nişan aldı ve oku fırlattı. Ok uzun ve uzak bir mesafe boyunca ıslık çaldı ve Graul'un kafasının biraz üstüne, bir ağaç gövdesine saplandı. Roddy hemen ork kralını tuttu ve onu gölgelerin içine çekti. Onların yerine, elinde bir kayayla, gürleyen bir kaya devi geldi.</p>

      <p class="calibre2">Kaya, Drizzt'in arkasındaki ağaçlan, dalları ve köprüyü sallayarak, yaladı geçti. Vakit geçmeden bir kaya daha geldi ve dayanaklardan birine çarparak, köprünün ön yarısını yıktı.</p>

      <p class="calibre2">Drizzt bunun gelişini görmüş fakat bu denli uzak mesafeden yapılan korkutucu derecede isabetli atış onu şaşırtıp, korkutmuştu. Köprünün ön yarısı yıkılırken, Drizzt zıpladı ve birbirine karışmış dallara tutundu. Sonunda uygun bir duruma geldiğinde yeni bir sorunla karşı karşıyaydı. Doğudan ellerinde meşalelerle Worg ve binicileri orklar geliyordu.</p>

      <p class="calibre2">Drizzt önce kütük tuzağına ardından mekanik yayına baktı. O ve onu tutan kule, kayanın vuruşundan kurtulmuştu ama drow, yıkılmakta olan köprüden, ona varabileceğini sanmıyordu.</p>

      <p class="calibre2">Artık Drizzt'in arkasında olan, ana kuvvetin liderleri, kaya duvarına yaklaşmıştı. Şansa, öne doğru atılan ilk ork, korkutucu çelik dişli tuzaklardan birinin içine düşmüştü, ve onun yandaşları onu izlerken o kadar da hızlı değillerdi.</p>

      <p class="calibre2">Guenhwyvar, kuzeye doğru inişi işaret eden pek çok kırılmış kayanın arasından ve etrafından sıçrayarak ilerliyordu. Panter, geride korudan gelen savaşın ilk çığlıklarını duymuştu, ama daha dikkatle, yaklaşan kurt sürüsünün ulumalarını dinliyordu. Panter alçaktaki bir kenara sıçradı ve bekledi.</p>

      <p class="calibre2">Hücumu, büyük gümüş renkli köpeğimsi yaratık Caroak idare ediyordu. Dikkati ilerdeki koruda yoğunlaşmış olduğu sırada, Guenhwyvar, üzerine atlayıp, tırmalayıp, pençelediğinde kış kurdu tamamen şaşırmıştı.</p>

      <p class="calibre2">Hücum altında, ortalıkta tutam tutam gümüş renkli tüyler uçuşuyordu. Kesik havlamalarla, Caroak, yana yuvarlanmak üzere daldı. Guenhwyvar, kurdu, bir oduncunun havuzda kütüğü ayaklarıyla sürmesi gibi sürdü, her adımında parçalıyor ve tekmeliyordu. Ama Caroak, yüzlerce savaşın tecrübesiyle olgunlaşmış yaşlı bir kurttu. Yaratık sırt üste dönerken, pantere doğru buz gibi bir nefes patladı.</p>

      <p class="calibre2">Guenhwyvar hem soğuktan hem de worg saldırısından kaçmak için yana doğru savruldu. Fakat, soğuk panterin yüzünün yanına doğru değerek, Guenhwyvar'ın çenesini dondurmuştu. Artık takip başlamıştı, Guenhwyvar zıplayıp tökezleyerek kurt sürüsünün etrafında ilerliyor, Worglar ve kızgın Caroak ise panterin hızına yetişmeye çalışıyorlardı.</p>

      <p class="calibre2">Drizzt ve Montolio'nun vakti daralıyordu. Herşeyin ötesinde, drow arkalarını korumaları gerektiğini biliyordu. Eş zamanlı hareketlerle, Drizzt çizmelerini tekmeledi, bir eline çakmaktaşını alıp, bir parça çeliği ise dudaklarının arasına sıkıştırarak, tek olarak duran mekanik yayın bulunduğu yere kendisini ulaştıracak olan dala sıçradı.</p>

      <p class="calibre2">Kısa bir süre sonra oraya ulaşmıştı. Bir eliyle tutunarak çakmaktaşma hızla vurdu. Kıvılcımlar, hedefe yakın bir yere düşmüştü. Drizzt defalarca vurdu, vurdu, ve sonunda yakabilecek kadar isabetli bir şekilde kıvılcım yüklenmiş okun ucuna sarılı yağ emdirilmis kumaş parçasına düştü.</p>

      <p class="calibre2">O sırada drow fazla şanslı sayılmazdı. Hareket ediyor, vücudunu büküyor ama gene de tetiğe yakın bir yerde duramıyordu.</p>

      <p class="calibre2">Montolio tabi ki göremiyor fakat genel durumun ne olduğunu biliyordu. Worglarm ortadaki koruluğa yaklaşmakta olduğunu ve öndekilerin duvarı aşmış olduğunu duyuyordu. Bükülmüş ağaçların oluşturduğu kümenin arasından bir ok gönderdi ve yüksek sesle üç kez huladı.</p>

      <p class="calibre2">Buna yanıt olarak, bir grup baykuş çamların üzerinden, kayaduvar boyunca dizilen orkların üzerine inişe geçtiler. Tıpkı tuzaklar gibi, kuşlar yalnızca ufak bir hasar verebilirdi, ama karışıklık savunuculara biraz daha vakit kazandırmıştı.</p>

      <p class="calibre2">O ana kadar, korunun savunucuları için tek avantaj, Bluster ve onun en yakın iri ayı dostlarının on iki orku yere serip, yirmi kadarını körlemesine kaçırdıkları, en kuzeydeki ağaçlıktan gelmişti.</p>

      <p class="calibre2">Bir ayıdan kaçan orklardan biri, ağaçların birinin etrafından dönüp neredeyse Bluster'a çarptı. Ork mızrağın ucunu öne doğru tutma zekasını göstermişti, ama yaratığın bu düzgün olmayan silahı, Bluster'ın kalın derisine sokacak gücü yoktu.</p>

      <p class="calibre2">Bluster buna, orkun kafasını ağaçların arasından uçuran sert bir pençe darbesiyle cevap verdi.</p>

      <p class="calibre2">Başka bir ayı, büyük kollarını önünde kovuşturmuş hızla koşarak gelmişti. Ayının ezici sarmalayışında bir orku tuttuğunu gösteren tek şey, sarmalayan kürkünün altında uzanan ve çılgınca tekmeleyen orkun ayaklarıydı.</p>

      <p class="calibre2">Bluster bir orktan daha küçük ve hızlı başka bir düşmanı farketmişti. Ayı kükreyip hücum etti ama ufak tefek olan bu yaratık, o daha yaklaşmadan ortadan kaybolmuştu.</p>

      <p class="calibre2">Tephanis'in savaşa katılmaya niyeti yoktu. Bu en kuzeydeki gruba sadece Graul'un görüşünden uzak olmak için katılmıştı ve orada kalıp dövüşün bitmesini beklemeyi planlıyordu. Ağaçlar artık güvenli görünmüyordu, bu yüzden güneydeki koruluğa ulaşmak için cin fırladı.</p>

      <p class="calibre2">Diğer ağaçlara giderken, cinin planlan birkez daha bozulmuştu. İnanılmaz hız neredeyse demir çeneler kapanmadan, onun tuzağın içinden geçmesini sağlayacaktı, ama korkunç dişler ayağını ucundan yakalamıştı. Ardından gelen acı nefesini kesmiş, yüzükoyun çimene devirerek bayıltmıştı.</p>

      <p class="calibre2">Drizzt, okun ucundaki ateşin yerini oldukça belli edeceğini biliyordu, bu yüzden dev tarafından atılmış bir başka kaya yıldırım gibi çarptığında şaşırmamıştı. Kaya Drizzt'in tutunduğu dala çarpmış, ardı ardına gelen çatırtılarla, dal yere düşmüştü.</p>

      <p class="calibre2">Düştüğü anda, Drizzt bacaklarıyla mekanik yayı bir kanca gibi tuttu ve silah çok fazla yana eğilmeden hızla tetiğe bastı. Ardından inatla pozisyonunu koruyarak izledi.</p>

      <p class="calibre2">Alevler çıkaran ok, dağdaki kayalık duvarın ardındaki karanlığa düştü. Aşağıda kayarak, uzun otlara kıvılcımlar saçarak brendi dolu fıçının dış yanına saplandı.</p>

      <p class="calibre2">Worg ve binicilerinin ilk yarısı tuzağı aşmıştı fakat alevler içi oyulmuş kütüğün içini yalamaya başladığında oradan geçen geri kalan üçü o kadar da şanslı değildi. Sürücüler yanından geçerken brendi ve yanan çıra gürültüyle tuzağı hayata geçirmişti. Worglar ve orklar uzun çimenler arasında, oluşmaya başlayan diğer alevleri söndürmek için eşinmeye başlamışlardı.</p>

      <p class="calibre2">Daha önceden geçmiş olanlar aniden beliren yangın karşısında hızla arkalarını dönmüşlerdi. Ork binicilerinden biri sertçe Worgun üzerinden savrularak, meşalesinin üzerine düşmüş, diğer ikisi güçlükle oturdukları yerde kalabilmişti. Tüm bunların ötesinde, Worglar ateşten nefret ederdi ve üç arkadaşlarının etrafta, tüylü ateş topları olarak dolanması, bu savaşın sonucu hakkındaki düşüncelerini aydınlatmıyordu.</p>

      <p class="calibre2">Guenhwyvar, tek bir akçaağacın ortalığı kapladığı ufak düzgün bir alana gelmişti. Panterin ileri atılışını görenler, gözlerini inanmaz bir şekilde kırpabilirlerdi, Guenhwyvar öyle hızla yukarı tırmanmıştı ki, dikine yükselen ağaç gövdesinin aslında yana yatmış bir ağaç kütüğü olduğu düşünülebilirdi.</p>

      <p class="calibre2">Ardından kedinin ağacın tepesinde olduğundan emin fakat karanlık dalların arasından Guenhwyvar'in karanlık şeklini seçemeyen Worg sürüsü koklayarak ve etrafında dolanarak gelmişlerdi.</p>

      <p class="calibre2">Fakat gene kış kurdunun sırtına sertçe atlayıp bu kez dişlerini Caroak'ın kulaklarına geçirmeyi ihmal etmeyen panter, kendini fazla vakit geçirmeden göstermişti.</p>

      <p class="calibre2">Guenhwyvar'ın pençeleri işini görürken, kış kurdu eşiniyor ve acı dolu kısık inlemeler çıkarıyordu. Caroak etrafında dönmeyi başarmış, Guenhwyvar bir evvelki dondurucu patlamada duyduğuna benzer keskin bir nefes sesi duymuştu.</p>

      <p class="calibre2">Guenhwyvar'ın iri boyun kasları, Caroak'ın çenesini yana doğru açmaya zorlayarak gerildi. Buna rağmen bu kötü nefes, hücum etmekte olan üç Worgun suratına çarpmıştı.</p>

      <p class="calibre2">Guenhwyvar'in kasları gevşeyip aniden yeniden kasıldı ve panter Caroak'ın boynunun kırıldığını duydu. Kış kurdu dümdüz yere devrildiğinde, Guenhwyvar hâlâ üstündeydi.</p>

      <p class="calibre2">Guenhwyvar'ın yakınında, Caroak'ın buzdan nefesini isabet alan üç Worg, bir tehdit oluşturmuyordu. Biri yanına uzanmış, donmuş ciğerlerinden asla geçmeyecek nefesini almaya çalışıyor, diğeri tamamen körleşmiş etrafında dönüyor, sonuncusu ise tamamen hareketsiz, bir nedenle komutlarına yanıt vermeyecek ön ayaklarına bakıyordu.</p>

      <p class="calibre2">Fakat sürünün geri kalan yirmi kadarı, planlı bir şekilde gelerek panteri ölümcül bir çembere almıştı. Guenhwyvar, kaçacak bir yer arıyor ama Worglar bir açıklık bırakmadan, acele etmeden yaklaşıyorlardı.</p>

      <p class="calibre2">Uyum içinde, omuz omuza çalışarak, çemberi daraltıyorlardı.</p>

      <p class="calibre2">Önde yürüyen orklar, yumak haline gelmiş eğik ağaçların arasında yürüyerek arasından geçebilecekleri bir geçit arıyorlardı. Bazıları ilerleme göstermeye başlamıştı ama tuzağın tümü birbirine bağlıydı ve bir düzine tuzaktan herhangi biri tüm çamların yukarı yaylanmasını sağlayabilirdi.</p>

      <p class="calibre2">Ardından, biri zor yoldan Montolio'nun ağını buldu. Bir halata takıldı, ağın üzerine yüzüstü düştü, ardından başka bir arkadaşı yana takılarak iyice havalandı. İkisi de geride bıraktıklarından ne kadar şanslı olduklarını tahmin edemezlerdi, özellikle de hiç şüphelenmeden bıçakların bağlı olduğu halatı çözmeye çalışan orktan. Ağaçlar havalandığında bu şeytani tuzak da harekete geçmiş ve yaratığı deşerek onu baş aşağı havalandırmıştı.</p>

      <p class="calibre2">İkincil tuzaklara yakalanmayan orklar da iyi durumda değildi. Sivri çam yapraklarıyla kaplı birbirine geçmiş dallar, hepsine çarparak, bir kaçını sürükleyerek bazılarını yaralayıp yollarını şaşırtmıştı.</p>

      <p class="calibre2">Orklar için asıl kötü olanı, hareketlenen ağaçların seslerinin Montolio'nun ateş açması için bir işaret olmasıydı. Üstü kapalı alana ok üzerine ok yağıyor, ıskalananlardan fazlası hedefini buluyordu. Bir ork, fırlatmak için mızrağını havaya kaldırdığında, yüzüne ve göğsüne iki ok yemişti. Bir başka yaratık arkasını döndü ve delice "Kötü büyü!" diye bağırarak kaçmaya başladı.</p>

      <p class="calibre2">Kayalık duvarı aşanlar için, bağıran bu ork uçar gibi görünüyordu. Şaşıran arkadaşları, ork yere yuvarlandığında anlamışlardı: sırtında hâlâ titremekte olan bir ok saplıydı.</p>

      <p class="calibre2">Kırılgan tüneğinde oturan Drizzt'in, Montolio'nun iyi işleyen planının sonuçlarına hayranlık duyacak vakti yoktu. Batıda, dev artık harekete geçmiş, aksi istikamette ise, geride kalan iki Worg binicisi, meşaleleri havada, hücumlarına devam edecek kadar fazlasıyla beklemişlerdi.</p>

      <p class="calibre2">Hırlayan worgların oluşturduğu çember daralmıştı. Guenhwyvar onların kötü kokan nefesini duyabiliyordu. Panter ne bu sıkı sıkıya oluşmuş barikatı aşabileceğini ne de kaçabilecek bir şekilde hızla savuşabileceğin! umuyordu.</p>

      <p class="calibre2">Guenhwyvar başka bir yol bulmuştu. Arka ayaklarıyla Caroak'ın hâlâ irkilmekte olan vücudunu ezdi ve panter yirmi ayaktan daha fazla bir yüksekliğe sıçradı. Guenhwyvar, uzun ön pençeleri ile akçaağacın alçaktaki dallarından birine kanca gibi tutundu ve kendini yukarıya çekti. Ardından panter uluyup hırlayarak, deliye dönmüş sürüyü terkederek dalların içinde kayboldu.</p>

      <p class="calibre2">Fakat, yere atlayan Guenhwyvar yeniden ortaya çıktı, sürü takibe başlamıştı. Son birkaç haftadır Guenhwyvar araziyi iyice tanımıştı ve bu kurtları nereye sürükleyeceğini biliyordu.</p>

      <p class="calibre2">Sol yanı derin bir karanlıkla kaplı bir bayır boyunca koşturdular. Guenhwyvar kayaları ve dağınık birkaç ağacın yerini iyi biliyordu. Panter yarığın diğer tarafını göremiyordu ve tamamen hafızasına güvenmek zorundaydı. İnanılmaz bir hızla Guenhwyvar aniden öne doğru fırladı ve geniş yol ağzına yumuşak bir iniş yapıp koruya doğru yönelerek gecenin içine doğru fırladı. Worglar devam etmek istiyorlarsa ya uzun bir atlayış -ki pek çoğu için bu çok uzundu- yapacaklar ya da uzun yoldan döneceklerdi.</p>

      <p class="calibre2">Hırlayarak ve toprağı yararak sonuna kadar geldiler. Bir tanesi kenara iyice yaklaşıp atlayışı deneyecekti ki, yanına saplanan ok tüm kararlılığını yok etti.</p>

      <p class="calibre2">Worglar aptal yaratıklar değildi ve okun ortaya çıkışı onları savunma durumuna geçirdi. Ardından Kellindil ve arkadaşlarının yağdırmaya başladığı oklar beklediklerinden çok fazlaydı. Düzinelerce ok ıslık çalarak gelip, worgları oldukları yerde mıhladılar. Bu barikattan yalnızca bir kaçı kurtulmuş, ve onlar da vakit kaybetmeden gecenin farklı köşelerine doğru kaybolmuşlardı.</p>

      <p class="calibre2">Meşale tutanları durdurmak için Drizzt, başka bir büyülü numarasını ortaya koydu. Meşale alevlerinin altında, aniden peri ateşi, zararsız dansedercesine oynaşan alevler oluşturarak, orkların ellerini yalamaya başladı. Peri ateşi yakmıyordu -hatta sıcak dahi değildi- ama orklar alevlerin ellerini kapladığını gördüklerinde, mantıklı olmaktan çok uzaktaydılar.</p>

      <p class="calibre2">Biri meşalesini uzağa fırlattı ve bu savurucu hareket onu yerinden etti. Çimenlerin üzerine yuvarlandı ve Worg bir kez daha dönerek öfke ile hırladı.</p>

      <p class="calibre2">Diğer ork yalnızca meşalesini bıraktı, bineğinin kafasına düşmüştü. Worgun kalın kürkünü, gözlerine ve kulaklarına batan kıvılcımlar ve alevler kaplamış, yaratık deliye dönmüştü. Şaşkına dönmüş orkun üzerinde zıplayarak öne doğru yuvarlandı.</p>

      <p class="calibre2">Ork, şaşkın, yaralı kollarını sanki özür dilercesine iki yana açarak, yalpalayarak ayağa kalktı. Oysa yanmış olan Worgun herhangi bir özür dinlemeye niyeti yoktu. Dümdüz ileri atıldı ve güçlü çene kemikleri orkun yüzünde kenetlendi.</p>

      <p class="calibre2">Drizzt bunların hiçbirini görememişti. Drow yalnızca hilesinin işe yaradığını ümit edebilirdi, çünkü büyüsünü yaptığı anda mekanik yaya tutunduğu ayaklarını serbest bırakmış ve kırılan dalın onu yere indirmesine izin vermişti.</p>

      <p class="calibre2">En sonunda bir hedef yakalayan iki ork drow yere iner inmez üzerine atıldılar, ama Drizzt'in elleri daldan kurtulur kurtulmaz, palaları tutuyorlardı. Orklar bunun farkında olmadan geldiler ve</p>

      <p class="calibre2">Drizzt silahlarını hızla iki yana açarak onları biçip yere indirdi. Daha önceden hazırlamış olduğu mevkiye doğru ilerlerken, drow birkaç dağınık karşı koymayı daha savdı. En sonunda çıplak ayaklarının altında mızrağın demir sapını hissettiğinde yüzüne ölümcül bir gülümseme yayılmıştı. Maldobar'da o masum aileyi katleden aileyi hatırladı, onların kötü hısımlarından birini öldüreceğinden dolayı mutluydu.</p>

      <p class="calibre2">"Mangura bok woklok!" diye bağırdı Drizzt, bir ayağını kökün dayanak noktasına, diğerini ise gizlenmiş silahın dibine koyarak.</p>

      <p class="calibre2">Montolio, güçlü müttefiğinin yakınlığından güvence alarak, drowun bağırmasını duyduğunda gülümsedi. Yayı birkaç kez daha ses çıkardı, ama korucu, orkların ters bir dönüşle kalın ağaçları siper alarak geldiklerini sezmişti. Korucu kendini yem olarak kullanarak bekledi. Ardından tam yaklaştıkları sırada, Montolio yayını bıraktı, kılıcını savurarak, büyük bir düğümün üzerindeki yanında duran halatı kesti. Kesik halat havalandı, düğüm alttaki dallardan birinin çatalsı ucuna takılmış ve Drizzt'in karanlık büyüsü ile etkilenmiş olan Montolio'nün kalkanı, korucunun bekleyen kolunun hizasına düşmüştü.</p>

      <p class="calibre2">Karanlık, kör korucu için çok ufak bir etki yaratıyordu, ama Montolio'ya doğru yaklaşan orklar kendilerini zor durumda bulmuşlardı. Montolio sakince yakın dövüşü yoluna koyup, sistemli bir şekilde çalışmaya başladığında, onlar bilinçsizce kılıçlarını savurup saplıyorlardı; biri kendi kardeşini biçmişti. Bir dakika bile geçmeden, içeri gelmiş beşinden dördü ölmüş ya da ölmek üzereydi ve beşincisi ise kaçıyordu.</p>

      <p class="calibre2">Doymuş olmaktan uzak, korucu ve portatif karanlık topu, kendisini daha fazla orka ulaştıracak sesleri takibe başlamıştı. Montolio'nun gülümsemesine yol açan bağırtı bir kez daha duyuldu.</p>

      <p class="calibre2">"Mangura bok zuoklok!" diye bağırdı Drizzt, yeniden. Bir ork, Drizzt'in kolayca yana savurduğu bir mızrak fırlatmıştı. Uzaktaki ork artık silahsızdı fakat, kararlı bir şekilde mevkisini koruyan Drizzt, takip etmeyecekti.</p>

      <p class="calibre2">"Mangura bok zuoklok!" diye bağırdı Drizzt yeniden. "Gelsene taş kafa!" Bu kez, Montolio'ya doğru kaya duvara ilerleyen dev onu duymuştu. Büyük yaratık, drowu merakla gözleyerek bir an durakladı.</p>

      <p class="calibre2">Drizzt bu fırsatı kaçırmadı. "Mangura bok woklok!"</p>

      <p class="calibre2">Bir uğultu ve yeri sarsan bir ayak vuruşuyla, dev, kayalık duvarda bir delik açarak Drizzt'e doğru yöneldi.</p>

      <p class="calibre2">"Mangura bok woklok!" dedi Drizzt, ayağını düzgün şekilde basarken, iyi bir mesafe sağlamak için.</p>

      <p class="calibre2">Dev elindeki kayayı ve kalın sopayı birbirine vurup önünde korku içinde olan orkları dağıtarak ölümcül bir koşuya başladı.Bu birkaç saniye içinde, drowun asla anlam veremeyeceği binlerce lanet yağdırdı. Drowun boy ve ağırlığının neredeyse üç katı cüsseye sahip dev, Drizzt'in yanında bir kule gibi görünüyor, hücumu, yerinde sakince duran Drizzt'i gömecekmiş gibi görünüyordu.</p>

      <p class="calibre2">Dev, Drizzt'ten iki adım öteye geldiğinde ve çarpışma durumuna geçeceği anda, Drizzt tüm ağırlığını geriye doğru verdi. Mızrağın sapı toprağa gömüldü. Ucu havaya kalkmıştı.</p>

      <p class="calibre2">Dev, mızrağa yapıştığı sırada, Drizzt geriye sıçradı. Silahın ucu ve yanındaki kancalar devin karnı içinde kayboldu, diyaframından geçerek kalbine ve ciğerlerine saplandı. Metal sırık eğrildi ve sapı toprağın içine kırkelli santim gömülürken kırılacak gibi göründü.</p>

      <p class="calibre2">Mızrak sapasağlam kaldı ve dev yerinde durdu. Elindeki sopa ve kaya yere yuvarlandı, gücü tutmaya bile yetmeyecek elleriyle metal sırığı yakalamaya çalıştı. Kocaman gözleri inkar, korku ve şok içinde yuvalarından fırladı. Koca ağzı genişçe açıldı ve garip bir şekilde titredi ama çığlık atmaya yetecek nefesi bulamadı.</p>

      <p class="calibre2">Neredeyse Drizzt de bağıracaktı ama sözleri içinde saklandı. Montolio'nun az önce dövüştüğü yere bakarak "İnanılmaz," dedi, çünkü neredeyse atacağı çığlık aslında Tanrıça Mielliki'ye bir övgüydü. O kadar da kör olmayan dostunun kesin algılamaları karşısında şaşırarak çaresizce başını salladı ve gülümsedi.</p>

      <p class="calibre2">Aklından geçen bu düşünceler ve kalbinde doğruluğun verdiği hisle, Drizzt metal çubuğu yerinden çıkardı ve iki silahıyla devin gırtlağını boydan boya kesti. Ardından devin omuzları ve başı üzerinde zıplayarak devam etti, bir yandan haykırarak, kendini izleyen bir grup orkun üzerine sıçradı.</p>

      <p class="calibre2">En güçlüleri olan devin titreyip nefes almaya çalışması orkların sinirini zaten bozmuştu, ama bu abanoz renkli ve çıldırmış gözlerle bakan drow üzerlerine atladığında, düzenlerini tamamen bozdular. Drizzt'in hücumu onu en yakın ikisine ulaştırdı ve onları anında biçerek devam etti.</p>

      <p class="calibre2">Drowun beşaltı metre kadar solunda, önünde yirmi kadar korkmuş ork kalan bir karanlık topu ağaçların arasında yuvarlandı. Orklar bu içi görünmeyen kürenin içine düşmenin, kör olan yalnız adamın eline düşüp ölmek anlamına geldiğini biliyorlardı.</p>

      <p class="calibre2">Meşale taşıyanlardan tek geride kalan iki ork ve üç worg, tekrar grup haline gelmiş ve korunun doğusundan sessizce sızmışlardı. Eğer düşmanlarının arkasına geçebilirlerse savaşı hâlâ kazanabileceklerine inanıyorlardı.</p>

      <p class="calibre2">En kuzeydeki ork karanlık şeklin hızla gelişini göremedi bile. Guenhwyvar üzerine atladı ve onun yeniden kalkamayacağından emin, hücumuna devam etti.</p>

      <p class="calibre2">Sırada bir worg vardı. Karşılık vermekte orktan daha hızlı olan worg, dişlerini çıkarıp çenesini açıp kapayarak, etrafında dönüp panterle yüzyüze geldi.</p>

      <p class="calibre2">Guenhwyvar, yakınına gelerek hırladı. Büyük pençeler değişim içinde birer tokat gibi indi. Worg kedinin hızına erişemezdi. Hedefine yönelen pençeleri savmak için hep geç kalarak çenesini iki yana sallıyordu. Sadece beş pençenin ardından worg yenilmişti. Bir gözü sonsuza kadar kapanmış, yarısı kopmuş dili çaresizce ağzının bir kenarından sarkıyor ve alt çenesi artık üst çenesiyle aynı hizada değildi. Worgu yalnızca diğer hedeflerin varlığı kurtarmıştı, bu sayede geri dönüp geldiği yere kaçmıştı, ve yakında başka bir av gören Guenhwyvar onu takip etmişti.</p>

      <p class="calibre2">Drizzt ve Montolio, istilacı kuvvetin büyük bir kısmını kayalık duvardan geri püskürtmeyi başarmışlardı. Orklar çoğunlukla "Kötü büyü!" diye bağırıyorlardı, seslerinde çaresizlik vardı. Hooter ve baykuş dostları bu çılgınlığa, orkların yüzüne doğru dalışa geçerek, pençe ya da gagalarıyla vurup, tekrar gökyüzüne yükselerek katılıyorlardı. Orklardan biri o sırada kaçmaya çalışırken tuzaklardan birini bulmuştu.</p>

      <p class="calibre2">Uğultular ve çığlıklar atarak aşağı iniyor, çığlıklan yalnızca arkadaşlarının dehşetini arttırıyordu.</p>

      <p class="calibre2">"Hayır!" diye bağırdı Roddy McGristle inanamayarak. "İki kişinin tüm gücünü alt etmesine göz yumuyorsun!"</p>

      <p class="calibre2">Graul'un sert bakışı, sert adamı yatıştırdı.</p>

      <p class="calibre2">"Onları geri çevirebiliriz," dedi Roddy. "Eğer seni görürlerse, savaşa geri dönerler." Dağ adamının teklifi yersiz değildi. Eğer o anda Graul ve Roddy girişlerini yapsalar, sayıları hâlâ elliden fazla olan orklar yeniden grup haline gelebilirlerdi. Tuzaklarının büyük kısmı tükenmiş olan Drizzt ve Montolio gerçekten de zor durumda kalırlardı! Ama ork kralı kuzeyde ortaya çıkan problemin farkına varmış, ve Roddy'nin karşı koymalarına rağmen, yaşlı adam ve kara elfin, çabalarına değmeyeceğine karar vermişti.</p>

      <p class="calibre2">Orkların pek çoğu, Bluster ve dostlarının gürültücü bir grup olmasından dolayı, yeni oluşan tehlikeyi daha görmeden duymuşlardı. Ork sıralarının arasında ayıların karşısına çıkan en büyük sorun, bu çılgınca koşuşun arasında tek bir hedef bulmaktı. Orklar yanlarından geçerken onları eziyorlar, ardından nehirdeki inlerine kadar ağaçların arasından kovalıyorlardı. Baharın ortalarıydı; hava da enerji ve heyecan hakimdi ve bu oyuncu ayılar orkları ezmekten öyle çok hoşlanıyorlardı ki!</p>

      <p class="calibre2">Hızla koşuşan vücutlar yere düşmüş anlığın ardına üşüşmüşlerdi. Tephanis ayıldığında, kanla ıslanmış arazideki tek canlı olduğunu gördü. Batıdan hırlamalar ve bağırtılar, kolcunun korusundan ise kaçan grubun ve dövüşün sesi geliyordu. Tephanis, her ne kadar ufak da olsa, bu savaştaki yerinin sona erdiğini biliyordu. Cinin bacağında, daha önce hiç tanımamış olduğu inanılmaz bir acı vardı. Parçalanmış ayağına baktı ve korkuyla bu tuzaktan kurtulmanın tek yolunun, bu korkunç kesiği tamamlayıp ayağının ucunu ve beş parmağını geride bırakmak olduğunu farketti. Bu çok zor sayılmazdı -ayak çok ince bir deri parçasıyla tutunuyordu- ve drowun kendisini bulmak için her an gelebileceğim düşünen Tephanis tereddüt etmedi.</p>

      <p class="calibre2">Anlık çığlığını yuttu ve yarasını parçalanmış gömleğiyle sararak ağaçların olduğu yere doğru yalpalamaya başladı.</p>

      <p class="calibre2">Ork, panterle Worg arasındaki dövüşün bastırıcı sesinden memnun, sessizce süründü. Orkun aklındaki yaşlı adamı ve drowu öldürmekle ilgili tüm düşünceler kaybolmuştu; arkadaşlarının bir grup ayı tarafından kovalandığını görmüştü. Şimdi orkun tek istediği bir çıkış yolu bulmaktı, ve bu kalın birbirine geçmiş çam dalları arasında hiç kolay değildi.</p>

      <p class="calibre2">Açık bir alana geldiğinde kuru yaprakların üzerine basmış ve ortaya çıkan çatırtıyla donakalmıştı. Ork önce soluna ardından yavaşça sağına baktı. Aniden, bir saldın beklentisiyle, zıplayıp etrafında döndü. Ama göründüğü kadarıyla herşey yolundaydı ve uzaktan gelen panter hırıltıları ve worg havlamaları dışında ses yoktu. Ork içten gelen bir rahatlama ile iç çekti ve bir kez daha yoluna koyuldu.</p>

      <p class="calibre2">Aniden içgüdüyle durdu ve yukan bakmak için kafasını arkaya attı. Orkun kafasının üzerindeki bir dalda karanlık bir şekil çömelmişti ve ork daha karşılık vermeye imkan bulamadan gümüş rengi bir parıltı görüldü. Palanın eğik bıçağı orkun çenesinin altından geçirip gırtlağına saplamak için mükemmeldi.</p>

      <p class="calibre2">Ork hareketsiz durdu, kollan açılmış titriyordu, çığhk atmak istiyordu ama gırtlağı parçalanmıştı. Pala hızla dışarı çıktı ve ork geriye, ölümüne yuvarlandı.</p>

      <p class="calibre2">Pek de uzak olmayan bir yerde, başka bir ork sonunda kendini asılı olduğu ağdan kurtarmış, arkadaşını kurtarıyordu.</p>

      <p class="calibre2">Öfkeli ve dövüşmeden kaçma hırsı olmayan iki ork, sessizce yaklaşıyorlardı. "Karanlıkta," diye açıkladı biri çalılıklardan birinin içinden geçip, içi görülmeyen bir küre ile kararan yeri bulduklarında.</p>

      <p class="calibre2">"Derin."</p>

      <p class="calibre2">Orklar aynı anda mızraklarını kaldırıp fırlattılar, sarfettikleri güçle vahşice hırlamışlardı. Mızraklar, karanlık kürenin tam merkezinde kaybolmuş, biri metal bir nesneye, diğeri ise daha yumuşak bir şeye çarpmıştı.</p>

      <p class="calibre2">Orkların zafer naraları iki yay sesi ile kısa kesildi. Yaratıklardan biri öne savruldu, daha düşmeden ölmüştü, ama inatla ayakta duran diğeri, göğsüne saplanmış olan okun ucuna bakmayı başardı. Montolio'nun olağan bir şekilde kalkanını almak için karanlıkta kaybolduğunu görecek kadar yaşamıştı.</p>

      <p class="calibre2">Drizzt, kafasını sallayarak ilgiyle yaşlı adamı uzaktan izliyordu.</p>

      <p class="calibre2">"Bitti," dedi elf gözcüsü diğerlerine, Mooshie'nin Korusu'nda kayalarda kendisine yetiştiklerinde.</p>

      <p class="calibre2">"Ben o kadar emin değilim," diye yanıtladı Kellindil, merakla batıya bakarak ayı hırlamalarının ve ork çığlıklarının yankılarını duyduğunda. Kellindil, bu saldırının arkasında Graul'dan başka birinin olduğundan şüpheleniyordu, ve bir nedenle kendini drowdan sorumlu hissettiğinden, bunun ne olduğunu bilmek istiyordu.</p>

      <p class="calibre2">"Korucu ve drow, koruyu kazandılar," diye açıkladı gözcü.</p>

      <p class="calibre2">"Kabul," dedi Kellindil, "ve sizin bölümünüz sona erdi. Hepiniz kamp alanına geri dönün."</p>

      <p class="calibre2">"Bize katılacak mısın?" diye sordu ciflerden biri, cevabı tahmin etmesine rağmen.</p>

      <p class="calibre2">"Eğer kader uygun görürse," diye yanıtladı Kellindil, "şimdilik yapmam gereken başka işler var."</p>

      <p class="calibre2">Diğerleri Kellindil'i daha fazla sorgulamadı. Kendi topraklarına nadiren gelir, ve orada uzun süre kalmazdı. Kellindil bir maceracıydı; onun evi yollardı. Kaçan orklara yetişmek için hemen yola koyuldu ve tam güneyinden bir paralel çizdi.</p>

      <p class="calibre2">"Sadece ikisinin sizi yenmesine göz yumdun!" dedi Roddy sıkıntıyla, o ve Graul nefes almak için bir an duraklarında. "İkisi!"</p>

      <p class="calibre2">Graul'un cevabı savrulan sopasıyla geldi. Roddy, vuruşun bir bölümünü kesmiş ama ağırlığı onu yere devirmişti.</p>

      <p class="calibre2">"Bunu ödeyeceksin!" diye hırladı dağ adamı, Kanatıcıyı belinden çıkararak. O sırada ork kralının arkasından Graul'un bir düzine adamı ortaya çıkmış ve hemen durumu kavramışlardı.</p>

      <p class="calibre2">"Bize felaket getirdin!" dedi Graul, Roddy'ye hızla. Ardından orklarına dönerek bağırdı, "Öldürün!"</p>

      <p class="calibre2">Roddy'nin köpeği en yakındakini devirdi ve Roddy diğerlerini beklemedi. Geriye ve gecenin içine doğru, kendini izleyenlere izini kaybettirecek her hileyi kullanarak kaçtı.</p>

      <p class="calibre2">Çabaları hemen başarıya ulaştı -orklar o akşam başka dövüş istemiyorlardı ve Roddy, arkasına bakmamakla akıllılık etmişti.</p>

      <p class="calibre2">Önünde bir kıpndanma duydu ve yüzüne doğru gelmekte olan kılıcın topuzunun son anda farkına vardı. Çarpmanın ağırlığıyla Roddy'nin kendi hızı, dağ adamının yere devrilip, kendinden geçmesine neden oldu.</p>

      <p class="calibre2">"Şaşırmadım," dedi Kellindil kıvranan vücuda.</p>

      <p class="calibre2">Aradan geçen sekiz gün Tephanis'in ayağındaki acıyı dindirmeye yetmemişti.</p>

      <p class="calibre2">Cin mümkün olduğunca geziniyor, ama ne zaman koşmaya başlasa, mecburiyetle bir yana yatıyor ve sıklıkla bir çalılığa ya da daha kötüsü, bir ağacın eğilmeyen gövdesine çarpıyordu, "Lütfenbanahırlamayıkesermisin,-aptalköpek!" diye bağırdı " Tephanis savaş gününden beri beraber olduğu sarı renkli köpeğe. İkisi de birbiriyle rahat olamıyordu. Tephanis sıklıkla bu çirkin itin Caroak'la hiç benzerliği olmamasından dolayı üzüntü duyuyordu. Ama Caroak ölmüştü; anlık, kış kurdunun parçalanmış cesedini bulmuştu. Bir yol arkadaşı daha geride kalmıştı, cin bir kez daha yalnızdı. "Senhariçaptalköpek!" diye yakardı. Köpek dişlerini gösterip hırladı.</p>

      <p class="calibre2">Tephanis gırtlağını kesmek, hayvanın yanını aşağıdan yukarı biçmek, her santimetresini parçalamak istiyordu. Fakat, güneşin gökyüzünde alçaktan ilerlediğini görmüştü ve hayvanın yakında işe yarayacağını biliyordu.</p>

      <p class="calibre2">"Gitmezamanımgeldi!" diye ağzından kelimeleri tükürdü anlık. Köpeğin harekete geçebileceğinden daha hızlı, Tephanis yanından fırladı, köpeğin boynuna bağlamış olduğu halatı aldı ve yakındaki bir ağacın etrafına üç kere doladı.</p>

      <p class="calibre2">Köpek arkasından gitti, ama Tephanis kolaylıkla aradaki mesafeyi, tasma gerilene ve köpek geri yuvarlanana dek, korudu. "Yakındagelirimseniaptalşey!"</p>

      <p class="calibre2">Tephanis, dağ patikalarında, bu gecenin onun son şansı olduğunu bilerek, hızla koştu. Maldoba’nın ışıkları ileride parıldıyordu ama anlığa yol gösteren farklı bir ışıktı, bir kamp ateşiydi. Birkaç dakika sonra ufak kampın yanına gelmişti, elfin oralarda olmamasından memnundu.</p>

      <p class="calibre2">Roddy Mc Gristle'ı büyük bir ağacın dibinde, kollan arkaya çekilmiş ve bağlanmış halde buldu. Dağ adamı, köpeği gibi, sefil bir haldeydi ama Tephanis'in başka seçeneği yoktu. Ulgulu ve Kempfana ölmüştü, Caroak da öyle ve Graul, korudaki felaketin ardından, anlığın kafasına ödül koymuştu.</p>

      <p class="calibre2">Geride bir tek -tam bir seçenek sayılmayan- Roddy kalmıştı, ama Tephanis'in kendi başına hayatta kalmaya çabalamaya niyeti yoktu. Hızla, fakedilmeden ağacın arkasına koştu ve dağ adamının kulağına fısıldadı. "Yarın-Maldobardaolacaksın."</p>

      <p class="calibre2">Roddy bu beklenmeyen ciyaklama gibi sesle donmuştu.</p>

      <p class="calibre2">"Yarın Maldobar'da olacaksın," dedi Tephanis, mümkün olduğunca yavaş, yeniden.</p>

      <p class="calibre2">"Defol git," diye hrladı Roddy, cinin kendisini alaya aldığını düşünerek.</p>

      <p class="calibre2">"Banakibardavranmalısın, ohevetöyle!" diye cevapladı Tephanis hemen. "Elfsenihapseatmak istiyorbiliyorsun. Körkorucuyakarşıişlenensuçlardandolayı."</p>

      <p class="calibre2">"Kapa çeneni," diye hırladı McGristle, istediğinden daha yüksek sesle.</p>

      <p class="calibre2">"Ne yapmaya çalışıyorsun?" diye geldi Kellindil'in sesi yakınlardan.</p>

      <p class="calibre2">"Bakiştegeneçuvalladınaptaladam!" diye fısıldadı Tephanis.</p>

      <p class="calibre2">"Sana gitmeni söyledim!" diye yanıtladı Roddy.</p>

      <p class="calibre2">"Gidebilirim, vesonrasenneredeolacaksın? Hapistemi?" dedi Tephanis kızgınlıkla.</p>

      <p class="calibre2">"Eğeryardımımıistiyorsansanayardımedebilirim."</p>

      <p class="calibre2">Roddie anlamaya başlamıştı. "Ellerimi çöz," diye emretti.</p>

      <p class="calibre2">"Çözüklerbile," diye yanıtladı Tephanis, ve Roddy cinin sözlerinin doğru olduğunu farketti. Tam ayağa kalkıyordu ki Kellindil kampa girdiğinde fikrini hemen değiştirdi.</p>

      <p class="calibre2">"Sakindur," diye tembihledi Tephanis.</p>

      <p class="calibre2">"Seniyakalayanındikkatinidağıtacağım."</p>

      <p class="calibre2">Tephanis ağzından kelimeler dökülürken hareket ettiği için Roddy yalnızca anlaşılmaz mırıltılar işitmişti. Fakat, ağır biçimde silahlı elf yaklaşırken yapılabilecek bir şey olmadığından, ellerini arkasında tuttu.</p>

      <p class="calibre2">"Yoldaki son gecemiz," diye yorumda bulundu Kellindil, yemek için vurduğu tavşanı ateşin yanına bırakarak. Roddy'nin önüne doğru ilerledi ve çömeldi. "Maldobar'a gelir gelmez Leydi Falconhand'e haber yollayacağım," dedi. "Montolio DeBrouchee'yi dostu sayar ve korulukta geçen olaylar onu ilgilendirecektir."</p>

      <p class="calibre2">"Ne biliyorsun ki?" diye yapıştırdı lafı Roddy. "Korucu benim de arkadaşımdı!"</p>

      <p class="calibre2">"Eğer, ork kralı Graul'un dostuysan, korudaki korucunun dostu değilsin," diye karşılık verdi Kellindil.</p>

      <p class="calibre2">Roddy'nin buna hemen verebileceği bir yanıtı yoktu, ama Tephanis bir tane yarattı. Elfin arkasından bir vızıldama sesi geldi ve bir elini kılıcına götüren Kellindil arkasına döndü.</p>

      <p class="calibre2">"Sen nasıl bir yaratıksın?" diye sordu anlığa, gözleri şaşkınlıkla açılarak.</p>

      <p class="calibre2">Kellindil, cevabı alamayacaktı, çünkü Roddy arkasından hızla ayaklandı ve onu yere fırlattı. Kellindil tecrübeli bir savaşçıydı ama yakın dövüşte,</p>

      <p class="calibre2">Roddy McGristle'ın adalelerine karşı koyamazdı. Roddy'nin iri ve kirli elleri elfin boynunun etrafında kapandı.</p>

      <p class="calibre2">"Köpeğinbende," dedi Roddy bu pis iş tamamlandığında.</p>

      <p class="calibre2">"Birağacabağladım."</p>

      <p class="calibre2">"Kimsin sen?" diye sordu Roddy, özgürlüğünden ve köpeğinin hayatta olduğunu öğrenmekten duyduğu mutluluğu saklamaya çalışarak. "Ve benden ne istiyorsun?"</p>

      <p class="calibre2">"Benufakbiryaratığım, bunungerçekolduğunugörebilirsin," diye açıkladı Tephanis.</p>

      <p class="calibre2">"İriarkadaşlaredinmeyiseviyorum."</p>

      <p class="calibre2">Roddy bir süre için bu teklifi düşündü.</p>

      <p class="calibre2">"Bunu hakettin," dedi gülerek. Güvendiği baltasını, Kanatıcıyı, elfin eşyalarının arasında buldu ve iri bir görünüm ve ölümcül bir ifadeyle ayağa kalktı.</p>

      <p class="calibre2">"O halde hadi, dağlara geri dönelim. İlgilenmem gereken bir drow var."</p>

      <p class="calibre2">Anlığın narin yüz hatlarını acı dolu bir ifade kapladı ama Roddy'nin görmesine izin vermeden bunu sakladı. Tephanis'in, kör korucusunun korusunun yakınlarına gitmeye isteği yoktu. Ork kralının kafasına ödül koyduğu gerçeği bir tarafa, Roddy yanında Kellindil olmadan görünürse diğer elflerin şüpheleneceğini biliyordu. Bundan daha önemlisi Tephanis, kara elfle karşılaşacak olmayı düşündüğünde başında ve ayağındaki acının daha dayanılmaz olduğunu hissediyordu.</p>

      <p class="calibre2">"Hayır," dedi cin aniden, itaatsizliğe alışkın olmayan Roddy, na tehlikeli bir biçimde baktı.</p>

      <p class="calibre2">"Gerekyok," diye yalan söyledi Tephanis. "Drowöldü, birWorgtarafindanöldürüldü."</p>

      <p class="calibre2">Roddy ikna olmuş görünmüyordu.</p>

      <p class="calibre2">"Senibirkezdrowaulaştırmıştım," diye hatırlattı Tephanis.</p>

      <p class="calibre2">Gerçekte Roddy hayal kırıklığına uğramıştı, ama artık anlığın sözünden şüphe duymuyordu. Roddy, Tephanis olmasa, drowu asla bulamayacağını biliyordu. Yüzlerce mil ötede, Morueme'nin Mağarası etrafında iz sürüyor ve ejderhaların yalanlarına altınlar sayıyor olurdu.</p>

      <p class="calibre2">"Peki ya kör korucu?" diye sordu Roddy.</p>

      <p class="calibre2">"O-yaşıyoramabırakyaşasın," diye yanıtladı Tephanis. "Onapek çokgüçlüdostukatıldı."</p>

      <p class="calibre2">Roddy'nin gözlerini Kellindill'in üzerine getirdi. "Elfler, pek çok elf."</p>

      <p class="calibre2">Roddy kabul edercesine başını salladı. Mooshie'ye karşı öfke duymuyordu ve Kellindil'in arkadaşlarıyla karşılaşmaya niyeti yoktu.</p>

      <p class="calibre2">Kellindil'i ve beraberinde arkadaşlarıyla götüremeyecekleri tüm eşyalarını gömdüler, Roddy'nin köpeğini buldular ve batıdaki geniş topraklara doğru yola çıktılar.</p>

      <p class="calibre2">Mooshie'nin korusunda, yaz huzurlu ve iyimser Montolio'nun inandığından bile daha kolayca bir korucunun yolunu benimseyen Drizzt'in sayesinde verimli geçti. Drizzt, bölgedeki her ağacın ve çalının, her hayvanın adını, daha önemlisi Mielikki'nin verdiği ipuçlarını nasıl inceleyeceğini öğrendi. Daha evvelden karşılaşmadığı bir hayvana rastladığında, onun hareketlerini izleyerek, onun niyetini, tavrını ve halini anlayabileceğini öğrendi.</p>

      <p class="calibre2">"Git ve kürküne dokun," diye fısıldadı Montolio bir gün, gri ve rüzgarlı bir alacakaranlıkta. Yaşlı korucu, ağaçların çizgi oluşturduğu ve bir geyiğin kuyruğunun titrediği bir alanı işaret ediyordu. Bu az ışıkta dahi Drizzt, geyiği görmekte güçlük çekiyordu, ama tıpkı Montolio gibi, varlığını hissediyordu.</p>

      <p class="calibre2">"Bana izin verir mi?" diye fısıldadı Drizzt. Montolio gülümseyerek omzunu silkti.</p>

      <p class="calibre2">Drizzt,çalılığın yanındaki gölgelerin kenarından sessizce ve dikkatlice sıyrılarak ilerledi. Kuzeyde, aşağı doğru inen bir yolu seçmişti, ama geyiğin kuzeyine geçmek için doğudan dönmesi gerekiyordu. Geyiğe ulaşmasına yirmi metre kadar kaldığında hatasını anladı. Geyik aniden kafasını yukarı kaldırdı, kokladı ve beyaz kuyruğunu salladı.</p>

      <p class="calibre2">Geyik otlamasına devam ederken, Drizzt yerinde donakalarak uzunca bir süre bekledi. Ürkek hayvan artık tetikteydi ve Drizzt ölçülü bir adım attığında, geyik yerinden fırladı.</p>

      <p class="calibre2">Ama güneyden yol alan Montolio, hayvanın kıçına bir kere vuracak kadar yaklaşamadan değil.</p>

      <p class="calibre2">Drizzt şaşkınlıkla gözlerini kırpıştırdı. "Rüzgar benim yanımdaydı!" diye korucuya karşı çıktı.</p>

      <p class="calibre2">Montolio kafasını salladı. "Sadece, geyiğin kuzeyine geldikten sonraki son yirmi metrede," diye açıkladı. "O ana kadar doğu batıdan daha iyi bir yoldu."</p>

      <p class="calibre2">"Ama batıdan geyiğin kuzeyine geçemezdin," dedi Drizzt. "Gerek yoktu," diye yanıtladı Montolio. "Orada yüksekçe bir tepe var," diye güneyi işaret etti. "Bu açıdan rüzgarı kesiyor...tamamen geri çeviriyor." "Bunu bilmiyordum."</p>

      <p class="calibre2">"Bilmelisin," dedi Montolio rahatça. "Bu işin sırrı burada. Bir kuş gibi görmelisin ve yoluna karar vermeden önce tüm bölgeye bakmalısın."</p>

      <p class="calibre2">"Uçmayı öğrenmedim," diye yanıtladı Drizzt alaysı bir ifadeyle.</p>

      <p class="calibre2">"Ne de ben!" diye bağırdı korucu. "Tepene bak." Drizzt gri gökyüzüne bakarken gözlerini kıstı. Rüzgarı yakalayacak şekilde genişçe açılmış kanatlarıyla rahatlıkla uçan bir şekil gördü.</p>

      <p class="calibre2">"Bir şahin," dedi drow.</p>

      <p class="calibre2">"Güneyden gelen rüzgarla uçuyordu," diye açıkladı Montolio. "ardından tepenin etrafından kırılan rüzgarla batıya yöneldi. Eğer uçuşunu gözlemlemiş olsaydın, arazideki değişimi farkedebilirdin."</p>

      <p class="calibre2">"Bu imkansız," dedi Drizzt çaresizce.</p>

      <p class="calibre2">"Öyle mi?" diye sordu Montolio ve uzaklaşmaya başladı. -Gülüşünü gizlemek için.- Tabi ki drow haklıydı; arazi yapısındaki değişimleri kimse bir şahinin uçuşlarını izleyerek söyleyemezdi. Bu yer değiştiren rüzgarın varlığını Montolio, Drizzt çalılığa doğru ilerlemeye başladığında, çağırmasıyla gelen sinsi bir baykuş söylemişti, ama bunu Drizzt'in bilmesi gerekmezdi. Bırak drow bunu biraz düşünsün, diye karar verdi yaşlı korucu. Tüm öğrendiklerini gözden geçirmek onun için iyi bir ders olacaktı.</p>

      <p class="calibre2">"Bunu sana Hooter söyledi," dedi Drizzt yarım saat sonra, koruluğa geri dönerken. "Rüzgarı ve şahini sana Hooter söyledi."</p>

      <p class="calibre2">"Kendinden emin görünüyorsun."</p>

      <p class="calibre2">"Öyleyim," dedi Drizzt, sarsılmaz bir ifadeyle. "Şahin ses çıkarmadı, -bunu bilecek kadar- farkındayım. Kuşu göremezdin ve her ne dersen de, rüzgarın kuşun kanatları arasından geçerken çıkardığı sesi duyamazdın!"</p>

      <p class="calibre2">Montolio'nun kahkahası, drowun yüzünde onaylanma dolu bir gülümseme meydana getirdi.</p>

      <p class="calibre2">"Bugün gayet iyiydin," dedi yaşlı korucu. "Geyiğin yanına gidemedim," diye hatırlattı Drizzt. "Sınav bu değildi," diye yanıtladı Montolio. "Benim söylediklerime karşı çıkacak kadar bilgine güvendin. Öğrendiğin derslerden eminsin. Şimdi biraz daha duy. Hadi sana ürkek bir geyiğin yanına yaklaşmanın bazı hilelerini anlatayım."</p>

      <p class="calibre2">Koruya gidene kadar ve ardından gecenin ilerleyen saatlerinde konuştular. Drizzt, dünyanın akıl almaz gizemleri ona anlatılırken istekle dinleyip kelimeleri yutuyordu.</p>

      <p class="calibre2">Bir hafta kadar sonra, başka bir alanda, Drizzt bir elini bir kumrunun kuyruğuna öbürünü ise diğerinin benekli kuyruk tüylerine dokundurmuştu. Her iki hayvan da bu beklenmeyen temasla yerlerinden fırlamış ama Montolio doksan metre kadar uzaktan Drizzt'in gülümsemesini "görmüştü".</p>

      <p class="calibre2">Yaz sona ermeye yüz tuttuğunda Drizzt'in dersleri henüz sona ermekten çok uzaktı fakat Montolio artık onu eğitmek için o kadar zaman harcamıyordu. Drizzt, dışarı çıkıp ağaçların ve hayvanların sessiz işaretlerinden ve seslerden kendi başına ders çıkaracak durumdaydı. Sonu gelmeyen öğrendiklerinin içine o kadar düşmüştü ki, Montolio'daki belirgin değişimleri zorlukla farketmişti. Korucu artık kendini daha yaşlı hissediyordu. Ayazlı sabahlarda sırtı güçlükle dikleşiyor, sıklıkla elleri uyuşmuş oluyordu. Kendisine acımaktan uzak olan ve kendisini neyin beklediğini bilen Montolio, bunları olgunlukla karşılıyordu.</p>

      <p class="calibre2">Uzun ve dolu dolu yaşamış, pek çok şey gerçekleştirmiş, ve hayatı pek çok kişinin yaşayacağından daha verimli tecrübe etmişti.</p>

      <p class="calibre2">"Planların nedir," dedi bir akşam Drizzt'in yapmış olduğu bir sebze yahnisini yerlerken, beklenmeyen bir şekilde Drizzt'e.</p>

      <p class="calibre2">Bu soru Drizzt'i sertçe yakalamıştı. Bu günün ötesinde bir planı yoktu, hem hayat,bu yerini bulamamış drow gezgini için hiç olmadığı kadar bu denli kolay ve eğlenceli iken neden olsundu? Drizzt, bu soruyu düşünmek istemiyordu, bu yüzden konuyu değiştirmek için Guenhwyvar'a bir bisküvit fırlattı. Panter Drizzt'in yatağında, battaniyelerin arasında gittikçe daha rahatına düşkün olmaya başlamıştı, öyle ki Drizzt, Guenhwyvar'ı bunun içinden kurtarmanın tek yolunun onu astral boyuta göndermek olduğundan endişeleniyordu.</p>

      <p class="calibre2">Montolio kararlıydı. "Planların nedir, Drizzt Do'Urden?" diye sordu yaşlı korucu inatla. "Nerede ve nasıl yaşayacaksın?"</p>

      <p class="calibre2">"Beni dışarı mı atıyorsun?" diye sordu Drizzt.</p>

      <p class="calibre2">"Tabi ki hayır."</p>

      <p class="calibre2">"O halde seninle yaşayacağım," diye yanıtladı Drizzt sakince. "Sonra demek istiyorum," dedi Montolio, gittikçe bocalayarak. "Neden sonra?" diye sordu Drizzt, Mooshie'nin kendi bilmediği bir şey bildiğini düşünerek.</p>

      <p class="calibre2">Montolio'nün kahkahası şüphelerini alaya aldı. "Ben yaşlı bir adamım," diye açıkladı korucu, "ve sen genç bir elfsin. Ben senden yaşlıyım, ama bir bebek olsaydım bile senin geride kalan yılların benimkini aşardı. Montolio DeBrouchee artık olmadığında Drizzt Do'Urden nereye gidecek?"</p>

      <p class="calibre2">Drizzt yüzünü çevirdi. "Ben..." diye başladı çekingenlikle. "Burada kalacağım."</p>

      <p class="calibre2">"Hayır," diye yanıtladı Montolio ılımlı bir şekilde. "Önünde burası için çok fazla yıl var, umarım. Bu hayat sana göre değil."</p>

      <p class="calibre2">"Sana uymuş," diye cevapladı Drizzt, istediğinden daha şiddetli bir şekilde.</p>

      <p class="calibre2">"Beş yıl için," dedi Montolio sakince, alınmadan. "Bir hayat süren heyecan ve maceranın ardından beş yıl."</p>

      <p class="calibre2">"Hayatım o kadar sessiz değildi," diye hatırlattı Drizzt. "Ama hâlâ bir çocuksun," dedi Montolio. "Beş yıl beşyüz yıl değildir, ve senin önünde daha beşyüz yıl kadar var. Ben olmadığımda ne yapacağını düşüneceğine söz ver. Orada acıyla fakat aynı zamanda mutlulukla dolu koca bir dünya var, dostum. İlki seni olgunlaştırır, ikincisi ise yolculuğunu tahammül edilir kılar."</p>

      <p class="calibre2">"Bana şimdi söz ver," dedi Montolio, "Mooshie artık olmadığında, Drizzt gidip kendi yerini bulacak."</p>

      <p class="calibre2">Drizzt karşı koymak, korucunun bu korunun Drizzt'in "yeri" olmadığından nasıl bu denli emin olduğunu sormak istiyordu. O sırada aklındaki hayali bir terazinin kantarı indi, kalktı ve gene indi. Maldobar ile ilgili hatıralarını tartıyordu; çiftçilerin ölümünü, ve ondan önceki yaşadığı tüm sınavlar ile karşılaştığı, onu inatla izleyen tüm kötülükleri. Buna karşılık, Drizzt, tekrar dünyaya çıkmak için içten duyduğu isteği gözden geçirdi. Kaç tane Mooshie daha bulabilirdi? Kaç dost daha? Ve bu koru kendine ve Guenhwyvar'a kaldığında ne kadar boş olurdu?</p>

      <p class="calibre2">Montolio, drowun aklındaki karmaşayı bildiğinden bunu sessizlikle karşıladı. "Zamanı geldiğinde en azından söylediklerimi düşüneceğine dair bana söz ver."</p>

      <p class="calibre2">Drizzt'e güvenen Montolio'nün, dostunun onaylayan baş hareketini görmesine ihtiyacı yoktu.</p>

      <p class="calibre2">O sene, dolunayla saklanbaç oynayan parçalı bulutlardan dökülen toz gibi kar erken geldi. Drizzt ve Guenhwyvar dışarıda, mevsimsel değişimden ve sonu gelmeyen döngünün kendini göstermesinden dolayı sevinçliydiler. Koruluğa geri dönerken, yol boyunca çam ağaçlarının dallarındaki karları silkelerken, neşe içindeydi.</p>

      <p class="calibre2">Kamp ateşi kısık yanıyordu; Hooter alçak dallardan birinde hareketsizce duruyor, rüzgar bile neredeyse ses çıkarmıyordu. Bir açıklama için Drizzt, Guenhwyvar'a baktı, ama panter ateşin yanında durgun ve sıkıntıyla oturmuştu.</p>

      <p class="calibre2">Dehşet, korku kadar şaşkınlık da getiren, çok belirgin ipuçlarının birleşmesiyle ortaya çıkan garip bir duygudur.</p>

      <p class="calibre2">"Mooshie?" diye çağırdı Drizzt, yumuşak bir sesle, yaşlı korucunun kovuğuna yaklaşırken. Battaniyeyi yana itti, ve kızıl ötesi tayfında görebilmek için bunu sönmekte olan kamp ateşinin pırıltılarını kesici bir perde olarak kullandı.</p>

      <p class="calibre2">Yaşlı korucunun vücut ısısı yavaşça yok olurken, orada uzunca bir süre kaldı. Ama Mooshie üşüyorsa bile, gülümsemesi ısı yayıyordu.</p>

      <p class="calibre2">İzleyen birkaç gün boyunca Drizzt, pek çok kereler gözyaşı döktü, ama ne zaman o son gülümsemeyi, yaşlı adamı saran huzuru hatırlasa, kendine gözyaşlarının Mooshie için değil, kendi yitirdiği için olduğunu hatırlatıyordu.</p>

      <p class="calibre2">Drizzt, korucuyu koruluğun arkasında, taştan kaide diktiği bir mezara gömdü ve ardından kışı sessizce, günlük işlerini yaparak ve merakla geçirdi. Hooter gittikçe daha az gelmeye başlamıştı ve bir keresinde Hooter'ın Drizzt'e veda bakışıyla drow, baykuşun koruluğa bir daha gelmeyeceğini anladı.</p>

      <p class="calibre2">Bahar geldiğinde Drizzt, Hooter'ın duygularını anlamaya başlamıştı. On yıldan fazla bir süre boyunca, bir ev aramış ve en sonunda Montolio ile bir tane bulmuştu. Ama korucunun gidişiyle koru artık o kadar konuksever görünmüyordu. Burası Mooshie'nin yeriydi, Drixzt'in değil.</p>

      <p class="calibre2">"Söz verdiğim gibi," diye mırıldandı bir sabah Drizzt. Montolıo, ondan, korucu gittikten sonra, yapacaklarını dikkatle gözden geçirmesini istemişti, ve artık Drizzt sözünde duruyordu. Korulukta rahattı ve hâlâ burada kabul görüyordu, ama koru artık evi değildi. Evi dışarıdaydı, biliyordu, Montolio'nun "acı ve neşe ile dolu" olduğunu temin ettiği koca dünyadaydı.</p>

      <p class="calibre2">Drizzt yanına pek az şey almış -kullanışlı eşyalar ve korucunun ilgi çekici bazı kitapları- palalarını kuşanmış ve uzun yayını omuzuna geçirmişti. Ardından son bir kez koruyu dolaşıp, son kere halat köprülere, cephaneliğe, brendi fıçısına ve içi boşaltılmış kütüğe, hücum eden devi durdurduğu büyük ağaç köküne ve Mooshie'nin durduğu korunaklı yola baktı. Guenhwyvafı çağırdığında panter anlamıştı.</p>

      <p class="calibre2">Acı ve sevinçle dolu koca dünyaya doğru dağ yolundan ilerlerken arkalarına dönüp bakmadılar.</p>

      <p class="calibre2"></p>

      <p class="calibre2"></p>
    </div>

    <h1 id="sigil_toc_id_5">BÖLÜM 5</h1>

    <div class="s">
      <p class="calibre2"></p>

      <p class="calibre2"><span class="none5">Mooshie'nin Korusundan ayrılırken beni önceden oraya ulaştırmış olan yol ne kadar da farklı görünmüştü. Bir kez daha, Guenhıuyvar'ın çağrıma yanıt verdiği anlar dışında yalnızdım. Fakat bu yolda, yalnızca fiziksel olarak yalnızdım. Zihnimde, değer verdiğim ilkelerimin vücuda geldiği ismi taşıyordum. Mooshie bana Mielliki'yi bir Tanrıça olarak tanıtmıştı; benim için ise O bir hayat tarzıydı.</span></p>

      <p class="calibre2"><span class="none5">O, yeryüzünde katettiğim yollarda hep yanımda yürüdü. O, Mooshie'nin Korusu'nun kuzeydoğusundaki; Adbar Kalesi cüceleri tarafından takip edilip avlandığım sırada beni güvenliğe taşımış, çaresizliğimle savaşmıştı. Mielliki ve benim değerlerimin sonucu olan inançlarım bana kuzey toprakları boyunca kasaba kasaba dolaşma cesareti vermişti. Karşılanmalarım hep aynı idi: yerini hemen kızgınlığa bırakan şok ve korku. İçlerinden daha anlayışlı olanlar bana basitçe gitmemi söylüyorlardı, diğerleri ise çıkarttıkları silahları ile beni kovalıyorlardı. İki defa dövüşmek zorunda kaldım ama kimse ciddi bir şekilde yara almadan oralardan kaçmayı başardım.</span></p>

      <p class="calibre2"><span class="none5">Basit yaralar ve çizikler, ufak bir bedeldi. Mooshie benden, kendisi gibi yaşamamamı rica etmişti, ve her zamanki gibi yaşlı korucunun algıları doğruluklarını kanıtlıyordu. Kuzey topraklarındaki yolculuğum sırasında, eğer her daim yeşil korulukta bir yalnız olarak kalsaydım hiçbir zaman öğrenemeyeceğim bir şeyi öğrendim, umudu. Ufukta gördüğüm her kasaba ile beklentilerim adımlarımı hızlandırıyordu. Kararlıydım, bir gün kabul görecek ve evimi bulacaktım.</span></p>

      <p class="calibre2"><span class="none5">Bir anda olacağım hayal ederdim. Bir kapıya yaklaşır, normal bir selamlaşmanın ardından bir kara elf olarak kendimi gösterirdim. Bu fantazim bile gerçeklerden payını alırdı, çünkü kapı yaklaştığımda açılmazdı. Bunun yerine, tıpkı svirfneblin şehri Blingdenstone'da tahammül etmek zorunda olduğum gibi bir muhafızla, deneme dönemi için girişime izin verilirdi. Üzerimdeki şüpheler aylar boyunca kalır ama sonunda gerçekler görülür ve kabullenir, kişinin karakteri, renginin ve ırkının kötü ününün üstüne çıkardı.</span></p>

      <p class="calibre2"><span class="none5">Bu fantaziyi seneler boyunca kafamda oynayıp durdum. Karşılaştığım reddedişler karşısında hayali kasabalanmdaki karşılanmalarımda rastladığım her kelime benim içm bir dua haline gelmişti. Bu yeterli olamazdı ama Guenhwyvar her zaman yanımdaydı ve şimdi bir de Mielliki vardı.</span></p>
    </div>

    <div class="s2">
      <p class="calibre2"><span class="none5">Drizzt Do'Urden</span></p>
    </div>

    <div class="s">
      <p class="calibre2"></p>
    </div>

    <div class="s1">
      <p class="calibre2"><span class="none6">20</span></p>
    </div>

    <div class="s">
      <p class="calibre2">Westbridge'deki Hasat Hanı, iki büyük kuzey şehri olan Waterdeep ve Marobar arasında bulunan ve Uzun Yol adıyla anılan yolun yolcularının müdavimi oldukları bir buluşma yeriydi. Uygun fiyatlı konaklama imkanlarının yanı sıra, han herhangi bir gece, yolcuların Luskan ve Sundabar gibi çeşitli yerlerden gelen maceracıların hikayelerini anlattıkları Derry'nin Taverna ve Lokanta'sını da barındırıyordu. Şöminenin ateşi sıcak ve parlak, içkiler bol ve çeşitliydi, ve Derry'nin yerinde örülen hikayeler tüm diyarlarda defalarca anlatılacak türdendi.</p>

      <p class="calibre2">Roddy koyun eti ve kuru ekmeğini yerken yüzündeki yaraları gizlemek için yol pelerininin kukuletasını iyice indirmişti. Yaşlı sarı köpek onun yanında yerde duruyor, ve arada sırada Roddy farkında olmadan ona bir parça et bırakıyordu.</p>

      <p class="calibre2">Leş yiyici ödül avcısı başını nadiren tabağından kaldırıyordu fakat kanlanmış gözleri kukuletasının gölgelerinde şüpheyle etrafta geziniyordu. Bu gece Derry'nin yerinde konaklayan alçaklardan bazılarını gerek ününden gerekse kişisel olarak tanıyordu ve eğer akıllılarsa ona güvenmeyecekleri gibi, kendisi de onlara güvenmiyordu.</p>

      <p class="calibre2">Uzun boylu bir adam masanın yanından geçerken Roddy'nin köpeğini tanıdı ve ödül avcısını selamlamayı düşünerek durdu. Fakat ardından uzun boylu adam sessizce uzaklaştı, McGristle'ın çabalarına değmeyeceğini fark etmişti. Maldobar'ın yakınlarındaki dağlarda geçen yıllarda ne olduğunu kimse bilmiyordu, ama Roddy o bölgeden hem fiziksel hem de ruhen derin yaralarla çıkmıştı. Her zaman aksi biri olan McGristle artık konuşmaktan çok hırlayarak daha fazla vakit geçiriyordu.</p>

      <p class="calibre2">Roddy bir sure daha yemeğiyle oynadıktan sonra büyük kemiği köpeğine attı ve doğal bir hareketle yağlı ellerini pelerinine silip farkında olmadan kukuletasını geriye çekerek korkutucu görülen yaralarını açığa çıkardı. Gözleri bunu farkeden birinin olup olmadığmı ararken kukuletasını hızla indirdi. Roddy'nin yaraları söz konusu olduğunda tek bir iğrenme ile karışık bakış pek çok kişinin hayatına malolmuştu.</p>

      <p class="calibre2">Ama bu kez kimse farkına varmamıştı. Barda meşgul bir şekilde yemek yemeyen herkes, yüksek sesle tartışıyorlardı. "Değildi!" diye hırladı adamlardan biri.</p>

      <p class="calibre2">"Sana ne gördüğümü söyledim!" diye cevap verdi hızla bir diğeri. "Ve sana doğruyu söyledim!"</p>

      <p class="calibre2">"Hay gözlerine!" diye cevapladı hemen ilki, ve bir diğeri araya girdi "Bir tane görsen bile bilemezdin!" Adamlardan pek çoğu göğüs göğüse çarpışarak yaklaştı.</p>

      <p class="calibre2">"Sessiz olun!" diye bir ses geldi. Bir adam kalabalığın arasından sıyrıldı ve Roddy'yi işaret etti, adamı tanıyamayan Roddy, içgüdüsel olarak elini, çok savaş geçirmiş baltası Kanatıcıya götürdü.</p>

      <p class="calibre2">"McGristle'a sorun!" diye bağırdı adam. "Roddy McGristle. O kara elfler hakkında herkesten daha çok şey bilir."</p>

      <p class="calibre2">Şekilsiz bir su kabarcığına benzeyen tüm grup Roddy'nin yanına yaklaşırken etrafını belki bir düzineden fazla dinleyici sarmıştı. Roddy elini Kanatıcıdan çekmişti, diğer eli masanın üzerindeydi.</p>

      <p class="calibre2">"Sen McGristle'sm, öyle mi?" diye sordu adam Roddy'ye, saygı göstererek.</p>

      <p class="calibre2">"Olabilirim," diye yanıtladı Roddy sakince, ilgiden hoşlanarak. Thistledown klanı öldürüldüğünden beri, ne söyleyeceğini ilgiyle dinleyecek bir grupla çevrilmemişti.</p>

      <p class="calibre2">"Of," diye sıkıntılı bir ses duyuldu arkadan, "kara elfler hakkında ne bilebilir...?"</p>

      <p class="calibre2">Roddy'nin sert bakışı ön sıradakilere geriye doğru bir adım attırmıştı, ve hareketlenmeyi farketti. Bu hissi seviyordu, önemli ve saygı duyulan biri olmayı.</p>

      <p class="calibre2">"Drow elfi köpeğimi öldürdü," dedi sertçe. Aşağı eğildi ve yaşlı san köpeğinin başını çekiştirdi. "Ve bunun kafasını deldi. Lanet olası kara elf..." -dedi özellikle, kukuletasını yüzünden indirirken- "bana bunu verdi."</p>

      <p class="calibre2">Normalde Roddy korkunç görünümlü yaralarını saklardı ama kalabalığın heyecan dolu nefesleri ve mırıldanmaları sefil ödül avcısını memnun etmişti. Yana dönerek, tamamen görmelerini sağlayarak, yapabildiği kadar tepkilerini içine çekti.</p>

      <p class="calibre2">"Kara derili ve beyaz saçlı mı?" diye sordu kendi kara elf hikayesiyle tartışmayı başlatan kısa boylu ve şişman adam.</p>

      <p class="calibre2">"Eğer bir kara elfse öyle olmalı," diye ofladı Roddy. Adam etrafa zaferle bakıyordu.</p>

      <p class="calibre2">"Onlara söylemeye çalıştığım da buydu," dedi Roddy'ye. "Benim kirli bir elf, ya da bir ork gördüğümü iddia ettiler, ama ben bir drow olduğunu biliyordum!"</p>

      <p class="calibre2">"Eğer bir drow gördüysen," dedi Roddy ciddi bir yüzle, her kelimeyi önemle tartarak, "bir drow gördüğünü bilirsin. Ve bir drow gördüğünü unutmazsın! Ve her kim kelimelerinden şüphe ediyorsa gitsin bir drow bulsun. Sana üzgün olduğunu söylemek için geri gelecektir!"</p>

      <p class="calibre2">"Ben bir kara elf gördüm," diye açıkladı adam. "Grunwald'ın kuzeyinde Lurkwood'da kamp kurmuştum. Sakin bir gece olduğunu düşündüm böylece soğuk rüzgarı yenmek için ateşi biraz daha canlandırdım. Az sonra, bu yabancı geldi, ne bir uyarı ne de bir kelime!"</p>

      <p class="calibre2">Bir drow tarafından yaralanmış bu adamın hikayeyi doğrulamasıyla artık gruptaki kişiler, kelimelerin üzerinde daha ciddiyetle duruyorlardı.</p>

      <p class="calibre2">"Tek kelime etmeden, ne de bir kuş sesi, hiçbir şey!" diye devam etti koca göbekli adam. "Cüppesinin kukuletasını indirmişti, şüpheli görünüyordu, bu yüzden 'Ne yapmaya çalışıyorsun?' diye sordum.</p>

      <p class="calibre2">" 'Ben ve dostlarımın kamp yapabileceği bir yer,' diye yanıtladı herhangi birinin yapacağı gibi sakince. Bana mantıklı görünüyordu ama gene de aşağı inik kukuletadan hoşlanmamıştım. '"O halde kukuletanı indir,' dedim.</p>

      <p class="calibre2">'Bir adamın yüzünü görmeden onunla hiçbir şey paylaşmam.' " Dediklerimi bir dakika kadar düşündü ve ardından ellerini çok yavaş bir şekilde havaya kaldırdı, -Adam, etrafına herkesin izlediğinden emin olmak için bakarak- hareketi dramatik bir biçimde taklit ediyordu.</p>

      <p class="calibre2">"Daha fazlasını görmeme gerek yoktu!" diye bağırdı adam aniden, ve hikayeyi daha evvelden aynı şekilde dinleyen herkes bu sefer heyecanla yerlerinde zıpladılar. "Elleri kömür kadar kara ve bir elfinki kadar inceydi. O anda, nasıl olduğunu bilmiyorum ama bunun bir drow olduğunu biliyordum. Bir drow, bunu söylüyorum, ve her kim sözümden şüphe ediyorsa gitsin bir drow bulsun kendisine!"</p>

      <p class="calibre2">Şişman adam önceden kendinden şüphe edenlere yukarıdan bakmaya başladığında Roddy başıyla onayladı. "Bu son zamanlarda, kara elfler hakkında çok fazla şey duydum gibi," diye homurdandı ödül avcısı.</p>

      <p class="calibre2">"Ben sadece bir tane duydum," diye araya girdi adam. "Seninle konuşmadan ve savaşını anlatmadan önce demek istiyorum. Bu altı yıl içinde iki drow yapar."</p>

      <p class="calibre2">"Dediğim gibi," diye karşılık verdi Roddy ciddi bir ifade ile, "son zamanlarda, kara elfler hakkında..." etrafındaki grup abartılı bir kahkahaya başladığında Roddy'nin cümlesi yarım kaldı. Ödül avcısına eski zamanları yaşıyormuş gibi gelmişti, etrafındaki herkesin, her kelimesini asabiyetle dinlediği o günler gibi.</p>

      <p class="calibre2">Tek gülmeyen kişi drowla karşılaşmasını tekrar anlatmaktan sarsılmış olan şişman adamdı. "Gene de," dedi gürültüyü bastıracak bir sesle, "o, kukuletanın altından bana bakan mor gözleri düşünüyorum!"</p>

      <p class="calibre2">Roddy'nin yüzündeki gülümseme göz açıp kapayana kadar silinmişti. "Mor gözler mi?" dedi nefes almaya bile vakit bulamadan. Roddy kızıl ötesi tayfı kullanan pek çok yaratıkla karşılaşmıştı, Karanlıkaltı'nda bu ısı hisseden gözler çok yaygındı, ve biliyordu ki normalde, bu gözler kırmızı noktalar gibi görünürdü. Roddy hâlâ, akçaağacın altında hapsolmuş halde yatarken ona tepeden bakan mor gözleri hatırlıyordu. O zaman, şimdi de bildiği gibi bu garip renkli yuvarlakların kara elfler arasında nadir olduğunu biliyordu.</p>

      <p class="calibre2">Roddy'nin yakınındaki grup, Roddy'nin sorusunun adamın hikayesi üzerinde şüphe yarattığını düşünerek gülmeyi bırakmıştı.</p>

      <p class="calibre2">"Morlardı," diye ısrar etti şişman adam, fakat titreyen sesinde hiç güvenli bir ifade yoktu. Hikaye anlatan kişiye gülmekle gülmemek arasında kararsız kalan kişiler Roddy'nin kabulünü veya reddini bekliyorlardı.</p>

      <p class="calibre2">"Drow ne tür silahlar kullanıyordu?" diye sordu Roddy ayağının üzerinde doğrularak ciddiyetle.</p>

      <p class="calibre2">Adam bir an için düşündü. "Eğimli kılıçlar," dedi bir anda.</p>

      <p class="calibre2">"Palalar mı?"</p>

      <p class="calibre2">"Palalar," diye kabullendi diğeri.</p>

      <p class="calibre2">"Drow adını söyledi mi?" diye sordu Roddy, ve adam tereddüt ettiğinde, onu yakasından kaldırıp masaya çekti. "Drow adını söyledi mi?" diye sordu ödül avcısı yeniden, nefesi adamın yüzünü yalıyordu.</p>

      <p class="calibre2">"Hayır...eee...,ah,Driz..."</p>

      <p class="calibre2">"Drizzit?"</p>

      <p class="calibre2">Adam çaresizce omuz silkti ve Roddy onu tekrar ayakları üzerine bıraktı.</p>

      <p class="calibre2">"Nerede?" diye kükredi ödül avcısı. "Ve ne zaman?"</p>

      <p class="calibre2">"Lurkwood," dedi titremekte olan göbekli adam yeniden. "Üç hafta önce. Sanırım, drow, Ağlayan Rahiplerle birlikte Maldobar'a gidiyor." Kalabalığın büyük kısmı bu fanatik dini grubun bahsi geçtiğinde inlediler. Ağlayan Rahipler, dünyadaki acının bir sonu olduğuna inanan ya da inandıklarını iddia eden paçavralar içinde dolaşıp dilenen bir gruptu. Rahipler, ne kadar acı çekerlerse, dünyada o kadar az çekilecek acı olduğunu söylüyorlardı. Neredeyse herkes bu kardeşliği küçük görüyorlardı. Bazıları içtendi, ama bazıları, iyi bağışlayıcı için korkunç eziyetler çekeceklerine söz vererek hediyeler dileniyorlardı.</p>

      <p class="calibre2">"Drowun yol arkadaşları bunlardı," diye devam etti göbekli adam. "Her zaman kış geldiğinde soğuk havayı yakalamak için Mirabar'a giderler."</p>

      <p class="calibre2">"Uzun yol," diye yorumda bulundu biri.</p>
    </div>
  </div>
</body>
</html>
