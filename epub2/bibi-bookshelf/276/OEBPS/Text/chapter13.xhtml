<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.2.1. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <div style="margin-left:2.54cm;margin-right:2.54cm">
    <h3 id="toc19" style="margin-left:0.0cm;margin-right:0.0cm;text-indent:0.0cm;text-align:center"><a id="bookmark9"></a><span class="CharStyle20"><span style="font-family:Calibri,sans-serif;font-size:150%">ALTINCI BÖLÜM</span></span></h3>

    <p class="Bodytext8"><span class="CharStyle32"><span style="font-family:Calibri,sans-serif;font-size:150%">Anarres</span></span></p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek hastanede bir dekad kaldıktan sonra eve gönderildiğinde 45 numaradaki komşusu onu görmeye geldi. Çok uzun boylu ve zayıf bir matematikçiydi. Şaşılığı düzeltilmemişti, o yüzden hiç bir zaman size bakıp bakmadığından, ve/veya sizin ona bakıp bakmadığınızdan emin olamıyordunuz. Shevek'le Enstitü yatakhanesinde bir yıl boyunca birbirlerine tek bir cümle söylemeden, arkadaşça, birlikte varolmuşlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Desar şimdi gelmiş, Shevek'e veya onun yan taraflarına bir yerlere bakıyordu. "Herhangi bir şey?" dedi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"İstemez, teşekkür ederim."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Yemekhaneden yemek?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"</span></span><span class="CharStyle7"><span style="font-family:Calibri,sans-serif;font-size:117%">S</span></span><span class="CharStyle7"><span style="font-family:Calibri,sans-serif;font-size:117%">eninkini de," dedi Shevek, Desar'ın telgraf gibi stilinden etkilenmişti.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Peki."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Desar enstitü yemekhanesinden bir tepsi içinde iki yemek getirdi ve birlikte Shevek'in odasında yemeklerini yediler. Shevek kendini dışarı çıkmaya hazır hissedene kadar, Desar üç</span></span> <span class="CharStyle7"><span style="font-family:Calibri,sans-serif;font-size:117%">gün boyunca gece gündüz aynı şeyi tekrarladı. Desar'ın bunu neden yaptığını anlamak zordu. Arkadaş canlısı değildi, kardeşlik beklentisi de ona pek bir şey ifade etmiyor gibi görünüyordu. İnsanlardan kopuk yaşamasının bir nedeni de dürüst olmadığını gizlemekti; ya inanılmaz derecede tembel ya da açıkça mülkiyetçiydi, çünkü 45 numaralı oda, saklamaya hakkı ve nedeni olmayan bir sürü şeyle doluydu: yemekhaneden aldığı tabaklar, kütüphanelerden gelen kitaplar, bir araç-gereç deposundan aldığı tahta oyma araçları, laboratuvar</span></span><span class="CharStyle7"><span style="font-family:Calibri,sans-serif;font-size:117%">ın</span></span> <span class="CharStyle7"><span style="font-family:Calibri,sans-serif;font-size:117%">birinden bir mikroskop, sekiz değişik battaniye, çoğu açıkça Desar'a büyük gelen ve her zaman da büyük gelmiş olan, diğerleri de sekiz-on yaşlarında giydiği şeylere benzeyen giysilerle dolu bir dolap. Sanki depolara ve ambarlara gidip işine yarayıp yaramadığına bakmadan bir çuval dolusu şeyi alıp gelmişti. "Bu ıvır zıvırı neden tutuyorsun?" dedi Shevek odaya girmesine ilk kez izin verildiğinde. Desar ona doğru bir yerlere baktı. "Birikip duruyor," dedi belirsizce.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Desar'ın matematikte seçtiği alan o kadar özeldi ki Enstitü'de veya Matematik Federatifi'nde hiç kimse onun ilerlemesini</span></span> <span class="CharStyle7"><span style="font-family:Calibri,sans-serif;font-size:117%">denetleyemiyordu. Zaten o da konuyu bu yüzden seçmişti. Shevek'in dürtüsünün de bu olduğunu varsayıyordu. "Lanet olsun," diyordu, "çalışmak mı? Burada iyi bir görevin var. Ardışıklık, Eşzamanlılık, zırva." Shevek bu özellikleri yüzünden Desar'dan bazen hoşlanıyor, bazen de nefret ediyordu. Yine de bilinçli olarak, kendi yaşamını değiştirme kararlılığının bir kısmını yerine getirmek için, onunla ilişkisini kesmedi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Hastalığı ona tek başına devam etmeye çalışırsa tümüyle çökeceğini göstermişti. Bunu ahlâki terimlere dönüştürüyor ve kendini acımasızca yargılıyordu. Kardeşliğin ahlâki zorunluluğuna karşın, kendini kendisine saklamıştı. Shevek yirmi birinde ahlâk konusunda tutuculaşmış sayılmazdı, çünkü ahlâkı duyarlı ve hareketliydi; ama yine de katı bir kalıba, sıradan büyükler tarafından çocuklara öğretilen basit Odoculuk'a, içselleştirilmiş bir vaaza dayanıyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Ya</span></span><span class="CharStyle7"><span style="font-family:Calibri,sans-serif;font-size:117%">nlı</span></span><span class="CharStyle7"><span style="font-family:Calibri,sans-serif;font-size:117%">ş yapıyordu. Doğruyu yapmalıydı. Öyle yaptı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Kendine her on gecenin beşinde fiziği yasakladı. Enstitü yatakhane yönetiminde komite çalışmasına gönüllü oldu. Fizik</span></span> <span class="CharStyle7"><span style="font-family:Calibri,sans-serif;font-size:117%">Federatifi'nin ve Enstitü Üyeleri Sendikası'nın toplantılarına gitmeye başladı. Biyo- geribesleme ve beyin dalgası çalışmaları yapan bir gruba katıldı. Yemekhanede önünde bir kitapla küçük masalara oturmak yerine büyük masalara oturmaya zorladı kendini.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Şaşırtıcıydı: insanlar sanki onca zamandır onu bekliyorlardı. Onu içlerine aldılar, iyi karşıladılar, yatak arkadaşı ve dost olarak benimsediler. Onu kendileriyle götürdüler ve üç dekad içinde Abbenay hakkında geçen bir yıldakinden çok daha fazla şey öğrendi. Neşeli, genç insan gruplarıyla atletizm alanlarına, sanat merkezlerine, yüzme havuzlarına, festivallere, müzelere, tiyatrolara, konserlere gitti.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Konserler: bir vahiydi sanki, coşkudan gelen bir şaşkınlıktı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Abbenay'da hiç konsere gitmemişti, çünkü müziğin dinlenen değil, yapılan bir şey olduğunu düşünüyordu. Çocukken her zaman yerel koro ve topluluklarda şarkı söylemiş, bir iki enstrüman çalmıştı; bundan çok hoşlanmıştı, ama fazla yeteneği yoktu. Müzik hakkında tek bildiği de buydu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Öğrenme merkezleri sanat çalışmasına hazırlık yapmaya yarayan bütün becerileri</span></span> <span class="CharStyle7"><span style="font-family:Calibri,sans-serif;font-size:117%">geliştiriyordu: şarkı söyleme, ölçü, dans eğitimi, fırça, keski, bıçak, torna vb. kullanımı. Hepsi çok pragmatikti: çocuklar görmeyi, duymayı, hareket etmeyi, tutmayı öğreniyorlardı. Sanatlar ve zanaatlar arasında hiç bir ayrım gözetilmiyordu; sanatın yaşamda bir yeri olduğu düşünülmüyor, tıpkı konuşma gibi, yaşamın temel yöntemlerinden biri olarak görülüyordu. Bu yüzden mimari çok erken dönemlerde özgürce, tutarlı bir tarz olarak, saf ve açık, dengeli oranlarla gelişmişti. Resim ve heykel çoğunlukla mimariyle kent planlamasının öğeleri olarak iş görüyordu. Söz sanatlarına gelince, şiir ve hikâye anlatma genelde kısa ömürlüydü ve şarkı ve dansla bağlantılıydı; yalnızca tiyatro tek başına ayakta durabiliyordu ve yalnızca tiyatroya "Sanat" deniyordu — kendi içinde tamamlanmış bir şey olarak. Birçok yöresel ve gezgin aktör ve dansçı topluluğu; çoğunlukla aralarında bir de oyun yazarı bulunduran repertuar toplulukları vardı. Trajediler, yarı-doğaçlama komediler, pandomimler sahneliyorlardı. Yapayalnız çöl kasabalarında yağmur kadar hevesle beklenen bir şeydi bu topluluklar, geldiklerinde yılın en görkemli olayını oluştururlardı. Anarres ruhundan</span></span> <span class="CharStyle7"><span style="font-family:Calibri,sans-serif;font-size:117%">yükselen, onun yalıtılmışlığını ve ortaklaşalığ</span></span><span class="CharStyle7"><span style="font-family:Calibri,sans-serif;font-size:117%">ın</span></span><span class="CharStyle7"><span style="font-family:Calibri,sans-serif;font-size:117%">ı içinde taşıyan tiyatro, olağanüstü bir güç ve görkem kazanmıştı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Ama Shevek tiyatroya pek duyarlı değildi. Sözsel görkemini seviyordu, ama oynama fikrinin kendisi ona sevimsiz geliyordu. Ancak Abbenay'daki ikinci yılında kendi Sanat'ını keşfetti: zamandan oluşan sanatı. Biri onu Müzik Sendikası'nın bir konserine götürdü. Ertesi gece bir daha gitti. Her konsere gitti, mümkün olduğunda yeni, arkadaşlarıyla, gerekirse de onlar olmadan. Müzik dostluktan çok daha acil bir gereksinme, daha derin bir doyum duygusuydu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Onun için temel olan yalnızlığından kurtulma çabası aslında başarısızdı, bunu biliyordu. Hiç yakın arkadaşı olmadı. Birkaç kızla çiftleşti, ama çiftleşmede olması gereken zevk yoktu. Yalnızca bir gereksinimden kurtulmaydı, boşalma gibi. Daha sonra da bu olay nesne olarak bir başka kişiyi gerektirdiği için utanç duymaya başladı. Mastürbasyon daha iyiydi, onun gibi biri için en iyi yoldu. Yalnızlık onun kaderiydi; kendi soyaçekimine tusak düşmüştü. Daha önce Rulag da söylemişti: "İş önce gelir." Rulag bunu çok sakin bir biçimde söylemişti, bir</span></span> <span class="CharStyle7"><span style="font-family:Calibri,sans-serif;font-size:117%">olguyu belirtiyordu, değiştirmeye, soğuk hücresinden çıkmaya gücü yoktu. Shevek için de durum böyleydi. Yüreği ona kardeşim diyen genç varlıklara uzanmak istiyordu, ama ne o onlara, ne de onlar ona ulaşabiliyorlardı. Yalnız olmak için doğmuştu, kahrolası soğuk bir entelektüel, bir bencildi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Çalışma önde geliyordu; ama bir yere ulaşmıyordu. Cinsellik gibi onun da bir zevk olması gerekiyordu, ama değildi. Aynı sorunlarla uğraşıp duruyor, geçen yıl neredeyse yakaladığını sandığı Eşzamanlılık İlkesi bir yana, To'nun Zaman Çelişkisi'nin çözümüne bir adım bile yaklaşamıyordu. O özgüven şimdi ona inanılmaz gibi geliyordu. Gerçekten yirmi yaşında kendini evrenbilim fiziğini temellerinden sarsacak bir kuram geliştirecek güçte mi görmüştü? Herhalde ateşi yükselmeden önce uzun bir süre aklından zoru olmuş olmalıydı. Kendini onlara gereksinmesi olduğuna inandırarak ve her iki dersi de en az öğretmenleri kadar iyi anlatabileceğini kabul etmeyi reddederek felsefi matematik konusunda iki çalışma grubuna yazıldı. Sabul'dan elinden geldiğince uzak duruyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bu yeni karar patlamalarında ilk yaptığı</span></span> <span class="CharStyle7"><span style="font-family:Calibri,sans-serif;font-size:117%">şeylerden biri Gvarab'ı daha iyi tanımak olmuştu. O da elinden geldiğince karşılık verdi, ama kışı iyi geçirmemişti; hasta, sağır ve yaşlıydı. Bahar döneminde bir derse başladı ve yarıda bıraktı. Kafası dağınıktı, kimi zaman karşılaştıklarında Shevek'i zor tanıyor, kimi zaman da bütün gece konuşmak üzere onu konutuna sürükleyebiliyordu. Shevek Gvarab'ın fikirlerinin ötesine geçmişti ve bu uzun konuşmalar ona zor geliyordu. Ya Gvarab'ın zaten bildiği veya bir kısmının aksini kanıtladığı şeyleri saatlerce yineleyip canını sıkmasına izin verecek, ya da onu doğru yöne çekmeye çalışırken kafasını karıştıracak ve onu kıracaktı. Onun yaşındaki birinin sab</span></span><span class="CharStyle7"><span style="font-family:Calibri,sans-serif;font-size:117%">rı</span></span><span class="CharStyle7"><span style="font-family:Calibri,sans-serif;font-size:117%">nı ve nezaketini aşacak bir şeydi bu, bu yüzden elinden geldiğince Gvarab'la karşılaşmamaya çalıştı, her seferinde de vicdan azabı duydu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">İş konuşacak başka kimse yoktu. Enstitü'de hiç kimse onu izleyecek kadar zamansal fizik bilmiyordu. Onlara öğretmek isterdi, ama henüz Enstitü'de bir sınıf ya da öğretim görevi verilmemişti ona; fakültenin Öğrenci Üyeler Sendikası görev isteğini reddetti. Sabul'la kapışmak istemiyorlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Yıl boyunca zamanının büyük bir kısmını</span></span> <span class="CharStyle7"><span style="font-family:Calibri,sans-serif;font-size:117%">Atro'ya ve Urras'taki diğer matematikçi ve fizikçilere mektup yazarak geçirdi. Mektupların çok azı gönderildi. Bazıları</span></span><span class="CharStyle7"><span style="font-family:Calibri,sans-serif;font-size:117%">nı</span></span> <span class="CharStyle7"><span style="font-family:Calibri,sans-serif;font-size:117%">yazdı, sonra da yırtıp attı. Zamansal tersine çevrilebilirlik üzerine altı sayfalık bir makale gönderdiği matematikçi Loai An'</span></span><span class="CharStyle7"><span style="font-family:Calibri,sans-serif;font-size:117%">ın</span></span> <span class="CharStyle7"><span style="font-family:Calibri,sans-serif;font-size:117%">yirmi yıl önce ölmüş olduğunu keşfetti; An'ın</span></span> <span class="CharStyle22"><span style="font-family:Calibri,sans-serif;font-size:117%">Zamanın Geometrileri</span></span> <span class="CharStyle7"><span style="font-family:Calibri,sans-serif;font-size:117%">kitabındaki biyografik önsözü okumamıştı. Urras'tan gelen yük gemileriyle taşınmaları için götürdüğü diğer mektuplar, Abbenay Limanı yöneticilerince durduruldu. Liman ÜDE'nin doğrudan denetimindeydi, çünkü işletilmesi birçok sendikanın eşgüdümünü gerektiriyordu, ayrıca bu eşgüdümcülerin bazılarının İoca bilmesi gerekiyordu. Özel bilgileri ve önemli mevkileriyle bu Liman yöneticileri bürokratik bakış açısını benimsemeye eğilimliydiler: Otomatik olarak "Hayır," diyorlardı. Matematikçilere gönderilen mektuplardan hoşlanmıyorlardı, çünkü şifreye benziyordu, hiç kimse de şifre olmadığından emin olamıyordu. Fizikçilere giden mektuplar eğer danışmanları olan Sabul onaylarsa geçiyordu. Sabul kendi Ardışıklık fiziği dışında herhangi bir konudaki çalışmaları onaylamıyordu. "Bu konuda yetkin değilim," diye homurdanıp mektubu bir yana</span></span> <span class="CharStyle7"><span style="font-family:Calibri,sans-serif;font-size:117%">atıyordu. Shevek yine de mektubu Liman yöneticilerine gönderiyor, mektup da "Dışa gönderim için onaylanmadı" işaretiyle geri geliyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bu konuyu Sabul'un genellikle gelme zahmetine katlanmadığı Fizik Federatifi toplantısında gündeme getirdi. Oradaki hiç kimse ideolojik düşmanla özgürce iletişim kurma konusunu önemli görmüyordu. Bazıları Sh</span></span><span class="CharStyle7"><span style="font-family:Calibri,sans-serif;font-size:117%">e</span></span><span class="CharStyle7"><span style="font-family:Calibri,sans-serif;font-size:117%">vek'</span></span><span class="CharStyle7"><span style="font-family:Calibri,sans-serif;font-size:117%">e</span></span><span class="CharStyle7"><span style="font-family:Calibri,sans-serif;font-size:117%">, kendinin de kabul ettiği gibi, kendi dünyasında başka hiç kimsenin yetkin olmadığı bu kadar uç bir konuda çalıştığı için öğüt verdiler. "Ama daha yeni bir konu," dediyse de hiç bir yararı olmadı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Eğer yeniyse onu bizimle paylaş, mülkiyetçilerle değil!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bir yıldır her dönem bu konuda bir ders açmayı önerdim. Her zaman yeterince talep olmadığını söylüyorsunuz. Yeni olduğu için mi korkuyorsunuz?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bu ona pek dost kazandırmadı. Onları kızgın bırakarak ay</span></span><span class="CharStyle7"><span style="font-family:Calibri,sans-serif;font-size:117%">rı</span></span><span class="CharStyle7"><span style="font-family:Calibri,sans-serif;font-size:117%">ldı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Hiç birini göndermemesine karşın Urras'a mektup yazmayı sürdürdü. Anlayabilecek —daha önce anlamış olabilecek— birilerine yazıyor oluşu, yazmasını ve düşünmesini</span></span> <span class="CharStyle7"><span style="font-family:Calibri,sans-serif;font-size:117%">olanaklı kılıyordu. Aksi takdirde olanaksız olurdu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Dekadlar ve dönemler geçip durdu. Yılda iki veya üç kez ödülünü alıyordu: Atro'dan veya A-İo ya da Thu'daki başka bir fizikçiden gelen bir mektup. Uzun, sıkışık yazılmış, tartışmayı dikkatle sunan, selamlaşmadan vedaya kadar her yanıyla kuram kokan, tümüyle yoğun, anlaşılması güç matematiksel-ahlâki-evrenbilimsel zaman fiziğinden oluşan; tanımadığı, kuramlarıyla vahşice savaşıp onları yok etmeye çalışan, vatanının düşmanları, rakipleri, yabancılar, kardeşleri olan adamlar tarafından, konuşabildiği bir dilde yazılmış mektuplar.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bir mektup aldıktan sonra günlerce sinirli ve coşku dolu oluyordu, gece gündüz çalışıyor, çeşme gibi fikir akıtıyordu. Sonra yavaşça, umutsuz fışkırma ve mücadelelerle ayakla</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">yere, kuru toprağa basıyor, kuruyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Gvarab öldüğünde Shevek Enstitü'deki üçüncü yılını bitirmek üzereydi. Ölen kişinin çalıştığı yerde yapılan geleneksel anma töreninde konuşmak istedi; bu sefer tören Fizik laboratuvar binasındaki dershanelerden birinde yapılıyordu. Tek konuşmacı oydu. Hiç öğrenci</span></span> <span class="CharStyle7"><span style="font-family:Calibri,sans-serif;font-size:117%">yoktu; Gvarab iki yıldır hiç ders vermemişti. Enstitü'nün yaşlı üyelerinden birkaçı geldi; bir de Gvarab'ın Kuzeydoğu'da ziraat kimyageri olan orta yaşlı oğlu vardı. Shevek yaşlı kadının eskiden ders verdiği yerde durdu. Bu insanlara, her kış olduğu gibi yine soğuk algınlığı geçirmekte olduğundan kalınlaşmış sesiyle Gvarab'ın Zaman Bilimi'nin temellerini kurduğunu ve Enstitü'de gelmiş geçmiş en büyük evrenbilimci olduğunu anlattı. "Şimdi biz fizikçilerin de bir Odo'su var," dedi. "Odo'muz var ve ona saygı göstermedik." Daha sonra ihtiyar bir kadın yaşlı gözlerle Shevek'e teşekkür etti. "Biz ikimiz her onuncu günü birlikte geçirirdik, kendi binamızın temizliğini yaparken konuşarak çok iyi zaman geçirirdik," dedi. Binadan çıkarlarken, Shevek buz gibi rüzgârda irkildi. Ziraat kimyageri nazik sözler mırıldandı ve Kuzeydoğu'ya giden bir trene yetişmek için aceleyle oradan ayrıldı. Shevek acı, sabırsızlık ve yararsızlık duygusundan doğan bir öfkeyle kentte bir süre amaçsızca dolaştı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Üç yıldır buradaydı ve ne yapmıştı? Sabul'un kendine mal ettiği bir kitap; beş altı yayınlanmamış makale; boşa gitmiş bir yaşam için bir cenaze söylevi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Yaptığı hiç bir şey anlaşılmıyordu. Daha dürüstçe söylemek gerekirse, yaptığı hiç bir şey anlamlı değildi. Kişisel veya toplumsal hiç bir gerekli işlevi karşılamıyordu. Aslında —onun alanında pek görülmemiş bir şey değildi—yirmi yaşında tamamen tükenmişti. Artık varacağı bir yer yoktu. Duvara iyice toslamıştı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bu dekaddaki programlara bakmak için Müzik Sendikası'nın önünde durdu. Bu akşam konser yoktu. Posterden başını çevirdi ve Bedap'la yüzyüze geldi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Her zaman savunmada ve oldukça miyop olan Bedap hiç bir tanıma belirtisi göstermedi. Shevek onun kolunu yakaladı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Vay canına, Shevek bu!" Kucaklaştılar, öpüştüler, ayrıldılar, yeniden kucaklaştılar. Shevek duyduğu sevgiden şaşkına dönmüştü. Neden? Bölge Enstitüsü'ndeki o son yılda Bedap'tan pek hoşlanmamıştı. Bu üç yıl boyunca hiç yazışmamışlardı. Arkadaşlıkları çocuklukta kalmış, geçmişti. Ama sevgi oradaydı: Eşelenen közler gibi alevleniyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Nereye gittiklerini farketmeden yürüyüp konuştular. Kollarını sallayıp birbirlerinin sözünü kestiler. Kış gecesinde Abbenay'ın geniş caddeleri sessizdi. Her sokak lambasını</span></span> <span class="CharStyle7"><span style="font-family:Calibri,sans-serif;font-size:117%">geçtiklerinde, lambanın soluk ışığı kuru kar taneciklerinin üzerinde minik balık sürüleri gibi koşuşturup gölgelerini kovalayan gümüş göller oluşturuyordu. Karın arkasından buz gibi, acı rüzgâr geliyordu. Donmuş dudaklar ve takırdayan dişler konuşmayı engellemeye başladı. Saat onda Enstitü'ye giden son tramvaya yetiştiler; Bedap'</span></span><span class="CharStyle7"><span style="font-family:Calibri,sans-serif;font-size:117%">ın</span></span> <span class="CharStyle7"><span style="font-family:Calibri,sans-serif;font-size:117%">yatakhanesi kentin doğu u</span></span><span class="CharStyle7"><span style="font-family:Calibri,sans-serif;font-size:117%">c</span></span><span class="CharStyle7"><span style="font-family:Calibri,sans-serif;font-size:117%">undaydı, soğukta uzun bir yolculuk olurdu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap 46 numaralı odaya ironiyle dolu bir hayranlıkla bakıyordu. "Shev, Urras'lı boktan bir çıkarcı gibi yaşıyorsun."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Haydi canım sen de, o kadar da değil. Bana dışkısal olan herhangi bir şey göster!" Odada aslında Shevek ilk girdiği zamankinden fazla bir şey yoktu. Bedap işaret etti: "Şu battaniye."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"O ben geldiğimde buradaydı. Biri onu elle örmüş, sonra da giderken burada bırakmış. Böyle bir gecede bir battaniye fazlalık mı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Kesinlikle dışkısal bir renkte," dedi Bedap. "Bir işlev çözümleyicisi olarak kavuniçiye hiç gerek olmadığını söyleyeyim. Kavuniçi, toplumsal organizmada hücre düzeyinde, organik düzeyde, hele hele tümorganizma veya</span></span> <span class="CharStyle7"><span style="font-family:Calibri,sans-serif;font-size:117%">—hoşgörünün, dışa atmadan daha kötü bir seçim olduğu— ahlâki düzeyde hiç bir yaşamsal işleve hizmet etmiyor. Yeşile boya onu, kardeşim! Bütün bu ıvır zıvır da nesi?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Notlar."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Şifreyle mi yazılmış?" diye sordu Bedap. Shevek'e göre en önemli özelliği olan soğukkanlılıkla bir defteri gözden geçiriyordu. Özel yaşama —özel mülkiyete— birçok Anarres'liden çok daha az duyarlıydı. Bedap'ın hiç bir zaman yanında taşıdığı, sevdiği bir kalemi ya da hoşlandığı ve yeniden-işlem deliğine atmaktan nefret edeceği bir gömleği olmamıştı; ona bir hediye verildiğinde de verenin duygularına saygı göstermek için onu saklamaya çalışır, ama her zaman da kaybederdi. Bu eğiliminin farkındaydı; birçok insandan daha az ilkel olduğunu, Vadedilen Insan'ın, gerçek ve doğuştan Odocular'ın ilk örneklerinden biri olduğunu söylüyordu. Ama onun da bir özel yaşam kavramı vardı. Kendisinin veya bir başkasının kafasında başlayan, orada biten bir özel yaşam kavramı. Hiç bir zaman burnunu başkalarının işlerine sokmuyordu. "Sen ağaçlandırma projesindeyken birbirimize şifreyle yazdığımız şapşalca mektupları</span></span> <span class="CharStyle7"><span style="font-family:Calibri,sans-serif;font-size:117%">anımsıyor musun?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bu şifre değil, İoca"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"İoca mı öğrendin? Neden İoca yazıyorsun?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Çünkü bu gezegende yazdığımı anlayabilen kimse yok. Ya da anlamak isteyen. Tek anlayan da üç gün önce öldü."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sabul öldü mü?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Hayır. Gvarab. Sabul ölmedi. Nerde!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sorun ne?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sabul'la mı? Biraz kıskançlık, biraz da yetersizlik."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Onun nedensellik üstüne kitabının çok iyi olduğunu sanıyordum. Sen öyle demiştin."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Kaynakları okuyana dek ben de öyle düşünüyordum. Hepsi Urras'lıların fikirleriymiş. Yeni de sayılmazlar. Son yirmi yıldır kendine ait bir tek fikir geliştirmemiş. Üstelik pek yıkanmıyor da."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Senin düşüncelerin nasıl?" dedi Bedap, bir elini defterlerin üstüne koymuş, kaşlarını çatarak Shevek'e bakıyordu. Bedap'ın küçük, biraz kısık bakan gözleri, güçlü bir yüzü, tıknaz bir bedeni vardı. Tırnaklarını yiyordu ve yıllar, tırnaklarını kalın, duyarlı parmak uçlarında yalnızca küçük birer şerite indirmişti.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"İşe yaramaz," dedi Shevek, yatağa oturarak. "Yanlış alandayım."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap sırıttı. "Sen mi?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sanırım bu dönem sonunda yeniden görev isteyeceğim."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ne yapmak için?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Farketmez. Öğretmenlik, mühendislik. Fizikten uzaklaşmalıyım."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap sandalyeye oturdu, tırnağını yemeye başladı, sonra da, "Bu garip görünüyor," dedi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sınırlarımın farkına vardım."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sınırlarının olduğunu bilmiyordum. Fizikteki sınırla</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">kastediyorum. Her türlü sınırın ve hatan var. Ama fizikte değil. Gerçi ben zamancı değilim. Ama balığı tanımak için yüzmeye, yıldızı bilmek için parlamaya gerek yok..."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek arkadaşına baktı, sonra kendine hiç bir zaman açık açık söyleyemediği şeyi ağzından kaçırdı: "İntihar etmeyi düşündüm. Epeyce uzun bir süre. Bu yıl. En iyi yol bu galiba."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Acının öte yanına geçmek için iyi bir yol gibi görünmüyor."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek zorlukla gülümsedi. "Anımsıyor musun?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bütün canlılığıyla. Benim için çok önemli</span></span> <span class="CharStyle7"><span style="font-family:Calibri,sans-serif;font-size:117%">bir konuşmaydı. Takver ve Tirin için de öyle sanırım."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Öyle miydi?" Shevek ayağa kalktı. Odada volta atmak için yalnızca dört adımlık yer vardı, ama yerinde duramıyordu. "O zaman benim için de önemliydi," dedi, pencerede durarak. "Ama burada değiştim. Burada yanlış olan bir şey var. Ne olduğunu bilmiyorum."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ben biliyorum," dedi Bedap. "Duvar. Duvara çarptın."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek irkilerek geri döndü. "Duvar mı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Senin durumunda duvar Sabul ve onun bilim sendikasıyla ÜDE'deki destekçileri gibi görünüyor. Bana gelince, Abbenay'a geleli dört dekad oldu. Kırk gün. Burada hiç bir şeyi, yapmak istediklerimden hiç birini, öğrenme merkezlerindeki bilim derslerini geliştirmeyi kırk yılda bile başaramayacağımı anlamama yetti. Bir şeyler değişmezse. Ya da düşmanlara katılmazsam."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Düşmanlar mı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Küçük adamlar. Sabul'un arkadaşları! İktidardakilere."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ne diyorsun sen, Dap? Bizde bir iktidar sistemi yok ki!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Yok mu? Sabul'u bu kadar güçlü kılan ne?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bir iktidar sistemi ya da bir hükümet değil — burası Urras değil ki!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Hayır. Hükümetlerimiz, yasalarımız yok— pekâlâ! Ama görebildiğim kadarıyla,</span></span> <span class="CharStyle22"><span style="font-family:Calibri,sans-serif;font-size:117%">düşünceler</span></span> <span class="CharStyle7"><span style="font-family:Calibri,sans-serif;font-size:117%">hiç bir zaman yasalarla ve hükümetlerle denetlenmemiştir, Urras'ta bile. Öyle olsaydı, Odo kendi düşüncelerini nasıl geliştirirdi? Odoculuk nasıl dünya çapında bir hareket olurdu? Devletçiler hareketi güç kullanarak bastırmaya çalıştılar ve başaramadılar. Düşünceler baskı altına alarak yok edilemez. Onlar ancak dikkate alınmayarak yok edilebilir. Düşünmeyi reddederek — değişmeyi reddederek. İşte bizim toplumumuzun yaptığı da bu! Sabul seni kullanabildiği yerde kullanıyor, kullanamadığı yerde de seni yayın çıkarmaktan, öğretmekten, hatta çalışmaktan bile alıkoyuyor. Öyle değil mi? Başka bir deyişle, senin üzerinde iktidarı var. Nereden alıyor bu iktidarı? Kazanılmış bir otoriteden değil, çünkü böyle bir şey yok. Entelektüel yetkinlikten değil, çünkü yetkin de sayılmaz. Ortalama insan aklının doğuştan korkaklığından alıyor gücü. Kamuoyu! Kendisinin de parçası olduğu iktidar sistemi bu; o da bunu kullanmayı iyi biliyor. Odocular toplumunu bireyin ak</span></span><span class="CharStyle7"><span style="font-family:Calibri,sans-serif;font-size:117%">lın</span></span><span class="CharStyle7"><span style="font-family:Calibri,sans-serif;font-size:117%">ı baskı altına alarak</span></span> <span class="CharStyle7"><span style="font-family:Calibri,sans-serif;font-size:117%">yöneten, hiç bir zaman varlığı kabullenilmeyen, erişilmez iktidar."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek pencerenin eşiğine ellerini dayamış duruyor, camdaki hafif yansımaların arasından dışarıdaki karanlığa bakıyordu. En sonunda, "Çılgınca konuşmalar bunlar Dap," dedi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Hayır kardeşim, aklım başımda. İnsanı delirten, gerçeğin dışında yaşamaya çalışmak oluyor. Gerçek dehşet verici. İnsanı öldürebilir. Yeterince zamanı olursa kesinlikle öldürür. Gerçek acıdır — bunu sen söylemiştin! Ama insanı delirten yalanlar, gerçekten kaçışlar. Kendini öldürmek istemene neden olan o yalanlar..."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek dönüp ona baktı. "Ama burada ciddi olarak bir hükümetten söz edemezsin!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Tomar'ın</span></span> <span class="CharStyle22"><span style="font-family:Calibri,sans-serif;font-size:117%">Tanımlar</span></span><span class="CharStyle22"><span style="font-family:Calibri,sans-serif;font-style:normal;font-size:117%">'</span></span><span class="CharStyle7"><span style="font-family:Calibri,sans-serif;font-style:normal;font-size:117%">ı</span></span><span class="CharStyle7"><span style="font-family:Calibri,sans-serif;font-size:117%">: 'Hükümet: İktidarı elde tutmak ve güçlendirmek için gücün yasal kullanımı.' 'Yasal'ın yerine 'Geleneksel' koy, işte sana Sabul, Eğitim Sendikası ve ÜDE."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"ÜDE mi!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"ÜDE artık esasta yönetimci bir bürokrasi."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bir an sonra Shevek pek de doğal olmayan bir şekilde güldü ve "Hadi ama Dap," dedi. "Bunlar eğlenceli, ama biraz da hastalıklı değil mi?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Shev, hiç teşbih usulünde 'hastalık' denen şeye, toplumsal sevgisizliğe, mutsuzluğa, yabancılaşmaya, bütün bunlara yine teşbih yoluyla acı, acı çekme de denebileceğini düşündün mü? Ya da acı gibi bunun da organizmada bir işlevi olduğunu?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Hayır!" dedi Shevek şiddetle. "Ben kişisel, ruhsal terimlerle konuşuyordum."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ama fiziksel acıdan, yanıklardan dolayı ölen bir adamdan söz ediyordun. Bense ruhsal acıdan söz ediyorum! İnsanların yeteneklerinin, çalışmalarının, yaşamlarının boşa gittiğini görmelerinden. Akıllıların aptallara boyun eğmelerinden. Güçlülük ve cesaretin kıskançlık, güç hırsı ve değişme korkusu tarafından boğulduğunu görmelerinden. Değişme özgürlüktür, değişme yaşamdır — Odocu düşünce için bundan daha temel şey var mı? Ama artık hiç bir şey değişmiyor! Toplumumuz hasta. Biliyorsun. Sen de onun hastalığını yaşıyorsun. Onun intihara sürükleyen hastalığını!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Yeter Dap. Kapatalım bu konuyu."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap başka bir şey söylemedi. Tırnağını sistemli bir şekilde, düşünceli düşünceli kemirmeye başladı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek yatağa oturdu ve başını ellerinin arasına aldı. Uzun bir sessizlik oldu. Kar durmuştu. Kuru, karanlık bir rüzgâr pencereye vuruyordu. Oda soğuktu; iki genç adam da paltolarını çıkarmamışlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bak kardeşim," dedi Shevek sonunda. "Bireysel yaratıcılığı körelten bizim toplumumuz değil. Anarres'in yoksulluğu. Bu gezegen uygarlığı yaşatmaya yeterli değil. Eğer birbirimizi yarı yolda bırakırsak, eğer kişisel isteklerimizden kamu yararına vazgeçmezsek, hiç bir şey, bu çorak dünyadaki hiç bir şey bizi kurtaramaz. İnsan dayanışması tek kaynağımız."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Evet, dayanışma! Ağaçlardan yiyeceklerin sarktığı Urras'ta bile Odo insan dayanışmasının tek umudumuz olduğunu söylemişti. Ama o umuda ihanet ettik. Birlikte çalışmanın boyun eğmeye dönüşmesine seyirci kaldık. Urras'ta azınlığın yönetimi var. Burada ise çoğunluğun yönetimi. Ama yine de bir yönetim! Toplumsal vicdan artık yaşayan bir şey değil, bir aygıt, bürokratlarca denetlenen bir iktidar aygıtı!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sen ya da ben gönüllü olup bir iki dekad içinde ÜDE'ye kurayla gönderilebiliriz. Bu bizi bürokratlara, patronlara mı dönüştürür?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sorun ÜDE'ye gönderilen kişilerde değil</span></span> <span class="CharStyle7"><span style="font-family:Calibri,sans-serif;font-size:117%">Shevek. Çoğu bize benziyor. Bize çok fazla benziyor. İyi niyetli, saf; hem yalnızca ÜDE de değil. Anarres'te her yerde böyle. Öğrenme merkezleri, enstitüler, madenler, değirmenler, balıkhaneler, konserve fabrikaları, tarım araştırma ve geliştirme merkezleri, fabrikalar, tek-ürünlü topluluklar — o işlevin uzmanlık ve sabit bir kurum gerektirdiği her yerde. Ama bu sabitlik, otorite dürtüsünü destekliyor. Göç'ün ilk yıllarında bunun farkındaydık, sürekli kolluyorduk. İnsanlar işleri yürütmekle insanları yönetmek arasında çok dikkatli bir ayrım yapıyorlardı o zaman. O kadar başarılı oldular ki, hükmetme isteğinin insanlarda en az karşılıklı yardımlaşma dürtüsü kadar güçlü olduğunu ve her bireyin, her yeni kuşağın yeniden eğitilmesi gerektiğini unuttuk. İnsan doğduğunda ne kadar uygarsa, o kadar Odocu! Ama bunu unuttuk. Özgürlük için eğitim yapmıyoruz. Toplumsal organizmanın en önemli etkinliği olan eğitim katı, ahlâkçı ve otoriter oldu. Çocuklar Odo'nun sözlerini sanki</span></span> <span class="CharStyle22"><span style="font-family:Calibri,sans-serif;font-size:117%">yasaymış gibi</span></span> <span class="CharStyle7"><span style="font-family:Calibri,sans-serif;font-size:117%">ezberliyorlar — en büyük küfür bu!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek duraksadı. Bedap'ın söz ettiği türden eğitimle çok fazla karşılaşmıştı, çocukken, hatta burada Enstitü'de bile; Bedap'ın</span></span> <span class="CharStyle7"><span style="font-family:Calibri,sans-serif;font-size:117%">suçlamasını reddedemeyecek kadar çok.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap bu avantajı acımasızca kullandı. "Aslında hiç düşünmemek her zaman daha kolay. Şirin, güvenli bir hiyerarşi bulup yerleş. Değişiklik yapma —onaylanmama tehlikesine düşme— iş arkadaşlarını rahatsız etme. Yönetilmeye izin vermek her zaman en kolay şey."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ama bu yönetim değil, Dap! Uzmanlar ve eskiler bir ekibi veya sendikaları yönetecekler tabii, işi en iyi onlar biliyor. Ne de olsa iş, yapılmak zorunda! ÜDE'ye gelince, evet, bir hiyerarşi, bir iktidar sistemi olabilirdi, eğer tam da bunu engellemek için düzenlenmiş olmasaydı. Nasıl kurulduğuna baksana! Gönüllüler kurayla seçiliyorlar; bir yıl eğitim; sonra dört yıl Liste'de yer alıyorlar; sonra da dışarı. Böyle bir sistemde kimse devletçi anlamda güç kazanamaz, hem de yalnızca dört yılda."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bazıları dört yıldan daha uzun kalıyor."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Danışmanlar mı? Onlar oylamaya katılmazlar."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Oylar önemli değil. Perdenin gerisinde birileri var—"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Yok canım! Bu seninki paranoya! Perdenin</span></span> <span class="CharStyle7"><span style="font-family:Calibri,sans-serif;font-size:117%">gerisinde mi— nasıl? Hangi perdenin? Herhangi biri ÜDE toplantılarına katılabilir, eğer konu onu ilgilendiriyorsa tartışabilir ve oy kullanabilir! Burada</span></span> <span class="CharStyle22"><span style="font-family:Calibri,sans-serif;font-size:117%">politikacılar</span></span> <span class="CharStyle7"><span style="font-family:Calibri,sans-serif;font-size:117%">olduğunu mu söylemeye çalışıyorsun?" Shevek Bedap'a öfkelenmişti; sivri kulakları kızarmış, sesi yükselmişti. Geç olmuştu, dörtgenin hiç bir yanında ışık yanmıyordu- 45 numaradaki Desar sessiz olmaları için duvara vurdu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Senin de bildiğin şeyi söylüyorum," dedi Bedap çok daha alçak bir sesle. "ÜDE'yi gerçekte Sabul gibi adamların yönettiğini— hem de yıllar boyunca."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Eğer bunu biliyorsan," dedi Shevek sert bir fısıltıyla, "neden kamuya açmadın? Elinde kanıtlar varsa neden kendi sendikanda bir eleştiri oturumu düzenlemedin? Eğer fikirlerin kamu incelemesine gelemiyorlarsa onları geceyarısı fısıltıla</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">halinde duymak istemiyorum."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap'ın gözleri çelik bilyeler gibi minicik olmuştu. "Kardeşim," dedi, "kendini üstün görüyorsun. Her zaman da öyleydin. Bir kere de şu kahrolası saf vicdanının dışına bak! Sana gelip fısıldıyorum, çünkü sana güvenebileceğimi biliyorum, canın cehenneme! Başka kiminle</span></span> <span class="CharStyle7"><span style="font-family:Calibri,sans-serif;font-size:117%">konuşabilirim ki? Tirin gibi mi olayım yani?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Tirin gibi mi?" Shevek sesini yükseltecek kadar şaşırmıştı. Bedap duvarı işaret ederek ona sessiz olmasını söyledi. "Ne olmuş Tirin'e? Nerede?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Segvina Adası'ndaki Sığınak'ta,"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sığınak'ta mı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap dizlerini çenesine kadar kaldırdı, elleriyle sardı, iskemlede yan oturuyordu. Şimdi hafif bir sesle, istemeyerek konuşuyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Tirin bir oyun yazıp sahneledi, sen gittikten sonraki yıl. Komikti —çılgıncaydı— bilirsin onun yazdığı türden şeyleri." Bedap kaba, kum rengi saçını eliyle sıvazlayarak örgüsünü gevşetti. "Aptallar Odo-karşı</span></span><span class="CharStyle7"><span style="font-family:Calibri,sans-serif;font-size:117%">tı</span></span> <span class="CharStyle7"><span style="font-family:Calibri,sans-serif;font-size:117%">sanabilirdi. Birçok insan aptaldı. Bir yaygara koptu. Azarlandı. Toplu azarlama. Daha önce hiç görmemiştim. Herkes sendika toplantına gelip seni azarlıyor. Eskiden sert ustabaşlarını veya yöneticileri yola getirmek için kullanırlardı bu yöntemi. Şimdi ise herhangi bir bireye kendi başına düşünmeyi bırakmasını söylemek için kullanıyorlar. Kötüydü. Tirin buna dayanamazdı. Sanırım bu onun gerçekten biraz aklı</span></span><span class="CharStyle7"><span style="font-family:Calibri,sans-serif;font-size:117%">nı</span></span> <span class="CharStyle7"><span style="font-family:Calibri,sans-serif;font-size:117%">kaçırmasına neden oldu. Ondan sonra herkesin kendine karşı olduğunu düşünmeye başladı. Çok</span></span> <span class="CharStyle7"><span style="font-family:Calibri,sans-serif;font-size:117%">konuşmaya başladı— acı sözler. Mantık dışı değildi, ama her zaman eleştirel, hep acı. Herkesle de öyle konuşuyordu. Enstitü'den ayrıldı, matematik öğretmeni olarak başvurup bir görev istedi. Aldı da. Güneybatışı'nda bir yol tamir ekibinde! Bir yanlışlık olduğunu söyledi, ama</span></span> <span class="CharStyle7"><span style="font-family:Calibri,sans-serif;font-size:117%">İ</span></span><span class="CharStyle7"><span style="font-family:Calibri,sans-serif;font-size:117%">şBöl bilgisayarları sonucu yineledi. O da gitti."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Tir onu tanıdığımdan beri hiç dışarda çalışmamıştı," diye sözünü kesti Shevek. "On yaşından beri. Hep masa başı işleri koparıyordu. İşBöl hakça davranmış."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap duymazlıktan geldi. "Orada tam olarak ne olduğunu bilmiyorum. Bana birkaç kez yazdı, her seferinde de yeniden görev almıştı. Her zaman bedensel çalışma, her zaman küçük, uç topluluklarda. İşini bırakıp beni görmeye Kuzeybatışı'na geleceğini yazdı. Gelmedi. Bana yazmayı bıraktı. Sonunda onun izini Abbenay İş Arşivi'nden buldum. Bana kartının bir kopyasını gönderdiler, son kayıtta yalnızca 'Tedavi. Segvina Adası' yazıyordu. Tedavi! Tirin birini mi öldürdü? Birinin ırzına mı geçti? Bunların dışında neden Sığ</span></span><span class="CharStyle7"><span style="font-family:Calibri,sans-serif;font-size:117%">ın</span></span><span class="CharStyle7"><span style="font-family:Calibri,sans-serif;font-size:117%">ak'a gönderilir insan?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sığ</span></span><span class="CharStyle7"><span style="font-family:Calibri,sans-serif;font-size:117%">ın</span></span><span class="CharStyle7"><span style="font-family:Calibri,sans-serif;font-size:117%">ak'a gönderilmezsin hiç bir zaman. Orada bir görev istersin."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bana bu saçmalığı söyleme," dedi Bedap ani bir öfkeyle. "Oraya gönderilmeyi hiç istemedi! Onu delirtip sonra oraya gönderdiler. Tirin'den söz ediyorum, Tirin'den, onu anımsıyor musun?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Onu senden önce tanıdım. Sığ</span></span><span class="CharStyle7"><span style="font-family:Calibri,sans-serif;font-size:117%">ın</span></span><span class="CharStyle7"><span style="font-family:Calibri,sans-serif;font-size:117%">ak'ın ne olduğunu sanıyorsun sen — bir hapishane mi? Bir kaçış yeri orası. Eğer orada katiller ya da sürekli işten kaytaranlar varsa bu, oraya, baskı altında olmayıp ceza tehlikesinden uzak olacakları yere, kendi istekleriyle gittikleri içindir. Ama bu sürekli söz ettiğin insanlar kim? Kim bu 'onlar'? 'Onlar' Tirin'i delirtti falan... Yani bütün toplumsal sistemin kötü olduğunu, 'onlar'ın, Tirin'e baskı yapanların, senin düşmanlarının, aslında bizler —yani toplumsal organizma— olduğunu mu söylüyorsun?</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Eğer Tirin'i bir kaytarıcı olarak tanımlayıp vicdanından silip atabiliyorsan sana söyleyecek başka bir şeyim yok," diye yanıtladı iskemlede sırtını kamburlaştırmış oturan Bedap. Sesinde o kadar açık ve basit bir yas vardı ki Shevek'in kendinden emin öfkesi anında kesildi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">İkisi de bir süre konuşmadılar.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ben en iyisi eve gideyim," dedi Bedap, doğrulup ayağa kalktı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Buradan yürüyerek bir saat sürer. Aptallık etme."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Şey, düşündüm ki..."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Aptallık etme."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Peki. Hela nerede?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Soldan üçüncü kapı."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap geri döndüğünde yerde uyumayı önerdi, ama halı olmadığı ve yalnızca bir tek battaniye olduğu için bu fikir, Shevek'in tekdüze bir sesle belirttiği gibi, aptalcaydı. İkisinin de yüzü asılmış ve darılmışlardı; sanki yumruk yumruğa kavga etmişler, ama içlerindeki kızgınlığı söndürememişlerdi. Shevek yatağı yere serdi; yattılar. Lamba sönünce odanın içine gümüşi bir karanlık doldu, yerde kar olup ışığın hafifçe yansıdığı bir kent gecesinin yarı-karanlığı. Soğuktu. İkisi de diğerinin bedeninin sıcaklığından hoşlanmıştı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Battaniye için söylediğimi geri alıyorum."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Dinle Dap, demek istediğim—"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Neyse, sabah konuşuruz bunu."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Peki."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Birbirlerine sokuldular. Shevek yüzükoyun dönüp iki dakika içinde uykuya daldı. Bedap bilince tutunmaya çalıştı, sonra uykunun sıcaklığına, korunmasızlığ</span></span><span class="CharStyle7"><span style="font-family:Calibri,sans-serif;font-size:117%">ın</span></span><span class="CharStyle7"><span style="font-family:Calibri,sans-serif;font-size:117%">a, güvenliliğine, daha</span></span> <span class="CharStyle7"><span style="font-family:Calibri,sans-serif;font-size:117%">derinlere daldı ve uyudu. Gece biri düş görüp yüksek sesle bağırdı. Diğeri uykulu uykulu kolunu uzattı, güven verici sözler mırıldandı, dokunuşunun karanlık, sıcak ağırlığı her türlü korkuya ağır bastı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Ertesi akşam yine buluştular ve tıpkı ergenlik döneminde olduğu gibi bir süre beraber olup olmayacaklarını tartıştılar. Tartışılması gerekiyordu, çünkü Shevek hemen hemen kesin olarak yalnızca karşı cinse ilgi duyuyordu, Bedap ise kesin olarak eşcinseldi; zevkin çoğu Bedap'ın olacaktı. Shevek yine de eski dostluğu canlandırmak istiyordu; cinsel yönünün Bedap için çok önemli olduğunu ve ilişkiyi tamamlayacağı</span></span><span class="CharStyle7"><span style="font-family:Calibri,sans-serif;font-size:117%">nı</span></span> <span class="CharStyle7"><span style="font-family:Calibri,sans-serif;font-size:117%">gördüğünde inisiyatifi ele aldı; büyük ölçüde şefkat ve inatçılık göstererek Bedap'ın bir kez daha geceyi onunla geçirmesini sağladı. Kentin öte yakasında bir konuttaki boş bir özel odaya geçtiler, orada bir dekad kadar birlikte yaşadılar; sonra yine ayrıldılar, Bedap yatakhanesine, Shevek de 46 numaralı odaya döndü. İkisinde de ilişkiyi sürdürecek kadar cinsel istek yoktu. Yalnızca güveni yeniden sağlamışlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Yine de Shevek neredeyse her gün Bedap'ı</span></span> <span class="CharStyle7"><span style="font-family:Calibri,sans-serif;font-size:117%">görmeye devam ederken, bazen arkadaşında sevdiği ve güvendiği şeyin ne olduğunu merak ediyordu. Bedap'ın şu andaki düşüncelerini rahatsız edici, sürekli onlardan bahsetmekte ısrar etmesini de yorucu buluyordu. Hemen hemen her bir araya geldiklerinde sert tartışmalar geçiyordu aralarında. Birbirlerine epeyce acı çektiriyorlardı. Bedap'tan ayrılırken Shevek sık sık kendini yalnızca gereğinden çok büyümüş bir bağlılığa yapışmakla suçluyor ve kızgınlıkla bir daha onu görmemeye yemin ediyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Ama gerçek şuydu ki büyük Bedap'ı, çocuk Bedap'ı sevdiğinden çok daha fazla seviyordu. Beceriksiz, ısrarlı, bağnaz, yıkıcı: Bedap bunların hepsi olabiliyordu; ama Shevek'in ifade ediliş biçiminden nefret etmekle birlikte yine de özlem duyduğu bir kafa rahatlığına erişmişti. Shevek'in yaşamını değiştirmişti, Shevek de bunun farkındaydı, artık yoluna devam edebileceğini ve bunu Bedap'</span></span><span class="CharStyle7"><span style="font-family:Calibri,sans-serif;font-size:117%">ın</span></span> <span class="CharStyle7"><span style="font-family:Calibri,sans-serif;font-size:117%">sağladığını biliyordu. Yolun her adımında Bedap'la kavga ediyordu, ama gelmeye, tartışmaya, yaralayıp yaralanmaya, kızgınlık, yadsıma ve reddetme içinde aradığını bulmaya devam ediyordu. Ne aradığını bilmiyordu. Ama onu nerede</span></span> <span class="CharStyle7"><span style="font-family:Calibri,sans-serif;font-size:117%">arayacağını biliyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bilinç açısından bakıldığında, en az önceki yıllardaki kadar mutsuz olduğu bir dönemdi. İşinde hâlâ ilerleme kaydedemiyordu; aslında zaman fiziğini tümüyle bırakmış ve mütevazı laboratuvar çalışmasına dönmüştü; becerikli, sessiz bir teknisyenle birlikte radyasyon laboratuvarında çeşitli deneyler yapıyor, parçacık hızlarını inceliyordu. Epeyce dolaşılmış bir alandı, onun bu alana gecikmiş girişi meslektaşlarınca artık özgün olmaya çalışmayı bıraktığı biçiminde yorumlandı. Enstitü üyeleri sendikası ona bir ders açtı: yeni gelen öğrenciler için matematiksel fizik. Sonunda bir ders almaktan dolayı hiç bir zafer duygusuna kapılmadı, çünkü ders ona onlar tarafından verilmişti, ders vermesine izin verilmişti. Hiç bir şey onu rahatlatamıyordu. Katı, sofu vicdanının duvarlarının genişliyor oluşu ona rahatlama dışında her şeyi getiriyordu. Kendini soğuk ve yitik hissediyordu. Ama kaçacak, sığınacak hiç bir yeri yoktu, bu yüzden daha da soğuğa çıktı, daha da uzaklarda kayboldu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap'ın birçok arkadaşı vardı: kararsız ve sevgisiz bir güruh. Bazıları bu çekingen adamdan hoşlandılar. Onları kendine Enstitü'de tanıdığı,</span></span> <span class="CharStyle7"><span style="font-family:Calibri,sans-serif;font-size:117%">alıştığı insanlardan daha yakın hissetmiyordu, ama akıllarının özgürlüğünü daha ilginç buluyordu. Eksantrik olma tehlikesini bile göze alarak vicdanlarının bağımsızlığını koruyorlardı. Bazıları yıllardır olağan bir görev almayan entelektüel</span></span> <span class="CharStyle22"><span style="font-family:Calibri,sans-serif;font-size:117%">nuchnib'</span></span><span class="CharStyle7"><span style="font-family:Calibri,sans-serif;font-size:117%">lerdi. Shevek onlarla birlikte değilken onlara şiddetle karşı çıkıyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">İçlerinden biri, Sala</span></span><span class="CharStyle7"><span style="font-family:Calibri,sans-serif;font-size:117%">s</span></span> <span class="CharStyle7"><span style="font-family:Calibri,sans-serif;font-size:117%">adlı bir besteciydi. Sala</span></span><span class="CharStyle7"><span style="font-family:Calibri,sans-serif;font-size:117%">s</span></span> <span class="CharStyle7"><span style="font-family:Calibri,sans-serif;font-size:117%">ve Shevek birbirlerinden bir şeyler öğrenmek istiyorlardı. Sala</span></span><span class="CharStyle7"><span style="font-family:Calibri,sans-serif;font-size:117%">s</span></span> <span class="CharStyle7"><span style="font-family:Calibri,sans-serif;font-size:117%">matematikten pek az anlıyordu, ama Shevek fiziği teşbih veya deney usullerinden birinde açıklayabildiği zaman ilgiyle ve zekice dinliyordu. Aynı şekilde Shevek Salas'ın ona müzik kuramıyla ilgili anlattığı her şeyi, teypten veya portatif müzik aletiyle çaldığı her müziği dinliyordu. Ama Salas'ın anlattığı bazı şeyler kafasını oldukça karıştırdı. Sala</span></span><span class="CharStyle7"><span style="font-family:Calibri,sans-serif;font-size:117%">s</span></span> <span class="CharStyle7"><span style="font-family:Calibri,sans-serif;font-size:117%">Abbenay'ın doğusunda, Temae Düzlüklerinde bir kanal kazma görevi almıştı. Her dekaddaki üç günlük tatilinde kente gelip herhangi bir kızla birlikte oluyordu. Shevek onun bu görevi arada bir değişiklik olsun diye, dışarıda iş yapmış olmak için aldığını sanıyordu; ama daha sonra onun hiç bir zaman bir müzik görevi, ya da vasıfsız iş dışında bir görev almadığını öğrendi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"İşBöl'deki kaydın nedir?" diye sordu kafası karışarak.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Vasıfsız iş gücü."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ama sen vasıflısın! Müzik Sendikası konservatuarında altı-yedi yıl harcadın, değil mi? Neden sana bir müzik öğretmenliği vermiyorlar?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Verdiler. Ben istemedim. On yıl daha ders vermeye hazır olmayacağım. Ben bir besteciyim, tamam mı, icracı değil."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ama besteciler için de görevler olmalı."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Nerede?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sanırım Müzik Sendikası'nda."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ama Müzik Sendikası üyeleri benim bestelerimi sevmiyorlar. Şimdilik benden başka pek kimse de sevmiyor. Kendi başıma bir sendika olamam, değil mi?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Sala</span></span><span class="CharStyle7"><span style="font-family:Calibri,sans-serif;font-size:117%">s</span></span> <span class="CharStyle7"><span style="font-family:Calibri,sans-serif;font-size:117%">ufak tefek, kemikli bir adamdı, alnı ve kafası şimdiden kelleşmişti; kalan saçıyla sakalını kısa kesmiş, ensesinde ve çenesinde gümüş rengi bir şerit halinde bırakmıştı. Gülüşü hoştu, ifadeli yüzünü kırıştırıyordu. "Konservatuarda öğrendiğim gibi beste yapmıyorum. İşlevsiz müzik yapıyorum." Her zamankinden daha sevimli gülümsedi. "Koro eserleri yazmamı istiyorlar. Koro eserlerinden nefret ederim.</span></span> <span class="CharStyle7"><span style="font-family:Calibri,sans-serif;font-size:117%">S</span></span><span class="CharStyle7"><span style="font-family:Calibri,sans-serif;font-size:117%">e</span></span><span class="CharStyle7"><span style="font-family:Calibri,sans-serif;font-size:117%">ssur'un yazdıkları gibi geniş armonili parçalar istiyorlar. Sessur'un müziğinden nefret ederim... Bir oda müziği parçası yazıyorum.</span></span> <span class="CharStyle22"><span style="font-family:Calibri,sans-serif;font-size:117%">Eşzamanlılık İlkesi</span></span> <span class="CharStyle7"><span style="font-family:Calibri,sans-serif;font-size:117%">adını vermeyi düşündüm. Beş enstrümanın her biri bağımsız, döngüsel bir temayı çalıyorlar, melodik nedensellik yok, ileri doğru giden süreç tümüyle parçaların ilişkilerinden oluşuyor. Harika bir armoni çıkıyor. Ama duymuyorlar. Duymayacaklar. Duyamazlar!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek bir süre düşündü.</span></span> <span class="CharStyle22"><span style="font-family:Calibri,sans-serif;font-size:117%">"Dayanışma Coşkusu</span></span> <span class="CharStyle7"><span style="font-family:Calibri,sans-serif;font-size:117%">adını verseydin," dedi, "duyarlar mıydı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Vay canına!" dedi onları dinleyen Bedap. "Bu yaşamında söylediğin ilk sinik söz Shevek. Aramıza hoş geldin!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Sala</span></span><span class="CharStyle7"><span style="font-family:Calibri,sans-serif;font-size:117%">s</span></span> <span class="CharStyle7"><span style="font-family:Calibri,sans-serif;font-size:117%">güldü. "Bir kez dinlerlerdi, ama kaydedilmesine veya bölgesel konserlerde çalınmasına izin vermezlerdi. Organik Üslup'ta yazılmamış."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Demek bu yüzden Kuzeybatışı'nda olduğum sürece hiç profesyonel müzik dinleyemedim. Ama bu tür bir sansürü nasıl haklı gösterebilirler! Sen müzik yapıyorsun! Müzik katılım gerektiren bir sanattır, tanımı gereği organik ve toplumsaldır. Elimizden gelen en soylu toplumsal davranış biçimi olabilir.</span></span> <span class="CharStyle7"><span style="font-family:Calibri,sans-serif;font-size:117%">Kesinlikle bir bireyin üstlenebileceği en soylu işlerden biri. Hem de doğası gereği, her tür sanatın doğası gereği, bir tür paylaşmadır. Sanatçı paylaşır, bu onun sanatının özüdür. Müzik Sendikası üyeleri ne derse desin,</span></span> <span class="CharStyle7"><span style="font-family:Calibri,sans-serif;font-size:117%">İ</span></span><span class="CharStyle7"><span style="font-family:Calibri,sans-serif;font-size:117%">şBöl sana kendi alanında bir görev vermemeyi nasıl haklı gösterebilir?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Müziğimi paylaşmak istemiyorlar," dedi Sala</span></span><span class="CharStyle7"><span style="font-family:Calibri,sans-serif;font-size:117%">s</span></span> <span class="CharStyle7"><span style="font-family:Calibri,sans-serif;font-size:117%">eğlenerek. "Onları korkutuyor."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap daha ciddi konuştu: "Haklı gösterebiliyorlar, çünkü müzik yararlı değil. Kanal kazma önemli, biliyorsun; müzikse yalnızca süs. Çember dönüp dolaşıp açgözlü yararcılığın en iğrenç şekline dayandı. Odocu idealin merkez öğesi olan karmaşıklık, canlılık, icat etme ve inisiyatif özgürlüğünü, hepsini çöpe attık. Tam olarak barbarlığa döndük: eğer yeniyse, aman kaçın ondan; eğer yiyemiyorsan at gitsin!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek kendi işini düşündü ve söyleyecek bir şey bulamadı. Yine de Bedap'ın eleştirisine ka</span></span><span class="CharStyle7"><span style="font-family:Calibri,sans-serif;font-size:117%">tı</span></span><span class="CharStyle7"><span style="font-family:Calibri,sans-serif;font-size:117%">lamıyordu. Bedap onun aslında bir devrimci olduğunu farketmesine yol açmıştı; ama o böyle olmasının bir Odocu ve bir Anarres'li olarak yetiştirilmesi</span></span> <span class="CharStyle22"><span style="font-family:Calibri,sans-serif;font-size:117%">sayesinde</span></span> <span class="CharStyle7"><span style="font-family:Calibri,sans-serif;font-size:117%">olduğunu derinden hissediyordu. Toplumuna isyan edemezdi,</span></span> <span class="CharStyle7"><span style="font-family:Calibri,sans-serif;font-size:117%">çünkü toplumu, doğru dürüst anlaşıldığında, bir devrimdi — kalıcı bir devrim, devam eden bir süreç. Geçerliliği ve güçlülüğünü yeniden kanıtlamak için yapılacak şey harekete geçmekti, ceza korkusu veya ödül umudu olmadan: kalbinin sesini dinleyerek harekete geçmek.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bedap birkaç arkadaşıyla birlikte Ne Thera dağlarında bir haftalığına gezmeye gidiyordu. Shevek'i gelmeye ikna etmişti. Shevek dağlarda on gün geçirme fikrinden hoşlanıyor, ama on gün boyunca Bedap'ın düşüncelerini dinleme fikrinden pek hoşlanmıyordu. Bedap'ın konuşması, Shevek'in en sevmediği komünal etkinliğe, herkesin kalkıp topluluğun işleyişindeki ve —genellikle— komşuların karakterlerindeki hatalar hakkında konuştuğu Eleştiri Oturumu'na çok benziyordu. Tatil yaklaştıkça gitme isteği azaldı. Yine de, arada kaçıp çalışıyormuş gibi yapabilmek için cebine bir defter tıktı ve tatile gitti.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Sabah erken saatte Doğu Noktası'</span></span><span class="CharStyle7"><span style="font-family:Calibri,sans-serif;font-size:117%">nı</span></span><span class="CharStyle7"><span style="font-family:Calibri,sans-serif;font-size:117%">n arkasındaki kamyon deposunda buluştular; üç erkek ve üç kadın vardı. Shevek kadınların hiç birini tanımıyordu, Bedap onu yalnız ikisiyle</span></span> <span class="CharStyle7"><span style="font-family:Calibri,sans-serif;font-size:117%">tanıştırdı. Dağlara doğru yola koyulduklarında Shevek üçüncünün yanına yaklaştı. "Shevek," dedi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Biliyorum," dedi kadın.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek onunla daha önce bir yerde karşılaşmış olduğunu ve adı</span></span><span class="CharStyle7"><span style="font-family:Calibri,sans-serif;font-size:117%">nı</span></span> <span class="CharStyle7"><span style="font-family:Calibri,sans-serif;font-size:117%">biliyor olması gerektiğini farketti. Kulakları kızardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Şaka mı yapıyorsun?" dedi Bedap sola geçerek. "Takver Kuzeybatışı Enstitüsü'nde bizimle birlikteydi. İki yıldır Abbenay'da yaşıyor, bugüne kadar hiç karşılaşmadınız mı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Kız, "Onu birkaç kere gördüm," dedi ve güldü. Yemek yemeyi çok seven birinin geniş, çocuksu gülüşü vardı kızda. Uzun boylu ve epeyce zayıftı, yuvarlak kolları ve geniş kalçaları vardı. Pek güzel sayılmazdı; yüzü güneşten yanmıştı, zekâ dolu ve neşeliydi. Gözlerinde bir karanlık vardı, parlak kara gözlerin koyuluğu değil, bir çeşit derinlik, neredeyde koyu, kara, ince kül gibi, yumuşacık. Shevek onunla gözgöze geldiği anda onu unutmakla affedilmez bir hata işlediğini anladı ve bunu anladığı anda da affedildiğini farketti. Şanslı olduğunu. Şansının döndüğünü.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Dağlara tırmanmaya başladılar.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Dördüncü günün soğuk gecesinde o ve</span></span> <span class="CharStyle7"><span style="font-family:Calibri,sans-serif;font-size:117%">Takver bir vadinin üzerindeki çıplak, dik yamaçta oturuyorlardı. Kırk metre aşağılarında bir dere ıslak kayalar arasından koyağa akıyordu. Yalnızca dağlarda böyle su kaynakları vardı. Koşuşturan, çatırdayan ve şarkı söyleyen suyun sesi onlar için yeni bir şeydi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bütün gün yüksek yerlerde böyle vadileri aşıp durmuşlardı, bacakları yorulmuştu. Diğerleri, tatilciler için yine tatilciler tarafından yapılan Korunaktaydılar ve keyifleri yerindeydi; Ne Thera federatifi, Anarres'in oldukça kısıtlı "görülmeye değer" yerlerini koruyan gönüllü gruplar arasında en etkin olanıydı. Yazla</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">orada yaşıyan bir bekçi, Bedap ve diğerlerinin iyice tedarikli olan kilerden yemek hazırlamalarına yardım ediyordu. Takver ve Shevek nereye gittiklerini söylemeden ve aslında da bilmeden, biri diğerinin (Shevek Takver'in) ardından dışa</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">çıkmışlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek Takver'i dik yamaçta, dağ eteklerinde dantel düğümleri gibi büyüyen, katı, kırılgan dalla</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">alacakaranlıkta gümüş renginde parlayan yumuşak aydikenleri arasında otururken buldu. Doğudaki doruklar arasındaki boşlukta, gökteki renksiz ışıma ay</span></span><span class="CharStyle7"><span style="font-family:Calibri,sans-serif;font-size:117%">ın</span></span> <span class="CharStyle7"><span style="font-family:Calibri,sans-serif;font-size:117%">doğuşunu haber veriyordu. Irmak yüksek, çıplak tepelerin</span></span> <span class="CharStyle7"><span style="font-family:Calibri,sans-serif;font-size:117%">sessizliğinde gürültüyle akıyordu. Ne rüzgâr, ne de bulut vardı. Dağların üstündeki hava kuvars gibiydi, sert, berrak, engin.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Orada bir süre konuşmadan oturdular.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Yaşamım boyunca hiç bir kadın beni senin kadar etkilemedi. Bu yolculuğa başladığımızdan beri." Shevek'in ses tonu soğuk, sanki içerlemiş gibiydi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Tatilini berbat etmek istemezdim," dedi Takver, alacakaranlıkta çok yüksek gelen çocuksu kahkahasıyla.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Berbat etmiyorsun!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"O zaman iyi. Rahatsız olduğunu söylüyorsun sandım."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Rahatsız olmak mı? Deprem gibi bir şey."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Sağol."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"</span></span><span class="CharStyle7"><span style="font-family:Calibri,sans-serif;font-size:117%">S</span></span><span class="CharStyle7"><span style="font-family:Calibri,sans-serif;font-size:117%">enle ilgisi yok," dedi Shevek sertçe. "Benden kaynaklanıyor."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bu senin düşüncen," dedi Takver.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Uzunca bir duraklama oldu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Çiftleşmek istiyorsan," dedi Takver, "neden bana sormuyorsun?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Çünkü istediğimin bu olduğundan emin değilim."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ben de değilim." Gülümsemesi kaybolmuştu. "Dinle," dedi. Sesi yumuşaktı, pek</span></span> <span class="CharStyle7"><span style="font-family:Calibri,sans-serif;font-size:117%">renkli de değildi; gözleri gibiydi. "Sana şunu söylemeliyim." Ama ona söylemesi gereken uzunca bir süre söylenemedi. En sonunda Shevek ona o kadar yalvaran gözlerle ve endişeyle baktı ki aceleyle konuşmaya başladı: "Yani, demek istediğim, şimdi seninle çiftleşmek istemiyorum. Ne de bir başkasıyla."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bekâret yemini mi ettin?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Hayır!" dedi Takver kızgınlıkla, ama açıklama yapmadı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ben etsem de farketmezdi," dedi Shevek, dereye bir çakıltaşı fırlattı. "Ya da iktidarsızım. Bir yarıyıl oldu, o da yalnızca Dap'laydı. Aslında neredeyse bir yıl. Her seferinde daha az doyurucu oluyordu, ben denemekten vazgeçene dek. Değmiyordu. Bütün o çabaya değmiyordu. Yine de ben— ne</span></span> <span class="CharStyle22"><span style="font-family:Calibri,sans-serif;font-size:117%">olması gerektiğini</span></span> <span class="CharStyle7"><span style="font-family:Calibri,sans-serif;font-size:117%">anımsıyorum."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Evet, doğru," dedi Takver, "On sekiz-on dokuz yaş</span></span><span class="CharStyle7"><span style="font-family:Calibri,sans-serif;font-size:117%">ın</span></span><span class="CharStyle7"><span style="font-family:Calibri,sans-serif;font-size:117%">a kadar çiftleşmekten çok hoşlanıyordum. Heyecanlı, ilginç ve zevkliydi. Ama sonra... Bilmiyorum. Senin dediğin gibi, doyurucu olmaktan çıktı. Zevk istemiyordum. Yani yalnızca zevk istemiyordum demek istiyorum."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Çocuk mu istiyorsun?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Evet, zamanı gelince."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek aşağıya, ırmağa bir taş daha attı, taş koyağın gölgesinde kayboldu, arkasında yalnızca sesini, uyumsuzluklardan oluşan sonsuz bir armoniyi bıraktı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bir işi tamamlamak istiyorum," dedi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"İlişki kurmamak bunu kolaylaştırıyor mu?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bir bağlantısı var. Ama ne olduğunu bilmiyorum, nedensel değil. Benim için cinselliğin tadının kaçtığı sıralarda işin de tadı kaçtı, hem de gittikçe artan bir hızla. Hiç bir ilerleme kaydetmeden üç yıl geçti. Kısırlık. Her yönden kısırlık. Verimsiz çöl, amansız güneşin acımasız parlaklığı altında göz alabildiğine uzanıyor, şanssız maceracıların kemikleri yayılmış, yaşamsız, yolsuz, beceriksiz, zevksiz, çorak belde..."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Takver gülmedi; canı yanıyormuş gibi iniltiyle kahkaha arası bir ses çıkardı. Shevek onun yüzünü daha açık seçik görmeye çalıştı. Başının karanlığı ardında gök keskin ve berraktı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Zevkin nesi var Takver? Neden istemiyorsun?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bir şeyi yok. İstiyorum da. Ama gereksinmem yok. Eğer gereksinmem olmayan şeyleri alırsam, gereksinme duyduklarıma hiç bir</span></span> <span class="CharStyle7"><span style="font-family:Calibri,sans-serif;font-size:117%">zaman sıra gelmez!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Neye gereksinmen var?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Takver yere baktı, bir kaya çıkıntısının yüzeyini tırnağıyla kazıdı. Hiç bir şey söylemedi. Bir aydikeni dalı koparmak için eğildi, ama koparmadı, yalnızca dokundu, tüylü gövdesini ve kırılgan yaprağını hafifçe okşadı. Shevek, Takver'in hareketlerinin gerilimi içinde onun konuşabilmek için içindeki duygu fırtınasına bütün gücüyle gem vurup zaptetmeye çalıştığını gördü. Takver bunu başardığında sesi hafif ve biraz hoyrat çıktı. "Bağlanmaya gereksinmem var," dedi. "Gerçekten bağlanmaya. Beden ve akıl bütün o yıllar boyunca bağlanmalı. Başka bir şey değil. Daha azı yetmiyor."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek'e bakışında meydan okuma vardı, nefret de olabilirdi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek'in içinde coşku gizemli bir şekilde, karanlıktan yükselen, akan suyun sesi ve kokusu gibi yükseliyordu. Bir sınırsızlık, açıklık, apaçıklık duygusu kapladı içini, sanki özgür bırakılmıştı. Takver'in başının arkasında gök yükselen ayla aydınlanıyordu; uzaktaki tepeler berrak ve gümüşi bir renkte yüzüyordu. "Evet, doğrusu bu," dedi bilinçsizce, başka biriyle konuşuyor olduğunun farkına varmadan; düşünceli</span></span> <span class="CharStyle7"><span style="font-family:Calibri,sans-serif;font-size:117%">düşünceli, aklına gelenleri söylüyordu. "Hiç farketmemiştim."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Takver'in sesinde hâlâ biraz kırgınlık vardı. "Hiç farketmek zorunda kalmadın."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Neden?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Herhalde hiç bir zaman olanağı görmedin."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ne demek olanağı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Gerekli kişiyi!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Bunun üzerinde düşündü. Bir metre arayla oturuyorlardı, dizlerini tutup kıvrılmışlardı, çünkü hava soğuyordu. Nefesleri boğazlarına buzlu su gibi geliyordu. Düzenli yükselen ayın ışığı altında birbirlerinin nefeslerinin hafif buharını görebiliyorlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bunu gördüğüm gece," dedi Takver, "senin Kuzeybatışı Enstitüsünden ayrılmandan önceki geceydi. Bir parti vardı, hatırlıyor musun? Bir kısmımız oturup bütün gece konuşmuştuk. Ama bu dört yıl önceydi. Üstelik adımı bile bilmiyordun." Sesindeki hınç gitmişti; Shevek'i mazur görmek istermiş gibiydi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"O zaman bende, benim şu son dört günde sende gördüklerimi mi gördün?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Bilmiyorum. Ayırdedemiyorum. Yalnızca cinsel değildi. Seni daha önce o yönden</span></span> <span class="CharStyle7"><span style="font-family:Calibri,sans-serif;font-size:117%">farketmiştim. Bu ise farklıydı; seni gördüm. Ama şu anda senin ne gördüğünü bilmiyorum. Seni pek iyi tanımıyordum doğrusu. Yalnızca, konuştuğunda, seni apaçık, her şeyinle görür gibi oluyordum. Ama sen benim sandığımdan çok farklı biri olabilirdin. Bu da ne de olsa senin hatan olmazdı," diye ekledi. "Sende gördüğüm şeyin gereksinmem olan bir şey olduğunu biliyordum— yalnızca istediğim bir şey değil!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"İki yıldır Abbenay'dayd</span></span><span class="CharStyle7"><span style="font-family:Calibri,sans-serif;font-size:117%">ın</span></span> <span class="CharStyle7"><span style="font-family:Calibri,sans-serif;font-size:117%">ve beni—"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Aramadım mı? Tek yanlıydı, benim kafamdaydı, sense adımı bile bilmiyordun. İnsan ne de olsa tek başına bir bağ kuramaz!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Eğer bana gelirsen benim bağı istemeyebileceğimden korkuyordun o zaman."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Korkmuyordum. Senin... zorlanamayacak bir insan olduğunu biliyordum... Peki, galiba korkuyordum. Senden korkuyordum. Hata yapmaktan değil. Hata olmadığını biliyordum. Ama sen— kendindin. Başkalarına benzemiyorsun. Senden korkuyordum, çünkü benim eşitim olduğunu biliyordum!" Cümlesini bitirirken ses tonu sertti, ama bir an sonra çok yumuşak bir sesle, hafifçe, "Önemli değil gerçekten Shevek," dedi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek ilk defa onun kendi adını söylediğini</span></span> <span class="CharStyle7"><span style="font-family:Calibri,sans-serif;font-size:117%">duymuştu. Ona döndü ve kekeleyerek, neredeyse boğularak, "Önemli değil mi?" dedi. "Önce bana— bana neyin önemli olduğunu, yaşamım boyunca neye gereksinmem olduğunu gösteriyorsun, sonra da önemli değil diyorsun!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Şimdi yüz yüzeydiler, ama birbirlerine dokunmamışlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"O zaman gereksinmen olan şey?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Evet. Bağ. Fırsat."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Şimdi mi— yaşam boyunca mı?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Şimdi ve yaşam boyunca."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Yaşam, dedi aşağıda, soğuk karanlıkta, kayaların arasından çabucak akıp giden ırmak.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify">&nbsp;</p>

    <p class="Bodytext2" style="margin-left:0.0cm;margin-right:0.0cm;text-indent:0.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek ve Takver dağlardan indiklerinde iki kişilik bir odaya taşındılar. Enstitü'nün yakınındaki blokta hiç boş iki kişilik oda yoktu, ama Takver kentin kuzey ucunda, pek de uzak olmayan bir yerde eski bir konutta bir oda biliyordu. Odayı almak için blok yerleşim yöneticisine gittiler. Abbenay "blok" adı verilen iki yüz kadar yerel yönetim birimine ayrılmıştı. Yönetici, evinde çalışıp, üç küçük çocuğunu da yanında tutan mercek yapımcısı bir kadındı. Bu yüzden yerleşim kayıtlarını bir dolabın üstünde, çocuklarının erişemeyeceği bir yerde tutuyordu.</span></span> <span class="CharStyle7"><span style="font-family:Calibri,sans-serif;font-size:117%">Odanın boş olarak kayıtlı olup olmadığına baktı; Shevek ve Takver adlarını yazarak odayı dolu olarak kayda geçirmiş oldular.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Taşınma da zor olmadı. Shevek bir kutu dolusu kâğıdı, kışlık botlarını ve kavuniçi battaniyeyi aldı. Takver üç sefer yapmak zorunda kaldı. Birinci sefer ikisine de yeni birer giysi almak için bölge giysi deposunaydı. Bu hareket Takver'e belli belirsiz, ama şiddetle, eşliklerinin başlaması için gerekli gibi gelmişti. Sonra eski yatakhanesine, bir kez giysileri ve kâğıtları için, bir kez de, Shevek'le birlikte, bir sürü garip nesneyi getirmek için gitti: tavana asıldıklarında yavaş yavaş ve içe doğru hareket ederek değişen, telden yapılmış, karmaşık, eşmerkezli şekiller. Bunları araç deposundan aldığı araçlar ve atılmış tellerle yapmış ve Metruk Uzay İşgalleri adını vermişti. Odanın iki iskemlesinden biri kullanılmaz durumdaydı, bu yüzden iskemleyi tamirhaneye götürüp bir yenisini aldılar. Böylece yerleşmeleri tamamlanmıştı. Yeni odanın yüksek bir tavanı vardı; hem havadardı, hem de İşgaller için bol yer kalıyordu. Konut Abbenay'ın alçak tepelerinden birinin üstüne kurulmuştu, odada ise akşamüstü güneşinin girdiği ve kentin,</span></span> <span class="CharStyle7"><span style="font-family:Calibri,sans-serif;font-size:117%">caddeler Ve alanların, çatıların, parkların yeşilinin ve arkadaki düzlüklerin görülebildiği bir köşe pencere vardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Uzun süren yalnızlıktan sonra gelen yakınlık, coşkunun aniden gelmesi hem Shevek'in, hem de Takver'in dengesini zorladı.</span></span> <span class="CharStyle7"><span style="font-family:Calibri,sans-serif;font-size:117%">İ</span></span><span class="CharStyle7"><span style="font-family:Calibri,sans-serif;font-size:117%">lk birkaç dekadda Shevek mutlulukla kaygı arasında gidip geldi, Takver ise sinir krizleri geçirdi. Her ikisi de aşırı duyarlı ve deneyimsizdi. Gerilim uzun sürmedi, birbirleri üzerinde uzmanlaştıkça söndü gitti. Cinsel açlıkları güçlü bir haz olarak kaldı, birleşme istekleri her gün karşılandığı için her gün yenileniyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Şimdi Shevek'e bu kentteki sefil yılla</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">şu andaki büyük mutluluğunun bir parçasıymış gibi geliyordu —başka türlü düşünmenin budalalık olduğunu düşünüyordu— çünkü onu buna yöneltmiş, bunun için hazırlamışlardı. Daha önce başına gelen her şey ona şu anda olanla</span></span><span class="CharStyle7"><span style="font-family:Calibri,sans-serif;font-size:117%">rı</span></span><span class="CharStyle7"><span style="font-family:Calibri,sans-serif;font-size:117%">n bir parçasıydı. Takver bu tür bulanık neden/sonuç/neden birleşmelerini göremiyordu, ama o bir zaman fizikçisi değildi. Zamanı gayet safça, uzanıp giden bir yol gibi görüyordu. İleri doğru yürüyüp bir yerlere varıyordunuz. Eğer şanslıysanız, gidilmeye değecek bir yer oluyordu bu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Ama Shevek onun eğretilemesini alıp kendi terimleriyle yeniden bir kalıba sokarak, geçmiş ve gelecek, bellek ve istekle şu anın bir parçası yapılmadığı takdirde, insan terimleriyle hiç bir yol, gidecek hiç bir yer olmadığını açıkladığında, Takver daha yarısını bile dinlemeden onayladı. "Kesinlikle," dedi. "Benim şu son dört yıldır yaptığım da bu.</span></span> <span class="CharStyle22"><span style="font-family:Calibri,sans-serif;font-size:117%">Hepsi</span></span> <span class="CharStyle7"><span style="font-family:Calibri,sans-serif;font-size:117%">şans değil. Bir kısmı yalnızca."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Takver yirmi üç yaşındaydı, Shevek'ten bir yarıyıl gençti. Kuzeydoğu'da bir tarım topluluğunda, Yuvarlak Vadi'de büyümüştü. Yalıtılmış bir bölgeydi; Takver Kuzeybatışı'ndaki Enstitü'ye gelmeden önce birçok genç Anarres'liden daha ağır çalışıyordu. Yuvarlak Vadi'de ancak yapılması gereken işleri yapacak kadar insan vardı; ama İşBöl bilgisayarlarında daha yüksek bir öncelik alacak kadar büyük ya da genel ekonomi için üretken bir topluluk değillerdi. Kendi başlarının çaresine bakmak zorundaydılar. Takver sekiz yaşındayken, üç saatlik okuldan sonra, günde üç saat imalathanede holum ürününden saman ve taş ayıklamıştı. Çocukken pratik eğitiminin pek küçük bir kısmı kişisel zenginleşmesine yaramıştı: Topluluğun varolma çabasının bir</span></span> <span class="CharStyle7"><span style="font-family:Calibri,sans-serif;font-size:117%">parçasıydı o. Hasat ve ekim mevsimlerinde on yaşından büyük ve altmış yaşından genç herkes bütün gün tarlalarda çalışırdı. On beş yaşındayken Yuvarlak Vadi topluluğunca sürdürülen dört yüz çiftlik projesindeki çalışma planlarının eşgüdümünü yapmış ve kasaba yemekhanesindeki diyet uzmanına yardım etmişti. Bütün bunlarda bir gariplik yoktu. Takver bu konu üstüne pek fazla düşünmüyordu, ama doğal olarak bunlar kişiliğinde ve görüşlerinde belirli birtakım özellikler oluşturmuştu. Shevek kendi payına düşen</span></span> <span class="CharStyle22"><span style="font-family:Calibri,sans-serif;font-size:117%">kleggich</span></span><span class="CharStyle7"><span style="font-family:Calibri,sans-serif;font-size:117%">'i yapmış olduğu için seviniyordu, çünkü Takver bedensel çalışmadan kaçanlardan nefret ederdi. "Tinan'a bak," derdi, "dört dekadlığına bir kök-holumu hasadına gönderildiği için ağlayıp sızlanıyor, o kadar narin ki, dokunsan kırılacak! Acaba elini hiç pisliğe sürmüş mü?" Takver pek yardımsever biri değildi, üstelik çabuk da öfkeleniyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Takver Kuzeybatışı Bölge Enstitüsü'nde biyoloji okumuş, daha ileri düzeyde çalışmalar için Merkezî Enstitü'ye gelmeye karar verecek kadar da başar</span></span><span class="CharStyle7"><span style="font-family:Calibri,sans-serif;font-size:117%">ıl</span></span><span class="CharStyle7"><span style="font-family:Calibri,sans-serif;font-size:117%">ı olmuştu. Bir yıl sonra, Anarres'in üç okyanusundaki yenebilir balık stokları</span></span><span class="CharStyle7"><span style="font-family:Calibri,sans-serif;font-size:117%">nı</span></span> <span class="CharStyle7"><span style="font-family:Calibri,sans-serif;font-size:117%">arttırıp geliştirecek yöntemleri</span></span> <span class="CharStyle7"><span style="font-family:Calibri,sans-serif;font-size:117%">incelemek üzere bir laboratuvar kuran yeni bir sendikaya katılması istenmişti. İnsanlar ona ne yaptığını sorduklarında, "Balık genetikçisiyim," diyordu. İşini seviyordu; değer verdiği iki şeyi birleştiriyordu bu iş: duyarlı, gerçeklere dayanan bir araştırma ve geliştirmeye veya iyileştirmeye yönelik belirli bir amaç. Bu tür bir iş olmadan tatmin olmazdı. Ama bunun da ona yettiği söylenemezdi. Takver'in zihninde ve ruhunda olup bitenlerin çok azı balık genetiğiyle ilgiliydi.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Manzaralara ve yaşayan varlıklara ilgisi tutku düzeyindeydi. Yetersiz bir ifadeyle "doğa sevgisi" adı verilen bu ilgi, Shevek'e sevgiden çok daha geniş bir şeymiş gibi geliyordu. Göbek bağları hiç bir zaman kesilmeyen ruhlar var, diye düşünüyordu. Hiç bir zaman evrenden kopmuyorlar. Ölümü bir düşman olarak görmüyorlar; çürüyüp humusa dönüşmeyi arıyorlar. Takver'in bir yaprağı, hatta bir kayayı eline alışı</span></span><span class="CharStyle7"><span style="font-family:Calibri,sans-serif;font-size:117%">nı</span></span> <span class="CharStyle7"><span style="font-family:Calibri,sans-serif;font-size:117%">görmek tuhaftı. Takver nesnenin, nesne de onun bir parçası oluyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek'e araştırma laboratuva</span></span><span class="CharStyle7"><span style="font-family:Calibri,sans-serif;font-size:117%">rı</span></span><span class="CharStyle7"><span style="font-family:Calibri,sans-serif;font-size:117%">ndaki deniz suyu tankları</span></span><span class="CharStyle7"><span style="font-family:Calibri,sans-serif;font-size:117%">nı</span></span><span class="CharStyle7"><span style="font-family:Calibri,sans-serif;font-size:117%">, küçüklü büyüklü, sade, süslü, zarif ve ürkütücü elliden fazla balık türünü gösterdi. Shevek büyülendi, biraz da huşuya kapıldı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Anarres'in karalarında ne kadar az hayvan varsa, üç okyanusunda da o kadar fazla yaşam vardı. Denizler milyonlarca yıldan beri bağlantısızdı, bu yüzden çeşitli yaşam biçimleri birbirinden bağımsız olarak gelişmişlerdi. Çeşitlilikleri şaşırtıcıydı. Shevek yaşamın bu kadar sınır tanımaz ve bereketli bir şekilde çoğalabileceği</span></span><span class="CharStyle7"><span style="font-family:Calibri,sans-serif;font-size:117%">ni</span></span><span class="CharStyle7"><span style="font-family:Calibri,sans-serif;font-size:117%">, aslında yaşamın temel niteliğinin belki de bu bereket olduğunu hiç düşünmemişti.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Karada bitkiler dağınık ve dikenli şekilleriyle yaşamlarını sürdürebiliyorlardı, ama hava solumaya çalışan hayvanlar, gezegenin iklimi bin yıllık bir toz ve kuraklık devresine girdiğinde bu gayretlerine hemen son vermişlerdi. Kala kala çoğu karada yaşayan bakterilerle birkaç yüz kurtçuk ve eklembacaklı cinsi sağ kalmıştı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">İnsan cinsi, bu dar ekoloji içine dikkatle ve tehlikeye atılarak yerleştirmişti kendini. Fazla açgözlü olmadan balık tutarak, gübre olarak genellikle organik artıklar kullanıp ekim yaparak bu ortama yerleşebilmişti. Ama başka, hiç bir şeyi yerleştirememişti. Otoburlar</span></span><span class="CharStyle7"><span style="font-family:Calibri,sans-serif;font-size:117%">ın</span></span> <span class="CharStyle7"><span style="font-family:Calibri,sans-serif;font-size:117%">yiyeceği hiç ot yoktu. Etoburların yiyeceği hiçbir otobur yoktu. Çiçek veren bitkileri döllemek için böcek</span></span> <span class="CharStyle7"><span style="font-family:Calibri,sans-serif;font-size:117%">yoktu; ithal edilen meyve ağaçlarının hepsi elle dölleniyordu. Urras'tan nazik yaşam dengesini tehlikeye sokacak hiç bir hayvan getirilmemişti. Yalnızca Göçmenler gelmişti, onlar da hem içten, hem de dıştan o kadar dikkatle elden geçmişlerdi ki, kendileriyle birlikte yok denecek kadar az sayıda kişisel bitki ve hayvan getirmişlerdi. Pire bile Anarres'e ulaşmayı başaramamıştı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Deniz biyolojisini seviyorum," dedi Takver Shevek'e balık tanklarının önünde, "çünkü çok karmaşık, gerçek bir ağ, sıkı dokunmuş. Bu balık o balığı, o balık daha ufak balıkla</span></span><span class="CharStyle7"><span style="font-family:Calibri,sans-serif;font-size:117%">rı</span></span><span class="CharStyle7"><span style="font-family:Calibri,sans-serif;font-size:117%">, onlar kirpiklileri, onlar da bakterileri yiyorlar ve böylece sürüp gidiyor. Karada yalnızca üç cins var, hepsi de omurgasız— İnsan'ı saymazsan. Biyolojik açıdan bakıldığında garip bir durum. Biz Anarres'liler doğa-dışı bir yalıtılmışlık içindeyiz. Eski Dünya'da on sekiz kara hayvanı cinsi var; böcekler gibi sayılamayacak kadar çok türü olan sınıflar var, bu türlerin bir çoğunun sayısı da milyarlara ulaşıyor. Düşün bir kez: baktığın her yerde seninle toprağı ve havayı paylaşan hayvanlar, başka yaratıklar. Bir şeylerin</span></span> <span class="CharStyle22"><span style="font-family:Calibri,sans-serif;font-size:117%">parçası</span></span> <span class="CharStyle7"><span style="font-family:Calibri,sans-serif;font-size:117%">olduğunu çok daha fazla hissedersin..." Gözleriyle küçük, mavi bir balığın loş tankın</span></span> <span class="CharStyle7"><span style="font-family:Calibri,sans-serif;font-size:117%">içinde kıvrılarak gidişini izledi. Shevek ise dikkatle balığın ve Takver'in düşüncesinin gidişini izledi. Uzun bir süre tanklar arasında dolaştı; sık sık Takver'le birlikte laboratuvara ve akvaryumlara giderek, fizikçilere özgü kibrini o küçük, garip yaşamlara, yaşanan anın sonsuz olduğunu duyumsayan varlıkların, kendilerini açıklamayan, kendilerini hiç bir zaman insan karşısında haklı göstermeye gerek duymayan varlıkların varoluşuna adıyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Anarres'lilerin çoğu günde beş ilâ yedi saat arasında çalışıyorlar, her dekadda iki ilâ dört gün dinleniyorlardı. Düzenliliğin, dakikliğin, hangi günlerin boş olacağının ayrıntıları gibi şeyler kişinin kendisiyle ekibi, takımı, Sendikası veya eşgüdüm federatifiyle arasında, işbirliği ve verimlilik hangi düzeyde en iyi yürütülebiliyorsa o düzeyde hallediliyordu. Takver kendi araştırma projelerini yürütüyordu, ama işin ve balıkların dayattığı talepler vardı; günde iki ilâ on saatini laboratuvarda geçiriyor ve hiç ara vermiyordu. Shevek'in şimdi iki öğretim görevi vardı, bir öğrenme merkezinde ve Enstitü'de ileri matematik dersleri veriyordu. Her iki ders de sabahtı, öğle olmadan odaya dönüyordu. Genellikle Takver daha dönmemiş oluyordu.</span></span> <span class="CharStyle7"><span style="font-family:Calibri,sans-serif;font-size:117%">Bina oldukça sessizdi. Günışığı henüz güneye ve batıya, kente ve ovalara bakan çifte pencereye ulaşmıyordu; oda serin ve gölgeli oluyordu. Yukarıda değişik düzeylerde asılı narin, eşmerkezli düzenekler bedenin organlarının ya da akıl yürütme süreçlerinin içe dönük kesinliği, sessizliği, gizemiyle hareket ediyorlardı. Shevek pencerelerin altındaki masada oturup çalışmaya, okumaya, notlar çıkarmaya veya hesap yapmaya başlıyordu. Yavaş yavaş günışığı içeriye giriyor, masadaki kâğıtların, kâğıtların üzerindeki ellerinin üzerinden geçip odayı ışıkla dolduruyordu. O da çalışıyordu. Geçmiş yıllardaki yanlış başlangıçların ve boşa giden emeklerin aslında altyapı çalışması, temel atma olduğu, karanlıkta atılan ama sağlam temeller olduğu ortaya çıktı. Bu temeller üzerine, yöntemli olarak ve dikkatle, ama kendinin olmayıp bir şekilde içine giren, onu bir araç olarak kullanan bir bilgi sonucu gibi görünen bir çabukluk ve kesinlikle Eşzamanlılık İlkeleri'nin güzel, sağlam yapısını kurdu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Yaratıcı bir ruha yoldaş olmaya kalkışan her erkek ve kadın gibi Takver'in de yaşamı her zaman kolay olmuyordu. Varlığı Shevek için gerekli olmakla birlikte orada olması bir</span></span> <span class="CharStyle7"><span style="font-family:Calibri,sans-serif;font-size:117%">rahatsızlık kaynağı olabiliyordu. Takver eve çok erken gelmekten hoşlanmıyordu, çünkü o eve geldiğinde Shevek işe ara veriyordu, Takver de bunun yanlış olduğunu düşünüyordu. İleride, her ikisi de orta yaşlı ve ağırkanlı olduklarında Shevek onu görmemezlikten gelebilirdi; ama yirmi dördünde bunu yapamazdı. Bu yüzden laboratuvardaki işlerini akşamüstünden önce eve dönemeyeceği şekilde ayarladı. Bu da mükemmel bir ayarlama olmamıştı, çünkü Shevek'e bakması gerekiyordu. Takver, Shevek'in dersi olmadığı zamanlarda eve geldiğine onu masasında altı ilâ sekiz saattir oturuyor bulabiliyordu. Shevek kalktığında yorgunluktan sallanıyor, elleri titriyordu, genellikle de tutarsız oluyordu. Yaratıcı ruh, araçlarını hoyratça kullanır, onla</span></span><span class="CharStyle7"><span style="font-family:Calibri,sans-serif;font-size:117%">rı</span></span> <span class="CharStyle7"><span style="font-family:Calibri,sans-serif;font-size:117%">yorar, atar, yeni modelini alır. Takver içinse bir yedek söz konusu değildi, Shevek'in ne kadar kötü kullanıldığını görünce isyan etti. Bir zamanlar Odo'nun kocası Asieo'nun yaptığı gibi "Allah aşkına kızım, Gerçek'e</span></span> <span class="CharStyle22"><span style="font-family:Calibri,sans-serif;font-size:117%">azar azar</span></span> <span class="CharStyle7"><span style="font-family:Calibri,sans-serif;font-size:117%">hizmet edemez misin?" diye haykırabilirdi—</span></span><span class="CharStyle7"><span style="font-family:Calibri,sans-serif;font-size:68%;vertical-align:25%;color:#000000">:</span></span> <span class="CharStyle7"><span style="font-family:Calibri,sans-serif;font-size:117%">ama kız olan oydu, Allah'ı da tanımıyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Konuşuyorlar, yürümeye çıkıyorlar veya banyolara gidiyorlar, sonra da Enstitü</span></span> <span class="CharStyle7"><span style="font-family:Calibri,sans-serif;font-size:117%">yemekhanesinde akşam yemeği yiyorlardı. Yemekten sonra toplantılar ya da konserler oluyordu, ya da arkadaşlarını, Bedap ve Salas'la onların çevresini, Enstitü'den Desar ve başkalarını, Takver'in iş arkadaşları veya dostlarını görmeye gidiyorlardı. Ama toplantılar ve dostlar onlar için önemsiz kalıyordu. Onlar için ne toplumsal, ne de dostça katılımlar gerekli değildi; eşlikleri yeterliydi, bunu da saklayamıyorlardı. Bu ise diğerleri</span></span><span class="CharStyle7"><span style="font-family:Calibri,sans-serif;font-size:117%">n</span></span><span class="CharStyle7"><span style="font-family:Calibri,sans-serif;font-size:117%">i rahatsız ediyor gözükmüyordu. Tam tersine. Bedap, Sala</span></span><span class="CharStyle7"><span style="font-family:Calibri,sans-serif;font-size:117%">s</span></span><span class="CharStyle7"><span style="font-family:Calibri,sans-serif;font-size:117%">, Desar ve diğerleri, susamış insanların çeşmeye koşması gibi koşarak onlara geliyorlardı. Diğerleri onlar için dışsaldı: ama Shevek ve Takver diğerleri için merkezî bir önem taşıyordu. Pek fazla bir şey yapmıyorlardı; başka insanlardan daha sevecen değillerdi; yine de dostları onları seviyor, onlara yaslanıyor, hediye getirip duruyorlardı. Hiç bir şeye sahip olmayan ve her şeye sahip olan bu insanlar arasında dolaşan küçük sunular: elde örülmüş bir eşarp, kızıl lal taşlarıyla süslenmiş bir parça granit, çömlekçiler federasyonu atölyesinde yapılmış bir vazo, aşk üstüne bir şiir, tahta oyma bir; dizi düğme, Sorruba Denizi'nden gelen sarmal bir kabuk. Hediyeyi Takver'e verip, "Al," diyorlardı,</span></span> <span class="CharStyle7"><span style="font-family:Calibri,sans-serif;font-size:117%">"Shev bunu kâğıt tutucu olarak kullanabilir," ya da Shev'e, "Bak," diyorlardı. "Tak bu rengi sevebilir." Vermekle, Shevek ve Takver'in paylaştıklarını paylaşmayı, kutlamayı ve yüceltmeyi arıyorlardı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Anarres'e Göç'ün 160. yılının yazı uzun, sıcak ,ve aydınlık bir yazdı. Baharda yağan bol yağmur Abbenay Düzlükleri'ni yeşillendirmiş ve tozu yayarak havayı olağanüstü temiz bir hale getirmişti; gündüzleri güneş sıcaktı, geceleri yıldızlar çok parlaktı. Ay gökteyken bulutlarının beyaz sarmalları altında kıtalarının kıyıları seçilebiliyordu.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Neden bu kadar güzel görünüyor?" dedi Takver; kavuniçi battaniyenin altında, Shevek'in yanında yatıyordu. Işık sönüktü. Üzerlerinde soluk Metruk Uzay İşgalleri asılı duruyordu; pencerenin dışında parlak dolunay asılı duruyordu. "Tıpkı bunun gibi bir gezegen olduğunu, yalnızca daha iyi bir iklimi ve daha kötü insanları olduğunu, hepsinin mülkiyetçi olduğunu, savaştıklarını, yasalar koyduklarını, başkaları açlıktan ölürken yediklerini, yine de buradaki insanlar gibi yaşlandıklarını, şanslarının kötüye gittiğini, dizlerinde romatizma olduğunu, ayaklarında nasırlar çıktığını... bütün bunları</span></span> <span class="CharStyle7"><span style="font-family:Calibri,sans-serif;font-size:117%">bildiğimiz halde, yine de hâlâ nasıl bu kadar mutlu görünüyor; sanki oradaki yaşam çok mutlu olabilirmiş gibi? O parlaklığa bakıp orada yağlı kolları ve Sabul gibi körelmiş bir beyni olan korkunç, küçük bir adamın yaşadığını düşünemem ki, yapamam..."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Çıplak kolları ve göğüsleri ayışığıyla aydınlanmıştı. Yüzündeki ince ayva tüyleri yüz hatlarında belirsiz bir hale oluşturuyordu; saçları ve gölgeler siyahtı. Shevek gümüşi eliyle Takver'in gümüşi koluna dokundu, serin ışığın altında bu dokunuşun sıcaklığı onu şaşırtmıştı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Eğer bir şeyi bütün olarak görebilirsen," dedi, "hep güzelmiş gibi görünür. Gezegenler, yaşamlar... Ama yakından bakıldığında bir dünya yalnızca toz ve kayadan oluşur. Günden güne yaşam daha da zorlaşır, yorulursun, ritmi kaçırırsın. Uzaklığı ararsın— ara vermeyi. Dünyanın ne kadar güzel olduğunu görmenin yolu, onu ay gibi görmekten geçiyor. Yaşamın ne güzel olduğunu görmenin yolu ölümün bakış açısından bakmaktan geçiyor."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Urras için iyi. O orada ay olarak kalsın— onu istemiyorum! Ama bir mezartaşı</span></span><span class="CharStyle7"><span style="font-family:Calibri,sans-serif;font-size:117%">nı</span></span><span class="CharStyle7"><span style="font-family:Calibri,sans-serif;font-size:117%">n üzerinde durup, yaşama bakıp 'Ne güzel!' demeye yokum. Onu burada, yaşamın</span></span> <span class="CharStyle7"><span style="font-family:Calibri,sans-serif;font-size:117%">ortasında, şimdi görmek istiyorum. Sonsuzluk umurumda değil."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Shevek gülümseyerek "Sonsuzlukla ilgisi yok," dedi — gümüşi renkte, gölgeler içinde, zayıf, tüylü bir adamdı. "Yaşamı bütün olarak görmek için tek yapman gereken şey, onu ölümlü olarak görmek. Ben öleceğim, sen öleceksin; başka türlü birbirimizi nasıl sevebilirdik ki? Güneş de bir gün sönecek, başka türlü nasıl parlamaya devam edebilir?"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Senin şu durmadan konuşman, şu lanet olasıca felsefen yok mu!"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Konuşma mı? Konuşma değil. Akıl yürütme değil. Elin dokunuşu bu. Bütünlüğe dokunuyorum, onu tutuyorum. Hangisi ayışığı, hangisi Takver? Ölümden nasıl korkabilirim? Onu tutarken, ellerimde ışığı tutarken —"</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Mülkiyetçiliğe başlama," diye mırıldandı Takver.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Canım, ağlama."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Ağlamıyorum. Sen ağlıyorsun. Onlar senin gözyaşla</span></span><span class="CharStyle7"><span style="font-family:Calibri,sans-serif;font-size:117%">rı</span></span><span class="CharStyle7"><span style="font-family:Calibri,sans-serif;font-size:117%">n."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Üşüyorum. Ayışığı soğuk."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Yat öyleyse."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">Takver onu kollarına alırken Shevek'i müthiş bir titreme aldı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Korkuyorum, Takver," diye fısıldadı.</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">"Kardeşim, ruhum, konuşma."</span></span></p>

    <p class="Bodytext2" style="margin-left:0.0cm;margin-right:0.0cm;text-indent:1.0cm;text-align:justify"><span class="CharStyle7"><span style="font-family:Calibri,sans-serif;font-size:117%">O gece, gecelerce, birbirlerinin kollarında uyudular.</span></span></p>
  </div>
</body>
</html>
