<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en-US" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.4. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h3 class="Standard" style="page-break-before: always; margin-left: 0cm; margin-right: 0cm; text-indent: 0cm; text-align: center; font-weight: bold; font-size: 129%;" xml:lang="zxx">10</h3>

  <p class="Standard" style="margin-left:0.0cm;margin-right:0.0cm;text-indent:0.0cm;text-align:justify" xml:lang="zxx">ONDAN SONRA günlerce odama kapandım. Diero Barna'ya hasta olduğumu söyledi. Aslında Nisas kıyısındaki mezarlıktan yürüyerek ayrıldığımdan beri geçen sayısız aylar boyunca hissedemediğim bütün o hüzün ve hiddetle gerçekten de hastaydım. O zaman hem bedenim, hem ruhumla kaçmıştım. Şimdi en azından dönüp, kaçmaktan vazgeçmiştim. Ama geriye doğru çok çok uzun bir yolum vardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bunu yapmak aklıma sıklıkla gelse de Arkamand'a bedensel olarak dönmem mümkün değildi. Ama Sallo'dan, onunla olan tüm hatıralarımdan kaçmıştım, ona dönmem, onun da bana dönmesine izin vermem lazımdı. Artık onu, yani sevgimi, ablamı, hayaletimi inkâr edemezdim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Onun arkasından üzülmek beni rahatlatmıştı ama bu rahatlama hiçbir zaman uzun süreli olmuyordu. Bu saf hüznü hep bir hiddet, şiddetli bir suçlama, kendi kendimi suçlama, hiçbir şeyi bağışlamayan bir nefret boğuyordu. Sallo'yla birlikte hepsi bana geri gelmişti, o kadar uzun zamandır kendimden uzak tuttuğum, duvarın arkasına sakladığım bütün o yüzler, sesler, bedenler. Genellikle Sallo'yu hiç düşünemiyordum; aklıma o tıknaz bedeni, salına salına yürüyüşüyle Torm, Arka'nın Annesi ve Babası, Hoby geliyordu. Yardım için haykıran Sallo'yu arabanın içine iten Hoby. Kinci bir kıskançlıkla dolu, herkesten çok Sallo'yla benden nefret eden Hoby, Baba'nın piç oğlu. Bir keresinde neredeyse beni suda boğacak olan Hoby. Belki de ona izin vermişlerdi... O havuzda... Belki de Hoby'ydi...</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Odamda yere siniyor, kimse çığlıklarımı duymasın diye cüppemi ağzıma tıkıyordum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Diero günde bir-iki defa odama geliyordu; kimsenin beni o halde görmesine tahammül edemememe rağmen o beni utandırmıyor, hatta bana onurumu geri veriyordu. Yanımda olduğu sürece onunla paylaşabildiğim hüzünlü, nazik, sarsılmaz bir sükûneti vardı. Onu bu yüzden seviyordum ve ona minnettardım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Biraz bir şeyler yememi, kendime bakmamı sağlıyordu. Bazen bu umutsuzluk içine bir geçit, hayata dönüş yolu bulmak için düştüğümü düşünmemi sağlayabiliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Sonunda yeniden aşağıya inmeyi bana verdiği cesaretle başarmıştım. Kendisine ateşim olduğu söylenmiş olan Barna bana iyi davrandı, tamamen iyileşinceye kadar şiir okumamam gerektiğini söyledi. Böylece günlerimin çoğu yine onunla geçmeye başladığı halde kış akşamlarında sık sık Diero'nun huzur dolu dairesine gidiyor, onunla baş başa oturup konuşma fırsatı buluyordum. O saatleri dört gözle bekliyor, sonrasında da o anlara çok kıymet veriyordum; onun beni karşılayışını, tebessümünü, yumuşak hareketlerini düşünüyordum – bir aktör veya dansçı gibi belli bir tarzı ve profesyonel bir görüntüsü de olsa aslında onun gerçek tabiatını ifade eden hareketlerini. Onun da ziyaretlerimi ve sükûnet içindeki sohbetlerimizi beklediğini biliyordum. Bana sadece tek bir kez, büyük ocağın başında rahat ağlamam için sarılmış olduğu halde Diero'yla birbirimizi seviyorduk.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">İnsanlar bizim hakkımızda ara sıra, ihtiyatla, Barna'ya bakıp alınmadığına emin olmak kaydıyla şakalar yapıyorlardı. Barna eski hanımının genç bilginini teselli etmesi fikrinden son derece mutlu görünüyordu. Bu konuda hiç şaka yapmıyor, hiçbir imada bulunmuyordu, ki bu onun için sıradışı bir incelikti; ama zaten Diero'ya her zaman saygıyla yaklaşırdı. Diero da insanların ne düşündüğünü veya söylediğini umursamıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bana gelince, eğer Barna bizim sevgili olduğumuzu düşünüyorduysa, bu düşünce kızlarını "tavladığımdan" kuşkulanmasına mani oluyordu. Kızlar benim yaşımdaki bir oğlanı deli divane edecek kadar güzel ve görünüşe göre ulaşılırdı, ama onların bu ulaşılırlıkları evdeki erkeklerin beni daha önceden uyarmış oldukları gibi bir numara, bir tuzaktı. Sana kızlardan birini verirse al, demişlerdi, ama sadece bir geceliğine; bir de sakın ha gözdeleriyle kaçamak yapmaya kalkma! Beni daha iyi tanıyıp sıkı ağızlı olduğuma hükmedince bana Barna'nın kıskançlıklarıyla ilgili korkunç hikâyeler anlatmaya başladılar. Kendi istediği kızlardan biriyle yakaladığı bir adamın bileklerini çomak gibi kırdığını, sonra da adamı açlıktan ölmesi için ormana sürdüğünü söylüyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bu tarz hikâyelere tam anlamıyla inanmıyordum. Sonuç olarak bu adamlar beni biraz kıskanıyor, kızlara karşı korkutmaktan hoşlanıyor olabilirlerdi. Ben ne kadar genç olursam olayım, bazı kızlar benden de küçüktü; üstelik bazıları ihtiyatlı bir cilveyle yaklaşıyor, beni "Bilgin-di" sözleriyle överek okşuyor, onlara aşk hikâyelerinden birini söylemem için tatlı tatlı yalvararak, "Ağlat bizi Gav, yüreklerimizi parçala!" diyorlardı. Zira kısa bir süre sonra onları yeniden eğlendirmeye başlamıştım. Kelimeler geri dönmüştü.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">O ilk aşırı ıstırap sırasında, hatıramdan kesip atmış olduğum şeyleri geri kazandığım zaman tek hatırlayabildiğim Sallo, Sallo'nun ölümü, Arkamand ve Etra'daki hayatım olmuştu. Ondan sonraki günler boyunca bunlardan başka bir şey hatırlayamayacağımı düşünmüştüm. Orada öğrendiğim, o katillerin evinde öğrendiğim hiçbir şeyi hatırlamak istemiyordum. Bütün tarih, şiir ve hikâye hâzinem onların işledikleri suçla lekelenmişti. Bana öğrettikleri şeyleri bilmek istemiyordum. Bana verdikleri hiçbir şeyi istemiyordum, efendilere ait olan hiçbir şeyi. Her şeyi bir kenara itip kendimden uzaklaştırmak, unutmak istedim, tıpkı onları unutmuş olduğum gibi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ama bunun ahmaklık olduğunu da ta kalbimden biliyordum. Zamanla iyileştim, bana sanki hiç iyileşmiyormuşum gibi gelse de. Öğrendiklerimin zihnime dönmesine yavaş yavaş izin verdim, üstelik bunlar lekelenmiş veya bozulmuş değildi. Bunlar efendilere ait değildi, onların değildi: Benimdi. Hayatım boyunca sahip olduğum tek şeydi bunlar. Böylece unutma gayretimden vazgeçtim ve bütün o kitaplardan öğrendiklerim, aslında o kadar nadir bir marifet olmasa da insanların pek de tekin bulmadıkları bir netlik ve bütünlükle geri geldi. Artık tekrar zihnimdeki sınıfa veya Arkamand kütüphanesine girip, bir kitap açıp okuyabiliyordum. Yüksek tavanlı ahşap salonda insanların önünde ağzımı açıp bir şiir veya masalın ilk mısraını söyleyebiliyordum; gerisi kendiliğinden geliyor, şiir benim aracılığımla kendi kendini söylüyor, şakıyordu, hikâye aynı nehirlerin akışı gibi kendi içinde kendini yeniliyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Oradaki insanların çoğu tüm bunları irticalen söylediğimi, yaratıcının, şairin aslında ben olduğumu, akıl almaz bir şekilde altı ayaklı mısraları ağzımdan saçıp duracak kadar ilhama geldiğimi düşünüyordu. Bu konuda onlarla tartışmanın pek bir anlamı yoktu. İnsanlar genellikle bir işin nasıl yapıldığını yapandan daha iyi bilirler, bir de yol gösterirler; o yüzden işi yapanın kendi fikrini kendine saklamasında fayda vardır.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ormanın Kalbi'nde eğlence türünden pek fazla bir şey yoktu. Kızların bazıları ve birkaç adam bir şeyler çalıp söyleyebiliyordu. Hem onların hem benim sürekli cömert dinleyicilerimiz vardı. Barna tüm dikkatiyle mest olmuş bir halde koca koltuğuna oturup koca kıvırcık sakalını okşardı. Hikâyelere veya şiire pek ilgi duymayan bazıları da ya Barna'nın gözüne girmek ya da sadece onun yanında olup mutluluğunu paylaşmak için dinlerlerdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna hâlâ beni yanında dolaştırıyor, bana planlarını anlatıyordu. Böylece hem konuşup hem dinleyerek, boş zamanlarımda rahat rahat düşünerek –çünkü insan sıcak, kuru ve tok olunca daha iyi düşünebiliyor– o kışın kalanını, sonunda Sallocuğuma döndüğüm, onun yasını tuttuğum, kaybımı bildiğim, hayatımın nasıl geçmiş olduğunu ve nasıl geçmiş olabileceğini gözden geçirdiğim zaman hatırladığım şeylerin muhasebesini yaparak geçirdim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Benim için Arka'nın Anne ve Babasını düşünmek hâlâ çok zordu. Konu onlar olunca zihnimin bulanıklığı bir türlü geçmiyordu. Ama sık sık Yaven'i düşünüyordum. Onun bizim güvenimizi boşa çıkartmayacağını düşünüyordum. Eve döndüğü zaman, her ne kadar boşuna da olsa, öcünü almayı talep etmiş olup olmadığını merak ettim. Torm'la Hoby'yi affetmiş olamazdı, her ne kadar onları uzun süre cezalandıramamış olsa da. Yaven onurlu bir adamdı ve Sallo'yu sevmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ama belki de Yaven Kasikar kuşatması sırasında ölmüştü. Çünkü herkes Etra kuşatması Kasikar için ne kadar büyük bir felaket olduysa bu savaşın da Etra için o kadar felaket olduğunu söylüyordu. Belki de şimdi Arka vârisi Torm'du. Bu hâlâ kaçınmaya çalıştığım bir düşünceydi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Sotur'u da ancak içimi yırtan bir ıstırap, bir acıyla düşünebiliyordum. O bize olan inancını elinden geldiği kadar muhafaza etmişti. Orada tek başına neler yaşamıştı kim bilir! Muhtemelen başka ailelerden birine gelin gidecekti ya da gitmişti bile – ne Everra'nın, ne kitap dolu bir kütüphanenin, ne bir dostluğun, ne de bir kaçış yolunun bulunduğu bir yere.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Sallo'yla kütüphanede konuşurken Sotur'un geldiği ve bana neden korktuklarını beraberce anlatmaya çalıştıkları o geceyi düşündüm durmadan. Sevgiyle, çaresizce birbirlerine sarılmışlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ve ben anlamamıştım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Onlara ihanet eden sadece Aile olmamıştı. Onlara ben de ihanet etmiştim. Hareketlerimle değil: Ne yapabilirdim ki zaten? Ama anlamış olmam gerekirdi. Görmeyi istememiştim. İnancımla kendi gözlerimi kör etmiştim. Efendinin hükmü ve kölenin itaatinin karşılıklı ve kutsal bir güven olduğuna inanmıştım. Haksızlık üzerine kurulmuş bir toplumda adaletin olabileceğine inanmıştım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx"><span style="font-style:italic">Yalana inanmak, yalan bir hayat yaşamaktır.</span> Caspro'nun kitabından bu satır aklıma gelerek içimi bir jilet gibi kesti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Onur her yerde olabilirdi, sevgi her yerde olabilirdi, ama adalet sadece ilişkilerini adalet üzerine kurmuş insanlar arasında mümkündü. Atalarımızın kanunlaştırdığı bütün o kadim kötülükler, efendilik ve köleliliğin o tutsaklık kulesi yerinden sökülüp devrilmeli, yerine adalet ve hürriyet konulmalıydı. Rüya gerçek olmalıydı. Üstelik Talih beni bu büyük değişimin başlayacağı yere, gelecek hürriyetin yuvasına, merkezine getirmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bunu gerçekleştireceklerden biri olmak istiyordum. Asion'a gitmeyi hayal etmeye başlamıştım. Orman Kardeşleri'nden çoğu, kaçak bir kölenin şüphe çekmeden, soruşturulmadan aralarına karışabileceği hür adamların, azat edilmiş kölelerin, tüccarların, esnafın oluşturduğu o kalabalık, büyük şehirdendi. Barna'nın kendilerini ticaret erbabı, tüccar, celep, çiftçiler tarafından bir iş için yollanmış köle vs. olarak gösteren ağcıları sık sık oraya gidip geliyorlardı. Ben de onlara katılmak istiyordum. Asion'da hem soylular hem hür adamlar arasında okumuş adamlar vardı, kendimi onlara kitap istinsah eden veya şiir okumak ve öğretmenlik yapmak isteyen hür bir adam olarak tanıtabilirdim. Bu sayede Barna'nın işini görerek orada karşılayacağım köleler arasında Ayaklanma'nın temellerini atabilirdim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna bunu kesinlikle yasakladı. "Seni burda istiyorum," dedi. "Sana ihtiyacım var Bilgin!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Bana orda daha çok ihtiyacın var," dedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Başını salladı. "Çok tehlikeli. Günün birinde eğitimini nerde aldın diye sorabilirler. O zaman ne diyeceksin?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bunu zaten düşünmüştüm bile. "Üniversite'nin bulunduğu Mesun'da okula gittiğimi, Urdile'de çok fazla bilgin olduğu ve Bendile'de daha iyi para verdikleri için Asion'a geldiğimi söylerim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Orda Üniversite'den, hayır, bu çocuk orda yoktu, diyecek bilginler olacaktır."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Fakültelere yüzlerce kişi gidiyor. Herkes birbirini tanıyamaz."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bütün gücümle savundum ama o kıvırcık kafasını salladı ve kahkahası yerini keyifsiz bir ifadeye bırakmaya başladı. "Dinle bak Gav, okumuş bir adamın dikkat çektiğini söylüyorum sana. Sen zaten meşhursun. Bizim çocuklar gittikleri yerlerde konuşuyorlar biliyorsun, buraya gelip bize katılsınlar diye köy ve kasabalardaki halkın kalbini kazanmaya çalışıyorlar. Seninle böbürleniyorlar. Yanımızda bugüne kadar yapılmış bütün masalları, şiirleri söyleyebilen biri var diyorlar! Üstelik daha da bir çocuk, hayret edilesi bir şey! Asion'a üzerine yapışmış böyle bir isimle gidemezsin!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ona bakakaldım. "İsmim mi? İsmimi söylüyorlar mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Bize verdiğin ismi söylüyorlar," dedi, gayet rahat.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Tabii ki o, hatta Chamry Bern hariç herkes "Gav"ın takma bir isim olduğunu düşünüyordu. Burada kimse, hatta Barna bile köleyken sahip olduğu ismi kullanmıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna benim ifademi görünce kendi yüz ifadesi değişti. "Vay canına, Yokeden adına," dedi. "Etra'daki ismini korudun mu yoksa?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Başımla onayladım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Eh," dedi bir dakika kadar sonra, "eğer bir gün ayrılacak olursan başka bir isim al! Ama bu durumda burda kalmanı söylemek için daha çok nedenim var artık. Eski sahiplerin, eğitmek için o kadar para harcadıkları zeki köle oğlanlarının kaçtığı hakkında etrafa haber salmış olabilirler. Kaçan bir kölenin ellerinden kurtulmasına tahammülleri yoktur. Bu onların içine oturur. Burda Etra'dan epey uzaktayız ama hiç belli olmaz."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Beni takip edecekleri hiç aklıma gelmemişti. Mezarlıktan ayrılıp Nisas boyunca yürümeye başladığımda, benim için ölümdü bu. Her şeyden hiçliğe doğru yürüdüm, hiçbir yere gitmiyordum. O zaman hiç korkum yoktu çünkü hiçbir arzum yoktu. Burada yeniden yaşamaya başladığımda da hiç korkum yoktu. Zihnimin içinde o kadar derinlere dalmıştım ki, eski hayatımdan birilerinin beni takip edebileceği fikri hiç aklıma gelmemişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Öldüğümü sanıyorlar,"dedim sonunda. "O sabah kendimi boğduğumu düşünüyorlar."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Niye öyle bir şey düşünsünler?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Sustum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna'ya hayatımdan hiç bahsetmemiştim. Diero dışında kimseye bahsetmemiştim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Nehir kıyısına birkaç kıyafetini bıraktın, öyle mi?" dedi. "Belki o numarayı yutmuşlardır. Ama sen kıymetli bir maldın. Eğer sahiplerin hayatta olduğunu düşünüyorsa, gözlerini kulaklarını dört açacaklardır. Daha bir-iki yıl oldu, değil mi? Emniyette olduğunu sakın düşünme – burası hariç yani! Çocuklara da Pagadi veya Piram'dan geldiğini söyle, etrafta senden bahsederken Etra demesinler, tamam mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Tamam," dedim, burnum sürtülmüş bir halde.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ahmaklığımın bir sonu yok muydu acaba? Talih'in bana karşı sabrının bir sınırı?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Yine de Asion'a gitme ricamı yineledim. Barna, "Hür bir adamsın Gav. Sana emir vermiyorum! "dedi. "Ama sana, daha zamanı olmadığını söylüyorum. Emniyette olmazsın. Şu anda Asion'da olman, ordaki diğerlerini de, bütün Ayaklanma tasarısını da tehlikeye atar. Senin oraya gitme zamanın geldiğinde, ben sana söylerim. Ondan önce gidersen, beni kırarak gitmiş olursun."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Buna karşı bir şey söyleyemedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Baharın ilk günlerinde yeni gelen birkaç kişi daha oldu, Asion'daki bir evden kaçıp ağcıların kullandığı bir yük arabasındaki malların arasına gizlenerek gelenler. Yanlarında efendilerinin evinden çaldıkları hatırı sayılır miktarda bir para ile uzun bir kutu getirmişlerdi. "Bu zımbırtı neyin nesi?" dedi Barna'nın adamlarından biri; kutuyu açıp da içindeki ruloyu sopasından tuttuğunda, rulo ayaklarına kadar açılı vermişti. "Bez mi bu?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Bu isteyip durduğum şey, akıllı," dedi Barna. "Bir kitap. Dikkat edin ona!" Gerçekten de ağcılarından kitap getirmelerini istemişti. O âna kadar kimse kitap getirmemişti; bu işte çalışanlar –ya da çalıştırılanlar– cahil olduklarından kitap bulmak için nereye bakmaları gerektiğini, hatta bu adam gibi kitabın neye benzediğini bile bilmiyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Yeni kaçan köle çift eğitimliydi, biri hesap konusunda, diğeri ise şiir okuma konusunda eğitilmişlerdi. Kitaplar çeşit çeşitti, kimisi rulo halindeydi, kimisi sayfalara ayrılıp ciltlenmişti; ama hepsi eğitim için kullanılabilecek cinstendi ve içlerinden biri benim için bir hazine sayılırdı: Caspro'nun <span style="font-style:italic">Kâinata Dair</span>'inin küçük, şık bir baskısı – Arkamand'da neler bıraktığımı hatırladıktan sonra kaybettiğime çok üzüldüğüm, Mimen'in vermiş olduğu istinsah edilmiş nüshasının yerine geçecekti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Yeni katılanlar Barna'nın deyimiyle ağa düşen iyi parçalardı: Muhasebeci kayıt tutma konusunda ona yardımcı oluyordu, şiirci de bir saat boyunca fabllar ve Bendili destanlarını söyleyerek bana biraz nefes aldırıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bu eğitimli adamlarla konuşmaya can atıyordum ama konuşmamız pek iyi gitmedi. Muhasebeci sadece rakamları ve işlemleri biliyordu, şiirci Pulter ise benden daha büyük ve başarılı olduğunu, benim bilginlik iddialarımın gerçekten okumuş bir adamla sohbet edebileceğim nitelikte olduğum anlamına gelmediğini açıkça belli etti. Aslında kısa süre içersinde epey dinleyici toplamasına rağmen bizimkilerin çoğunun benim şiir okumalarımı daha çok beğeniyor olması onu sinirlendirmişti. Ben işi kelimelere bırakmayı öğrenmiştim, o ise bir haykırıyor bir fısıldıyor, titrek ve duygusal bir sese, uzun duraksamalara, abartılı tonlamalara başvuruyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx"><span style="font-style:italic">Kâinata Dair</span> onun kitabıydı ama Caspro'yu okumak onu pek ilgilendirmiyordu, zira bütün çağdaş şairlerin anlaşılmaz ve yoldan çıkmış olduğunu söylüyordu. Kitabı bana vermişti, sadece bu yüzden bile onun bütün ukalalıklarını ve titrek sesli okuyuşlarını affedebilirdim. Şiiri zorlu bulmuştum ama tekrar tekrar okuyordum. Bazen, sakin akşamüzerleri kitaptan bölümleri odasında Diero'ya okuyordum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Onun dostluğu hayatımdaki başka hiçbir şeye benzemiyordu. Arkamand'daki hayatımı sadece onunla konuşabiliyordum. Onun yanındayken öç alma ihtiyacı, sosyal düzeni tersyüz etme arzusu, göçüp gitmiş âciz Atalara karşı hiddet duymuyordum. Ne kaybettiğimi biliyordum ve eskiden sahip olduklarımı hatırlayabiliyordum. Etra'yı hiç görmemiş olduğu halde, Diero benim Etra'yla aramdaki bağ olmuştu. Sallo'yu hiç tanımamıştı ama Sallo'yu bana getirmiş, acımı hafifletmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Kölelerin çoğu gibi analıklarca büyütülmüştü, bildiği bir erkek veya kız kardeşi yoktu; gençken doğurmuş olduğu iki çocuğu da daha bebekken satılmıştı. Aile ilişkilerine derin bir özlem duyuyordu, hepimiz gibi. Barna da bunu bildiği için Kardeşliği oluşturmak ve güçlendirmek amacıyla bu duyguya yükleniyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Benim ablamla bu kadar yakın bir bağ içinde olabilmem olağandışı bir şeydi: Kaybım özel, özlemim şiddetliydi. Diero'yu bir abla gibi seviyordum; o ise beni küçük kardeşi veya oğlu gibi görüyordu, ayrıca belki de o güne kadar tanıdığı, ona efendilik taslamaya çalışmayan tek adamdım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Sallo'yu, Arkamand'dakileri ve çiftlikteki günlerimizi anlatmamdan hoşlanırdı; Etra'nın geleneklerini ve benim kökenimi merak ediyordu. Rassy nehrinin doğduğu büyük bataklıklar Asion'un biraz güneyinde kalır; Diero benim esmer, kısa ve ince yapılı, gür siyah saçlı ve karga burunlu olduğumu görür görmez Bataklık adamlarından olduğumu anlamış. Bataklık ahalisine Rassiu diyordu. Ayda bir kurulan bir pazarda ticaret yapmak için Asion'a gittiklerini anlatmıştı; çok revaçta olan şifalı otlar ve ilaçlar, ince sepet işleri ve sazdan ördükleri bir çeşit kumaş getiriyor, buna karşılık çanak çömlek ve metal aletler alıyorlarmış. Çok eski bir dini anlaşma sayesinde köle avcılarından korunuyorlarmış. Hür insanlar olarak saygı görüyorlarmış, hatta bazıları şehrin bir mahallesine bile yerleşmiş. Etra'nın bataklıklara, köle almak için saldırdığını öğrenince çok hayret etmişti. "Rassiu kutsal bir halktır," dedi. "Onların Sular İlahı ile bir mukaveleleri vardır. Sanırım şehriniz onları köle etmenin acısını çekecek."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna'nın evindeki bazı genç kadınlar Diero'ya yaltaklanıyorlardı, sanki Diero kölesi olan kadınlarda rastladıkları tarzda bir güce sahipmiş gibi. Bazıları ona güven dolu bir saygı gösteriyordu; bazıları ise bütün yaşlı kadınları umursamadıktan gibi onu da umursamıyorlardı. O ise hepsine aynı şekilde –sevecen, kibar, yumuşak başlı bir tavırla, onu herkesten ayıran bir vakarla– davranıyordu. Sanırım onların arasında çok yalnızdı. Bir keresinde genç kızlardan biriyle konuşurken görmüştüm onu; ayrıldığı evinden bahsedip ağlayan kızı dinliyordu, tıpkı bana yaptığı gibi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna'nın evinde hiç çocuk yoktu. Kızlardan biri hamile kalırsa kasabada diğer kadınların yaşadığı bir eve taşınıyor, çocuğunu burada doğruyordu; isterse bebeği alıkoyuyor, isterse veriyordu. Eğer bebeğini yetiştirmek istiyorsa, bunun bir mahsuru yoktu ama Barna'nın evindeki hür hayata dönmek isterse bebeğini yanında getiremezdi. "Biz onları burda yapıyoruz, burda bakmıyoruz!" demişti Barna, adamlarının tezahüratları arasında.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Pulter'le muhasebecinin gelmesinden kısa bir süre sonra eve, ayrılmayı reddettiği küçük kız kardeşiyle birlikte yeni bir kız getirildi. On beş-on altı yaşlarında çok güzel bir kız olan İrad ormanın batısındaki bir köyden alınmıştı. Barna derhal kıza vurulmuş, kıza talip olduğunu adamlarına açıkça belli etmişti. Kızın erkeklerle deneyimi var mıydı yoksa sadece savunmasız mıydı bilinmez ama her şeye hiç karşı koymaya yeltenmeden boyun eğiyordu, ta ki küçük kız kardeşini ondan alıp götürmeye kalkışıncaya kadar. O zaman bir aslana dönüşmüştü. Ben olanları görmedim ama diğer adamlar anlattılar. "Ona dokunursanız sizi öldürürüm," demiş, işlemeli pantolonunun dikiş yerinden beklenmedik uzun, ince bir bıçak çıkartıvererek; hem Barna'ya hem de diğerlerine hiddetle bakıyormuş.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna evin kurallarını anlatıp çocuğa çok iyi bakılacağına dair garantiler vererek onu ikna etmeye girişmiş. İrad bıçağını elinde hazır tutarak sessizce duruyormuş.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Tam bu noktada Diero işe karışmış. İleri çıkarak kız kardeşlerin yanında durup elini İrad'a yapışmış duran küçük kızın başına koymuş. Barna'ya kızların köle olup olmadıklarını sormuş. Bu soruyu soran yumuşak, vurgusuz sesini hayal edebiliyorum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Tabii ki Barna kızların Hürriyetler Şehri'nde hür kadınlar olduğunu söylemiş.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"O halde, eğer isterlerse ikisi de benim yanımda kalabilir," demiş Diero.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bu hikâyeyi bana ilk anlatan adamlar İrad o kadar genç ve güzel olduğu için sonunda Diero'nun kıskandığını söylemişlerdi. Bu konuda gülüşüyorlardı. "Yaşlı cadının hâlâ bir-iki dişi varmış meğerse!" demişti içlerinden biri.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Diero'yu harekete geçirenin kıskançlık olduğunu zannetmiyorum. Diero'da kıskançlık veya mülkiyetçilik hissi yoktu. Bu kez onu karışmaya ne itmişti?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">İstediğini kısmen elde etmiş, o gece dairesine çocukla birlikte gitmişti. Tabii Barna İrad'ı o geceliğine yanına almıştı. Ama onu çağırmadığı her zaman İrad minik Melle'yle birlikte Diero'nun dairesinde kalıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna'nın evindeki kadınlar bir araya geldiklerinde genellikle salt o genç dişiliklerinin gücü karşısında cesaretim kırılırdı. Bir erkek olarak onlardan öcümü onları aşağılayarak alırdım. Sıhhatliydiler, iyi besleniyorlardı, akılsızdılar, bütün gün boyunca en son çalınan güzel giysileri üzerlerinde deneyerek ve incir çekirdeğini doldurmayacak konularda lak lak ederek evde yayılıp oturmaya razıydılar. İçlerinden biri veya diğeri bebek doğurmaya gidecek olsa hiçbir şey fark etmiyordu – kadınların sonu yoktu, bir sonraki yağmacı grubu yanlarında en az o kadar genç ve güzelleriyle dönüyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">O zaman aklıma bu sonu gelmeyen kızların nereden geldikleri düştü. Hepsi de kaçak mıydı? Hepsi de gelmeyi kendileri mi talep etmişti? Hepsi de özgürlük mü istiyorlardı?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Evet, tabii ki öyleydi. Onlar kendilerini cinsel ilişkiye zorlayan efendilerinden kaçıyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Kaçtıkları her neydiyse Barna'nın evi ondan daha mı iyiydi?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Evet, tabii ki öyleydi. Burada onlara tecavüz eden yoktu, dayak yemiyorlardı. Hepsinin karnı doyuruluyor, hepsi giydiriliyor ve işsiz güçsüz dolaşıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Aynı Arkamand'da ipek odalardaki kadınlar gibi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bu düşünce aklıma ilk düştüğünde nasıl irkildiysem, şimdi de aynı şekilde irkiliyorum. O zaman nasıl utandıysam, hâlâ utanıyorum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Sallo'yu hafızamda yaşattığımı, el üstünde tuttuğumu zannediyordum ama onu yine unutmuştum, onu görmeyi, hayatının ne olduğunu görmeyi, ölümünün bana gösterdiğini görmeyi reddediyordum. Yine kaçmıştım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ayaklarım Diero'ya gitmeye bir türlü varmıyordu. Birkaç gece kasabada Venne, Chamry ve onların arkadaşlarıyla sohbete gittim. Sonunda Diero'nun dairesine ziyarete gittiğimde utancım dilimi bağlamıştı. Ayrıca küçük kız da oradaydı. "Tabii İrad genellikle gece Barna'nın yanında oluyor," dedi Diero, "ama o zaman biz de Melle'yle birlikte yatıyoruz. Birbirimize masallar söylüyoruz, değil mi Melle?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Çocuk heyecanla başını salladı. Altı yaşlarında, esmer ve aşırı derecede minik bir çocuktu. Diero'nun yanına oturmuş bana bakıyordu. Ben de ona baktığımda gözlerini kırpıştırdı ama bakmaya devam etti. "Sen Cly mısın?" diye sordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Hayır. Ben Gav'ım."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Cly köye geliyordu," dedi çocuk. "O da kargaya benziyordu."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Ablam bana Koca Gaga derdi," dedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bir dakika kadar sonra, nihayet kız bakışlarını indirdi. Gülümsedi. "Koca gaga-koca gaga," diye mırıldandı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Köyü Bataklıklar'a yakın," dedi Diero. "Belki Cly ordan geliyordu. Melle de biraz Rassiu'ya benziyor. Bak Gav, Melle bu sabah ne yaptı." Neredeyse hiç kâğıdımız olmadığı için yazı derslerinde kullandığım ince, sertleştirilmiş bir parça çadır bezi gösterdi. Bunun üzerine kararsız, iri bir el yazısıyla birkaç harf yazılmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"T, M, O, D," diye okudum. "Bunu sen mi yazdın Melle?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Diero-io gibi yaptım ben de," dedi çocuk. Yerinden atlayarak bana Diero'nun müsvedde rulosunu getirdi, şiirin son birkaç mısraını açtı. "Sadece büyüklerini kopyaladım."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Çok güzel," dedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Şu biraz titrek olmuş," dedi Melle D'yi dikkatle inceleyerek.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Senden, benim öğretebileceğimden çok daha fazlasını öğrenebilir," dedi Diero. Çok nadir bir dileğini dile getirirdi, bunu yaptığı zamanlar da o kadar nazik ve o kadar dolaylı yapardı ki genellikle fark etmezdim. Bu kez yakaladım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Titrek olmuş ama ben yine de okuyabiliyorum," dedim Melle'ye. "D diyor. Diero'nun ismine D ile başlanır. Kalanının nasıl yapıldığını görmek ister misin?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Küçük kız bir şey söylemedi ama yeniden yerinden zıpladı, hokkayı ve yazı fırçasını getirdi. Ona teşekkür ederek bunları masaya taşıdım. Temiz bir parça çadır bezi bulup üzerine büyük harflerle DİERO yazdıktan sonra üzerine tünemesi için Melle'ye bir tabure çektim ve fırçayı ona verdim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Gayet güzel kopya etti, ben de onu övdüm. "Daha da iyisini yaparım," dedi, yeniden kopyalamak için iyice masaya doğru abandı, kaşlarını çattı, serçe pençesi gibi eliyle fırçayı sıkı sıkı tuttu, pembe dilini dişleri arasına sıkıştırdı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Diero Arkamand'dan ayrıldıktan sonra kaybettiğim bir şeyi bana geri vermişti. Bizi seyrederken gözleri pırıldıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bu olaydan sonra hemen hemen her gün Diero'yla birlikte okumak ve Melle'ye okuma yazma öğretmek için dairesine gitmeye başladım. Genellikle çocuğun ablası da orada oluyordu. İlk başlarda İrad benden çok utanıyordu, ben de ondan; o kadar güzel, o kadar korunmasız ve Barna'nın malı olduğu o kadar belliydi ki. Ama Diero hep yanımızda kalarak her ikimizi de koruyordu. Melle Diero'ya tapıyordu ve kısa bir süre sonra bana da büyük bir tutkuyla bağlandı: Ne zaman odaya girsem, "Koca Gaga! Koca Gaga!" diye bağırarak bana doğru koşuyor, onu kucağıma aldığımda da kol ve bacaklarıyla bana sarılıyordu. Bu, İrad'ın bana güvenmeye başlamasını sağlamıştı; çocukla konuşmak ve oynamak da bizi rahatlatıyordu. Melle ciddi, komik ve çok zekiydi. İrad'ın o aşırı koruyucu sevgisinde bir hayranlık, neredeyse bir huşu unsuru vardı. "Ennu beni Melle'ye bakayım diye yollamış," derdi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Her ikisinin de boynundaki sicimde kilden kabaca şekillendirilmiş bir kedi başı, Ennu-Me'nin minik birer sureti asılıydı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">İrad'ı, Melle'yle birlikte okuma yazma öğrenmesinin iyi bir fikir olduğuna ikna etmem zor olmamış, böylece o da derslere katılmaya başlamıştı. Diero gibi o da öğrenme konusunda kuşkulu ve tereddütlüydü. Melle öyle değildi ve küçük kardeşin ablasını çalıştırdığını görmek insanı duygulandırıyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Evdeki diğer kızlarla yaptığım dersler alfabenin yarısına bile varmadan kalmıştı; onların ilgileri hep azalıyordu ya da bir yerlere çağırılıyorlardı. Melle'ye bir şey öğretmekten aldığım zevk, kasabadaki bazı küçük çocuklardan bir sınıf kurabileceğim fikrini vermişti bana. Denedim ama bir türlü hayata geçiremedim. Kadınlar kızlarını hiçbir erkeğe emanet edemiyordu; anneleriyle birlikte tarlada çalışmaları, bebek kardeşlerine bakmaları için çocuklara ihtiyaç vardı; ya da bir ders süresince bile kıpırdamadan oturmayı beceremiyorlardı ve ebeveynleri de neden oturmaları gerektiğini anlayamıyordu. Barna'nın desteğine, onun otoritesine ihtiyacım vardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna'ya ayrı bir yere kurulmuş, belirli saatleri olan bir okul kurma önerisiyle gittim. Okuma yazma öğretecektim. Benden üstün olduğu konusunda gururu okşansın diye Pulter de şiir ve edebiyat alanında ders verebilirdi. Muhasebeci biraz pratik aritmetik öğretebilirdi. Barna dinledi, başını salladı, yürekten takdir etti ama ben bu iş için uygun gördüğüm yeri belirtince bunun neden olamayacağını anlattı. Sonunda omzuma vurarak, "Bu işi seneye bırak Bilgin. Şimdi işler çok sıkışık, insanların ayıracak zamanı yok," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Altı–yedi yaşındaki çocuklar vakit ayırabilir," dedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"O yaştaki veletler bir sınıfa tıkılmaktan hoşlanmaz! Onlar kuşlar kadar özgür olup koşup oynamak ihtiyacındadır."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Ama kuş kadar özgür değiller," dedim. "Anneleriyle birlikte tarla işlerinde çalışmak ya da küçük kız veya erkek kardeşlerini taşımak zorunda kalıyorlar. Ne zaman başka bir şeyler öğrenecekler?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Öğrenmelerini sağlayacağız. Bu konuda seninle tekrar konuşuruz!" Ve tahıl ambarlarına yapılacak ilavelere bakmak için çekip gitti. Gerçekten de sürekli meşguldü, bunu anlıyordum ama hayal kırıklığına uğramıştım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Sınıf olarak kullanmayı umduğum odada konuşmalar yapmayı önererek kendi kendime bunu telafi ettim. İnsanlara, gelip dinlemek isterlerse akşamları Şehir Devletleri, Bendile ve Batı Kıyılarındaki diğer ülkelerin tarihlerini anlatacağımı söyledim. Dokuz-on kadar erişkin erkek dinlemeye gelmişti; kadınlar geceleri sokağa çıkmıyordu. Dinleyicilerim genellikle sadece hikâye dinlemeye geliyordu fakat birkaçı gelenek ve inançların çeşitliliğine karşı açık bir ilgi göstermeye başlamış, düşünce ve geleneklerin tuhaflıkları karşısında katıla katıla gülerek, nedenleri ve niçinlerini konuşmaya hazır bir hale gelmişlerdi. Fakat bütün gün ağır çalışan insanlardı ve biraz uzatınca dinleyicilerimin yarısının uykuya daldığını görüyordum. Eğer Orman Kardeşleri'ni eğiteceksem onları daha gençken yakalamalıydım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Okulu açmadaki başarısızlığım Diero ve Melle'yle birlikte olmam için bana daha çok vakit bırakmıştı ve onlarla olduğumda hiçbir yerde olmadığım kadar mutlu oluyordum. Barna'yla dolaşmaya devam ediyordum ama o daha çok acil projelerle, yeni binalarla, imaretlerin büyütülmesi planlarıyla ilgileniyordu. Sürüler ve bahçeler büyüdükçe, yağmacılar daha çok mal getirdikçe Ormanın Kalbi hızla zenginleşmeye başlamıştı. Chamry'nin sık sık gittiği birahanede Asion'a giden ağcılarla sulu bira eşliğinde sohbet ettiğimizde sadece çalmak ve ticaretle ilgili konuşuyorlardı. Bana öyle geliyordu ki çoğunlukla lükse giren şeyler çalmak üzere gönderiliyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Venne grubuyla birlikte uzun bir yolculuktan gelmişti; dostlarının bazılarıyla birahanede sık sık bize katılıyordu. Çok heyecanlı bir iş olduğunu ve kimseyi vurmak zorunda kalmadığını anlatmıştı. Ormanın dışındaki insanların onların kim olduğunu bilip bilmediklerini sordum. Yeni dönmüş oldukları Piram civarında köylülerin onlara "Barna'nın oğlanları" dediklerini söyledi. Onlarla değiştokuş yapmaya gönüllü ama onlara karşı hep temkinli olduklarını, bir sonraki kasabaya gidip "tüccarların derisini yüzmeleri" için onları yüreklendirdiklerini anlattı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Venne'ye talancıların insanlarla Ayaklanma hakkında konuşup konuşmadıklarını sordum. Böyle bir şeyi hiç duymamıştı bile. "İsyan mı? Köleler mi? Köleler nasıl savaşabilir? Bunu yapmak için, ne bileyim, bir ordu falan olmamız gerekir." Onun bu bilgisizliği bana, Ayaklanma planlarının yayılması gibi son derece riskli bir işin sadece çok güvenilir birkaç adama verildiğini düşündürmüştü; ama bu adamların kimler olduğunu bilmiyordum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Talancılara, köylerdeki veya çiftliklerdeki kölelerin onlara sıkça katılmak isteyip istemediklerini sordum. Bazen bir oğlanın kendileriyle birlikte kaçmak istediğini fakat büyükbaş hayvan hırsızlığı dahi köle çalmak kadar hınçlı bir takibe neden olmadığı için genellikle böyle oğlanları almadıklarını anlattılar. Fakat hepsinin de, kaçıp kendiliğinden onları takip eden kölelere ilişkin hikâyeleri vardı. Çoğu zaten bu şekilde kaçmış kişilerdi. "Yani Barna'nın oğlanlarıyla gitmesek Barna'nın kasabasına nah girerdik, onu bellemiştik," dedi Rassy'deki bir köyden gelen genç bir adam. "Ondan zaten, şindi kendim gibi adamları mimleyecem diye gözler fal taşı."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Kızlar için de böyle mi peki?" diye sordum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Kahkahalar atarak bir sürü hikâye ve tafsilat anlatmaya başladılar. Anladığım kadarıyla kızlardan bazıları kaçaktı ama talancılar bu kızları kabul etmekte dikkatli olmalıydı, "çünkü çoğun takip edilirler, izlerini nasıl silceklerini bilmezler, hemi de ekseri yüklüdürler." Bir başkası söze atıldı: "Bize katılmaya çalışanlar sadece hamileler, çirkinler, sakatlar, bi de bıyıklılar zati. Bizim istediklerimiz hep mahfaza altında."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"O halde onların size katılmalarını nasıl sağlıyorsunuz?" diye sordum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Daha da çok kahkahalar duyuldu. "İneklerle koyunları nasıl ikna ediyorsak öyle," dedi bodur ve oldukça tıknaz bir adam; Venne'nin lideriydi bu, Venne'nin anlattığına göre iyi bir avcı ve izciydi. "Etraflarını çevirip güdüveriyoz!"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Aman ha dokunmayın, dokunmayın," dedi başka bir adam, "en azından en güzellerinden bir-ikisine. Barna onları taze taze seviyo."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Hikâyeler anlatmaya devam ettiler. İrad'la Melle'yi almış olan adamlar da oradaydı, içlerinden biri herkes İrad'ın Barna'nın gözdesi olduğunu bildiği için hikâyeyi böbürlene böbürlene anlattı. "Tam köyün kıyısındaydılar, ikisi birden, tarlalarda. Ater'len ben atla geldiydik. Ben şöyle bi bakıp Ater'e göz attım, aşağa atlayıp güzel kızı kaptım ama deyivereyim dişi bi ayı gibi karşı koyuyodu. Şu meşhur bıçağına ulaşmaya çalışıyodu demek ki, şindi dank ediyo, allahtan ulaşamamış yoksa barsaklarımı deşermiş. Küçük olanı da minik keskin bi bahçıvan beliylen bacaklarımı dürtükleyip duruyodu, her yanımı lime lime ettiydi, ondan Ater onu çekmek zorunda kaldı, kızı alıp kenara atçaktı ama birbirlerine öyle bi sarıldılar ki biz de ikisini sıkı sıkı bağlayıp benim önümdeki iri kısrağa yükledik. Hiç durmadan viyakladılar ama evlerden iyice uzak olduğumuzdan kimsecikler duymadı. Sampa adına pek bereketli bi ganimet oldu! Hava kararıncaya kadar kimse kızların yok olduğunu fark bile etmemiştir, o zaman da biz ormanda yolu yarıladıydık bile."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Öyle dövüşen, hemi de bıçaklı mıçaklı bi kadın istemem doğrusu," dedi iri ve ağırkanlı biri olan Ater. "Ben yumuşaklarını severim."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Muhabbet birahanede her zaman olduğu gibi kadınları kıyaslamaya dönüştü. Masa başındaki sekiz adamdan sadece birinin kendi kadını vardı; onunla da talana gittiği zaman kadının yaptıklarını anlatarak acımasızca eğlendiler. Diğerleri sahip olduklarından çok sahip olmak istedikleri hakkında konuşuyordu. Ormanın Kalbi hâlâ bir erkek şehriydi. Bir ordugâh, derdi Barna bazen. Mukayese birçok yönden yerindeydi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ama eğer bizler asker idiysek, hangi savaştaydık?</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Yine arpacık kumrusu gibi düşünmeye başladı," dedi Venne ve kumru sesi çıkarmaya başladı. Birisinin hakkımda bir şaka yaptığını ama kaçırdığımı fark ettim. Güldüler, iyi niyetli kahkahalardı bunlar. Ben Bilgin'dim, kitap gibi oğlan; dalgın âlim rolünü oynamamı seviyorlardı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna'nın evine döndüm. O akşam bir şiir okuyacaktım. Barna her zamanki gibi oradaydı, büyük koltuğunda, ama bu defa İrad'ı kucağına oturtmuş, benim <span style="font-style:italic">Chamhan</span>'dan bir masal söylememi dinlerken bir yandan da İrad'ı okşuyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Zaman zaman kızlarını herkesin önünde okşasa da bunu hep şakayla karışık yapardı: Bir grup kızı yanına çağırır, "Şu kış gecesi etrafımı sarın da beni ısıtın," der, adamların bazılarına da "Siz de buyrun," diyerek ikramda bulunurdu. Ama bu hep yiyip içtikten sonra olurdu, şiir okunurken değil. Herkes onun İrad'a yanıp tutuştuğunu, kızı her gece odasına çağırdığını, önceki gözdelerini umursamadığını biliyordu. Fakat herkesin içindeki bu uygunsuz gösteriş yeni bir şeydi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">İrad nefes bile almadan duruyor, adamın gittikçe artan okşamalarına ifadesiz bir yüzle boyun eğiyordu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bölümün sonuna varmadan sustum. Kelimeler kurumuştu. Hikâyenin ucunu kaçırmıştım, dinleyicilerimin birçoğu gibi. Bir dakika kadar sessiz durduktan sonra selam vererek, aşağı indim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Bu sonu değil herhalde?" dedi Barna gür sesiyle.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ben, "Değil. Ama bu gecelik yeter gibi geldi. Belki Dorremer bize bir şeyler çalar?" dedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Hikâyeyi bitir!" dedi Barna.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Fakat diğerleri hareket etmeye, etrafta dolaşmaya başlamıştı; birkaç tanesi benim müzik isteğimi yineleyince, Pulter ve ben şiir söyledikten sonra sık sık yaptığı gibi Dorremer liriyle öne çıktı. Böylece konu geçiştirilmiş oldu ve ben de kaçabildim. Kendi odama değil Diero'nun dairesine gittim. Rahatsız olmuştum ve onunla konuşmak istiyordum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Melle yatak odasında uyuyordu. Diero ise mehtaptan başka ışığın aydınlatmadığı oturma odasında oturuyordu. Yaz başlarına has tatlı, berrak bir hava vardı. Geceçanı adını verdikleri kuşlar ağaçların arasından şakıyor, birbirlerine seslenip cevap veriyorlardı; arada sırada da küçük bir baykuş tatlı tatlı sızlanıyordu. Diero'nun kapısı açıktı. İçeri girip onu selamladım, bir süre hiç konuşmadan oturduk. Ona Barna'nın davranışını anlatmak istiyordum ama onun beni her zaman yatıştıran bu huzurunu bozmak istememiştim. Sonunda, "Bu akşam hüzünlüsün Gav," dedi.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Merdivenlerden birinin sessizce koşarak çıktığını duydum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">İrad girdi içeri. Saçları dağılmıştı ve nefes nefeseydi. "Burda olduğumu söylemeyin!" diye fısıldayıp yeniden koşarak dışarı çıktı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Diero ayağa kalktı. Mehtapta bir söğüt dalı gibiydi, siyah ve gümüş renginde. Çakmağı ve çakmak taşını alarak ışık yaktı. Minik gaz lambası sapsarı parlayarak odadaki bütün gölgeleri değiştirdi ve ayın soğuk parlaklığını gökyüzünde bıraktı. O sakin havayı kaybetmek istemediğimden huysuzca İrad'ın neden saklambaç oynadığını Diero'ya sormaya hazırlanıyordum ki, o sırada merdivenlerde ağır birinin ayak sesleri duyuldu ve Barna kapıda beliriverdi. Saçı sakalı birbirine dolaşmıştı, yüzü şiş ve kara görünüyordu. "Nerde o kancık?" diye bağırdı. "Burda mı?"</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Diero bakışlarını indirdi. Bütün hayatı boyunca itaat etmesi için eğitilmiş olduğundan sinip susmaktan başka bir cevap verme kabiliyeti yoktu. Ben de hiddetten gözü dönmüş koca adam karşısında sinmiştim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bizi kenara itip geçti, yatak odasının kapısını savurarak açtı, odanın içinde arandı, çıkıp gözlerini bana dikti. "Sen! Sen onun peşindesin! O yüzden Diero onu burda tutuyor!" Bana vurmak için kolunu kaldırarak koca, kızıl bir yaban domuzu gibi üzerime geldi. Diero onun ismini haykırarak aramıza girdi. Barna tek eliyle kadını kenara fırlattı. Beni omuzlarımdan yakalayarak kaldırdı ve Hoby'nin yaptığı gibi sallamaya başladı, şamarlarıyla başımı sağa sola savurarak beni yere fırlattı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Bundan sonraki bir-iki dakikada ne olduğunu bilmiyorum. Yeniden doğrulup oturabildiğimde ve zonklayan gözlerimdeki sersemletici kararmalar arasından görmeye başladığımda Diero'nun yerde büzüşmüş durduğunu gördüm. Barna gitmişti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Ellerim ve dizlerim üzerinde durmayı başardıktan sonra ayağa kalktım. Yatak odasına baktım. Yataklardan birinin yanında duvarın dibine sinmiş minik gölgeden başka kimse yoktu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Korkma Melle, her şey yolunda," dedim. Konuşmak beni zorlamıştı. Ağzım kan doluyordu ve sağ taraftaki birkaç dişim yerinden çıkmıştı. "Diero şimdi gelecek," dedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Diero'nun yanına döndüm. O da doğrulup oturmuştu. Lamba hâlâ yanıyordu. Lambanın cılız ışığında yanağının morardığını görebiliyordum. Bunu görmeye tahammülüm yoktu. Onun yanına diz çöktüm.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Onu buldu," diye fısıldadı. "Senin odana saklanmış. Doğrudan oraya gitti. Gav ne yapacaksın şimdi?" Elimi tuttu. Eli soğuktu.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Başımı sallayınca kulaklarım yeniden çınlamaya, başım dönmeye başladı. Kanlarımı yutup duruyordum.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Ona ne yapar?" dedim.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Diero omzunu silkti.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Çok kızgın – İrad'ı öldürebilir..."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Canını yakar. Kadınları öldürmez. Gav. Burda kalamazsın."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">O odayı kastettiğini düşünmüştüm.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Gitmen lazım. Ayrıl burdan! İrad senin odana gitmiş. Nereye saklanacağını bilemedi. Ah zavallı çocuk. Ah Gav! Seni o kadar çok sevmiştim ki!" Yüzünü ellerime kapadı, bir an için sessizce ağladıktan sonra yeniden başını kaldırdı. "Bizi merak etme. Biz erkek değiliz, önemli değiliz. Ama senin gitmen lazım."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Seni de götüreceğim," dedim. "Onları da–İrad'ı... Melle'yi."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Yo, yo, yo," diye fısıldadı Diero. "Gav, seni öldürür. Git şimdi. Hemen! Kızlarla ben emniyetteyiz." Masaya tutunup kendini çekerek ayağa kalktı, bir dakika kadar titrek bir şekilde ayakta durdu; sonra yatak odasına gitti. Yumuşak sesinin küçük çocuğa hitap ettiğini duydum. Kızı kucağına alarak dışarı çıktı. Melle yüzünü gömmüş, ona sarılmıştı.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">"Melle tatlım, Gav'a veda etmelisin."</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Çocuk dönerek kollarını uzattı, ben de onu kucağıma alarak sıkı sıkı sarıldım. "Her şey yoluna girecek Melle," dedim. "Diero'yla derslerine devam et. Söz mü? Dersleri konusunda İrad'a da yardım et. O zaman ikiniz de akıllı olursunuz." Ne dediğimi bilmiyordum. Gözyaşları içindeydim. Çocuğu öperek yere bıraktım. Diero'nun elini tutup, bir an için elini dudağıma götürdükten sonra dışarı çıktım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Odama gidip bıçağımı kemerime taktım, paltomu giydim,</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx"><span style="font-style:italic">Kâinata Dair</span>'in küçük nüshasını cebime koydum. Yüksek pencereli küçük odama, hayatımda kendime ait olan tek odaya şöyle bir bakındım.</p>

  <p class="Standard" style="margin-left:0.0cm;margin-right:0.0cm;text-indent:1.0cm;text-align:justify" xml:lang="zxx">Barna'nın evinden arka kapıdan çıktım, arka sokaklardan dolanarak ayakkabı tamircilerinin barakasına gittim. Mehtabın yıkadığı ahşap şehir, gölgeli, sessiz, güzel, gümüş mavisi bir şehir olmuştu.</p>
</body>
</html>
