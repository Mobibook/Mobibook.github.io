<html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>Doktor Faustus</title>
		<link href="main.css" rel="stylesheet" type="text/css"/>
	</head>
	<body class="epub-type_chapter" id="chapter37">
<div class="chapter html5_article">
			<h1>XXXVII</h1>
			<p>Bu bölüme, öncekiler gibi başlı başına bir sayı vermeyip bir öncekinin devamı, onun uzantısı olarak tanımlasam daha iyi ederdim. Fazla ara vermeden devam etmek, en doğrusu olurdu; zira “dünya” bölümü, ebediyete intikal etmiş dostumun onunla ilişkisi ya da ilişkisizliğine dair bölüm burada da devam ediyor; tabii ki burada da gizliliğe tam saygıdan ödün verilmiyor; ancak bu bölümde sadece, çok örtülü koruyucu tanrıça ve değerli sembolleri gönderen kişi değil, yaz sonuna doğru bir cumartesi öğle sonrası, benimde orada olduğum, pazar günü karımın doğum günü olduğu için sabah erken dönmek niyetinde olduğumu söylediğim esnada Pfeiffering’e gelen, Adrian ile beni bir saat boyunca komik bir şekilde eğlendiren, safça sokulgan, inziva durumuna pek aldırmayan, insanı kolayca oyalayan, konu henüz bitmemiş işlere ve onlara ilişkin tekliflere geldiğinde başarısız olduğu için hiç gocunmaksızın geri çekilen, bütün bunlarla birlikte benim için çekici sayılabilecek, uluslararası bir müzik ajanı ve konser düzenleyicisi Herr Saul Fitelberg cisimlendiriliyor. </p>
			<p>1923 yılıydı – bu adamın pek de ortaya çıktığı söylenemez. Yine de Prag ve Frankfurt performanslarını beklememişti; çünkü bunlar pek uzak olmasa da geleceğe aitti. Ama Weimar olsun, Donaueschingen olsun –bu arada Leverkühn’ün gençlik eserlerinin İsviçre’deki temsillerini bir yana bırakıyorum– buralardaki gösterilerden sonra nelerin değerlendirilmesi, nelerin duyurulması gerektiğini sezinlemek için çok da muazzam bir kehanet sahibi olmak gerekmezdi. <em>Vahiy</em> basılmıştı. Dolayısıyla bu Mösyö Saul’ün eseri incelemiş olduğunu ihtimal dahilinde görürüm. Her halükârda, kokuyu almıştı; bir şöhret yaratmak, yaratıcı bir dehayı gün ışığına çıkarmak, içinde bulunduğu monden topluma onu tanıtmak için devreye girmek istiyordu. Ziyaretinin sebebi işte buydu. Yaratma sancıları çekmekte olan bir kişinin sığındığı yere sıkılmadan sızmaya çalışmasının amacı buydu – Olay şöyle gelişti:</p>
			<p> Öğle sonunun erken saatlerinde Pfeiffering’e gelmiştim, Adrian ile ikimiz çaydan sonra tarlalara yaptığımız gezintiden dönüyorduk; yani saat dördü biraz geçe; hayretler içinde çiftlikte, karaağacın dibinde durmuş bir otomobil gördük, bildiğimiz taksilerden değil, daha çok özel araba görüntüsünde; hani şu taşıma işleri kuruluşlarından şoförüyle birlikte saatliğine ya da günlüğüne kiralanabilenlerden. Kılığı kıyafeti itibarıyla bir beyefendinin emrinde olduğuna dair ipuçları veren şoförü de arabanın yanında durmuş, hava alıyor, sigara içiyordu; biz yanından geçerken kasketinin siperliğinin altında, yüzünde geniş bir gülümsemeyle muhtemelen getirdiği tuhaf konuğun nüktelerini düşünüyordu. Evin giriş kapısında Frau Schweigestill, bizi elinde bir kartvizitle karşıladı, biraz tedirgin, bastırılmış bir sesle, “bir beyefendi”nin geldiğini söyledi – bu kelime adeta fısıltı halinde söylenince buyur edilmiş kişi, bende hemen biraz tuhaf, hayaletimsi, gaipten gelen biriymiş gibi bir his uyandırdı. Bu iddialı tarifimi güçlendirmek için ekleyeyim, Frau Else de bekleyen kişi için, “kafayı yemiş baykuş,” demişti. Ona, “<em>Cher madame</em>”<a class="si-noteref epub-type_noteref" href="#f182" id="backref_182">182</a>, hemen ardından da “<em>Petite Maman</em>”<a class="si-noteref epub-type_noteref" href="#f183" id="backref_183">183</a> diye hitap etmiş, Clementine’in yanağından da bir makas alınca, çocuğu, bu beyefendi gidinceye kadar odasına kapatmak durumunda kalmış. Arabayla, ta Münih’ten geldiği için adamı baştan savamamış. Oturma odasında beklemekteymiş. </p>
			<p>Yüzümüzde düşünceli ifadelerle kartı evirip çevirdik; bize taşıyıcısı hakkında istenebilecek bütün bilgileri veriyordu: </p>
			
			<blockquote>
			<p>Saul Fitelberg. Arrangements musicaux.</p>
			<p>Représentant de nombreux artistes prominents.<a class="si-noteref epub-type_noteref" href="#f184" id="backref_184">184</a></p>
			</blockquote>
			
			<p class="margin">Adrian’ı gerekirse koruyabilmek için orada olduğuma sevindim. Onun bu “temsilci”ye tek başına muhatap olmasından pek hoşlanmazdım. Birlikte Nike Salonu’na gittik. </p>
			<p>Fitelberg, kapının önüne gelmişti bile; Adrian önce beni içeriye soktuğu halde adamın dikkati hemen, tümüyle onun üzerine yöneldi. Bağa gözlüğünün üzerinden bana kısaca bir bakış attıktan sonra tombul gövdesinin üst kısmını yana eğip arkamda kalan, uğruna iki saatlik bir otomobil yolculuğunun giderlerini göze aldığı kişiyi görmeye çalıştı. Tabii ki dâhi kılıklı biriyle basit bir lise profesörünü tefrik etmek marifet değildir; fakat adamın bu hızlı yön değiştirme kabiliyeti, önden girmiş olmama rağmen benim önemsiz olduğumu fark etmekteki feraseti, doğru adamda kalması yine de etkileyiciydi. </p>
			<p>“<em>Cher Maître</em>,”<a class="si-noteref epub-type_noteref" href="#f185" id="backref_185">185</a> diye, dudaklarında bir gülümseme, ağır aksanlı ama fevkalade akıcı bir şekilde konuşmaya başladı: “<em>Comme je sui heureux, comme je suis ému de vous trouver! Meme pour un homme gâté endurci comme moi, c’est toujours une expérience touchante de rencontrer un grande homme.</em>”<a class="si-noteref epub-type_noteref" href="#f186" id="backref_186">186</a> – Adrian beni tanıtınca da rahatça elini uzatıp, “<em>Enchanté, Monsieur le professeur!</em>”<a class="si-noteref epub-type_noteref" href="#f187" id="backref_187">187</a> diye ekledi ve ardından tekrar doğru adrese yöneldi. </p>
			<p>“<em>Vous maudirez l’intrus, Cher Monsieur Leverkühn,</em>”<a class="si-noteref epub-type_noteref" href="#f188" id="backref_188">188</a> dedi isminin üçüncü hecesini vurgulayarak sanki <em>Le Vercune</em> diye yazılırmış gibi. “<em>Mais pour moi, étant une fois à Munich, c’était tout à fait impossible de manquer...</em>”<a class="si-noteref epub-type_noteref" href="#f189" id="backref_189">189</a> Ah, aslında ben, Almanca da konuşurum,” diyerek sözüne ara verdi; kulağa hoş gelen sert bir telaffuzla, “Çok iyi değil, çok fevkalade değil, anlaşmaya yetecek kadar. Ama <em>du reste je suis convaincu</em><a class="si-noteref epub-type_noteref" href="#f190" id="backref_190">190</a> sizin Fransızcaya mükemmelen vâkıf olduğunuzu biliyorum – Verlaine’in şiirlerinden yaptığınız besteler bunun kanıtı. <em>Mais après tout</em>,<a class="si-noteref epub-type_noteref" href="#f191" id="backref_191">191</a> Alman topraklarındayız – ne kadar Alman, ne kadar gizemli, ne kadar kişilikli! Bu kır havasında yaşamayı seçecek kadar akıllı olmanızdan dolayı çok etkilendim, <em>Maître</em>.<em> Mais oui, certainement</em>,<a class="si-noteref epub-type_noteref" href="#f192" id="backref_192">192</a> oturalım tabii, <em>merci, mille fois merci</em>!”<a class="si-noteref epub-type_noteref" href="#f193" id="backref_193">193</a></p>
			<p>Şişman ama göbekli olmayan, yumuşak vücutlu, tombul elli, sinekkaydı tıraşlı, dolgun yüzlü, çift çeneli, kavisleri belirgin kaşlarıyla, bağa gözlüğünün arkasındaki Akdeniz pırıltılı, neşeli, badem gözleriyle kırk yaşlarında bir adamdı. Saçları seyrelmişse de güzel beyaz dişleri vardı; sürekli gülümsediği için hep görünüyordu. Yazlık ve şık giyinmişti. Beli oturan mavi çizgili flanel bir kostüm, keten ve sarı deriden yapılmış ayakkabılar giymişti. Schweigestill Anne’nin ona yakıştırdığı tanımlamalar, davranışlarındaki teklifsiz rahatlıktan dolayı gayet iyi uyuyordu. Bu dinlendirici hafiflik, süratli ve kolayca birbirine karışan, oldukça seçkin, arada bir tizleşerek devam eden konuşmasıyla birlikte, bütün tavırları çok kendine özgüydü ve tombulluğuyla belli bir zıtlık oluşturuyor ama aynı zamanda da uyumlu bir şekilde bütünleşiyordu. Etine kemiğine işlemiş hafifliğe, dinlendirici diyorum, çünkü insanda, hayatı gerektiğinde daha fazla ciddiye aldığına dair gerçekten tuhaf, teskin edici bir his uyandırıyordu. Sürekli, “Ama neden olmasın? Ne çıkar ki? Hiç önemi yok! İşimize bakalım!” demek ister gibiydi ve insan ister istemez onun bu haline uyuyordu. </p>
			<p>Bugüne kadar bütün tazeliğiyle anılarımda kalan, aktaracağım konuşmaları, onun bir aptaldan başka bir şey olmadığına dair asla şüpheye yer bırakmaz. Adrian ve ben, ne cevap verirsek verelim, hangi itirazda bulunursak bulunalım, bir etkisi olmadığına göre en iyisi, sözü ona bırakmaktı. Çiftçi salonunun başlıca tefriş eşyası olan hantal, uzun masanın başındaydık; Adrian’la ben yan yana, konuk da bizim karşımızda. İsteklerini ve niyetlerini uzun uzadıya saklamadı, lafı fazla dolandırmadan konuya girdi. </p>
			<p>“<em>Maître</em>,” dedi. “Sizin kendinize mekân tuttuğunuz bu şık inziva yerine ne kadar bağlı olduğunuzu gayet iyi anlıyorum – her şeyi gördüm; tepeyi, gölü, köy kilisesini, <em>et puit, cette maison pleine de dignité avec son hotesse maternelle et vigoureuse: Madame Schweigestill! Mais ça veut dire: Je sais me taire ‘Silence, silence!’ Comme c’est charmant!</em><a class="si-noteref epub-type_noteref" href="#f194" id="backref_194">194</a> Ne zamandır burada yaşıyorsunuz? On yıl mı? Aralıksız olarak mı? Ya da aralıksız sayılacak kadar mı? <em>C’est étonnant</em>!<a class="si-noteref epub-type_noteref" href="#f195" id="backref_195">195</a> Anlaşılıyor. Yine de, <em>figurez-vous</em>,<a class="si-noteref epub-type_noteref" href="#f196" id="backref_196">196</a> ben geldim sizi kaçırmaya, sizi geçici bir süreliğine buralara vefasızlık etmeniz için kaçırmaya, pelerinime bindirip havalara uçurmaya, size bu dünyanın zenginliklerini ve ihtişamını göstermeye, daha doğrusu onları ayaklarınızı altına sermeye geldim... Bu görkemli hitap tarzımı bağışlayın Bu gerçekten <em>ridiculement exagéré</em><a class="si-noteref epub-type_noteref" href="#f197" id="backref_197">197</a> özellikle de ihtişamıyla ilgili olarak – bunu böyle söylüyorum, çünkü ben de, sefil koşullar dememek için, çok mütevazı koşullardan yetiştim. – Polonya’nın ortasında Lublin’de, gerçekten de çok mütevazı Yahudi bir anne babanın çocuğuyum – Yahudiyim ben; bunu bilmelisiniz: Fitelberg, bu fevkalade sefil, Lehçe ile Almanca karışımı bir Yahudi ismidir – onu, avangart kültürün savunucusu, büyük sanatçıların dostu olmak gibi saygın bir yere ben getirdim. <em>C’est la vérité pure, simple irrefutable.</em><a class="si-noteref epub-type_noteref" href="#f198" id="backref_198">198</a> Sebebi, benim gençliğimden beri seçkin, düşünsel ve eğlenceli şeylere yönelmiş olmam – her şeyden evvel yeniye, skandal yaratacak ama onurlu ve gelecek vaat eden, yarın değeri yükselecek, büyük moda olacak, sanat haline gelecek yeniye. <em>A qui le dis je. Au commencement était le scandale.</em><a class="si-noteref epub-type_noteref" href="#f199" id="backref_199">199</a></p>
			<p>Tanrı’ya şükür ki, o zavallı Lublin çok geride kaldı. Yirmi yıldan fazladır Paris’te yaşıyorum – inanın, bir keresinde orada bütün bir yıl boyunca Sorbonne’da felsefe derslerine dinleyici olarak katıldım. Fakat <em>à la longue</em><a class="si-noteref epub-type_noteref" href="#f200" id="backref_200">200</a> sıkıldım. Felsefe heyecan uyandırıcı olamaz, diye değil; olur elbette. Ama benim için çok soyut. O yüzden de, iyisi mi Almanya’da metafizik okumalı, diye karanlık bir his var. Bu konuda saygıdeğer Profesör, <em>vis-à-vis</em><a class="si-noteref epub-type_noteref" href="#f201" id="backref_201">201</a> bana belki de hak verecektir... Son olarak çok küçük seçkin bir bulvar tiyatrosu işletiyordum; <em>un creux, une petite gaverne</em><a class="si-noteref epub-type_noteref" href="#f202" id="backref_202">202</a> yüz kişilik. <em>Nommé, ‘Theatre des fourberies gracieuses.</em>’<a class="si-noteref epub-type_noteref" href="#f203" id="backref_203">203</a> Büyüleyici bir ad, değil mi? Ama gelin görün ki, olay ekonomik açıdan devam edecek gibi değildi. Sayısı pek az olan koltuklar, o kadar pahalı olmak zorundaydı ki, hepsini bedava vermek mecburiyetinde kalıyorduk. Oldukça göze batar durumdaydık; <em>je vous assure</em>,<a class="si-noteref epub-type_noteref" href="#f204" id="backref_204">204</a> ama üstelik de İngilizlerin dediği gibi <em>high brow.</em><a class="si-noteref epub-type_noteref" href="#f205" id="backref_205">205</a> Seyircileriniz James Joyce, Picasso, Ezra Pound ve Düşes de Clermont-Tonnère’den ibaret olunca fazla ileriye gidemezsiniz. <em>En un mot</em>,<em> fourberies gracieuses</em><a class="si-noteref epub-type_noteref" href="#f206" id="backref_206">206</a> kısa süre sonra kapandı. Ama benim için bu deneyim, semeresiz kalmadı; zira beni Paris kültür hayatının doruklarıyla, ressamlarla, müzisyenlerle, yazarlarla buluşturdu – orada bulunduğum için söyleyebilirim, şu anda hayatın nabzı Paris’te atmakta. Direktör sıfatım, bana, içinde bu sanatçıların bulunduğu pek çok aristokrat salonun kapısını açmıştır. </p>
			<p>Belki de şaşıracaksınız. Belki de, ‘Bu bunu nasıl yapmış?’ diyeceksiniz. ‘Polonya’nın taşrasından gelmiş bir küçük Yahudi delikanlısı olarak bu seçkinci çevrelere, <em>créme de la créme</em><a class="si-noteref epub-type_noteref" href="#f207" id="backref_207">207</a> çevrelere nasıl girmiş?’ Ah beyler, bundan daha kolay bir şey yok. Bir smokin papyonu bağlamayı, birkaç basamakla inerek girilen bir salonda da olsa elinizi kolunuzu nereye koyacağınız kaygısını aklınızdan uzak tutmayı başarabilmeyi, kusursuz bir <em>nonchalance</em><a class="si-noteref epub-type_noteref" href="#f208" id="backref_208">208</a> içinde kalmayı ne denli hızlı öğrenirseniz o kadar kolay. Ondan sonra da sürekli ‘<em>Madame’</em> diyeceksiniz. ‘<em>Ah Madame, oh Madame, que pensez-</em>vous<em>, Madame. On me dit, Madame, que vous </em>ê<em>tes fanatique de musique?’</em><a class="si-noteref epub-type_noteref" href="#f209" id="backref_209">209</a> Neredeyse hepsi bu kadar. Uzaktan bütün bunlar fevkalade abartılıyor. </p>
			<p><em>Enfin, Fourberies</em>’e<a class="si-noteref epub-type_noteref" href="#f210" id="backref_210">210</a> borçlu olduğum bağlantılar işime yaradı, daha da çoğaldı, ben de çağdaş müzik organizasyonları ve temsil büromu açtım. İşin en güzel yanı, kendimi buldum; zira gördüğünüz gibi ben, bir menajerim. Bu benim kanımda vardı, ben de mecburen oldum – bu benim zevkim ve gururum. <em>J’y trouve ma satisfaction et mes délices</em><a class="si-noteref epub-type_noteref" href="#f211" id="backref_211">211</a> yeteneği, dehayı, ilginç kişilikleri bulup çıkarmak, onlar için davul çalıp toplumu coşturmak ya da coşku verecek bir şey yoksa bunu uyandırmak – zira toplumun istediği şey budur. <em>Et nous nous recontrons dans ce d</em>é<em>sir</em><a class="si-noteref epub-type_noteref" href="#f212" id="backref_212">212</a> – zira toplum heyecanlanmak ister; uyarılmak ister, biri uğruna ya da birine karşı parçalara ayrılıp dağılmak ister; hiçbir şey onu <em>qui fournit le sujet</em>, yani gazete karikatürlerine ve sonu gelmez dedikodulara konu olacak eğlenceli bir patırtı kadar mutlu edemez –  Paris’te şöhrete giden yol, kötü şöhretten, rezaletten geçer – hakiki bir prömiyer böyle olmalıdır; akşam insanlar defalarca yerlerinden uğramalı, büyük kalabalık, ‘<em>Insulte! Impudence! Bouffonerie ignominieuse!</em><a class="si-noteref epub-type_noteref" href="#f213" id="backref_213">213</a> diye haykırırken, içeride Erik Satié, birkaç sürrealist, Virgil Thompson gibi altı-yedi kişi localarından seslenmelidir: <em>Quelle précision! Quel esprit! C’est divin! C’est suprême! Bravo! Bravo!</em><a class="si-noteref epub-type_noteref" href="#f214" id="backref_214">214</a></p>
			<p>Korkarım, sizi korkutuyorum baylar –<em> Maître Le Vercune</em>’ü değilse de, belki profesörü. Ama gecikmeden ekleyeyim ki, böyle bir konser gecesinin kısa süreceği düşünülemez. Öfkelenmeye hevesli olanlara, bu kadarı yeterli olmaz. Onlar gece boyu bir değil, birkaç kez öfkelenmek isterler, akşamın onlara sunacağı zevk budur. Ayrıca ilginçtir, bu konuda tecrübesi olanların çok azı bu konuda üstün bir otoriteye sahiptir. İkincisi, böyle ilerici nitelikte bir düzenlemede, mutlaka işaret ettiğim nitelikte bir şeyler olması gerektiği söylenemez. Gazetecilik bakımından yeterli hazırlık yapılmışsa, yeterince budalalıkla önceden sindirilmişse, baştan sona saygın bir süreç de güvence altına alınmış olabilir. Bir zamanlar düşman olan ulusların mensuplarına bir Alman takdim edildiğinde, seyircinin son derece kibar davranması da beklenebilir. </p>
			<p>Bu benim teklifimin de, davetimin de temelinde yatan sağlam bir spekülasyondur. Bir Alman, <em>un boche qui par son génie appartient au monde et qui marche à la tête du progrès musical!</em><a class="si-noteref epub-type_noteref" href="#f215" id="backref_215">215</a> Günümüzde iyi eğitilmiş bir seyircinin meraklı, önyargıdan uzak ve snop olduğunu gösterebilmesi açısından fevkalade baharatlı bir tahriktir bu – bu, sanatçının ulusal karakterini, yani Almanlığını inkâr ettiği ölçüde de lezzet kazanır. ‘<em>Ah, ça c’est bien allemand, par exemple’!</em><a class="si-noteref epub-type_noteref" href="#f216" id="backref_216">216</a> diye çığlığını attırabildiği ölçüde... İşte siz bunu yapıyorsunuz, <em>Cher Maître pourquoi pas la dire?</em><a class="si-noteref epub-type_noteref" href="#f217" id="backref_217">217</a> Her adımınızda bu fırsatı veriyorsunuz – başlarda bu kadar değildi. Şu <em>Phosphorescence de la mer</em><a class="si-noteref epub-type_noteref" href="#f218" id="backref_218">218</a> ve şu komik operanız zamanlarında örneğin; ama eserden esere gitgide arttı. Müthiş disiplininizin gözümden kaçmadığını kuşkusuz görüyorsunuz; <em>et que vous enchaines votre art dans un système de règles inexorables et néoclassiques</em><a class="si-noteref epub-type_noteref" href="#f219" id="backref_219">219</a>; bu demir zincirlerin içinde kendinizi –zarafetle olmasa da ruhla ve cesaretle– hareket etmek zorunda hissediyorsunuz. Ama eğer söylediğim gibiyse, <em>qualité d’Allemand</em><a class="si-noteref epub-type_noteref" href="#f220" id="backref_220">220</a> derken daha fazla bir şeyler ifade etmek istiyorum. Diyorum ki –kendimi nasıl ifade etsem bilmiyorum– belli bir dört köşelilik, ritim bakımından bir ağırlık, atalet bir <em>grossièreté</em><a class="si-noteref epub-type_noteref" href="#f221" id="backref_221">221</a>; eskiden kalma bir Almanlık bu –<em>en effet entre nous</em><a class="si-noteref epub-type_noteref" href="#f222" id="backref_222">222</a>–, bunu Bach’ta da görebilirsiniz. Bu eleştirilerimden gocunmuyorsunuzdur, umarım. <em>Non, j’suis sûr!</em><a class="si-noteref epub-type_noteref" href="#f223" id="backref_223">223</a> Siz bunun için çok büyüksünüz. Temalarınız – neredeyse tamamen tam değerlerden oluşuyor, yarımlardan, dörtlüklerden, sekizliklerden: Senkopla bir sonraki notaya bağlanıyorlar ama yine de biraz makine gibi çalışan, ayak vuran, çekiçle döven gereksiz bazı şeyleri var. Zarif değil. <em>C’est ‘boche’ dans un degré fascinant.</em><a class="si-noteref epub-type_noteref" href="#f224" id="backref_224">224</a> İnanın bana, bunu kınamak amacıyla söylemiyorum! Bu <em>énormément</em> c<em>aract</em>é<em>ristique</em><a class="si-noteref epub-type_noteref" href="#f225" id="backref_225">225</a> diye düştüğüm bir not, düzenleyeceğim uluslararası müzik konserleri dizisi için vazgeçilmez.</p>
			<p>Görüyorsunuz işte sihirli pelerinimi açıyorum. Sizi Paris’e götüreceğim, Brüksel’e, Anvers’e, Venedik’e, Kopenhag’a. Sizi yoğun bir ilgiyle karşılayacaklar. En iyi, orkestraları ve solistleri, emrinize sunacağım. <em>Phosphoresence</em>’ı yöneteceksiniz, <em>Aşkın Çabası Boşuna</em>’dan, <em>Kozmik Senfoni</em>’den parçalar... Kuyruklu piyanoda Fransız ve İngiliz şairlerinden yaptığınız <em>lied</em>’lerinize eşlik edeceksiniz. Ve bütün dünya, bir Alman’ın, daha dün düşman olan bir Alman’ın seçtiği metinlerde böylesine yüce gönüllü bir seçki yapmasına şaşıracak – <em>ce cosmopolitisme généreux et versatile.</em><a class="si-noteref epub-type_noteref" href="#f226" id="backref_226">226</a> Dostum Madam Maja de Strozzi-Pečič, bir Hırvat, iki yarıkürenin de en güzel soprano sesi, bunları söylemekten gurur duyacak. Keats ilahilerinin çalgı bölümleri için Cenevre’den Flonzaley Dörtlüsü’nü ya da Brüksel’den ‘Pro Art’ Dörtlüsü’nü angaje ederim. En iyilerin iyisi – memnun olur musunuz?</p>
			<p>Neler işitiyorum, yönetmiyor musunuz? Bunu yapmıyor musunuz? Piyanoda çalmak da mı istemiyorsunuz? <em>lied</em>’lerinize eşlik etmeyi ret mi ediyorsunuz. Anlıyorum, <em>Cher Maître, je vous comprends à demi mot!</em><a class="si-noteref epub-type_noteref" href="#f227" id="backref_227">227</a> Tarzınız bitmiş bir şeyde kalmaya uygun değil. Bir eserin tamamlanması, onun gerçekleşmiş olması demek ve besteyi yapmakla sizin işiniz bitmiş oluyor. Çalmıyorsunuz, yönetmiyorsunuz; yönetecek olursanız, hemen değiştirir, varyantlarına, varyasyonlarına ayrıştırır, yeniden geliştirir, belki de bozarsınız. Ne kadar da iyi anlıyorum! <em>Mais c’est dommage pourtant</em>,<a class="si-noteref epub-type_noteref" href="#f228" id="backref_228">228</a> konserleriniz bu durumda şahsınızın cazibesinden yoksun kalarak önemli bir kayba uğramış oluyor. Ah, tüh, bunun çaresine bakacağız! Dünyaca ünlü orkestra şefleri bulmaya çalışacağız yorum için – fazla da aramamıza gerek yok, Madame Strozzi-Pečič şarkılarına <em>Accompagnemet</em><a class="si-noteref epub-type_noteref" href="#f229" id="backref_229">229</a> bulmayı kendisi üzerine alır. Siz de eğer <em>Maître</em>, siz de mutlaka gelir, mutlaka orada bulunursanız, seyirci sizi görürse, bir şey kaybetmez, kazanırız. </p>
			<p>Bu, şart – <em>ah, non!</em>,<a class="si-noteref epub-type_noteref" href="#f230" id="backref_230">230</a> Hayır, eserlerinizin yorumunun sizin yokluğunuzda yapılmasını istemeyin benden. Şahsen görünmeniz, vazgeçilmez bir husus, <em>particulièrement à Paris</em>.<a class="si-noteref epub-type_noteref" href="#f231" id="backref_231">231</a> Müzik dünyasında şöhrete giden yolun sadece birkaç salondan geçtiği Paris’te... Size düşen, sadece birkaç kere ‘<em>Tout le monde sait, Madame, que votre jugement musical est infaillible,</em>’<a class="si-noteref epub-type_noteref" href="#f232" id="backref_232">232</a> şeklinde konuşmanız. Bu size bir yük getirmez; siz de bundan epeyce zevk alabilirsiniz. Toplumsal olay olarak Rus Balesi’nden Herr Diaghilev’in organizasyonlarından hemen sonra benimkiler gelir – gerçekten de onlardan sonra geliyorlar <em>ise</em> tabii. Her akşam bir yerlere davet edilirsiniz. Aslında genel olarak Paris sosyetesine kabul edilmekten daha zor bir şey yoktur; fakat bir sanatçı için, hiçbir şey bundan daha kolay olamaz – özellikle de olay yaratan türden bir şöhretin ilk aşamalarında. Merak, bütün engelleri indirir, dışlanma durumunu ortadan kaldırır.</p>
			<p>Yüksek sosyeteden ve meraklarından ne çok söz ettim! Fakat görüyorum ki sizin merakınızı uyandırmayı pek başaramadım. Nasıl yapacaktım ki? Bunu ciddi bir biçimde denemedim zaten. Yüksek sosyete sizi ne ilgilendirir ki, <em>entre nous </em>–beni de ne kadar ilgilendirir ki; toplumsal bakımdan– şöyle böyle. Ama ya içten içe? Pek fazla ilgilendirmez. Bu düzey, bu Pfeiffering, sizinle birlikte olmak <em>Maître</em>, beni, o dünyanın ciddiyetsizliğine, yüzeyselliğine karşı durmamı sağlayacak bir umursamazlık ve küçümseme tavrı bakımından çok bilinçlendiriyor. <em>Dites-moi donc:</em><a class="si-noteref epub-type_noteref" href="#f233" id="backref_233">233</a> Saale kıyısındaki Kaisersaschern’densiniz, değil mi? Ne kadar önemli ve saygın bir köken! Benim doğum yerim de Lublin –orası da saygın, saçı ağarmış bir yerdir– oralı olarak da hayata atılırsanız, kendinize bir <em>sévérite</em><a class="si-noteref epub-type_noteref" href="#f234" id="backref_234">234</a> kazanırsınız. <em>Un état d’âme solennel et un peu gauche</em>...<a class="si-noteref epub-type_noteref" href="#f235" id="backref_235">235</a> Ah, size zarif bir toplumu övecek son kişi ben olmalıyım. Ama Paris, size en yoğun esinler verecek türden dostluklar kurmanız için olanak sağlayacaktır; Apollon’daki kardeşleriniz, sizin gibi iddialı akranlarınız, ressamlar, yazarlar, bale yıldızları ve en önemlisi müzisyenler arasında... Avrupa yaşantılarının ve sanatsal deneyimlerin dorukları... Hepsi dostlarım; sizin de dostlarınız olmaya hazır. Şair Jean Cocteau, dans ustası Massine, besteci Manuel de Falla, yeni müzik sanatının altı büyüğü <em>Les Six</em> – bu seçkin ve eğlenceli, cesur ve ilerici ortam sizi bekliyor, siz oraya aitsiniz; ne zaman isterseniz...</p>
			<p>Yüz ifadelerinizden bir isteksizlik okuyor gibiyim; bu mümkün olabilir mi? Ama <em>Cher Maître</em>, bu yalıtılmış olma duygusun bazı nedenleri olsa da bundan utanmanıza, sıkılmanıza gerçekten de gerek yok. Ben bütün bu sebepleri araştırmaktan çok uzağım; var olmalarını saygıyla karşılarım ve diyebilirim ki sadece bunların var olduğunu kabul etmekle yetinirim. Bu Pfeiffering, <em>ce refuge étrange et érémitique</em><a class="si-noteref epub-type_noteref" href="#f236" id="backref_236">236</a> –bu garip sığınağın kendine özgü ruhsal bazı açıklamaları olmalı– Pfeiffering’in yani. Bunu sormuyorum, bütün ihtimalleri göze alıyorum; en uzak olanlarını bile samimiyetle dikkate alıyorum. <em>Eh bien</em>,<a class="si-noteref epub-type_noteref" href="#f237" id="backref_237">237</a> daha ne olabilir? Sınır tanımayan, her tür önyargıdan arınmış, –önyargısız olmak için kendince yeterli nedeni olan– bir ortama girmekten utanıp sıkılacak ne var ki? <em>Oh, la, la!</em> Öyle bir çevre ki, modaları tayin edecek dehaların ve monden sanat hakemlerinin baştan sona <em>demi-fous excentriques</em>,<a class="si-noteref epub-type_noteref" href="#f238" id="backref_238">238</a> hasta ruhlar, kaşarlanmış günahkârlar ve sakatlardan oluşmasına izin verir. Bir emprezaryo ki, <em>c’est une espèce d’infirmier, voilà!</em><a class="si-noteref epub-type_noteref" href="#f239" id="backref_239">239</a></p>
			<p>İşimi ne kadar kötü yaptığımı görüyorsunuz, <em>dans quel manière à fait maladroite.</em><a class="si-noteref epub-type_noteref" href="#f240" id="backref_240">240</a> Görüyorum ki, her şey lehimeyken, sizi yüreklendireyim derken gururunuzla oynayarak göz göre göre karşıma alıyorum. Çünkü sizin benzerlerinizden söz ediyorum – oysa sizin benzerlerinizden değil, sadece sizden söz etmeliyim – siz, kendinizi yani varlığınızı, bir kader, benzersiz bir durum olarak görüyor ve başkalarıyla karıştırılmayacak kadar kutsal sayıyorsunuz. <em>Destinées</em>, başkalarının kaderleri hiç umurunuzda değil; sadece kendi kaderiniz, kendi biricik kaderinizle ilgilisiniz – anlıyorum. Genellemelerin, sıralamaların, sınıflandırmaların değersizleştirmesinden nefret ediyorsunuz. Kendi kişisel durumunuzun benzersiz olduğu konusunda ısrarlısınız. Kişiye özgü gururlu bir inziva durumuna önem veriyorsunuz; böyle gerektiğini düşünüyorsunuz. ‘Başkaları yaşıyorsa orada yaşanır mı?’ Bu soruyu bir yerlerde okumuştum; eminim seçkin bir yerde. Siz, açıkça ya da içinizden, hepiniz bu soruyu sorarsınız; birbirinizi sırf nezaketten, daha çok da göstermelik olarak kale alırsınız. Tabii o da <em>eğer</em> alırsanız... Wolf, Brahms ve Bruckner, yıllarca aynı şehirde yaşadılar; Viyana’da; ama daima birbirlerini görmekten kaçındılar; bildiğim kadarıyla hiç rastlaşmadılar. Birbirleriyle ilgili yargılarına bakılırsa bu <em>pénible</em><a class="si-noteref epub-type_noteref" href="#f241" id="backref_241">241</a> olurdu. Bunlar meslektaşlık boyutunda eleştiriler sayılmazdı, tek başına var olabilmek için diğerinin varlığını inkâr etmek, <em>anéantissement</em> onu yok saymak anlamına gelirdi. Brahms, Bruckner’in senfonilerini hiçe sayardı; onlara ‘biçimsiz dev yılanlar’ derdi. Karşılığında Bruckner de Brahms’a pek değer vermezdi. <em>Re Minör Konçerto</em>’sunun birinci bölümünü iyi bulur, ama Brahms’ın bir daha asla buna yaklaşacak değerde bir şey yapmamış olduğunu söylerdi. Hiçbirinizin diğerinin varlığına tahammülü yoktur. Wolf için Brahms, <em>le dernier ennui</em><a class="si-noteref epub-type_noteref" href="#f242" id="backref_242">242</a> değeri taşırdı. Bruckner’in <em>7. Senfonisi</em>’yle ilgili olarak Viyana <em>Salon Blatt</em>’ta hiçbir eleştiri okudunuz mu? Buna bakarak adamın değerini konusunda fikir sahibi olabilirsiniz. Ona ‘zekâ yoksunu’ diye tarizde bulunuyor – <em>avec quelque raison</em>?<a class="si-noteref epub-type_noteref" href="#f243" id="backref_243">243</a> Çünkü Bruckner, basit, çocuksu halli denecek bir adamdı; şahane biçimlendirdiği generalbas müziğine dalmıştı ve Avrupalı kültürünün diğer konularında tam bir budalaydı. Fakat Wolf’un mektuplarında Dostoyevski’yle ilgili kısa ifadelerine rastlayacak olursanız, <em>qui sont simplement stupéfiants</em>,<a class="si-noteref epub-type_noteref" href="#f244" id="backref_244">244</a> onun kendi zekâsının düzeyi hakkında da sorular sorabilirsiniz. Doktor Hörnes diye birine ısmarladığı, bir türlü bitiremediği <em>Manuel Venegas</em> operasının tekstini, Shakespeare’vari, şiirin doruklarında bir harika, diye nitelendiriyordu; arkadaşları kazara kuşkularını dile getirmeye kalksa, çirkin bir şekilde iğneleyici oluyordu. Bu kadarla kalsa iyi; erkekler korosu için, <em>Vatana</em> diye bir ilahi besteleyip Alman kayserine ithaf etmek istiyormuş. Buna ne dersiniz? Dilekçesi acilen geri çevrilmiş. <em>Tout cela est un peu embarrassant n’est-ce pas? Une confusion traqique.</em><a class="si-noteref epub-type_noteref" href="#f245" id="backref_245">245</a></p>
			<p><em>Traqique, messieurs.</em><a class="si-noteref epub-type_noteref" href="#f246" id="backref_246">246</a> Buna ben böyle derim. Zira dünyanın talihsizliğinin, aklın, etki alanlarını birbirinden koparan aptallık ve anlayışsızlık karşısında bir birliğe varamamasından ileri geldiği kanısındayım. Wagner, çağının empresyonist resmini, sıvama diye küçümserdi – bu alanda ne kadar da katı tutucu bir adamdı. Oysa kendi armonik eserleri de empresyonizmle çok ilgili; insanı ona doğru götürüyor. Disonansları çoğu kez empresyonizmi de aşıyor. Parisli sıvacılara karşı Tiziano’yu ileri sürüyor; hakiki ressam oymuş. <em>A la bonne heure.</em><a class="si-noteref epub-type_noteref" href="#f247" id="backref_247">247</a> Fakat gerçekte onu sanat beğenisi, Carl Theodor von Piloty ile şu dekoratif buket mucidi Makart arası bir yerde. Tiziano ise daha çok Lenbach’ı ilgilendirir ki, o da Wagner’den <em>Parsifal</em>’i ucuz müzikal olarak değerlendirecek kadar anlardı – hem de üstadın yüzüne karşı, ‘<em>Ah, ah, comme c’est mélancolique, tout ça!</em>’<a class="si-noteref epub-type_noteref" href="#f248" id="backref_248">248</a> diyecek kadar. </p>
			<p>Baylar, fena halde başarısız oldum. Ancak şunu söyleyeyim, kendi beklentilerim açısından başarısız oldum. Gevezeliklerimi, bu gerçeğin ifadesi olarak kabul edin; beni buraya getiren planımdan vazgeçtim! Gerçekleştirilemez bir plan olduğuna kanaat getirdim. <em>Maître</em>, siz, sihirli pelerinime binmeyeceksiniz. Menajeriniz olarak sizi dünyaya uçuramayacağım. Bunu reddediyorsunuz ve bu, benim için gerçekte olduğundan daha da büyük bir düş kırıklığı. <em>Sincèrement</em>,<a class="si-noteref epub-type_noteref" href="#f249" id="backref_249">249</a> soruyorum kendi kendime bu gerçekten bir düş kırıklığı mı, diye. Pfeiffering’e gelişimin belki pratik bir maksadı vardı – ancak şimdi bunun önemi ikincil derecede kaldı. Geldim; çünkü bir emprezaryoyum; ilk etapta, <em>pour saluer un grande homme.</em><a class="si-noteref epub-type_noteref" href="#f250" id="backref_250">250</a> Hiçbir mesleki başarısızlık, bu zevki azaltmamalı; özellikle de bu düş kırıklığını temelinde büyük bir memnuniyet vardı. Bu böyle <em>Cher Maître,</em> sizin bu ikna edilemez haliniz, bende adeta memnuniyet yarattı. İster istemez anlayışla ve sempatiyle karşılıyorum. Çıkarıma ters düşüyor, ama yine de öyle – insan olarak, eğer bu tanımlamanın fazla geniş bir kategoriyi kapsadığı varsayılırsa kendimi daha da özel olarak ifade etmek isterim. </p>
			<p><em>Maître</em>, gösterdiğiniz bu <em>répugnance</em>’ın<a class="si-noteref epub-type_noteref" href="#f251" id="backref_251">251</a> ne denli Almanlara özgü olduğunu bilemezsiniz; izninizle, <em>en psychologue</em><a class="si-noteref epub-type_noteref" href="#f252" id="backref_252">252</a> konuşmak gerekirse, tipik bir biçimde kibir ile aşağılık duygularının karışımı. Horgörü ile korkunun –ben derim ki– dünyanın salonlarına karşı bir küskünlük. Bakın, ben Yahudiyim; bunu bilin – Fitelberg, tam tamına bir Yahudi ismidir. Eski Ahit’i iliklerimde hissederim. Bu da Alman olmaktan daha az ciddiye alınacak bir durum değildir – temel olarak <em>Valse Brillante</em> dünyasına daha az yatkınlık gösterir. Gerçi, ‘Dışarıda <em>Valse Brillante</em>, Almanya’da ise sadece ciddiyet vardır,’ diye bir Alman inanışı vardır. Buna rağmen insan Yahudi olarak dünyaya karşı daha da şüpheci bir tutum içindedir aslında. Adımlarına bu doğrultuda yön vermek ise tabii ki tehlikeli olacak kadar Almanlığın lehine bir durumdur. Alman olmak, bu her şeyden önce halk olmak demektir; ulus olmak – bir Yahudinin halk olduğuna kim inanır? İnanmamakla kalmaz, halk olduğu konusunda direnecek olsa, Yahudiliği kafasına vurulur. Biz Yahudilerin, <em>qui est essentiellement anti-sémitique</em><a class="si-noteref epub-type_noteref" href="#f253" id="backref_253">253</a> Alman karakterinden çekinmek için her türlü nedenimiz var – söylendiği gibi palavracı ya da tepesi üstü düşmüş değilsek eğer, dünyaya açılmak, ona eğlence, sansasyon düzenlemek için de tabii ki yeterince sebebimiz var. Fransızca konuşsak bile Gounod’nun yazdığı <em>Faust</em> ile Goethe’ninkini birbirinden ayırt edebiliriz; sonra ayrıca...</p>
			<p>Baylar, bütün bunları, vazgeçmiş olduğum için söylüyorum. İş konusunu görüşüp bitirdik. Artık gitmek üzereyim, kapının kulpuna elimi atmış bulunuyorum. Nicedir ayaktayız ve ben sadece <em>pour prendre congé</em><a class="si-noteref epub-type_noteref" href="#f254" id="backref_254">254</a> gevezelik ediyorum. Gounod’nun <em>Faust</em>’u baylar, buna kim burun kıvırabilir? Ben kıvırmam, memnuniyetle gördüğüm gibi, siz de. Bir inci – <em>une marguerite</em><a class="si-noteref epub-type_noteref" href="#f255" id="backref_255">255</a> baştan sona cezbedici müzikal buluşlarla dolu. <em>Laisse-moi, laisse-moi contempler</em><a class="si-noteref epub-type_noteref" href="#f256" id="backref_256">256</a> – büyüleyici! Massenet de büyüleyici, <em>lui aussi</em>.<a class="si-noteref epub-type_noteref" href="#f257" id="backref_257">257</a> Bir hoca olarak çok çekici biri olmalı –konservatuvarda profesör olarak yani– hakkında ne hikâyeler var. Kompozisyon öğrencilerini, daha işin başından, beste yapmaya yönlendiriyor; teknik düzeyleri, hatasız bir cümle yazmaya yetse de yetmese de aldırmıyor. İnsanca bir şey, değil mi? Almanca değil ama insanca. Yeni bestelediği bir <em>lied</em>’le bir delikanlı geliyor – hevesli ve yeteneğinden emin. ‘<em>Tiens</em>!’<a class="si-noteref epub-type_noteref" href="#f258" id="backref_258">258</a> diyor Massenet. ‘Bu gerçekten de güzel olmuş. Dinle bak, eminim küçük, sevimli bir kız arkadaşın vardır. Ona çal bunu, mutlaka beğenecektir; arkasından devamı gelir.’ ‘Devamı’ derken neyi kastettiği belli değil – her şey olabilir. Aşkla ilgili olarak da, müzikle de. Öğrencinin halini düşünebiliyor musunuz, <em>Maître</em>? Hiç de kolay olmamalı. Sizin de öğrenciniz olsa, işi bu kadar kolay olmazdı. Bruckner’in birkaç öğrencisi vardı. Kendisi, baştan beri müzikle ve müziğin kutsal güçlükleriyle boğuşmuştu Yakub’un melekle boğuştuğu gibi; öğrencilerinden de bunu istiyordu. Bir <em>lied</em> söyleyebilmek için yıllar boyu bu kutsal sanatın, armoninin temel unsurları ve sağlam bir cümle yapısı üzerine çalışmak zorundaydılar; bu müzik hocası, küçük sevimli bir kız arkadaşa hiç mi hiç aldırmıyordu. İnsan basit, çocuksu ruha sahip bir yaratıktır ama müzik, en yüce hakikatlerin gizemli vahyidir, bir ibadettir; müzik öğretme mesleği de papazlık gibi bir vazifedir. </p>
			<p><em>Comme c’est respectable! Pas précisément humain, mais extrêmement respectable</em>.<a class="si-noteref epub-type_noteref" href="#f259" id="backref_259">259</a> Biz Yahudiler de, Paris salonlarında boy göstersek bile, din adamlığı yapan bir halk olarak kendimizi Almanlığa daha yakın hissetmiyor muyuz ve onların bizi dünyaya karşı, küçük kız arkadaş için yapılan sanata alayla bakma yönlendirmesine izin vermiyor muyuz? Halk olmak, bizim için sonumuzu getirecek bir küstahlık olur. Biz evrenseliz – ama aynı zamanda, bir o kadar da Almanlardan yanayız. Dünyada hiç kimsenin olamayacağı kadar; çünkü Almanlık ile Yahudilik rolleri arasındaki benzerliğin ayırdına varmaktan başka seçeneğimiz yok. <em>Une analogie frappante</em>!<a class="si-noteref epub-type_noteref" href="#f260" id="backref_260">260</a> İkisi de aynı biçimde nefretlik, aşağılık, korkutucu, kıskanılası; aynı ölçüde yadırganıyor, aynı ölçüde yabancılaşıyor. Nasyonalizm çağından söz ediliyor. Ama aslında sadece iki tür nasyonalizm söz konusu: Alman ve Yahudi nasyonalizmi. Bunun karşısında diğerleri, çocuk oyunu. Alman münzeviliği ve de Yahudilerin seçilen olma kuruntusuyla kıyaslandığında, Anatole France’ın dünyaya mal olmuş yüzde yüz Fransızlığı gibi çocuk oyunu. France, nasyonalist bir <em>nom de guerre</em>.<a class="si-noteref epub-type_noteref" href="#f261" id="backref_261">261</a> Bir Alman yazar, kendine kolay kolay ‘Almanya’ adını veremez. Böyle bir ad ancak bir savaş gemisine verilir. – Peki, böyle bir Yahudi ismi olur muydu? – <em>Oh, la, la!</em></p>
			<p> Baylar, şimdi artık kapının kulpu gerçekten elimde ve dışarıya çıkmış bulunuyorum. Bir şey daha söyleyeceğim. Almanlar, Almanlık adına konuşmayı Yahudilere bırakmalı. Kendi nasyonalizmleri, kendi kibirleri, kendi kimselere benzemezlik takıntılarıyla, sıradan olmaya, eşit tutulmaya karşı nefretleri, dünyaya takdim edilmeye, topluma katılmaya karşı gösterdikleri direnç, onlara şans getirmez. Evet, bu onlar için hakikaten bir Yahudi şanssızlığı olur, <em>je vous le jure.</em><a class="si-noteref epub-type_noteref" href="#f262" id="backref_262">262</a> Almanlar, Yahudilere kendileriyle toplum arasında, <em>mediatéur</em><a class="si-noteref epub-type_noteref" href="#f263" id="backref_263">263</a> olmaları, Almanlığın menajeri, emprezaryosu olmalarına izin vermeli – o kesinlikle bu iş için doğru adamdır. Onu hiçe saymamalı; o evrenseldir ve Almanlardan yanadır... <em>Mais c’est en vain. Et c’est très dommage!</em><a class="si-noteref epub-type_noteref" href="#f264" id="backref_264">264</a> Ne konuşuyorum ben hâlâ? Ben çoktan gitmiş bulunuyorum. <em>Cher Maître, j’etais enchanté. J’ai, manqué ma mission</em>;<a class="si-noteref epub-type_noteref" href="#f265" id="backref_265">265</a> fakat size hayranım. <em>Mes respects, Monsieur le Professeur. Vous m’avez assisté trop peu, mais je ne vous en veux pas. Mille choses à Madame Schwei-ge-still. Adieu, adieu...</em>”<a class="si-noteref epub-type_noteref" href="#f266" id="backref_266">266</a></p>
			</div>
			<div class="si-footnotes html5_section epub-type_footnotes">
				<div class="si-footnote html5_aside epub-type_footnote" id="f182"><a class="si-backref" href="#backref_182">182</a><span class="si-text">. (Fr.) Sevgili madam. (Y.N.)</span></div>
				<div class="si-footnote html5_aside epub-type_footnote" id="f183"><a class="si-backref" href="#backref_183">183</a><span class="si-text">. (Fr.) Küçük anne. (Y.N.)</span></div>
				<div class="si-footnote html5_aside epub-type_footnote" id="f184"><a class="si-backref" href="#backref_184">184</a><span class="si-text">. (Fr.) Çok sayıda seçkin sanatçıyı temsil eden, müzikal aranjmanlar. (Y.N.)</span></div>
				<div class="si-footnote html5_aside epub-type_footnote" id="f185"><a class="si-backref" href="#backref_185">185</a><span class="si-text">. (Fr.) Sevgili Üstat. (Y.N.)</span></div>
				<div class="si-footnote html5_aside epub-type_footnote" id="f186"><a class="si-backref" href="#backref_186">186</a><span class="si-text">. (Fr.) Sizi gördüğüme öylesine sevindim, o kadar duygulandım ki! Benim gibi şımartılmış, duygusuzlaşmış bir adam için bile böylesine büyük bir şahsiyetle karşılaşmak, her halükârda duygulandırıcı bir vesiledir. (Y.N.)</span></div>
				<div class="si-footnote html5_aside epub-type_footnote" id="f187"><a class="si-backref" href="#backref_187">187</a><span class="si-text">. (Fr.) Memnun oldum, Mösyö Profesör. (Y.N.)</span></div>
				<div class="si-footnote html5_aside epub-type_footnote" id="f188"><a class="si-backref" href="#backref_188">188</a><span class="si-text">. (Fr.) Bu davetsiz misafiri ayıplamışsınızdır, sevgili Mösyö Leverkühn. (Y.N.)</span></div>
				<div class="si-footnote html5_aside epub-type_footnote" id="f189"><a class="si-backref" href="#backref_189">189</a><span class="si-text">. (Fr.) Gelin görün ki, benim için Münih’te olup da bunu kaçırmak; yani bu imkansız olurdu... (Y.N.)</span></div>
				<div class="si-footnote html5_aside epub-type_footnote" id="f190"><a class="si-backref" href="#backref_190">190</a><span class="si-text">. (Fr.) Bunun haricinde diyecek bir şeyim yok (Y.N.)</span></div>
				<div class="si-footnote html5_aside epub-type_footnote" id="f191"><a class="si-backref" href="#backref_191">191</a><span class="si-text">. (Fr.) Ama, her şeyden sonra. (Y.N.)</span></div>
				<div class="si-footnote html5_aside epub-type_footnote" id="f192"><a class="si-backref" href="#backref_192">192</a><span class="si-text">. (Fr.) Kesinlikle evet, üstat. (Y.N.)</span></div>
				<div class="si-footnote html5_aside epub-type_footnote" id="f193"><a class="si-backref" href="#backref_193">193</a><span class="si-text">. (Fr.) Teşekkürler, binlerce kez teşekkürler. (Y.N.)</span></div>
				<div class="si-footnote html5_aside epub-type_footnote" id="f194"><a class="si-backref" href="#backref_194">194</a><span class="si-text">. (Fr.) Bir de tabii netice itibariyle, ağırbaşlılığın hâkim olduğu bu evde bizi tüm anaçlığı ve heybetiyle karşılayan bir ev sahibesi var: Madam Schweigestill! E, bu ne demek: Yeri geldiğinde susmasını bileceğim. Sessizlik, Sessizlik. Çok hoş! Yalnız biraz şaşırtıcı. (Y.N.)</span></div>
				<div class="si-footnote html5_aside epub-type_footnote" id="f195"><a class="si-backref" href="#backref_195">195</a><span class="si-text">. (Fr.) Bu inanılmaz. (Y.N.)</span></div>
				<div class="si-footnote html5_aside epub-type_footnote" id="f196"><a class="si-backref" href="#backref_196">196</a><span class="si-text">. (Fr.) Düşünün ki. (Y.N.)</span></div>
				<div class="si-footnote html5_aside epub-type_footnote" id="f197"><a class="si-backref" href="#backref_197">197</a><span class="si-text">. (Fr.) Gülünç bir biçimde mübalağalı bir durum. (Y.N.)</span></div>
				<div class="si-footnote html5_aside epub-type_footnote" id="f198"><a class="si-backref" href="#backref_198">198</a><span class="si-text">. (Fr.) Karşı konulamaz çıplak gerçek bu işte. (Y.N.)</span></div>
				<div class="si-footnote html5_aside epub-type_footnote" id="f199"><a class="si-backref" href="#backref_199">199</a><span class="si-text">. (Fr.) Kime, ne diyordum. Başlangıçta bir skandaldı söz konusu olan. (Y.N.)</span></div>
				<div class="si-footnote html5_aside epub-type_footnote" id="f200"><a class="si-backref" href="#backref_200">200</a><span class="si-text">. (Fr.) Zamanla. (Y.N.)</span></div>
				<div class="si-footnote html5_aside epub-type_footnote" id="f201"><a class="si-backref" href="#backref_201">201</a><span class="si-text">. (Fr.) Yüz yüze. (Y.N.)</span></div>
				<div class="si-footnote html5_aside epub-type_footnote" id="f202"><a class="si-backref" href="#backref_202">202</a><span class="si-text">. (Fr.) Bir çukur, küçük bir kavuk. (Y.N.)</span></div>
				<div class="si-footnote html5_aside epub-type_footnote" id="f203"><a class="si-backref" href="#backref_203">203</a><span class="si-text">. (Fr.) Adı, “Kirli Düzenbazlıklar Tiyatrosu.” (Y.N.)</span></div>
				<div class="si-footnote html5_aside epub-type_footnote" id="f204"><a class="si-backref" href="#backref_204">204</a><span class="si-text">. (Fr.) Sizi temin ederim. (Y.N.)</span></div>
				<div class="si-footnote html5_aside epub-type_footnote" id="f205"><a class="si-backref" href="#backref_205">205</a><span class="si-text">. (İng.) Gösterişçi; yüksekten atan. (Y.N.)</span></div>
				<div class="si-footnote html5_aside epub-type_footnote" id="f206"><a class="si-backref" href="#backref_206">206</a><span class="si-text">. (Fr.) Tek kelime ile Kirli Düzenbazlıklar. (Y.N.)</span></div>
				<div class="si-footnote html5_aside epub-type_footnote" id="f207"><a class="si-backref" href="#backref_207">207</a><span class="si-text">. (Fr.) Kaymak tabakası. (Y.N.)</span></div>
				<div class="si-footnote html5_aside epub-type_footnote" id="f208"><a class="si-backref" href="#backref_208">208</a><span class="si-text">. (Fr.) Kayıtsızlık. (Y.N.)</span></div>
				<div class="si-footnote html5_aside epub-type_footnote" id="f209"><a class="si-backref" href="#backref_209">209</a><span class="si-text">. (Fr.) Ah Madam, oh Madam, siz ne dersiniz Madam? Bana söylendiği kadarıyla bir müzik tutkunuymuşsunuz. (Y.N.)</span></div>
				<div class="si-footnote html5_aside epub-type_footnote" id="f210"><a class="si-backref" href="#backref_210">210</a><span class="si-text">. (Fr.) Nihayetinde, Düzenbazlıklar’a. (Y.N.)</span></div>
				<div class="si-footnote html5_aside epub-type_footnote" id="f211"><a class="si-backref" href="#backref_211">211</a><span class="si-text">. (Fr.) Bu beni bir şekilde hem tatmin ediyor hem de mutluluk veriyor. (Y.N.)</span></div>
				<div class="si-footnote html5_aside epub-type_footnote" id="f212"><a class="si-backref" href="#backref_212">212</a><span class="si-text">. (Fr.) Ve bu arzu bizi buluşturuyor. (Y.N.)</span></div>
				<div class="si-footnote html5_aside epub-type_footnote" id="f213"><a class="si-backref" href="#backref_213">213</a><span class="si-text">. (Fr.) Saygısızlık ! Arsızlık, yüz kızartıcı bir soytarılık. (Y.N.)</span></div>
				<div class="si-footnote html5_aside epub-type_footnote" id="f214"><a class="si-backref" href="#backref_214">214</a><span class="si-text">. (Fr.) Ne doğruluk! Ne akıl ama! Dâhiyane ! Muhteşem! Bravo! Bravo! (Y.N.)</span></div>
				<div class="si-footnote html5_aside epub-type_footnote" id="f215"><a class="si-backref" href="#backref_215">215</a><span class="si-text">. (Fr.) Dehasıyla dünyaya mal olmuş ve müzikal ilerlemenin en tepesine koşan. (Y.N.)</span></div>
				<div class="si-footnote html5_aside epub-type_footnote" id="f216"><a class="si-backref" href="#backref_216">216</a><span class="si-text">. (Fr.) İşte bu tam Almanlara özgü bir şey mesela! (Y.N.)</span></div>
				<div class="si-footnote html5_aside epub-type_footnote" id="f217"><a class="si-backref" href="#backref_217">217</a><span class="si-text">. (Fr.) Öyle ise söylemek lazım, değil mi sevgili Üstat? (Y.N.)</span></div>
				<div class="si-footnote html5_aside epub-type_footnote" id="f218"><a class="si-backref" href="#backref_218">218</a><span class="si-text">. (Fr.) Denizlerin yakamozu. (Y.N.)</span></div>
				<div class="si-footnote html5_aside epub-type_footnote" id="f219"><a class="si-backref" href="#backref_219">219</a><span class="si-text">. (Fr.) Ki sanatınızı o katı, neoklasik kurallar sistemine eklemliyorsunuz. (Y.N.)</span></div>
				<div class="si-footnote html5_aside epub-type_footnote" id="f220"><a class="si-backref" href="#backref_220">220</a><span class="si-text">. (Fr.) Alman niteliği. (Y.N.)</span></div>
				<div class="si-footnote html5_aside epub-type_footnote" id="f221"><a class="si-backref" href="#backref_221">221</a><span class="si-text">. (Fr.) Kabalık. (Y.N.)</span></div>
				<div class="si-footnote html5_aside epub-type_footnote" id="f222"><a class="si-backref" href="#backref_222">222</a><span class="si-text">. (Fr.) Aslına bakarsanız, aramızda kalsın. (Y.N.)</span></div>
				<div class="si-footnote html5_aside epub-type_footnote" id="f223"><a class="si-backref" href="#backref_223">223</a><span class="si-text">. (Fr.) Hayır. Kendimden eminim. (Y.N.) </span></div>
				<div class="si-footnote html5_aside epub-type_footnote" id="f224"><a class="si-backref" href="#backref_224">224</a><span class="si-text">. (Fr.) Bu, bir bakıma, etkileyici derecede Alman olma durumu. (Y.N.)</span></div>
				<div class="si-footnote html5_aside epub-type_footnote" id="f225"><a class="si-backref" href="#backref_225">225</a><span class="si-text">. (Fr.) Fazlasıyla tipik. (Y.N.)</span></div>
				<div class="si-footnote html5_aside epub-type_footnote" id="f226"><a class="si-backref" href="#backref_226">226</a><span class="si-text">. (Fr.) Bu cömert, çok yönlü kozmopolit olma durumu. (Y.N.)</span></div>
				<div class="si-footnote html5_aside epub-type_footnote" id="f227"><a class="si-backref" href="#backref_227">227</a><span class="si-text">. (Fr.) Sevgili Üstat, siz söylemeseniz de ben anlıyorum (Y.N.)</span></div>
				<div class="si-footnote html5_aside epub-type_footnote" id="f228"><a class="si-backref" href="#backref_228">228</a><span class="si-text">. (Fr.) Ama yine de yazık. (Y.N.)</span></div>
				<div class="si-footnote html5_aside epub-type_footnote" id="f229"><a class="si-backref" href="#backref_229">229</a><span class="si-text">. (Fr.) Eşlikçi. (Y.N.)</span></div>
				<div class="si-footnote html5_aside epub-type_footnote" id="f230"><a class="si-backref" href="#backref_230">230</a><span class="si-text">. (Fr.) Ama hayır. (Y.N.)</span></div>
				<div class="si-footnote html5_aside epub-type_footnote" id="f231"><a class="si-backref" href="#backref_231">231</a><span class="si-text">. (Fr.) Özellikle Paris’e. (Y.N.)</span></div>
				<div class="si-footnote html5_aside epub-type_footnote" id="f232"><a class="si-backref" href="#backref_232">232</a><span class="si-text">. (Fr.) Herkes sizin şüphe götürmez bir müzik değerlendirme yeteneğiniz olduğunu biliyor. (Y.N.)</span></div>
				<div class="si-footnote html5_aside epub-type_footnote" id="f233"><a class="si-backref" href="#backref_233">233</a><span class="si-text">. (Fr.) Öyleyse söyle bana. (Y.N.)</span></div>
				<div class="si-footnote html5_aside epub-type_footnote" id="f234"><a class="si-backref" href="#backref_234">234</a><span class="si-text">. (Fr.) Ciddiyet içeren. (Y.N.)</span></div>
				<div class="si-footnote html5_aside epub-type_footnote" id="f235"><a class="si-backref" href="#backref_235">235</a><span class="si-text">. (Fr.) Gösterişli ve biraz da sakarlık içeren bir ruh hali. (Y.N.)</span></div>
				<div class="si-footnote html5_aside epub-type_footnote" id="f236"><a class="si-backref" href="#backref_236">236</a><span class="si-text">. (Fr.) Bu tuhaf içe kapanma ve münzevilik durumu. (Y.N.)</span></div>
				<div class="si-footnote html5_aside epub-type_footnote" id="f237"><a class="si-backref" href="#backref_237">237</a><span class="si-text">. (Fr.) Eh, iyi. (Y.N.)</span></div>
				<div class="si-footnote html5_aside epub-type_footnote" id="f238"><a class="si-backref" href="#backref_238">238</a><span class="si-text">. (Fr.) Yarı deli eksantriklikler. (Y.N.)</span></div>
				<div class="si-footnote html5_aside epub-type_footnote" id="f239"><a class="si-backref" href="#backref_239">239</a><span class="si-text">. (Fr.) Bir çeşit hastabakıcı gibi işte. (Y.N.)</span></div>
				<div class="si-footnote html5_aside epub-type_footnote" id="f240"><a class="si-backref" href="#backref_240">240</a><span class="si-text">. (Fr.) Bazen biraz sakar. (Y.N.)</span></div>
				<div class="si-footnote html5_aside epub-type_footnote" id="f241"><a class="si-backref" href="#backref_241">241</a><span class="si-text">. (Fr.) Üzücü, cansıkıcı. (Y.N.)</span></div>
				<div class="si-footnote html5_aside epub-type_footnote" id="f242"><a class="si-backref" href="#backref_242">242</a><span class="si-text">. (Fr.) Dert bu olsa. (Y.N.)</span></div>
				<div class="si-footnote html5_aside epub-type_footnote" id="f243"><a class="si-backref" href="#backref_243">243</a><span class="si-text">. (Fr.) Ne sebeple? (Y.N.)</span></div>
				<div class="si-footnote html5_aside epub-type_footnote" id="f244"><a class="si-backref" href="#backref_244">244</a><span class="si-text">. (Fr.) Şaşırtıcı şeyler bunlar. (Y.N.)</span></div>
				<div class="si-footnote html5_aside epub-type_footnote" id="f245"><a class="si-backref" href="#backref_245">245</a><span class="si-text">. (Fr.) Bütün bunlar biraz can sıkıcı değil mi? Trajik bir kafa karışıklığı. (Y.N.)</span></div>
				<div class="si-footnote html5_aside epub-type_footnote" id="f246"><a class="si-backref" href="#backref_246">246</a><span class="si-text">. (Fr.) Trajik, beyler. (Y.N.)</span></div>
				<div class="si-footnote html5_aside epub-type_footnote" id="f247"><a class="si-backref" href="#backref_247">247</a><span class="si-text">. (Fr.) E, iyi ya. (Y.N.)</span></div>
				<div class="si-footnote html5_aside epub-type_footnote" id="f248"><a class="si-backref" href="#backref_248">248</a><span class="si-text">. (Fr.) Ah, ah, bütün bunlar ne kadar da melankolik! (Y.N.)</span></div>
				<div class="si-footnote html5_aside epub-type_footnote" id="f249"><a class="si-backref" href="#backref_249">249</a><span class="si-text">. (Fr.) İçtenlikle. (Y.N.)</span></div>
				<div class="si-footnote html5_aside epub-type_footnote" id="f250"><a class="si-backref" href="#backref_250">250</a><span class="si-text">. (Fr.) Büyük bir adamı selamlamak için. (Y.N.)</span></div>
				<div class="si-footnote html5_aside epub-type_footnote" id="f251"><a class="si-backref" href="#backref_251">251</a><span class="si-text">. (Fr.) Tiksinti, iğrenme. (Y.N.)</span></div>
				<div class="si-footnote html5_aside epub-type_footnote" id="f252"><a class="si-backref" href="#backref_252">252</a><span class="si-text">. (Fr.) Psikolojik açıdan. (Y.N.)</span></div>
				<div class="si-footnote html5_aside epub-type_footnote" id="f253"><a class="si-backref" href="#backref_253">253</a><span class="si-text">. (Fr.) Özünde antisemit olan. (Y.N.)</span></div>
				<div class="si-footnote html5_aside epub-type_footnote" id="f254"><a class="si-backref" href="#backref_254">254</a><span class="si-text">. (Fr.) Veda etmek için. (Y.N.)</span></div>
				<div class="si-footnote html5_aside epub-type_footnote" id="f255"><a class="si-backref" href="#backref_255">255</a><span class="si-text">. (Fr.) Bir papatya. (Y.N.)</span></div>
				<div class="si-footnote html5_aside epub-type_footnote" id="f256"><a class="si-backref" href="#backref_256">256</a><span class="si-text">. (Fr.) Bırakın tadını çıkarayım. (Y.N.)</span></div>
				<div class="si-footnote html5_aside epub-type_footnote" id="f257"><a class="si-backref" href="#backref_257">257</a><span class="si-text">. (Fr.) O da. (Y.N.)</span></div>
				<div class="si-footnote html5_aside epub-type_footnote" id="f258"><a class="si-backref" href="#backref_258">258</a><span class="si-text">. (Fr.) Seninkiler. (Y.N.)</span></div>
				<div class="si-footnote html5_aside epub-type_footnote" id="f259"><a class="si-backref" href="#backref_259">259</a><span class="si-text">. (Fr.) Ne saygıdeğer bir durum! Pek de insani bir tarafı yok ama, son derece saygıdeğer bir durum. (Y.N.)</span></div>
				<div class="si-footnote html5_aside epub-type_footnote" id="f260"><a class="si-backref" href="#backref_260">260</a><span class="si-text">. (Fr.) Göz alıcı bir benzeme. (Y.N.)</span></div>
				<div class="si-footnote html5_aside epub-type_footnote" id="f261"><a class="si-backref" href="#backref_261">261</a><span class="si-text">. (Fr.) Savaş adı. (Y.N.)</span></div>
				<div class="si-footnote html5_aside epub-type_footnote" id="f262"><a class="si-backref" href="#backref_262">262</a><span class="si-text">. (Fr.) Dürüstçe. (Y.N.)</span></div>
				<div class="si-footnote html5_aside epub-type_footnote" id="f263"><a class="si-backref" href="#backref_263">263</a><span class="si-text">. (Fr.) Aracı. (Y.N.)</span></div>
				<div class="si-footnote html5_aside epub-type_footnote" id="f264"><a class="si-backref" href="#backref_264">264</a><span class="si-text">. (Fr.) Boşuna bunlar. Çok yazık. (Y.N.)</span></div>
				<div class="si-footnote html5_aside epub-type_footnote" id="f265"><a class="si-backref" href="#backref_265">265</a><span class="si-text">. (Fr.) Sevgili Üstat, ben mutlu oldum. Fakat üzerime düşeni yerine getiremedim. (Y.N.)</span></div>
				<div class="si-footnote html5_aside epub-type_footnote" id="f266"><a class="si-backref" href="#backref_266">266</a><span class="si-text">. (Fr.) Saygılarımı sunarım, Sayın Profesör. Bana pek az yardımcı oldunuz, ama dargın değilim. Madam Schwei-ge-still’e de binlerce elveda, elveda. (Y.N.)</span></div>
			</div>
  </body>
</html>