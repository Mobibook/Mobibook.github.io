<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>IŞIKTANRISI</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
<link href="../../fonts.css" rel="stylesheet" type="text/css"/>
<link href="../../fonts_1.css" rel="stylesheet" type="text/css"/>
</head>

<body class="main">
  <p class="calibre"><span class="sgc"><br class="calibre1"/></span></p>

  <h2 class="calibre2"><span class="sgc1">1</span></h2>

  <p class="calibre"><span class="sgc2">Denildi ki, o, serbest kalışının elli üçüncü yılında, Gökyüzü'nün savaş çağrısına bir kez daha uymak, Yaşam Nizamına ve bunu böyle buyuran tanrılara meydan okumak üzere, Altın Bulut'tan geri dönmüştü. Müritleri, duaları günah da olsa, onun dönmesi için yakarmışlardı. Hangi koşullarda gitmiş olursa olsun, Nirvana'ya erişmiş biri dualarla rahatsız edilmese gerektir. Ama safran renkli ehram kuşananlar, </span><span class="sgc2">Kılıç Erbabı'nın, Manjusri'nin, bir kez daha aralarına katılması için yakardılar. Denildi ki, Boddhisatva onları işitti...</span></p>

  <p class="calibre"><span class="sgc"><br class="calibre1"/></span></p>

  <div class="sgc3">
    <span class="sgc">Kim ki tutkuları boğulmuştur kim ki yoksundur köklerinden, </span>
  </div>

  <div class="sgc3">
    <span class="sgc">kim ki boşluk çayırlarındadır, damgasız ve özgürünün yolu </span>
  </div>

  <div class="sgc3">
    <span class="sgc">bilinemez, göklerdeki kuşların yoludur.</span>
  </div>

  <div class="calibre1">
    <div class="sgc4">
      <span class="sgc5">Dhammapada (93)</span><br class="calibre1"/>
    </div>

    <div class="sgc4">
      <span class="sgc5"><br class="calibre1"/></span>
    </div>

    <div class="sgc4">
      <span class="sgc5"><br class="calibre1"/></span>
    </div>

    <p class="calibre"><span class="sgc6"><br class="calibre1"/></span></p>

    <p class="calibre"><span class="sgc6">Müritleri onu Mahasamatman diye çağırdılar ve bir tanrı olduğunu söylediler. Yine de, o, </span><span class="sgc7">Maha'yı ve atman'ı bırakmayı yeğledi ve kendine Sam dedi. Asla bir tanrı olduğunu iddia </span><span class="sgc7">etmedi. Gerçi, bir tanrı olmadığını da iddia etmedi. Zaten o koşullarda ne birini ne de diğerini </span><span class="sgc7">ikrarın yararı olmazdı. Ama sessiz kalmanın olabilirdi.</span></p>

    <p class="calibre"><span class="sgc6">Bu yüzden gizem sarmıştı dört yanını.</span></p>

    <p class="calibre"><span class="sgc6">Yağış mevsimindeydi...</span></p>

    <p class="calibre"><span class="sgc6">Büyük nem başlamıştı çoktan...</span></p>

    <p class="calibre"><span class="sgc6">Yağmur günlerindeydi ki, onların yakarışları, düğümlü dua sicimlerini tutan parmaklardan ya </span><span class="sgc7">da dua çarklarının çevrilişinden değil, Gece'nin tanrıçası Ratri'nin manastırında kurulu dev dua makinesi aracılığıyla göklere iletildi.</span></p>

    <p class="calibre"><span class="sgc6">Yüksek frekanslı dualar atmosfer boyunca yukarılara, tüm dünyayı çepeçevre saran ve geceleri bronz bir gökkuşağı gibi görünüp Tanrıların Köprüsü adını alan altın renkli buluta, gün ortasında ise güneşin turuncuya çaldığı o yere yöneltilmişlerdi.</span></p>

    <p class="calibre"><span class="sgc6">Keşişlerden bazıları bu dua tekniğinin dine uygunluğundan kuşku duyuyorlardı, ama aygıt imal edilmişti bir kez ve Göksel Kent ten sürülmüş olan Yama Dharma tarafından işletilmekteydi; söylenenlere bakılırsa, Tanrı Shiva'nın azametli gökgürültüsü arabasını, hani ardı sıra ateş topları kusarak göklerde kayıp giden şu makineyi, çağlar önce yapan da yine oydu.</span></p>

    <p class="calibre"><span class="sgc6">Her ne kadar gözden düşmüş olsa da Yama hâlâ sanat ehlinin en güçlüsü olarak görülürdü; gerçi Kent'in Tanrıları dua makinesini bir işitseler, ona gerçek ölümü tattıracaklarından kuşku yoktu. Aslında, onu bir ele geçirseler dua makinesini bile bahane etmeye gerek duymaksızın bitireceklerdi işini. Zamanı geldiğinde nasıl olsa bir çıkış yolu bulacağından hiç kimsenin şüphesi yoktu, ama bu işi Karma Efendileri ile nasıl halledeceği onun sorunuydu. Yama, Göksel Kent'in en az yarı yaşındaydı ve tanrılardan en çok on tanesi anımsayabilirdi o mekânın temellerinin atıldığı günü. Evrensel Ateş'in yolu yordamı hakkında Tanrı Kubera'dan bile daha bilge olduğu söylenirdi. Ama bunlar onun ikincil vasıflarıydı. İyi bilinen bir başka yönü daha vardı, ama çok az kişi sözünü ederdi bunun. Uzun boyluydu, ama aşırı değil; iri yarıydı, ama hantal değil; usulcacık, akar gibi hareket ederdi. Kızıl giysiler giyer ve az konuşurdu.</span></p>

    <p class="calibre"><span class="sgc6">O, dua makinesinin bakımını yapardı ve manastırın çatısına kurduğu dev metal nilüfer çiçeği ise yuvasında döner dururdu.</span></p>

    <p class="calibre"><span class="sgc6">Binanın, nilüfer çiçeğinin ve dağ eteklerindeki sık ormanın üzerine yağmur çiseliyordu. Altı gün boyunca kilovatlarca dua yayınlamış, ancak statik elektrik onun Yüceler'den işitilmesine engel olmuştu. O günlerin bereket tanrılarının en belli başlılarına seslendi, önde gelen Vasıflarıyla onlara sessizce yakardı.</span></p>

    <p class="calibre"><span class="sgc6">Gürüldeyen bir gök yanıtladı yakarışını ve yardımcılığını yapan küçük maymun kıkır kıkır güldü. "Senin duaların da lanetlerinle aynı sokağa çıkıyor, Tanrı Yama," diye fikir yürüttü. "Yani, çıkmaz sokağa!"</span></p>

    <p class="calibre"><span class="sgc6">"On yedi bedenlenme sonunda ulaşa ulaşa bu gerçeğe mi ulaştın?" diye sordu Yama. "Niçin </span><span class="sgc7">hâlâ maymunlukla iştigal etmekte olduğunu görebiliyorum."</span></p>

    <p class="calibre"><span class="sgc6">"Pek sayılmaz," dedi Tak adlı maymun. "Benim düşüşüm, seninkinden daha az şatafatlı olmuş </span><span class="sgc7">da olsa, kişisel garez öğeleri içeriyordu ve... "</span></p>

    <p class="calibre"><span class="sgc6">"Yeter!" dedi Yama ona sırtını dönerek.</span></p>

    <p class="calibre"><span class="sgc6">Tak, hassas bir noktaya temas ettiğini anlamıştı. Başka bir sohbet konusu bulabilmek için </span><span class="sgc7">pencerenin yanına gitti, geniş pervaza sıçradı ve yukarı doğru baktı.</span></p>

    <p class="calibre"><span class="sgc6">"Bulut örtüsünde bir açılma var," dedi, "batı yönünde."</span></p>

    <p class="calibre"><span class="sgc6">Yama yaklaştı, maymunun bakışlarını izledi ve başını salladı.</span></p>

    <p class="calibre"><span class="sgc6">"Evet," dedi. "Bulunduğun yerde kal ve bana yol göster."</span></p>

    <p class="calibre"><span class="sgc6">Bir dizi kontrol aygıtına doğru yürüdü. Yukarıda dönmekte olan nilüfer çiçeği bir an için </span><span class="sgc7">durakladı, sonra bulutlardaki açıklığa doğru yöneldi.</span></p>

    <p class="calibre"><span class="sgc6">"Çok iyi," dedi Yama "Bir şeyler almaya başladık."</span></p>

    <p class="calibre"><span class="sgc6">Eli bir başka kontrol paneline uzandı. Bir dizi şalteri indirip iki göstergeyi ayarladı.</span></p>

    <p class="calibre"><span class="sgc6">Altlarında, manastırın mağarayı andıran mahzenlerinde, sinyal alınmış ve hazırlıklara başlan-mıştı: Konakçı konuk için hazır hale getiriliyordu.</span></p>

    <p class="calibre"><span class="sgc6">"Bulutlar yine kapanıyor!" diye bağırdı Tak.</span></p>

    <p class="calibre"><span class="sgc6">"Artık fark etmez," dedi diğeri. "Balık oltaya takıldı bile. Nirvana'dan dışarı ve nilüferden içeri... İşte geliyor!"</span></p>

    <p class="calibre"><span class="sgc6">Gök gürlemeleri duyuldu yine ve yağmur nilüfer çiçeğinin üzerine dolu gibi takırdayarak indi. Mavi yıldırımlar yılan gibi kıvrılıp tısladı dağ başlarında.</span></p>

    <p class="calibre"><span class="sgc6">Yama son devreyi de birleştirdi.</span></p>

    <p class="calibre"><span class="sgc6">"Sence bir kez daha ete bürünmeyi nasıl karşılayacak?" diye sordu Tak.</span></p>

    <p class="calibre"><span class="sgc6">"Sen gidip ayağınla muz soysana!"</span></p>

    <p class="calibre"><span class="sgc6">Tak bu sözler üzerine azledilmiş olduğunu varsayıp Yama'yı makineyi kapatmak üzere yalnız bırakarak odadan ayrıldı. Bir koridor boyunca ilerledi ve geniş bir merdivenden aşağı indi. Sahanlığa ulaştı ve orada dump bakınırken yandaki bir salondan konuşma sesleriyle sandalet hışıltılarının gelmekte olduğunu duydu.</span></p>

    <p class="calibre"><span class="sgc6">Bir dizi panter ve tam karşılarına denk düşen fil kabartmasını tutamak olarak kullanarak, hiç tereddüt etmeden duvarın tepesine tırmandı. Bir çatı kirişine ata biner gibi binerek gölgeli bir kuytuya çekildi, kıpırdamadan beklemeye başladı.</span></p>

    <p class="calibre"><span class="sgc6">Kemerli kapıdan koyu cüppeleriyle iki keşiş girdi.</span></p>

    <p class="calibre"><span class="sgc6">"Mademki durum böyle, niçin gökyüzünü onlar için temizlemiyor?"</span></p>

    <p class="calibre"><span class="sgc6">Daha yaşlıca ve kilolu olan ikinci keşiş omuz silkti. "Ben bir bilge değilim ki bu tür sorulara yanıt bulabileyim... Kadının çok huzursuz olduğu besbelli; aksi takdirde ne bu mabedi onlara açar, ne de Yama'nın kullanmasına izin verirdi. Ama gecenin sınırlarını kim bilebilir?"</span></p>

    <p class="calibre"><span class="sgc6">"Ya da bir kadının ruh hallerini," diye ekledi ilk keşiş. "Duyduğuma göre rahipler bile onun geleceğinden haberdar değillermiş."</span></p>

    <p class="calibre"><span class="sgc6">"Bak bu olabilir işte. Her halükârda, hayırlı bilişe benziyor."</span></p>

    <p class="calibre"><span class="sgc6">"Benziyor, sanırım."</span></p>

    <p class="calibre"><span class="sgc6">Bir kemer altından daha geçtiler ve Tak, uzaklaşan ayak seslerini, her yer tamamen sessizliğe gömülünceye dek dinledi.</span></p>

    <p class="calibre"><span class="sgc6">Tüneğini hâlâ terk etmemişti.</span></p>

    <p class="calibre"><span class="sgc6">Keşişlerin bahsettikleri 'kadın' olsa olsa, Aydınlanmış Kişi'nin, Yüce Ruhlu Şam'ın müritlerine sığınma hakkı tanımış olan tarikatın kutsadığı Tanrıça Ratri'nin bizzat kendisi olabilirdi. Artık Ratri de Göksel Kent'ten kovulanlardan ve ölümlü bir tene bürünenlerden sayılacaktı. Bütün bu olup biten karşısında burukluk hissetmekte yerden göğe kadar hakkı vardı ve Tak, tanrıçanın, bizzat orada bulunması bir yana, sırf sığınma hakkı vermiş olmakla bile atıldığı riski </span><span class="sgc7">anlayabiliyordu. Eğer dedikodu bir yayılır ve uygun kulaklara çalınırsa, bu, tanrıçanın itibarının gelecekte iade edilme olasılığını da tehlikeye atabilirdi. Tak, onu, siyah ve beyaz renkli aygırlar tarafından çekilen gümüş ve abanoz arabasının içinde ve yine siyah ve beyaz muhafızlar eşliğinde Gökyüzü Bulvarından yukarı geçip giderken ihtişamıyla Sarasvati'yle bile boy ölçüşebilen, gümüşgözlü ve siyah saçlı güzel kadın olarak anımsıyordu. Yüreği, kıllı göğsünün içinde hızlı hızlı çarptı. Onu yine görmeliydi. Çok eskiden, bir gece, daha mutlu günlerde ve daha iyi bir şekle bürünmüş iken, yıldızların altındaki bir balkonda onunla dans etmişti. Sadece birkaç saniye sürmüştü bu. Ama hâlâ anımsıyordu ve bu türden anılarla dolu bir maymun olmak gerçekten de zor zanaatti.</span></p>

    <p class="calibre"><span class="sgc6">Kirişten aşağı indi.</span></p>

    <p class="calibre"><span class="sgc6">Bir kule, manastırın kuzeydoğu köşesinde upuzun yükselen bir kule vardı. O kulenin içinde ise bir oda. Tanrıçanın varlığıyla orayı mesken tuttuğu söylenirdi. Oda her gün temizlenir, çarşaflar değiştirilir, taze tütsüler yakılır ve kapının hemen içerisine bir adak bırakılırdı. O kapı normalde kilitli tutulurdu.</span></p>

    <p class="calibre"><span class="sgc6">Pencereler de vardı, tabii. Bir insanın bu pencereler yoluyla içeri girip giremeyeceği tartışması akademik düzeyde kalmaya mahkûmdur; ama Tak bir maymunun bunu becerebileceğini kanıtladı.</span></p>

    <p class="calibre"><span class="sgc6">Manastırın çatısına çıktı ve kaygan kiremitten kiremite, girintiden çıkıntıya geçerek, tepesinde bir köpek gibi homurdanan göklerin altında kule duvarına tırmanmaya başladı ve sonunda pencerenin dış pervazının hemen altında duvara yapışıp kaldı. Islak, mavi bir eşarbın kenarı pervazın üzerinden aşağı doğru sarkıyordu.</span></p>

    <p class="calibre"><span class="sgc6">Pencerenin çıkıntısına tutunarak kendini içeriye bir göz atabileceği kadar yukarı çekti.</span></p>

    <p class="calibre"><span class="sgc6">Kadının sırtı ona dönüktü. Koyu mavi bir sâriye sarınmıştı ve odanın karşı yanında küçük bir taburede oturuyordu.</span></p>

    <p class="calibre"><span class="sgc6">Tak pervaza güçlükle tırmandı ve gırtlağını temizlemek istercesine öksürdü.</span></p>

    <p class="calibre"><span class="sgc6">Kadın hızla döndü. Bir peçe takmıştı, yüz hatları seçilemiyordu. Peçesinin ardından maymuna baktı, sonra kalktı ve odanın karşı taralına geçti.</span></p>

    <p class="calibre"><span class="sgc6">Tak'ın içini yılgınlık kaplamıştı. Kadının bir zamanlar kıvrak olan vücudu bel hizasında iyice kalınlaşmıştı; yürüyüşü, bir zamanlar sazların dalgalanması gibi olan yürüyüşü, şimdi paytak paytaktı; teni koyulaşmıştı; burnundaki ve çenesindeki çizgiler peçenin ardından bile rahatlıkla seçilebiliyordu.</span></p>

    <p class="calibre"><span class="sgc6">Tak başını eğerek selam verdi.</span></p>

    <p class="calibre"><span class="sgc6">" 'Ve sen bize, ağaçtaki yuvalarına sığınan kuşlar gibi evine gelenlere, kucak açtın,' " diye şarkı </span><span class="sgc7">söyledi.</span></p>

    <p class="calibre"><span class="sgc6">Kadın, alt kattaki büyük salonda duran heykeli gibi kıpırtısızdı hâlâ.</span></p>

    <p class="calibre"><span class="sgc6">" 'Kurttan ve dişisinden koru bizi ve de hırsızdan, ey Gece ve inayetini göster bize ki, salimen </span><span class="sgc7">geçip gidebilelim.' "</span></p>

    <p class="calibre"><span class="sgc6">Kadın yavaşça uzandı ve elini maymunun başının üzerine koydu.</span></p>

    <p class="calibre"><span class="sgc6">"Lütfum üzerine olsun, küçük şey," dedi bir süre sonra. "Ne yazık ki, sana verebileceğim tek şey </span><span class="sgc7">de bu. Seni korumaya alamıyor ya da güzellikler sunamıyorum, çünkü bu lükslere ben de sahip </span><span class="sgc7">değilim. Adın ne senin?"</span></p>

    <p class="calibre"><span class="sgc6">"Tak," dedi ona.</span></p>

    <p class="calibre"><span class="sgc6">Kadın alnını sıvazladı.</span></p>

    <p class="calibre"><span class="sgc6">"Bir zamanlar bir Tak tanımıştım," dedi, "geçip gitmiş bir zamanda ve uzak bir ülkede... "</span></p>

    <p class="calibre"><span class="sgc6">"O Tak benim, efendim."</span></p>

    <p class="calibre"><span class="sgc6">Kadın pencerenin kenarına oturdu. Tak, bir süre sonra, peçesinin ardında kadının ağlamakta </span><span class="sgc7">olduğunu fark etti.</span></p>

    <p class="calibre"><span class="sgc6">"Ağlama, tanrıça. Tak burada. Tak'ı anımsadın mı, Arşivci Tak'ı? Parlak Mızrağın Takı'nı? İşte </span><span class="sgc7">yine duruyor karşında buyruklarını yerine getirmek için..." </span></p>

    <p class="calibre"><span class="sgc7">"Tak..." dedi kadın. "Ah, Tak! Sen de </span><span class="sgc7">mi? Bunu bilmiyordum! Duymamıştım..."</span></p>

    <p class="calibre"><span class="sgc6">"Çark bir kez daha döndüğünde ne olacağını kim bilir, elendim? Her şey bir zamanlarda </span><span class="sgc7">olduğundan bile daha mükemmel olabilir."</span></p>

    <p class="calibre"><span class="sgc6">Kadının omuzları sarsılıyordu. Tak elini uzattı, sonra geri çekti.</span></p>

    <p class="calibre"><span class="sgc6">Kadın döndü ve eli tuttu.</span></p>

    <p class="calibre"><span class="sgc6">Bir çağ kadar uzun süren sessizliğin ardından da konuşmaya başladı:</span></p>

    <p class="calibre"><span class="sgc6">"Olayların normal akışıyla ne eski halimize geri kavuşabiliriz, ne de sorunlar çözülebilir, Parlak </span><span class="sgc7">Mızrağın Tak'ı. Yolumuzu kendimiz açmalıyız."</span></p>

    <p class="calibre"><span class="sgc6">"Ne demek istiyorsun?" diye sordu maymun. Sonra, "Sam mı?" diye ekledi.</span></p>

    <p class="calibre"><span class="sgc6">Kadın başını evet anlamında salladı.</span></p>

    <p class="calibre"><span class="sgc6">"Odur yapabilecek olan. O, Gökyüzü karşısındaki umudumuzdur bizim, sevgili Tak. O geri </span><span class="sgc7">çağrılabilirse, tekrar yaşamak için bir şansımız olacaktır."</span></p>

    <p class="calibre"><span class="sgc6">"Kendini bunun için mi riske soktun, kaplanın dişleri arasına oturdun?"</span></p>

    <p class="calibre"><span class="sgc6">"Başka niçin olsun ki? Gerçek umudun var olmadığı zamanda kendi umudumuzu yaratmalıyız. </span><span class="sgc7">Para sahte olsa da geçerlidir."</span></p>

    <p class="calibre"><span class="sgc6">"Sahte mi? Onun Buddha olduğuna inanmıyor musun?"</span></p>

    <p class="calibre"><span class="sgc6">Kadın gülümsedi. “Sam, tanrıların ya da insanların belleğindeki gelmiş geçmiş en büyük şarlatandı. Ama aynı zamanda, Trimurti'nin karşısına dikilen en değerli hasım da o olmuştu. Sözlerim seni şaşkınlığa düşürmesin, Arşivci! Onun yolunu, öğretisini ve ustalığının tüm dokusunu tarih öncesinden kalma yasak kaynaklardan aldığını biliyorsun. Hepsi bir silahtı, başka şey değil. En büyük gücü ise samimiyetsizliğiydi. Eğer</span> <span class="sgc6">onu</span> <span class="sgc6">geri getirebilirsek... "</span></p>

    <p class="calibre"><span class="sgc6">"Hanımım, aziz ya da şarlatan, o geri döndü!"</span></p>

    <p class="calibre"><span class="sgc6">"Alay etme benimle, Tak."</span></p>

    <p class="calibre"><span class="sgc6">"Tanrıçam ve Hanımım, yüzünde başarının kaş çatısıyla dua makinesini kapatmakta olan Tanrı Yama'nın yanından daha biraz önce ayrıldım."</span></p>

    <p class="calibre"><span class="sgc6">"Öylesine zorlu koşullar göze alınmıştı ki... Tanrı Agni, bir zamanlar, böyle bir şeyin yapılamayacağını öne sürmüştü."</span></p>

    <p class="calibre"><span class="sgc6">Tak ayağa kalktı.</span></p>

    <p class="calibre"><span class="sgc6">"Tanrıça Ratri," dedi, "ister tanrı olsun, ister insan, ya da ikisinin arasında bir şey, kim bu konularda Yama'dan daha bilge olabilir?"</span></p>

    <p class="calibre"><span class="sgc6">"Bu somya verecek yanıt bulamıyorum, Tak, çünkü böyle bir yanıt yok. Ama nasıl bu kadar kendinden emin söyleyebiliyorsun Yama'nın balığımızı bizim için yakalamış olduğunu?"</span></p>

    <p class="calibre"><span class="sgc6">"Çünkü o Yama!"</span></p>

    <p class="calibre"><span class="sgc6">"Öyleyse gir koluma, Tak. Bir zamanlar yaptığın gibi bana eşlik et yine. Gidip uyuyan Boddhisatva'ya bakalım."</span></p>

    <p class="calibre"><span class="sgc6">Maymun, kapıdan dışarı, merdivenlerden aşağı ve alt kattaki salona doğru eşlik etti tanrıçaya.</span></p>

    <p class="calibre"><span class="sgc6">Meşalelerden değil, Yama'nın üreteçlerinden doğan ışık doldurmuştu büyük salonu. Bir yükseltinin üzerine kumlu olan yatağın üç yanı paravanlarla kapatılmıştı. Makinelerin çoğu da paravanlar ve örtülerle perdelenmiş durumdaydı. Safran renkli ehram giymiş ve araç gerecin bakımıyla görevli keşişler, büyük salonda sessizce gidip geliyorlardı. Usta sanatkâr, Yama, yatağın yanında durmaktaydı.</span></p>

    <p class="calibre"><span class="sgc6">Onlar yaklaşırken sıkı disiplinli, soğukkanlı keşişlerden birkaçı kısa nidalar kaçırdı ağızlarından. O zaman Tak dönüp yanındaki kadına baktı ve nefesi kesilmiş halde birkaç adım geri çekildi.</span></p>

    <p class="calibre"><span class="sgc6">Biraz önce konuştuğu şişman ve tıknaz kadıncağız değildi artık yanındaki. Maymun, hakkında "Tanrıça uzayı derinliklerinden zirvelerine dek doldurdu. Işıltısıyla kovuyor karanlığı," yazılan ölümsüz Gece'yle bir kez daha yan yanaydı.</span></p>

    <p class="calibre"><span class="sgc6">Bir an için baktı ve gözlerini kapadı. Kadın, o uzak geçmişteki suretinden izler taşıyordu hâlâ.</span></p>

    <p class="calibre"><span class="sgc6">"Tanrıça..." diye başladı söze.</span></p>

    <p class="calibre"><span class="sgc6">"Uyuyana bak," diye uyardı kadın. "Kıpırdıyor."</span></p>

    <p class="calibre"><span class="sgc6">Yatağın başucuna ilerlediler.</span></p>

    <p class="calibre"><span class="sgc6">Uçsuz bucaksız koridorlarda duvar resimleriyle betimlenecek, tapınakların duvarlarına oyulacak ve sayısız sarayın tavanına sureti boyanacak uyanışı başlamıştı Mahasamatman, Kalkin, Manjusri, Siddhartha, Tathagatha, İblis Tutan, Mitreya, Aydınlanmış Olan, Buddha ve Sam adlarıyla tanınan kişinin. Gece Tanrıçası vardı solunda; sağında Ölüm duruyordu; maymun Tak, hayvanla tanrısalın birlikteliğine yapılmış ebedi bir yorum gibi çömelmişti yatağın ucuna.</span></p>

    <p class="calibre"><span class="sgc6">Orta boy ve yaşta, hafifçe esmer bir vücuda bulunmuştu; yüz hatları muntazam ve sıradandı; gözlerini açtığında koyu renkte oldukları görüldü.</span></p>

    <p class="calibre"><span class="sgc6">"Selam sana, Işık Tanrısı!" Bu sözleri söyleyen Ratri'ydi.</span></p>

    <p class="calibre"><span class="sgc6">Gözlerini kırpıştırdı. Bakışlarını odaklayamıyordu bir türlü. Salonun hiçbir yerinde en ufak bir hareket yoktu.</span></p>

    <p class="calibre"><span class="sgc6">"Selam sana, Mahasamatman... Buddha!" dedi Yama.</span></p>

    <p class="calibre"><span class="sgc6">Gözler dosdoğru ileri bakıyordu, görmeksizin.</span></p>

    <p class="calibre"><span class="sgc6">"Merhaba, Sam," dedi Tak.</span></p>

    <p class="calibre"><span class="sgc6">Alnı hafifçe kırıştı, gözleri kısıldı, Taka yöneldi, diğerlerine kaydı.</span></p>

    <p class="calibre"><span class="sgc6">"Neresi…" diye fısıldadı.</span></p>

    <p class="calibre"><span class="sgc6">"Benim manastırım," diye yanıtladı Ratri.</span></p>

    <p class="calibre"><span class="sgc6">İfadesizce baktı kadının güzelliğine.</span></p>

    <p class="calibre"><span class="sgc6">Sonra yumdu gözlerini ve kenarlarında çizgiler oluşuncaya dek sımsıkı kapattı. Ağzı acı dolu bir </span><span class="sgc7">sırıtışla kıvrılmış bir yay, dişleri kenetlenmiş ok dizileri gibiydi.</span></p>

    <p class="calibre"><span class="sgc6">"Sen gerçekten adını andığımız kişi misin?" diye sordu Yama.</span></p>

    <p class="calibre"><span class="sgc6">Yanıt vermedi.</span></p>

    <p class="calibre"><span class="sgc6">"Vedra'nın kıyılarında dövüşerek Gökyüzü ordularını durduran mısın sen?"</span></p>

    <p class="calibre"><span class="sgc6">Ağız biraz gevşedi.</span></p>

    <p class="calibre"><span class="sgc6">"Ölüm tanrıçasının aşığı mısın?"</span></p>

    <p class="calibre"><span class="sgc6">Gözlerinde hafif bir ışık titreşti. Bir gülümsemenin gölgesi dudaklarının üzerinden gelip geçti.</span></p>

    <p class="calibre"><span class="sgc6">"Odur," dedi Yama; sonra, "Kimsin sen adam?" diye ekledi.</span></p>

    <p class="calibre"><span class="sgc6">"Ben mi? Ben hiçbir şeyim," diye karşılık verdi diğeri. "Bir girdaba kapılmış kuru bir yaprak, </span><span class="sgc7">belki. Rüzgârda savrulan bir tüy..."</span></p>

    <p class="calibre"><span class="sgc6">"Bu çok kötü işte," dedi Yama, "Çünkü sırf sayılarını arttırmış olmak için bu kadar emek </span><span class="sgc7">vermeme değmeyecek kadar yaprak ve tüyle dolu dünya. Ben bir adam istemiştim, yokluğunun </span><span class="sgc7">durdurduğu kavgayı sürdürecek birini... Kuvvetiyle tanrıların iradesine karşı durabilecek güçte </span><span class="sgc7">bir adamı... Senin o olduğunu düşünmüştüm."</span></p>

    <p class="calibre"><span class="sgc6">"Ben..." Yine kıstı gözlerini. "Samım. Ben </span><span class="sgc6">Şam'ım... Çok eskiden... bir zamanlar. .</span> <span class="sgc6">Sataşmıştım,</span> <span class="sgc6">öyle değil mi? Birçok kez..."</span></p>

    <p class="calibre"><span class="sgc6">"Yüce Ruhlu Şam'sın sen. Anımsıyor musun?"</span></p>

    <p class="calibre"><span class="sgc6">"Belki de öyleydim." Gözlerinde bir ateş ağır ağır yanmaya başlamıştı.</span></p>

    <p class="calibre"><span class="sgc6">"Evet," dedi sonra. "Evet, oydum. Mağrurların en alçakgönüllüsü, alçakgönüllülerin en mağruru. Dövüştüm. Yol'u anlattım bir süre. Yine dövüştüm, yine anlattım; siyaseti, büyüyü, zehiri denedim... Bir keresinde insanlarla ve tanrılarla, hayvanlarla ve zebanilerle, yer ve göğün cinleriyle, ateş ve suyun cinleriyle, silis kertenkeleleri ve atlarla, kılıçlarla ve savaş arabalarıyla öyle büyük bir savaşa girdim ki, güneş bile kıyım karşısında yüzünü sakladı... "</span></p>

    <p class="calibre"><span class="sgc6">"Ve kaybettin," dedi Yama.</span></p>

    <p class="calibre"><span class="sgc6">"Evet, kaybettim, değil mi? Ama esaslı da bir gösteri olmuştu. Sen, Ölüm Tanrısı, benim savaş arabamı sürüyordun. Şimdi her şeyi anımsıyorum. Tutsak alınmıştık ve Karma Efendileri yargıçlarımız olacaklardı. Sen ölüm iradenle ve Kara Çark'ın Yordamı'yla ellerinden kaçtın. Ben kaçamadım."</span></p>

    <p class="calibre"><span class="sgc6">"Bu doğru. Geçmişin onların önüne serilmişti. Yargılanmıştın." Yama başlan eğik yerde oturan keşişlere baktı ve sesini alçaktı. "Gerçek ölümle öldürmek seni şehit yapardı. Dünyada, herhangi bir vücutta, yine dolaşmana izin vermek ise geri dönmek için kapıyı aralık bırakmak olacaktı. Böylece, senin öğretini başka bir mekânın ve zamanın Gottama'sından çalmış olman gibi, insanların arasında geçirdiğin günlerin öyküsünü çaldılar. Nirvana'yı hak edecek kadar değerli olduğuna karar verilmişti.</span> <span class="sgc6">Atmarim</span> <span class="sgc6">başka bir vücuda değil, bu gezegeni çevreleyen büyük </span><span class="sgc7">manyetik buluta yöneltildi. Bu yarım yüzyıldan daha önceydi. Sen şimdi resmen, öğretileri bazı sofu müritlerince yanlış yorumlanan, Vishnu'nun vücut bulmuş hali sayılıyorsun. Sen, benim bizzat yakalamayı başardığım dalga boyları halinde varlığını sürdürmüştün."</span></p>

    <p class="calibre"><span class="sgc6">Sam gözlerini kapattı.</span></p>

    <p class="calibre"><span class="sgc6">"Ve sen beni geri getirmeye</span> <span class="sgc6">cesaret edebildin..."</span> </p>

    <p class="calibre"><span class="sgc6">"Doğru."</span></p>

    <p class="calibre"><span class="sgc6">"Bütün bu süre zarfında ben durumumun bilincindeydim."</span></p>

    <p class="calibre"><span class="sgc6">"Bu kadarını ben de tahmin etmiştim."</span></p>

    <p class="calibre"><span class="sgc6">Gözleri açıldı, çakmak çakmaktı. "Ve sen beni</span> <span class="sgc6">bundan</span> <span class="sgc6">çağırmaya kalkıştın demek!"</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">Sam boynunu büktü. "Ölüm Tanrısı denilmeyi hak ediyorsun, Yama Dharma. Nihai deneyimi avuçlarımdan kaptın. İradenin her türlü idrakten ve ölümlü ihtişamdan öte kara taşını parçaladın. Niçin varlık denizinde kendi halime bırakmadın beni?"</span></p>

    <p class="calibre"><span class="sgc6">"Çünkü bütün bir dünya senin alçakgönüllülüğüne, inançlılığına, senin yüce öğretine ve Makyavelist dolaplarına gereksinim duyuyor."</span></p>

    <p class="calibre"><span class="sgc6">"Yama," dedi, "ben yaşlandım. İnsanoğlunun bu dünya üzerinde olduğu kadar yaşlıyım. İlklerden birisiyim ben, biliyorsun. Yerleşmek, inşa etmek üzere buraya ilk gelenlerdendim. Artık diğerlerinin hepsi ya çoktan öldü, ya da tanrılaştı...</span> <span class="sgc8">dei ex machini..</span> <span class="sgc6">Bu fırsat benim elime de geçmişti, ama ben kaçıp gitmesine izin verdim. Birçok defa. Hiçbir zaman istemedim bir tanrı olmayı, Yama. Gerçekten istemedim. Ancak daha sonra, tanrıların neler yapmakta olduklarını gördüğümde, toplayabileceğim kadar güç toplamaya çalıştım. Çok geçti, gerçi. Çok güçlüydüler. Şimdi tek istediğim çağların uykusunu uyumak, Büyük İstirahat'i, sonsuz mutluluğu tanımak, büyük denizin kıyılarında yıldızların şarkısını dinlemek."</span></p>

    <p class="calibre"><span class="sgc6">Ratri eğildi ve gözlerinin içine baktı. "Sana ihtiyacımız var, Sam," dedi.</span></p>

    <p class="calibre"><span class="sgc6">"Biliyorum, biliyorum," dedi Sam ona. "Kıssanın ebedi yinelenmesidir bu: Hevesli bir atın varsa eğer, vur kırbacı ki, bir kilometre daha koşsun." Ama bunları söylerken gülümsemişti ve kadın eğilerek onu alnından öptü.</span></p>

    <p class="calibre"><span class="sgc6">Tak olduğu yerden zıplayıp havalandı ve yatağın üzerine düştü.</span></p>

    <p class="calibre"><span class="sgc6">"İnsanoğlu neşeye boğuldu," diye gözlem yaptı Buddha.</span></p>

    <p class="calibre"><span class="sgc6">Yama bir ehram verdi ona ve Ratri ayaklarına terlikler giydirdi.</span></p>

    <p class="calibre"><span class="sgc6">Anlayış ötesi bu huzur döneminden sıyrılmak zaman isterdi. Sam uyudu. Uyurken düş gördü; düş görürken bazen haykırdı, bazen sadece ağladı. İştahı yoktu; ama Yama ona, kutsal yoksunluğun psikosomatik dönüşümlerine rahatlıkla dayanabilecek kadar güçlü ve sağlıklı bir vü-cut ayarlamıştı.</span></p>

    <p class="calibre"><span class="sgc6">Ama o bir çakıl taşına, bir tohum tanesine ya da bir yaprağa bakarak bir saat boyunca hareketsiz oturuyordu. Böyle zamanlarda onu ayağa kaldırabilmek olanaksızdı.</span></p>

    <p class="calibre"><span class="sgc6">Yama bu gidişin içinde yatan tehlikeyi gördü ve bu durumu Ratri'yle ve Tak'la konuştu. "Şimdi dünyadan bu şekilde elini eteğini çekmiş olması hayra alamet değil," dedi. "Onunla konuştum, ama sanırdınız ki rüzgârla konuşuyorum. Terk etmek zorunda kaldığı şeylerden sıyıramıyor </span><span class="sgc7">kendini. Bunu sırt' denemek bile gücüne mal oluyor."</span></p>

    <p class="calibre"><span class="sgc6">"Belki çabalarını yanlış değerlendiriyorsundur," dedi Tak.</span></p>

    <p class="calibre"><span class="sgc6">"Ne demek istiyorsun?"</span></p>

    <p class="calibre"><span class="sgc6">"Önüne yerleştirdiği tohuma nasıl baktığını görmüyor musun? Göz kenarlarındaki kırışıklıklara </span><span class="sgc7">baksana."</span></p>

    <p class="calibre"><span class="sgc6">"Evet? Ne olmuş?"</span></p>

    <p class="calibre"><span class="sgc6">"Gözlerini kısıyor. Görüşünde bir bozukluk mu var?"</span></p>

    <p class="calibre"><span class="sgc6">"Yok."</span></p>

    <p class="calibre"><span class="sgc6">"Öyleyse niçin kısıyor?"</span></p>

    <p class="calibre"><span class="sgc6">"Tohumu daha iyi inceleyebilmek için."</span></p>

    <p class="calibre"><span class="sgc6">"İncelemek mi? Bu, onun bir zamanlar anlattığı kadarıyla, Yol'a uygun değil. Ama gerçekten de </span><span class="sgc7">inceliyor. Meditasyon yapmıyor, nesnenin içinde saklı öznenin salınmasını sağlayacak o şeyi </span><span class="sgc7">aramıyor. Hayır."</span></p>

    <p class="calibre"><span class="sgc6">"Ne yapıyor öyleyse?"</span></p>

    <p class="calibre"><span class="sgc6">"Tam tersini."</span></p>

    <p class="calibre"><span class="sgc6">"Tersini mi?"</span></p>

    <p class="calibre"><span class="sgc6">"Nesneyi çalışıyor, kendisiyle bir bağ kurabilmek için her yönünü irdeliyor. Kendini bir kez daha </span><span class="sgc7">Maya'nın, dünyasal yanılsamanın dokusunun içine sokmak istiyor."</span></p>

    <p class="calibre"><span class="sgc6">"Haklı olduğuna inanıyorum, Tak!" Konuşan Ratri'ydi. "Çabalarında ona nasıl destek olabiliriz?"</span></p>

    <p class="calibre"><span class="sgc6">"Emin değilim, hanımefendi."</span></p>

    <p class="calibre"><span class="sgc6">Koyu saçları dar sundurmadan içeri süzülen bir demet gün ışığıyla pırıldayan Yama başını salladı.</span></p>

    <p class="calibre"><span class="sgc6">"Benim göremediğim bir noktaya parmak bastın," diye kabul etti. "Bir vücudu olsa da, insan ayakları üzerinde yürüyüp bizim gibi konuşsa da, henüz tam anlamıyla aramıza dönmüş değil. Düşünceleri hâlâ bizim sınırlarımızın ötesinde."</span></p>

    <p class="calibre"><span class="sgc6">"Ne yapacağız peki?" diye yineledi Ratri.</span></p>

    <p class="calibre"><span class="sgc6">"Onu kırlarda uzun yürüyüşlere çıkaracağız," dedi Yama. "Ona nadide yiyecekler yedireceğiz. Şiir ve şarkılarla ruhunu coşturacağız. Ona içecek güçlü içkiler bulacağız... Burada, manastırda hiç yok çünkü. Parlak renkli ipeklere bürüyeceğiz onu. Ona bir ya da daha iyisi birkaç tane saray orospusu bulacağız. Yaşama boğacağız onu yine! Ancak bu şekilde zincirlerinden kurtulabilir tanrısallığın. Bunu daha önce göremediğim için aptal olmalıyım... "</span></p>

    <p class="calibre"><span class="sgc6">"O kadar da değil, ölüm tanrısı," dedi Tak.</span></p>

    <p class="calibre"><span class="sgc6">Kara bir alev dalgalandı Yama'nın gözlerinde, sonra gülümsedi. "Senin kıllı kulaklarına düşüncesizce sıraladığım yorumlarımdan ötürü hak etmiştim bunu," diye kabul etti. "Özür dilerim, maymun adam. Sen gerçek bir adammışsın, zekâ ve sezgi sahibi."</span></p>

    <p class="calibre"><span class="sgc6">Tak onun önünde eğildi.</span></p>

    <p class="calibre"><span class="sgc6">Ratri kıkırdadı.</span></p>

    <p class="calibre"><span class="sgc6">"Söyle bize, akıllı Tak... Çünkü belki de biz çok uzun bir süre tanrılık yaptık ve olaylara uygun </span><span class="sgc7">açıdan bakabilme yeteneğimizi yitirdik... Söylesene, amacımıza en iyi hizmeti verebilmesi için onu yine insanlaştırma işlemlerini nasıl yürütebiliriz?"</span></p>

    <p class="calibre"><span class="sgc6">Tak önce Yama'nın, sonra Ratri'nin karşısında eğildi.</span></p>

    <p class="calibre"><span class="sgc6">"Yama'nın önerdiği gibi," diye belirtti. "Bugün, hanımım, tepelerde bir yürüyüş için ona sen eşlik edeceksin. Yarın, Efendi Yama, ormanın kenarına dek götürür onu. Daha sonraki gün ben onu ağaçların ve çayırların, çiçeklerin ve sarmaşıkların içine sokarım. Göreceğiz bakalım neler olacak. Göreceğiz... "</span></p>

    <p class="calibre"><span class="sgc6">"Öyle olsun," dedi Yama ve öyle de oldu.</span></p>

    <p class="calibre"><span class="sgc6">Bunu izleyen haftalarda, Sam bu yürüyüşleri önce hafif bir beklenti, sonra ölçülü bir heves ve sonunda coşkun bir heyecanla bekler oldu. Gittikçe daha uzun süreler boyunca yanında bir refakatçi olmadan çıkmaya başladı. Bu, başlangıçta, sabahları birkaç saat içindi; sonra hem sabah hem akşam. Ardından bütün gün ve arada sırada bir gün ve bir gece boyunca dışarıda kalmaya başladı.</span></p>

    <p class="calibre"><span class="sgc6">Üçüncü haftanın sonunda, Yama ve Ratri sabahın erken saatlerinde sundurmada bir araya gelerek bu durumu değerlendirdiler.</span></p>

    <p class="calibre"><span class="sgc6">"Şundan hoşlanmıyorum," dedi Yama. "İstemediği şu sıralarda birlikteliğe zorlayarak ona hakaret edemeyiz. Ama tehlike dışarıda bekliyor, özellikle de onun gibi yeniden doğmuş birini. Boş saatlerini nasıl geçirdiğini bilmek isterdim."</span></p>

    <p class="calibre"><span class="sgc6">Ratri, ağzına bir parça şekerleme atıp tombul elini sallayarak, "Ama her ne yapıyorsa, toparlanmasına yardım ediyor," dedi. "Eskisi kadar içine kapanık değil. Daha çok konuşuyor, hatta şaka bile yapıyor. Ona götürdüğümüz şarapları içiyor. İştahı yerine geldi."</span></p>

    <p class="calibre"><span class="sgc6">"Yine de, eğer Trimurti'nin bir casusuyla karşılaşacak olursa, nihai felaket başımıza gelebilir."</span></p>

    <p class="calibre"><span class="sgc6">Ratri yavaş yavaş çiğniyordu lokmasını.</span></p>

    <p class="calibre"><span class="sgc6">"Ancak, bugünlerde bu topraklarda öylelerinin bulunma olasılığı oldukça düşük," diye belimi. "Hayvanlar onu bir çocuk gibi görecek ve ona dokunmayacak. İnsanlar onu kutsal bir münzevi sanacak. İblisler ise eskiden beri ondan korkar ve dolayısıyla saygı gösterirler."</span></p>

    <p class="calibre"><span class="sgc6">Ama Yama başını salladı. "Hanımefendi, bu o kadar basit değil. Her ne kadar makinelerimin çoğunu söküp buradan fersahlarca uzağa saklamış da olsam, benim kullanmakta olduğum muazzam enerji dönüşümünün gözden kaçmış olması düşünülemez. Perdelemelere ve yanıltıcı düzeneklere başvurdum, ama bu bölgenin belirli merkezlerinde, sanki Evrensel Ateş haritanın üzerinde dans ediyormuş gibi göründüğünden şüphem yok. Eninde sonunda birileri burayı ziyaret edecektir. Çok yakında yollara düşmemiz gerekecek. Şarjımız tam olarak doluncaya dek beklemek isterdim, ama... "</span></p>

    <p class="calibre"><span class="sgc6">"Senin harcadığın enerji oynamalarının aynısı bazı doğal güçlerce yaratılmış da olamaz mı?"</span></p>

    <p class="calibre"><span class="sgc6">"Evet, ve bu yörede bu tip olaylar gerçekten de görülür ki burayı üs olarak seçmiş olmamın bir nedeni de budur... Dolayısıyla hiçbir sorun çıkmama olasılığı da pekâlâ mevcut. Yine de, kuşkuluyum. Köylerdeki casuslarım olağandışı bir hareketlilik rapor etmediler. Ama onun </span><span class="sgc7">döndüğü gün, kimileri gök gürültüsü arabasının fırtınanın önünde, gökyüzünü yararak kırların üzerinden av peşinde geçip gittiğini söylüyor. Bu, çok uzaklarda gerçekleşti ve bizimle herhangi bir bağlantısının olduğunu sanmıyorum."</span></p>

    <p class="calibre"><span class="sgc6">"Ancak, hâlâ geri dönmedi."</span></p>

    <p class="calibre"><span class="sgc6">"Bildiğimiz kadarıyla. Ama korkarım ki... " "Öyleyse bir an önce hareket edelim. Önsezilerine çok saygı duyarım. Tüm düşkünler arasında en çok güce sahip olan sensin. Benim için ise sadece birkaç saniye için de olsa hoş bir görünüme bürünebilmek bile eza oluyor."</span></p>

    <p class="calibre"><span class="sgc6">"Benim güçlerimi hâlâ koruyabilmem," dedi</span></p>

    <p class="calibre"><span class="sgc6">Yama kadının çay fincanını doldururken, "seninkilerle aynı türden olmamaları nedeniyledir."</span></p>

    <p class="calibre"><span class="sgc6">Sonra dizi dizi uzun, ışıltılı dişlerini göstererek gülümsedi. Bu gülümseme sol yanağındaki uzun bir yara iziyle köşede buluştu ve gözünün kenarına dek uzandı. Yama, bir nokta koyarcasına kırptı gözünü ve devam etti: "Benim gücümün büyük kısmı, Karma Efendilerinin bile elimden söküp alamayacakları, bilgi birikimi şeklindedir. Ancak, çoğu tanrının gücü, yeni bir vücutla bedenlendiklerinde yitip giden, özel bir fizyolojik yeteneğe dayalıdır. Bazı şeyleri anımsamaya devam eden zihin bir süre sonra yeni vücudunu da bir dereceye kadar değiştirerek yeni bir homeostaza</span> <span class="sgc6">(homeostaz: Bir organizmanın parçalan içinde ve arasında eş dağılımlı ve kendisine yararlı bir fizyolojik stabilité kazanma eğilimi: organik denge)</span> <span class="sgc6">ulaşır ve gücün tedricen geri dönmesini sağlar. Ancak benimki çok çabuk geri dönüyor ve şu anda tamamen benimle. Ama öyle olmasaydı bile elimde silah olarak kullanabileceğim bilgi birikimim var... ve bu başlı başına bir güçtür."</span></p>

    <p class="calibre"><span class="sgc6">Ratri çayını yudumladı. "Kaynağı ne olursa olsun, eğer senin gücün harekete geçmemizi istiyorsa, geçmeliyiz. Ne kadar çabuk?"</span></p>

    <p class="calibre"><span class="sgc6">Yama bir tütün torbası açtı ve konuşurken kendine bir sigara sardı. Kadın, Yama'nın esmer, kıvrık parmaklarının müzik aleti çalan bir sanatçınınkiler gibi hareket ettiklerini fark etti.</span></p>

    <p class="calibre"><span class="sgc6">"Derim ki, artık burada bir hafta ya da on günden fazla oyalanmayalım. O zamana dek onu bu diyardan soğutmaya bakalım."</span></p>

    <p class="calibre"><span class="sgc6">Kadın başını salladı. "Peki sonra nereye?"</span></p>

    <p class="calibre"><span class="sgc6">"Belki de rahatsız edilmeden gidip gelebileceğimiz küçük bir güney krallığına."</span></p>

    <p class="calibre"><span class="sgc6">Sigarasını yaktı, dumanını soludu.</span></p>

    <p class="calibre"><span class="sgc6">"Daha iyi bir fikrim var," dedi Ratri. "Ölümlü bir kimlik altında Khaipur'daki Karma Sarayının hanımefendisi olduğumu bil."</span></p>

    <p class="calibre"><span class="sgc6">"Zina evinin mi, madam?"</span></p>

    <p class="calibre"><span class="sgc6">Ratri somurttu. "Ayaktakımınca adlandırıldığı şekliyle tabii ve lütfen aynı cümlede bana 'madam' diye hitap etme... eski bir şakayı çağrıştırıyor. Orası dinlenceyle, zevkle, kutsallıkla ve benim gelir kaynaklarımın çoğuyla dopdolu bir yer. Biz planımızı kurar ve emanetimiz de kendini toparlarken saklanmamız için uygun bir yer olacağını hissediyorum."</span></p>

    <p class="calibre"><span class="sgc6">Yama baldırına bir tokat patlattı. "Evet! Evet! Buddha'yı bir kerhanede aramak kimin aklına gelir? Çok iyi! Mükemmel! Öyleyse doğru Khaipur'a, sevgili tanrıça... Khaipur'a ve Aşk</span></p>

    <p class="calibre"><span class="sgc6">Sarayı'na!"</span></p>

    <p class="calibre"><span class="sgc6">Ratri ayağa fırladı ve sandaletiyle yer karolarının üzerine öfkeyle vurdu. "Müessesem hakkında bu şekilde konuşmana izin veremem!"</span></p>

    <p class="calibre"><span class="sgc6">Yama bakışlarını yere indirdi ve yüzündeki sırıtışı zar zor silebildi. Sonra ayağa kalktı ve başını eğdi. "Affına sığınırım, sevgili Ratri, ama konuya girmen öyle ani oldu ki!..." Öksürdü ve öte yana baktı Tekrar ona baktığında yüzü ciddiyet ve edep doluydu. "Olguların aşikâr uygunsuzluğu nedeniyle bir an için boş bulundum. Ama, şimdi, işin içindeki bilgeliği takdir edebiliyorum. Bu mükemmel bir maskeleme olacak ve ikinizin de yeterince zenginliğe ve daha da önemlisi, tüccarların, savaşçıların ve rahiplerin arasındaki çok özel bilgilere ulaşmanızı sağlayacak. Bu kurum, toplumun vazgeçilmez bir parçasıdır. Toplumsal olgularda sesinizi duyurmanızı ve uygun bir mevki sağlar. Tanrılık, dünyadaki en eski mesleklerden biridir. Demek ki, biz düşkünlerin bir başka muhterem geleneğin içinde olmamız yakışık alacaktır. Seni selamlıyorum! Bilgeliğin ve basiretin için sana teşekkür ediyorum. Benimki, işbirliği yaptığım bir hayırseverin yatırımlarına kara çalmak değildir! Gerçekten de, bu ziyareti iple çekiyorum."</span></p>

    <p class="calibre"><span class="sgc6">Kadın gülümsedi ve tekrar yerine oturdu "İyi yağlanmış özrünü kabul ediyorum, ey yılanın oğlu. Her neyse, zaten sana uzun süre öfke duyabilmek olanaksız. Biraz daha çay rica edeyim."</span></p>

    <p class="calibre"><span class="sgc6">Ratri çayını yudumlayarak, Yama sigarasını tüttürerek uzunlamasına oturdular. Uzaklardan yaklaşan fırtınalı bir cephe ufkun yarısını kapatmıştı. Ama güneş onların üzerinde hâlâ parlıyordu ve serin bir esinti sundurmayı şöyle bir dolaştı.</span></p>

    <p class="calibre"><span class="sgc6">"Yüzüğünü görmüş müydün, taktığı şu demir yüzüğü?" diye sordu Ratri bir şekerleme daha yi</span><span class="sgc7">yerek.</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Nereden bulduğunu biliyor musun?"</span></p>

    <p class="calibre"><span class="sgc6">"Bilmiyorum."</span></p>

    <p class="calibre"><span class="sgc6">"Ben de. Ama kaynağını bilsek daha iyi ederiz gibime geliyor."</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Nasıl tezgâhlarız bu işi?"</span></p>

    <p class="calibre"><span class="sgc6">"Görevi, ormanın içine bizden daha çok yakışan Tak'a verdim. Şu anda bile onun izini sürüyor </span><span class="sgc7">olmalı."</span></p>

    <p class="calibre"><span class="sgc6">Ratri başıyla onayladı. "İyi," dedi.</span></p>

    <p class="calibre"><span class="sgc6">"Duydum ki," dedi Yama, "tanrılar Kama'nın yeryüzündeki önemli yerlerini ziyaret ediyorlarmış </span><span class="sgc7">hâlâ; genellikle tebdil-i kıyafetle ama bazen de tam teşekküllü halleriyle. Doğru mu bu?"</span></p>

    <p class="calibre"><span class="sgc6">"Evet. Daha bir yıl önce Tanrı İndra Khaipur'a gelmişti. Üç yıl kadar önce ise sahte Krishna bir </span><span class="sgc7">ziyarette bulundu. Bütün göksel tayfa içinde en çok Yorgunluk Bilmez Krishna personel arasında </span><span class="sgc7">paniğe neden oldu. Bir yığın kırık dökük eşya ve bir yığın hekimlik vakayla sonuçlanan ve bir ay </span><span class="sgc7">süren hengâme boyunca burada kaldı. Şarap mahzenini ve kileri neredeyse kuruttu. Sonra, bir </span><span class="sgc7">gece, sırf dinlenmesi bile yaşlı Krishna'yı yaptığı her şey için mazur göstermeye yetecek flütünü </span><span class="sgc7">çalmaya başladı. Ama bizim o gece dinlediğimiz gerçek büyü değildi, çünkü sadece bir tek </span><span class="sgc7">Krishna vardır... Karayağız ve kıllı, alev alev yanan gözleri kan çanağına dönmüş. Gerçi bu da bir </span><span class="sgc7">yığın zarar ziyana yol açarak dans etmişti masaların üzerinde ve üstelik müziksel eşliği de pek </span><span class="sgc7">yetersizdi."</span></p>

    <p class="calibre"><span class="sgc6">"Bütün bu kırım için şarkıdan başka bir şey ödedi mi?"</span></p>

    <p class="calibre"><span class="sgc6">Ratri güldü. "Haydi ama, Yama. Aramızda laf oyunları olmamalı."</span></p>

    <p class="calibre"><span class="sgc6">Yama burnundan duman soludu.</span></p>

    <p class="calibre"><span class="sgc6">Ratri, dışarıya ve yukarıya doğru bir göz atarak, "Güneş Surya tamamen kuşatılmak üzere," dedi. "Indra ejderi öldürüyor. Yağmurun eli kulağında."</span></p>

    <p class="calibre"><span class="sgc6">Gri bir gölge bir dalga gibi kapladı manastırın üzerini. Esinti şiddetlendi ve suların duvarların üzerindeki dansı başladı. Sundurmanın dışarıyı seyretmekte oldukları açık ucunu boncuklu bir perde gibi örttü yağmur.</span></p>

    <p class="calibre"><span class="sgc6">Yama çayı tazeledi. Ratri ağzına bir şekerleme daha attı.</span></p>

    <p class="calibre"><span class="sgc6">Tak ormanın içinde yol alıyordu. Ağaçtan ağaca, daldan dala geçiyordu aşağıdaki patikayı iz-leyerek. Postu nemlenmişti, çünkü o gelip geçerken yapraklardan üzerine küçük damlacıklar serpiliyordu. Ardında bulutlar kümelenmeye başlamıştı, ama erken sabah güneşi doğuda hâlâ pırıl pırıldı ve onun altın kızılı ışığı altında orman bir renk cümbüşüne dönüşmüştü. Etrafında, patikanın iki yanında dalların, sarmaşıkların, yaprakların ve yüksek otların duvar gibi ördüğü karmaşanın içinde, kuşlar cıvıldıyordu. Kuşlar kendi şarkılarını söylüyordu, böcekler vızıldıyordu ve bir kükreme ya da homurtu duyuluyordu ara sıra. Rüzgâr bitki örtüsünü kıpırdatıyordu. Aşağıda, patika keskin bir dönüş yaptı ve bir açıklıkla birleşti. Tak yere atladı ve yürüyerek ilerlemeye başladı. Açıklığın diğer ucuna vardığında yine tırmandı ağaçlara. Fark etti ki, patika şimdi dağlara paralel uzanıyor, hatta o yöne doğru belli belirsiz kıvrılıyordu. Uzaktan uzağa gök gürledi ve birkaç dakika sonra serin bir esinti başladı. Tak, nemli örümcek ağlarını dağıtarak, kuşları parlak renkli ve çığlık çığlığa tüy fırtınaları halinde korkutarak, ağaçtan ağaca sallanmayı sürdürdü. Patika, geldiği yöne yavaş yavaş geri dönecekmişçesine, dağlara doğru yönelmeye devam ediyordu. Zaman zaman diğer sarı renkli, stabilize patikalarla kesişiyor, ayrılıyordu. Tak böyle durumlarda yere inip izleri inceliyordu. Evet, Sam işte</span> <span class="sgc6">buradan</span> <span class="sgc6">dönmüştü;</span> <span class="sgc6">bu</span> <span class="sgc6">gölcüğün kıyısında mola vermişti su içmek için...</span> <span class="sgc6">burada,</span> <span class="sgc6">turuncu renkli mantarların insan boyunu aştığı ve birkaç kişiyi yağmurdan koruyacak kadar genişlediği yerde; Sam sapağın</span> <span class="sgc6">şu</span> <span class="sgc6">yönünü tercih etmişti;</span> <span class="sgc6">burada</span> <span class="sgc6">duraklamıştı sandaletinin bağcığını onarmak için; ağaç perilerinden izler taşıyan bir ağaca yaslanmıştı, tam</span> <span class="sgc6">şu</span> <span class="sgc6">noktada...</span></p>

    <p class="calibre"><span class="sgc6">Tak, hesapladığı kadarıyla, avını yarım saat kadar geriden izlemeye devam etti. Böylece varmak istediği noktaya erişmesi ve bu kadar hevesle her ne yapmak istiyorsa yapmaya başlayabilmesi için ona yeterince zaman bırakmış oluyordu. Artık tam cephesine düşen dağların doruğuna kızgın şimşekten oluşmuş bir hale indi. Yine bir gök gürültüsü işitildi. Patika, ormanın seyrelmeye başladığı dağ eteklerine doğru yöneliyordu ve Tak yüksek çayırların arasında dört ayağı üzerine çökerek ilerledi. Düzenli olarak irtifa kaydediyordu ve kayalık çıkıntılar gittikçe daha ve daha çok belirginleşmeye başlamıştı. Öyle bile olsa, Sam buradan geçmişti ve Tak onu </span><span class="sgc7">izlemeyi sürdürdü.</span></p>

    <p class="calibre"><span class="sgc6">Yukarıda, bulutlar sürekli olarak doğuya doğru kayarken, çiçek tozu rengindeki Tanrılar Köprüsü gözden kayboldu. Şimşek çaktı ve hemen ardından gök gürledi. Arazinin korunmasız olduğu bu yörede rüzgâr daha şiddetli hissediliyordu; otlar önünde yere eğildi; ısı ansızın dibe vurmuş gibiydi.</span></p>

    <p class="calibre"><span class="sgc6">Tak yağmurun ilk damlalarını hissetti ve kayalık çıkıntılardan birinin koruması altında koştu. Kaya dar bir çit gibi uzanıp gidiyor ve yağmurun geliş yönüne karşı hafif bir eğim gösteriyordu. Tak, sular sağanak halinde dökülür ve tüm renkler gökyüzündeki son mavilikle birlikte dünyayı terk ederken kayanın dibi boyunca yürümeye başladı.</span></p>

    <p class="calibre"><span class="sgc6">Başının üzerinde çalkantılı bir ışık denizi belirdi ve yokuşta çeyrek mil kadar ötede, rüzgâra doğru kapkara kıvrılan sivri dişlere çarpan ve üç defa çılgın bir kreşendonun sırtına binerek inen seller saçtı.</span></p>

    <p class="calibre"><span class="sgc6">Sonra Tak kahkahalar duydu... Yoksa bu da gök gürlemelerinden kulaklarında arta kalmış hayalet bir ses miydi?</span></p>

    <p class="calibre"><span class="sgc6">Hayır, kahkahaydı duyduğu... Devasa, insan ötesi!</span></p>

    <p class="calibre"><span class="sgc6">Bir süre geçtiğinde öfkeli bir uluma işitildi. Sonra bir şimşek ve bir gökgürültüsü daha.</span></p>

    <p class="calibre"><span class="sgc6">Kayalık çıkıntının yanında bir ateş sütunu daha dalgalanmaya başlamıştı.</span></p>

    <p class="calibre"><span class="sgc6">Tak beş dakika boyunca hiç kıpırdamadan yattı. Sonra, üç parlak şimşek ve üç gürlemenin ardından, o ulumayı yine duydu.</span></p>

    <p class="calibre"><span class="sgc6">Ateş sütunlarının sayısı şimdi yediye yükselmişti.</span></p>

    <p class="calibre"><span class="sgc6">Kayalık çıkıntıyı siper alıp gözetleyerek ve sakınarak bu şeylere yaklaşabilir miydi acaba'</span></p>

    <p class="calibre"><span class="sgc6">Eğer bunu becerebilirse ve eğer hissettiği kadarıyla, Sam bir şekilde bu işin içindeyse, Aydınlanmış Olanın bile baş edemediği bu duruma onun ne yararı dokunabilirdi ki?</span></p>

    <p class="calibre"><span class="sgc6">Buna verecek yanıtı yoktu; ama kendini ıslak çayırların üzerinde iki büklüm olmuş, sol yana doğru açılarak ilerlerken buldu.</span></p>

    <p class="calibre"><span class="sgc6">Yolun yarısına geldiğinde aynı şeyler yinelendi ve şimdi köklerinden toprağa bağlanmış gibi görünen, sürüklenen ve dönen, dönen ve salınan, kızıl ve altın sarısı ve sarı ateş sütunlarının sayısı onu bulmuştu.</span></p>

    <p class="calibre"><span class="sgc6">Islanmış halde ve titreyerek oracıkta çömeldi; cesaretini yokladı ve pek az kaldığını anladı. Yine de, o garip yerin hizasına gelinceye dek dayattı ve geçti.</span></p>

    <p class="calibre"><span class="sgc6">Gerilere doğru çekildi ve kendini bir sürü iri kayanın arasında buldu. Aşağıdan görülme olasılığına karşı kayaların sağladığı korumaya şükrederek ve gözlerini kayalık çıkıntıdan bir an olsun ayırmadan santim santim ilerlemeye başladı.</span></p>

    <p class="calibre"><span class="sgc6">Kayanın kısmen oyuk olduğunu seçebiliyordu artık. Dibinde basık, kum bir mağara vardı ve içinde çömelmiş halde iki şekil duruyordu. Bunlar dua eden din adamları olabilir miydi? Merak etti.</span></p>

    <p class="calibre"><span class="sgc6">Sonra olanlar oldu. O güne dek tanık olduğu en korkunç yıldırım kayaların üzerine düştü... Sadece bir defalığına ya da çok kısa bir an için değil! Sanki ateş dilli bir hayvan en az çeyrek </span><span class="sgc7">dakika boyunca homurdanarak yalamıştı kayaları.</span></p>

    <p class="calibre"><span class="sgc6">Tak gözlerini açmaya cesaret ettiğinde tutuşmuş kulelerden yirmi tane saydı.</span></p>

    <p class="calibre"><span class="sgc6">Kutsal kişilerden biri elini kolunu sallayarak öne eğildi. Diğeri güldü. Sesi, şu sözcükleri Tak'ın yattığı yere kadar taşımıştı: "Yılanın gözleri! Sıra bende!"</span></p>

    <p class="calibre"><span class="sgc6">"Miktar nedir?" diye sordu ikinci gölge ve Tak, Yüce Ruhlu Şam'ın sesini tanıdı.</span></p>

    <p class="calibre"><span class="sgc6">"İki katı ya da hiç!" diye kükredi diğeri ve öne eğilip geri çekildi, sonra eliyle Şam'ın yaptığı gibi bir hareket yaptı.</span></p>

    <p class="calibre"><span class="sgc6">"Srinagalı Nina," diye bir şarkı mırıldandı Sam ve bir kez daha öne eğildi, sallandı ve eliyle işaret etti. "Kutsal Yedi," dedi Sam usulca.</span></p>

    <p class="calibre"><span class="sgc6">Diğeri uludu.</span></p>

    <p class="calibre"><span class="sgc6">Tak, bu ulumanın peşinen neyin geleceğini bildiği için, gözlerini kapatıp kulaklarını tıkadı.</span></p>

    <p class="calibre"><span class="sgc6">Yanılmamıştı.</span></p>

    <p class="calibre"><span class="sgc6">Ateş ve hengâme dindiğinde, tekinsiz bir ışıkla aydınlanmış bir manzara serildi gözlerinin önüne. Sütunları saymaya zahmet etmedi. Kırk tanesi orta yerde tuhaf parıltılarını saçarak asılı duruyordu: Sayıları ikiye katlanmıştı.</span></p>

    <p class="calibre"><span class="sgc6">Ayin devam etti. Demir yüzük Buddha'nın sol elinde solgun, yeşilimsi bir ışık yayarak parlıyordu.</span></p>

    <p class="calibre"><span class="sgc6">"İki katı ya da hiç!" sözcüklerinin yinelendiğini ve Buddha'nın buna, "Kutsal yedi!" diye karşılık verdiğini duydu.</span></p>

    <p class="calibre"><span class="sgc6">Bu kez dağ yamacının ayaklarının altında ikiye yarılacağım sandı. Bu kez parıltının göz kapaklarından geçip retinasına dövme misali kazınan imgesel bir kalıntı olduğunu sandı. Ama yanılıyordu.</span></p>

    <p class="calibre"><span class="sgc6">Gözlerini açtığında, adeta bu salınan yıldırım sütunlarından oluşmuş bir orduya bakıyordu. Parıltı beyninin derinliklerine dek işledi ve sırf aşağı bakabilmek için bile eliyle gözlerini siperlemek zorunda kaldı.</span></p>

    <p class="calibre"><span class="sgc6">"Eee, Raltaıiki?" diye sordu Sam ve sol elinin civarında zümrüt renkli bir ışık oynaştı.</span></p>

    <p class="calibre"><span class="sgc6">"Bir kez daha, Siddhartha. İki katı ya da hiç."</span></p>

    <p class="calibre"><span class="sgc6">Yağmur bir an kesilir gibi oldu ve yamaçtaki ateş kalabalığından gelen göz kamaştırıcı ışıkta Tak, Raltaıiki diye adlandırılanın bir mandanın başına ve fazladan bir çift kola sahip olduğunu gördü.</span></p>

    <p class="calibre"><span class="sgc6">Ürperdi.</span></p>

    <p class="calibre"><span class="sgc6">Gözlerini ve kulaklarını kapattı ve dişlerini sıkıp bekledi.</span></p>

    <p class="calibre"><span class="sgc6">Beklediği şey kısa bir süre sonra gerçekleşti. Ateş sütunları, o sonunda bayılıncaya dek, tutuşup kükredi.</span></p>

    <p class="calibre"><span class="sgc6">Bilinci geri geldiğinde çevresinde sadece kurşunî bir renk ve onunla kayalık çıkıntı arasına çiseleyen yağmur vardı. Sadece tek bir gölge oturuyordu kayanın kovuğunda ve ne boynuzları parlıyor ne de geleneksel bir çift koldan fazlasına sahip görünüyordu.</span></p>

    <p class="calibre"><span class="sgc6">Tak yerinden kıpırdamadı. Bekledi.</span></p>

    <p class="calibre"><span class="sgc6">"Bu," dedi Yama ona bir aerosol kutusu uzatarak, "ifrit kovmaya yarar. Gelecekte, eğer manastırdan uzaklaşmaya niyet edersen, üstüne başına iyice sıkmanı tavsiye ederim. Ben bu bölgenin Rakasha'sız olduğunu sanıyordum, yoksa çoktan verirdim bunu sana."</span></p>

    <p class="calibre"><span class="sgc6">Tak kutuyu aldı, masanın üzerine, eline yakın bir yere yerleştirdi.</span></p>

    <p class="calibre"><span class="sgc6">Hafif birşeyler atıştırmış, Yama'nın odasında istirahat ediyorlardı. Yama, sol elinde Buddha'nın şarabından bir bardak, diğerinde yan yarıya dolu bir şarap testisi olmak üzere koltuğunda arkaya doğru kaykılmıştı.</span></p>

    <p class="calibre"><span class="sgc6">"Demek o zaman Raltariki denilen şey gerçek bir ifrit oluyor?" diye sordu Tak.</span></p>

    <p class="calibre"><span class="sgc6">"Hem evet, hem hayır," dedi Yama. " İfrit' sözcüğüyle olağanüstü güçlere sahip, geçici olmak kaydıyla doğaüstü bir yaratığı kastediyorsan eğer, o zaman yanıtım hayırdır. Genellikle kabul edilen tanımlama budur, ama hatalı olduğu bir nokta vardır."</span></p>

    <p class="calibre"><span class="sgc6">"Yaa? Ve ne ola ki bu nokta?"</span></p>

    <p class="calibre"><span class="sgc6">"Doğaüstü bir yaratık değildir."</span></p>

    <p class="calibre"><span class="sgc6">"Ama diğerlerinin tümü geçerli mi?"</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Bu durumda, kötü niyetli, olağanüstü güçlere sahip, çok uzun ömürlü ve dilediği şekle girebilen bir yaratık olduktan sonra, doğaüstü olmuş olmamış, ne fark eder?"</span></p>

    <p class="calibre"><span class="sgc6">"Ah, ama bak bu noktada çok büyük bir fark var. Bu, bilinmeyenle bilinemeyen, bilimle düş arasındaki farktır... Bir öz sorunudur. Pusulanın dört yönünü mantık, bilgi, hikmet ve bilinmeyen oluşturur. Bazıları bu sonuncu yöne doğru eğilir. Diğerleri ise üzerine gider. Onun önünde eğilmek diğer üç yönü gözden kaybetmek demektir. Ben bilinmeyene teslim olabilirim, ama bilinemeyene asla. Bu sonuncu yönün önünde eğilecek kişi ya bir azizdir ya da bir aptal. İkisiyle de işim yok."</span></p>

    <p class="calibre"><span class="sgc6">Tak omuz silkti ve şarabını yudumladı. "Ama şu ifritler... "</span></p>

    <p class="calibre"><span class="sgc6">"Bilinebilir. Onlarla uzun yıllar boyunca deneyler yaptım ve eğer anımsıyorsan, Palamaidsu'da Taraka'nın Tanrı Agni'nin önünden kaçmasından sonra, Cehennem Kuyusuna inen dört kişiden biri de bendim. Sen Arşivci Tak değil misin?"</span></p>

    <p class="calibre"><span class="sgc6">"İdim."</span></p>

    <p class="calibre"><span class="sgc6">"O zaman Rakasha'yla yapılmış en eski karşılaşmaları okumuş olmalısın."</span></p>

    <p class="calibre"><span class="sgc6">"Onların bağlandığı günlerin raporlarını okudum."</span></p>

    <p class="calibre"><span class="sgc6">"O zaman onların bu dünyanın yerlileri olduklarını, insanoğlunun yitik Urath'tan gelmesinden çok önce burada bulunduklarını biliyorsundur."</span></p>

    <p class="calibre"><span class="sgc6">"Evet."</span></p>

    <p class="calibre"><span class="sgc6">"Onlar maddeden ziyade enerjiden oluşmuş yaratıklardır. Onların geleneklerine bakılırsa bir vakitler vücuda sahiplermiş ve kentlerde yaşarlarmış. Ancak, kişisel ölümsüzlük arayışları, onları insanoğlunun izlediğinden ayrı bir yola yöneltmiş. Kendilerini durağan enerji alanları halinde sürekli kılacak bir yöntem geliştirmişler. Ebediyen güç noktaları olarak yaşamak üzere bedenlerini terk etmişler. Ama saf zekâ olmadıkları da kesin. Benliklerini de tastamam birlikte </span><span class="sgc7">götürdükleri ve de maddeden doğdukları için hep etin ve kemiğin özlemini çekiyorlar. Her ne kadar ete ve kemiğe bir süre için bürünebilseler de, bunu yardım almadan beceremiyorlar. Bu dünyanın üzerinde çağlar boyunca amaçsız dolaştılar. Sonra, insanoğlunun gelmesi onları düştükleri ataletten kurtardı. Onu huzursuz edebilmek için kâbuslarının biçimine hüründüler. İşte bundan dolayıdır ki, yenilmeleri ve Ratnagaris'in en dibine hapsedilmeleri gerekti. Tümünü yok edemedik. Bedenlenme makinelerini ve insan vücutlarını ele geçirme teşebbüslerini sürdürmelerine izin veremezdik. Böylece hepsi tuzağa düşürülüp büyük manyetik şişelerin içine tıkıldı."</span></p>

    <p class="calibre"><span class="sgc6">"Yine de, Sam, kendi iradesini uygulatmak için birçoğunu serbest bıraktı."</span></p>

    <p class="calibre"><span class="sgc6">"Evet. Bir kâbus anlaşması imzalayıp buna sadık kaldı, ki bu sayede bazıları hâlâ dünya yüzünde dolaşabiliyor. Tüm insanların içinde belki de sadece Siddhaıtha'ya hürmet ederler. Bir de</span> <span class="sgc6">paylaştıkları</span> <span class="sgc6">günahları vardır insanlarla..."</span></p>

    <p class="calibre"><span class="sgc6">"O da... "</span></p>

    <p class="calibre"><span class="sgc6">"Kumar oynamaya bayılırlar... Ne üzerine olursa olsun bahse tutuşurlar ve kumar borcu onların yegâne onurlarıdır. Bu da böyle olmak zorunda, aksi takdirde diğer kumarbazların güvenini kaybeder ve belki de ellerinde kalan son eğlenceden de yoksun kalırlar. Çok büyük güçlere sahip bulunduklarından, prensler bile onların hizmetini kazanabilmek hevesiyle oyuna oturacaklardır. Bu şekilde yitirilmiş krallıklar vardır."</span></p>

    <p class="calibre"><span class="sgc6">"Eğer," dedi Tak, "Sam, senin hissettiğin gibi, Raltariki ile eski oyunlardan birini oynuyor idiyse, ne üzerine tutuşmuşlardı dersin?"</span></p>

    <p class="calibre"><span class="sgc6">Yama saralımı bitirdi, bardağını tekrar doldurdu. "Sam bir aptaldır. Hayır, değil! O bir kumarbaz! </span><span class="sgc6">Arada bir fark var. Rakasha, enerji yaratıklarının alt sınıflarını denetler. Sam, taktığı o yüzük </span><span class="sgc7">vasıtasıyla, Raltariki'den kazandığı ateş cinlerinden oluşmuş bir muhafız grubuna sahiptir. </span><span class="sgc7">Bunlar ölümcül, akılsız yaratıklardır ve her birinin bir yıldırımlık gücü vardır."</span></p>

    <p class="calibre"><span class="sgc6">Tak şarabını bitirdi. "Ama Sam oyunda ortaya ne sürmüş olabilir?"</span></p>

    <p class="calibre"><span class="sgc6">Yama içini çekti. "Yarım yüzyıldır yaptığım, yaptığımız tüm çabalarımızı... "</span></p>

    <p class="calibre"><span class="sgc6">"Yani... bedenini mi demek istiyorsun?"</span></p>

    <p class="calibre"><span class="sgc6">Yama başıyla oyaladı. "Herhangi bir ifrite önerilecek en çekici şey bir insan bedenidir."</span></p>

    <p class="calibre"><span class="sgc6">"Sam kendini neden böyle bir riske atsın ki?"</span></p>

    <p class="calibre"><span class="sgc6">Yama gömleksizin bakıyordu Taka doğru. "Kendini tehlikeyle yüz yüze bırakmak, varlığını </span><span class="sgc7">yuvarlanan zarlara bağlamak... Bu, içindeki yaşam dürtüsünü harekete geçilmenin, kendini yine </span><span class="sgc7">görevine bağlamanın yegâne yolu olsa gerek."</span></p>

    <p class="calibre"><span class="sgc6">Tak kendine bir bardak şarap daha koydu ve yudumladı. "İşte</span> <span class="sgc6">buna</span> <span class="sgc6">aklım eremez," dedi.</span></p>

    <p class="calibre"><span class="sgc6">Ama Yama başını iki yana salladı. "Sadece bilinmez," dedi maymuna. "Sam ne bir azizdir, ne de </span><span class="sgc7">bir aptal."</span></p>

    <p class="calibre"><span class="sgc6">"Olmasına az kalmış," diye karar verdi Tak ve o </span><span class="sgc7">gece manastırın her köşesine ifrit ilacından sıktı.</span></p>

    <p class="calibre"><span class="sgc6">Ertesi sabah, ufak tefek bir adam manastırın önüne geldi ve girişe oturarak ayaklarının dibine </span><span class="sgc7">bir dilenci tası yerleştirdi. Ayak bileklerine dek inen tek parça kaba, kahverengi bir kumaştan dokunmuş eski püskü bir gömleği vardı. Sol gözü siyah bir kumaş parçasıyla kapatılmıştı. Geriye kalan saçları siyah ve çok uzundu. Sivri burnu, küçük çenesi ve yassı, uzun kulakları yüzüne tilki gibi bir ifade vermişti. Cildi gergin ve rüzgâr yanığıydı. Yeşil renkteki tek gözünü hiç kırpmıyor gibiydi.</span></p>

    <p class="calibre"><span class="sgc6">Samın keşişlerinden biri onu fark edip Ratri'nin koyu renk cüppeli tarikat üyelerinden birini durumdan haberdar edinceye dek aşağı yukarı yirmi dakika kadar oturdu orada. Bu keşiş bir rahip buldu ve bilgiyi ona nakletti. Rahip, müritlerinin erdemleriyle tanrıçayı etkilemek istediğinden, dilencinin içeri alınmasını ve yedirilmesini, yeni giysiler sunulmasını ve ona kalmak istediği süre boyunca uyuyabileceği bir oda verilmesini emretti.</span></p>

    <p class="calibre"><span class="sgc6">Dilenci sunulan yiyecekleri bir Brahmin'e özgü hürmetli tavırla kabul etti, ama ekmek ve meyve dışındakileri de yine kibarca geri çevirdi. Kendi kir içindeki çaputlarını bir kenara bırakarak Ratri tarikatının koyu cüppesini de kabul etti. Sonra odasına ve uyuması için serilmiş bekleyen döşeğine göz gezdirdi.</span></p>

    <p class="calibre"><span class="sgc6">"Size gönülden teşekkür ederim, değerli rahip," dedi cüssesinden umulmayan gür ve derin bir sesle. "İçtenlikle teşekkür ederim ve dilerim ki tanrıçanız, adına gösterdiğiniz bu cömertlik ve merhametten dolayı size gülümser."</span></p>

    <p class="calibre"><span class="sgc6">Bu sözler üzerine rahibin kendisi gülümsedi ve Ratri'nin o anda oradan geçiyor olmasını ve adına gösterdiği cömertlik ve merhamete tanıklık etmesini diledi. Ama, tanrıça ortalıkta gözükmüyordu. Gücüne bürünüp aralarında yürüdüğü gece bile müritlerinin pek azı gerçekten görebilmişlerdi tanrıçalarını: Çünkü sadece safran renkli ehram giyenler Şam'ın uyanışını izlemiş ve kim olduğuna emin olabilmişlerdi. Tanrıça, genellikle müritleri dua ederken ya da gece için odalarına çekildikten sonra dolaşırdı manastırının içinde. Günün büyük kısmını uyuyarak geçirirdi; görüldüğü nadir zamanlarda da pelerinine sıkıca sarmalanmış olurdu; dilek ve buyruklarını doğrudan doğruya baş müridine, bu çevrim doksan üçüne basan ve yarı yarıya kör olan Gandhiji'ye verirdi.</span></p>

    <p class="calibre"><span class="sgc6">Böylece, hem kendi keşişleri, hem de safran ehramlılar tanrıçanın görüntüsünü merak eder ve gözüne girme fırsatını yakalamak için pusuya yatarlardı. Tanrıçanın lütfuna mazhariyetin kişiye bir Brahmin olarak bedenlenmeyi garantilediği söylenirdi. Sadece Gandliji umursamazdı bunu, çünkü o gerçek ölümün yolunu kabul etmişti.</span></p>

    <p class="calibre"><span class="sgc6">Tanrıça, onların bekleştikleri koridordan bir türlü geçmeyince, rahip sohbeti uzatmayı tercih etti.</span></p>

    <p class="calibre"><span class="sgc6">"Ben Balarama'yım," diye kendini tanıttı. "Sizin adınızı öğrenebilir miyim, iyi efendim ve belki yolculuğunuzun amacını?"</span></p>

    <p class="calibre"><span class="sgc6">"Ben Aram'ım," dedi dilenci, "on yıllık yoksulluğa ve yedi yıllık sessizliğe yemin ettim. Bahtıma, yedi yıl geçti de ben artık velinimetlerimle konuşabiliyor ve onların somlarını yanıtlayabiliyorum. Kendime meditasyon yapıp dua edebileceğim bir kovuk bulmak üzere dağlara doğru gidiyorum. Belki, yoluma devam etmeden önce, iyi yürekli misafirperverliğinizi birkaç gün için kabul </span><span class="sgc7">edebilirim."</span></p>

    <p class="calibre"><span class="sgc6">"Gerçekten de," dedi Balarama. "Kutsal bir kişinin varlığıyla manastırımızı kutsamasından onur duyarız. Sizi en iyi şekilde ağırlayacağız. Yolunuzda size destek olmasını arzuladığınız bir şey varsa ve biz bunu sağlayabileceksek, lütfen söyleyiniz."</span></p>

    <p class="calibre"><span class="sgc6">Aram hiç kırpmadığı yeşil gözünü ona dikti ve "Beni ilk gören keşiş sizin Tarikatınızın kaftanını giymemişti," dedi. Bunları söylerken koyu renk giysilere dokunmuştu. "Bunun yerine, yoksul gözümün bir başka renge tanık olduğunu sanıyorum." "Evet," dedi Balatama, "çünkü Buddha'nın müritleri, gezilerine ara verdikleri şu günlerde, aramızda barınıyorlar."</span></p>

    <p class="calibre"><span class="sgc6">"Bu gerçekten ilginç," dedi Aram, "çünkü onlarla konuşmayı çok istiyordum ve belki Yol'ları </span><span class="sgc7">hakkında da biraz bilgi edinmeyi."</span></p>

    <p class="calibre"><span class="sgc6">"Bir süre aramızda kalmayı tercih ederseniz eğer, bol bol fırsat bulacağınızdan eminim."</span></p>

    <p class="calibre"><span class="sgc6">"Bu takdirde öyle yapacağım. Ne kadar kalmayı düşünüyor olabilirler?"</span></p>

    <p class="calibre"><span class="sgc6">"Bilmiyorum."</span></p>

    <p class="calibre"><span class="sgc6">Aram başını salladı. "Onlarla ne zaman görüşebilirim?"</span></p>

    <p class="calibre"><span class="sgc6">"Bu akşam tüm keşişlerin bir araya gelecekleri ve sessizlik yemini edenler dışında dilediklerince </span><span class="sgc7">konuşabilecekleri bir saat olacak."</span></p>

    <p class="calibre"><span class="sgc6">"O vakte kadar dua edeceğim," dedi Aram. "Teşekkür ederim."</span></p>

    <p class="calibre"><span class="sgc6">İkisi de hafifçe eğildi ve Aram odasına geçti.</span></p>

    <p class="calibre"><span class="sgc6">Aram, o akşam, keşişlerin cemaat saatinde hazır bulundu. Her iki tarikatın üyeleri de bu saatte </span><span class="sgc7">birlikte oluyor ve sohbet ediyorlardı. Ne Sam oradaydı, ne de Tak; Yama ise hiçbir zaman bizzat </span><span class="sgc7">katılmamıştı zaten.</span></p>

    <p class="calibre"><span class="sgc6">Aram yemek salonundaki uzun masaya, Buddha'nın keşişlerinden birkaçının karşısına düşecek </span><span class="sgc7">şekilde oturdu. Onlarla bir süre konuştu; kuram ve eylem, kast ve itikat, hava ve güncel olaylar </span><span class="sgc7">üzerine söyleşti.</span></p>

    <p class="calibre"><span class="sgc6">"Tarikatınız üyelerinin ansızın bu kadar güneye ve batıya gelmiş olmaları," dedi bir süre sonra, "biraz garip görünüyor."</span></p>

    <p class="calibre"><span class="sgc6">"Biz gezgin bir tarikatız," dedi hitap ettiği rahip. "Rüzgârı izleriz. Yüreğimizin götürdüğü yere gideriz."</span></p>

    <p class="calibre"><span class="sgc6">"Paslı topraklar ülkesine, üstelik yıldırım mevsiminde mi? Bu civara, tanık olursam eğer</span> <span class="sgc6">ruhu</span><span class="sgc6">ma ferahlık verecek bir vahiy mi inecek?"</span></p>

    <p class="calibre"><span class="sgc6">"Evrenin kendisi bir vahiydir," dedi rahip. "Her şey değişir, yine de her şey aynıdır. Gün geceyi izler... Her gün farklıdır, yine de hepsi gündür. Dünyanın büyük kısmı yanılsamadan ibarettir, yine de bu yanılsama kutsal gerçeğin bir parçası olan düzene göre biçimlenir."</span></p>

    <p class="calibre"><span class="sgc6">"Evet, evet," dedi Aram. "Yanılsama ve gerçekliğin yollan hakkında çok deneyime sahibim; ama sorumla bu civarda varlığıyla ruhuma katkıda bulunacak belki de yeni bir öğreticinin ortaya çıkıp çıkmadığını, ya da eskilerden birinin geri dönüp dönmediğini, ya da kutsal bir zuhur olup olmadığını öğrenmek istemiştim."</span></p>

    <p class="calibre"><span class="sgc6">Dilenci konuşurken önünde, masanın üzerinde dolaşmakta olan tırnak büyüklüğündeki kırmızı </span><span class="sgc7">bir böceği yere silkti ve ezecekmişçesine sandaletini kaldırdı.</span></p>

    <p class="calibre"><span class="sgc6">"Lütfen, kardeşim, onu incitmeyiniz," dedi keşiş.</span></p>

    <p class="calibre"><span class="sgc6">"Ama İter taraf bunlarla kaynıyor ve Karma Efendileri bir insanın bir böcek olarak yeniden doğamayacağını belirttiler; bir böceğin öldürülmesi karma yönünden hükümsüz bir eylemdir."</span></p>

    <p class="calibre"><span class="sgc6">"Bununla beraber," dedi keşiş, "tüm yaşam birdir ve bu manastırdaki herkes</span> <span class="sgc8">ahimsa</span> <span class="sgc6">öğretisine uyar ve ne çeşit olursa olsun yaşamı almaktan kendini sakınır."</span></p>

    <p class="calibre"><span class="sgc6">"Lakin," dedi Aram, "Patanjali eylemin değil</span> <span class="sgc6">niyetin</span> <span class="sgc6">hükmü olduğunu söylemişti. Dolayısıyla, kinle değil sevgiyle öldürürsem, hiç öldürmemiş sayılabilirim. Ancak, bu defa durumun böyle olmadığını ve kin içerdiğini itiraf etmeliyim... Dolayısıyla, öldürmemiş olsam bile bu niyetin varlığı nedeniyle suçluluğun yükü omuzlarımdadır. Demek ki,</span> <span class="sgc8">ahimsa</span> <span class="sgc6">ilkesine göre şimdi üzerine basar ve daha ağır bir yük altına girmeyebilirim. Ama, burada bir konuk olduğumdan, uygulamalarınıza tabii ki saygı gösteriyor ve bunu yapmıyorum." Bu sözlerle, kırmızı antenlerini havaya dikmiş kımıldamadan duran böcekten ayağını uzaklaştırdı.</span></p>

    <p class="calibre"><span class="sgc6">Ratri Tarikatı'ndan biri, "Doğrusu şu ki," dedi, "o gerçek bir âlim."</span></p>

    <p class="calibre"><span class="sgc6">Aram gülümsedi. "Teşekkür ederim, ama pek öyle sayılmam," diye açıklamaya başladı. "Ben gerçeğin peşinden koşan bir hakir kişiyim sade-ce ve bilgili insanların söyleşilerine kulak misafiri olma ayrıcalığını geçmişte zaman zaman edinmiştim. Keşke bu ayrıcalığa yine sahip olabilsem! Eğer civarda büyük bir öğretmen ya da âlim varsa, ayakucunda oturup söylediklerini dinlemek ya da tavırlarından feyz alabilmek için kızgın kömürlerin üzerinde yürümeye bile razıyım. Eğer... "</span></p>

    <p class="calibre"><span class="sgc6">O zaman sustu, çünkü bütün bakışlar ardındaki kapıya yönelmişti. Başını çevirmedi, bunun yerine elinin çevresinde dolaşmakta olan bir böceği ezmek üzere uzandı. Böceğin kırılan sırt kitininin içinden küçük bir kristalin ucuyla iki adet minik tel çıktı dışarı.</span></p>

    <p class="calibre"><span class="sgc6">Sonra döndü; yeşil gözü kendisiyle kapı arasında oturan bir dizi rahip üzerinde dolaştı ve hepsi de kan renginde olan bir külot pantolon, çizme ve eldivenler giymiş, beline bir kuşak ve başına çapraz turban dolamış, pelerinine sarınmış halde kapıdan beliren Yama'da durdu.</span></p>

    <p class="calibre"><span class="sgc6">" 'Eğer?' " dedi Yama. " 'Eğer' diyordun? Eğer çevrede bilge bir kişi ya da ete kemiğe</span> <span class="sgc6">bulun</span><span class="sgc6">muş bir tanrı ikamet etmekteyse, onunla tanışmak mı isterdin? Söylemek üzere olduğun şey</span> <span class="sgc6">bu</span> <span class="sgc6">muydu, yabancı?"</span></p>

    <p class="calibre"><span class="sgc6">Dilenci taburesinden doğruldu. Eğilerek selam verdi. "Ben Aram'ım," diye belirtti. "Aydınlığı arzulayanlarla birlikte onu arayan ve seyahat eden sobiriyim."</span></p>

    <p class="calibre"><span class="sgc6">Yama selamı almadı. "Tüm söz ve hareketlerin gerçeği gözler önüne sererken, niçin adını </span><span class="sgc7">tersten okuyorsun, Yanılsama Tanrısı?"</span></p>

    <p class="calibre"><span class="sgc6">Dilenci omuzlarını silkti. "Neden bahsettiğinizi anlayamadım."</span></p>

    <p class="calibre"><span class="sgc6">Ama gülümsemesi dudaklarına geri dönmüştü. "Ben Yol'u ve Hakikat'i arayan biriyim," diye </span><span class="sgc7">ekledi.</span></p>

    <p class="calibre"><span class="sgc6">"En az bin yıl boyunca senin hainliklerine tanık olduktan sonra bunu inanılması epeyce güç </span><span class="sgc7">buruyorum."</span></p>

    <p class="calibre"><span class="sgc6">"Tanrıların ömründen bahsediyorsun."</span></p>

    <p class="calibre"><span class="sgc6">"Ne yazık ki öyle. Ciddi bir hata yaptın, Mara."</span></p>

    <p class="calibre"><span class="sgc6">"Ne olabilir ki bu?"</span></p>

    <p class="calibre"><span class="sgc6">"Buradan sağ ayrılmana izin verileceğini sanıyorsun."</span></p>

    <p class="calibre"><span class="sgc6">"Böyle bir beklenti içinde bulunduğumu itiraf etmeliyim."</span></p>

    <p class="calibre"><span class="sgc6">"Tabii, bu yaban ellerinde yalnız bir gezginin başına gelebilecek bir yığın kazayı hesaba </span><span class="sgc7">katmıyorsan eğer."</span></p>

    <p class="calibre"><span class="sgc6">"Yıllardır yalnız gezerim. Kazalar hep başkalarını bulur."</span></p>

    <p class="calibre"><span class="sgc6">"Vücudun burada yok edilse bile</span> <span class="sgc8">atmaumın</span> <span class="sgc6">çok uzaklardaki bir başka vücuda aktarılacağına </span><span class="sgc7">inanıyor olabilirsin. Anladığım kadarıyla birileri benim notlarımı deşifre etmiş ve bu yetenek </span><span class="sgc7">artık sır olmaktan çıkmış."</span></p>

    <p class="calibre"><span class="sgc6">Dilencinin kaşları bir santim aşağı inip birbirine yaklaştı.</span></p>

    <p class="calibre"><span class="sgc6">Yama, "Sen bu binayı şu anda bile sarmalayan ve böyle bir aktarıma karşı koruyan güçlerin ayrımında değilsin," dedi.</span></p>

    <p class="calibre"><span class="sgc6">Dilenci odanın ortasına yürüdü. "Yama," dedi, "kendi gözden düşmüş güçlerini bir Düşkuran'ın güçleriyle karşılaştırıyorsan eğer, aptalın teki olmalısın."</span></p>

    <p class="calibre"><span class="sgc6">"Belki de öyledir, Tanrı Mara," diye yanıt verdi Yama. "Ama bu fırsatı daha fazla erteleyemeyecek kadar uzun bir süredir bekliyordum. Keenset'te verdiğim sözü anımsıyor musun? Varlık zincirini devam ettirmek istiyorsan, buradan odanın önünü kesmiş bulunduğum şu yegâne kapısından geçmek zorundasın. Bu odanın dışındaki hiçbir şey sana yardım edemez artık."</span></p>

    <p class="calibre"><span class="sgc6">Bunun üzerine Mara ellerini kaldırdı ve ateş doğdu.</span></p>

    <p class="calibre"><span class="sgc6">Her şey alevler içinde kalmıştı. Taş duvarlardan, masalardan, keşişlerin kaftanlarından alevler fırlıyordu. Duman odanın içinde dalga dalga kıvrılıp dönüyordu. Yama yangının ortasında kımıldamadan durdu.</span></p>

    <p class="calibre"><span class="sgc6">"Yapabileceğinin en iyisi bu mu?" diye sordu Yama. "Alevlerin her yanda, ama yanan bir şey yok."</span></p>

    <p class="calibre"><span class="sgc6">Mara ellerini çırptı ve alevler kayboldu.</span></p>

    <p class="calibre"><span class="sgc6">Onun yerine, bir insanın neredeyse iki kat yüksekliğindeki boyu, hafif hafif salınan kafası, yelpaze gibi açılmış gümüş renkli ensesiyle S harfi şeklindeki saldırı pozisyonunu almakta olan bir mega kobra belirmişti.</span></p>

    <p class="calibre"><span class="sgc6">Gölgeli bakışlarını Mara'nın tek gözünden içeri kara bir böceğin duyargaları gibi sokan Yama yılanı görmezden geldi.</span></p>

    <p class="calibre"><span class="sgc6">Megakobra tam saldırmak üzereyken gözden kayboldu. Yama ilerlemeye başladı.</span></p>

    <p class="calibre"><span class="sgc6">Mara bir adım geri çekildi.</span></p>

    <p class="calibre"><span class="sgc6">Belki üç yürek atımı kadar bu konumda kaldılar; sonra Yama iki adım daha ilerledi ve Mara yine çekildi. İkisinin alınlarında da boncuk boncuk ter damlaları ışıldıyordu.</span></p>

    <p class="calibre"><span class="sgc6">Dilencinin boyu şimdi daha uzun ve saçları daha gür görünüyordu; beli kalınlaşmış, omuzları genişlemişti. Daha önce belirgin olmayan bir incelik vardı hareketlerinde.</span></p>

    <p class="calibre"><span class="sgc6">Bir adım daha geriledi.</span></p>

    <p class="calibre"><span class="sgc6">"Evet, Mara, bir ölüm tanrısı gerçekten var," dedi Yama sıkılı dişlerinin arasından. "Düşkün olsalar da olmasalar da, gerçek ölüm gözlerinde bekliyor. Onunla yüzleşmelisin. Duvara eriştiğinde daha fazla çekilecek yerin kalmamış olacak. Gücün kollarından akıp gitmesini hisset. Soğuğun ellerine ve ayaklarına sızmasını hisset."</span></p>

    <p class="calibre"><span class="sgc6">Mara vahşi bir hayvan gibi gösterdi dişlerini. Boynu bir boğanınki kadar kalındı. Pazuları bir adamın baldırları gibiydi. Göğsü güç dolu bir fıçıyı, bacakları ağaç gövdelerini andırıyordu.</span></p>

    <p class="calibre"><span class="sgc6">"Soğuk mu?" diye sordu kollarını uzatarak. "Bu ellerle bir devin belini kırabilirim, Yama. Sen kovulmuş bir leş tanrısından başka nesin ki? Bakışların yaşlıları ve çelimsizleri teslim alabilir. Somurtman aptal hayvanları ve çocukları ürpertebilir. Ben ise bir yıldızın okyanus tabanından olduğu kadar üzerindeyim senin."</span></p>

    <p class="calibre"><span class="sgc6">Yama'nın kızıl eldivenli elleri dilencinin boğazına bir çift kobra gibi indi. "Öyleyse alay ettiğin o gücü bir tat bakalım, Düşkuran! Kudretin görüntüsüne bürünmüşsün. Kullan onu! Beni lafla yenmeye çalışma!"</span></p>

    <p class="calibre"><span class="sgc6">Yama'nın elleri boğazını sıktıkça Mara'nın alnı ve yanakları kızarmaya başlamıştı. Gözü, dünyayı kolaçan eden yeşil bir ışıldak gibi dönüyordu çukurunda.</span></p>

    <p class="calibre"><span class="sgc6">Dizleri üzerine çöktü. "Tanrı Yama, yeter!" diye soludu. "Kendi kendini mi öldüreceksin?"</span></p>

    <p class="calibre"><span class="sgc6">Yama'nın gördüğü şimdi kendi yüzü, bileklerini tırmalayan kendi kızıl elleriydi.</span></p>

    <p class="calibre"><span class="sgc6">"Yaşam seni terk ederken çaresizliğe kapılıyorsun, Mara. Ama Yama bir çocuk değil ki, dönüşmüş olduğun aynayı kırmaktan korksun! Ya elinden geldiğince çabala, ya da erkek gibi öl; </span><span class="sgc7">sonuçta hepsi bir."</span></p>

    <p class="calibre"><span class="sgc6">Ama Mara'nın aktığı ve değiştiği görüldü bir kez daha.</span></p>

    <p class="calibre"><span class="sgc6">Yama bu kez durakladı, gevşedi.</span></p>

    <p class="calibre"><span class="sgc6">Kadının bronz renkli saçları bileklerine dökülüyordu. Soluk renkli gözleri ona yalvarırcasına </span><span class="sgc7">bakıyordu. Boynunu, cildinden biraz daha açık renkli küçük fildişi kafataslarından dizili bir kolye </span><span class="sgc7">dolanmıştı. Sârisi kan rengindeydi. Elleri, okşarcasına Yama'nınkileri tutuyordu.</span></p>

    <p class="calibre"><span class="sgc6">Yama, "Tanrıça!" dedi dişlerini sıkarak.</span></p>

    <p class="calibre"><span class="sgc6">"Kali'yle Durga'yı öldürür müydün?" dedi kadın boğulurcasına.</span></p>

    <p class="calibre"><span class="sgc6">"Yine yanıldın, Mara," diye fısıldadı Yama. "Bilmez misin ki, her erkek sevdiği şeyi öldürür?" Bu </span><span class="sgc7">sözlerle bileklerini burktu ve çıtırdayan kemiklerin sesi duyuldu.</span></p>

    <p class="calibre"><span class="sgc6">"Lanetin on kat olsun," dedi gözlerini sımsıkı yumarak. "Sana yeniden doğmak yok artık."</span></p>

    <p class="calibre"><span class="sgc6">Elleri o zaman çözüldü.</span></p>

    <p class="calibre"><span class="sgc6">Uzun boylu, soyluca, yakışıklı bir adam, başı sağ omzuna devrilmiş halde, yerde, ayaklarının </span><span class="sgc7">dibinde yatıyordu.</span></p>

    <p class="calibre"><span class="sgc6">Tek gözü de kapanmıştı sonunda.</span></p>

    <p class="calibre"><span class="sgc6">Yama çizmesinin ucuyla cesedi sut üstü çevirdi. "Bir cenaze ateşi hazırlayın ve cansız bedenini </span><span class="sgc7">yakın," dedi rahiplere, dönüp bakmadan. "Tüm ayinler yapılsın. En yücelerden biri öldü bugün."</span></p>

    <p class="calibre"><span class="sgc6">Sonra bakışlarını ellerinin marifetinden kaldırdı, topuklarının üzerinde döndü ve odayı terk etti.</span></p>

    <p class="calibre"><span class="sgc6">O akşam yıldırımlar birbirini kovaladı ve yağmur mermi gibi indi Gökyüzü'nden.</span></p>

    <p class="calibre"><span class="sgc6">Dördü de manastırın kuzeydoğu köşesinden yükselen odada oturdular.</span></p>

    <p class="calibre"><span class="sgc6">Yama, pencerenin önünden her geçişinde duraklayarak, bir aşağı bir yukarı adımlıyordu odayı.</span></p>

    <p class="calibre"><span class="sgc6">Diğerleri oturmuş, onu izliyor, dinliyorlardı.</span></p>

    <p class="calibre"><span class="sgc6">"Kuşkulanıyorlar," dedi onlara, "ama emin değiller. Kendileri gibi bir tanrının manastırını tahrip ederek saflarındaki bölünmeyi insanların önünde sergilemekten kaçınacaklardır... eğer emin değilseler! Emin olamamışlardı, bu yüzden araştırmayı denediler. Demek ki, zaman hâlâ bizim yanımızda."</span></p>

    <p class="calibre"><span class="sgc6">Diğerleri bu sözleri başlarıyla onayladılar.</span></p>

    <p class="calibre"><span class="sgc6">"Ruha erişmek için dünya varlığını reddeden bir Brahmin uğradı buraya, bir kaza geçirdi ve gerçek ölümü tattı. Bedeni yakıldı ve külleri denize akan ırmağa döküldü. Olan biten buydu işte... Aydınlanmış Kişi'nin gezgin keşişleri de o sırada tesadüfen manastırımızda bulunuyorlardı. Bu olayın hemen ertesinde ayrıldılar. Nereye gittiler, kim bilir?"</span></p>

    <p class="calibre"><span class="sgc6">Tak durabildiği kadar dik durmaya çalıştı.</span></p>

    <p class="calibre"><span class="sgc6">"Tanrı Yama," dedi, "bu öykü bir hafta, bir ay, ya da daha fazla dayansa bile, olay sırasında burada bulunanların Karma Koridorlarından ilk geçeni, yargılayan Efendi'nin ellerinde çözülecektir. Şartları göz önüne aldığımda, bazılarının sırf bu nedenden dolayı çabuk bir hüküm giyeceklerine inanıyorum. O zaman ne olacak?"</span></p>

    <p class="calibre"><span class="sgc6">Yama dikkat ve titizlikle bir sigara sardı. "Gerçek, anlattığım biçimde düzenlenmeli."</span></p>

    <p class="calibre"><span class="sgc6">"Nasıl olur? Bir insanın beyni karmik geri okumaya bırakıldığında, en son yaşam devresinde tanık olduğu bütün olaylar efendinin ve makinenin karşısında bir tomar parşömen gibi açılır."</span></p>

    <p class="calibre"><span class="sgc6">"Bu doğru," dedi Yama. "Ve sen, Arşivci Tak, bir palimsesti, daha önce kullanılmış, silinmiş ve yine kullanılmış bir parşömeni, hiç duymadın mı?"</span></p>

    <p class="calibre"><span class="sgc6">"Tabii, ama zihin bir parşömen değildir."</span></p>

    <p class="calibre"><span class="sgc6">"Değil ha?" Yama gülümsedi. "Pekâlâ, teşbih sana aitti zaten, bana değil. Hoş, hakikat dediğin nedir ki zaten? Anladığın neyse hakikat de odur."</span></p>

    <p class="calibre"><span class="sgc6">Sigarasını yaktı. "Bu keşişler tuhaf ve korkutucu bir olaya tanık oldular," diye sürdürdü konuşmasını. "Benim Suretime büründüğümü ve Vasıflarımdan birini kullandığımı gördüler. Mara'nın da aynı şeyleri yaptığını gördüler... burada, Ahimsa ilkesine yeniden can verdiğimiz bu manastırda. Onlar bir tanrının karmik sorumluluk altına girmeksizin böyle şeyler yapabileceğinin bilincindeler, ama şok çok büyük ve izlenim canlıydı. Cenaze ateşinin de henüz sırası gelmiş değil. Ateş yakılana dek, size anlattığım öykü zihinlerde gerçeklik kazanmış olmalı."</span></p>

    <p class="calibre"><span class="sgc6">"Nasıl?" diye sordu Ratri.</span></p>

    <p class="calibre"><span class="sgc6">"Eylemin görüntüsünün bilinçlerinde yanmakta olduğu ve düşüncelerinin henüz huzur bulmadığı tam bu gece ve tam bu saatlerde," dedi, "yeni hakikat dövülmüş ve yerli yerine </span><span class="sgc7">çakılmış olmalı... Sam, yeterince dinlendin. Bu iş artık sana kalıyor. Onlara bir vaaz vermelisin. Yüreklerinde yatan soylu duygulara ve ruhun kişiyi kutsallığa vakfeden yüksek değerlerine çağrı yapmalısın. O zaman Ratri ve ben güçlerimizi birleştireceğiz ve yeni bir hakikat doğmuş olacak."</span></p>

    <p class="calibre"><span class="sgc6">Sam huzursuzca kımıldanıp bakışlarını yere indirdi. "Bunu yapabilir miyim, bilmiyorum. O kadar uzun zaman geçti ki... "</span></p>

    <p class="calibre"><span class="sgc6">"Bir kez Buddha olmuşsan, hep Buddha'sındır, Sam. Eski mesellerinden birkaçının tozunu al. Aşağı yukarı on beş dakikan var."</span></p>

    <p class="calibre"><span class="sgc6">Sam elini uzattı. "Bana biraz tütün ve kâğıt ver."</span></p>

    <p class="calibre"><span class="sgc6">Verilen paketi kabul etti, kendine bir sigara sardı. "Ateş?... Teşekkürler."</span></p>

    <p class="calibre"><span class="sgc6">Dumandan derin bir nefes çekti, üfledi, öksürdü. "Onlara yalan söyleyip durmaktan bezdim artık," dedi sonunda. "Sanırım olan bu."</span></p>

    <p class="calibre"><span class="sgc6">"Yalan mı?" dedi Yama. "Senden yalan söylemeni kim istiyor? Onlara Dağdaki Vaaz'dan birkaç alıntı yap, eğer istersen. Ya da Popol Vuh'dan veya</span> <span class="sgc8">İlyada'dan.</span> <span class="sgc6">Ne diyeceğin umurumda değil. Sadece onları biraz coştur, biraz yatıştır. Bütün istediğim bu."</span></p>

    <p class="calibre"><span class="sgc6">"Ya sonra?"</span></p>

    <p class="calibre"><span class="sgc6">"Sonra? Sonra kurtarmaya girişeceğim onları... ve bizi!"</span></p>

    <p class="calibre"><span class="sgc6">Sam yavaşça başını salladı. "Böyle diyorsan eğer... Ama bu tür işler için oldukça hamlaştım. Birkaç gerçek bulur ve araya bir tutam sofuluk katabilirim kuşkusuz... ama, gel şunu</span> <span class="sgc6">yirmi</span> <span class="sgc6">dakika yapalım."</span></p>

    <p class="calibre"><span class="sgc6">"Öyleyse yirmi dakika olsun. Sonra eşyalarımızı toplayacağız. Yarın Khaipur'a doğru yola çıkarız."</span></p>

    <p class="calibre"><span class="sgc6">"O kadar çabuk mu?" diye sordu Tak.</span></p>

    <p class="calibre"><span class="sgc6">Yama başını iki yana salladı. "O kadar geç."</span></p>

    <p class="calibre"><span class="sgc6">Keşişler manastır yemekhanesinin zeminine oturmuşlardı. Masalar duvarların kenarına çekilmişti. Böcekler ortadan kaybolmuştu. Dışarıda yağmur yağmaya devam ediyordu.</span></p>

    <p class="calibre"><span class="sgc6">Yüce Ruhlu Sam, Aydınlanmış Olan, salona girdi ve önlerinde yerini aldı.</span></p>

    <p class="calibre"><span class="sgc6">Ratri bir budist rahibesi gibi giyinmiş ve peçe takmış olarak içeri girdi.</span></p>

    <p class="calibre"><span class="sgc6">Yama ve Ratri salonun gerilerine doğru gittiler ve yere oturdular. Tak da, bir yerlerde dinlemekteydi.</span></p>

    <p class="calibre"><span class="sgc6">Sam gözlerini kapatmış halde birkaç dakika oturdu, sonra yavaş yavaş konuşmaya başladı:</span></p>

    <p class="calibre"><span class="sgc6">"Birçok ada sahibim ve hiçbirinin önemi yok." Sonra kirpiklerini hafifçe araladı, ama başı hiç kıpırdamamıştı. Belirli bir noktaya bakmıyordu.</span></p>

    <p class="calibre"><span class="sgc6">"İsimler önemli değildir," dedi. "Konuşmak isim vermektir, ama konuşmak önemli değildir. Daha önce hiç olmamış bir şey olur. Bunu gören bir kişi hakikate bakıyor demektir. Gördüğü şeyi başkalarına anlatamaz. Ama başkaları da bilmek ister ve, Neye benziyordu?' diye sorgularlar onu. Böylece, onlara anlatmaya çalışır. Belki de yeryüzündeki ilk ateşi görmüştür. Onlara der ki: 'Kızıldı, gelincik çiçeği gibi, ama içinde diğer renkler de dans ediyordu. Biçimsizdi, su gibi, her yana akıyordu. Sıcaktı, yaz güneşi gibi, ama daha sıcak. Bir tahta parçasının üzerinde var </span><span class="sgc6">olabiliyordu bir süre ve sonra tahta yok oluyordu yenmişçesine ve ardında rüzgârda savrulan siyah, kum gibi elenebilen bir madde bırakıyordu. Tahta yittiğinde, o da yitiyordu.' Dolayısıyla, dinleyenler gerçekliğin gelincik çiçeği gibi, su gibi, güneş gibi, yiyen ve dışkılayan bir şeye benzediğini sanırlar. Ama onlar ateşi görmemişlerdir. Onu gerçekten bilmezler. Sadece onun hakkında birşeyler bilirler. Ama ateş yeryüzüne defalarca geri döner. Daha çok sayıda kişi görür onu. Bir süre sonra ateş de artık sıradanlaşmıştır, çayırlar ve bulutlar ve soludukları hava gibi. Görürler ki, gelincik çiçeği gibi olsa da gelincik çiçeği değildir, su gibi olsa da su değildir, güneş gibi olsa da güneş değildir, yiyen ve dışkılayan bir şey gibi olsa da yiyen ve dışkılayan bir şey değildir; ama teker teker ya da tümünden farklı bir şeydir. Böylece bu yeni şeye bakar ve onun için yeni bir sözcük üretirler. Ona 'ateş' derler.</span></p>

    <p class="calibre"><span class="sgc6">"Eğer onu henüz görmemiş birine rastlar ve ona ateşi anlatırlarsa neden bahsettiklerini anlayamayacaktır. Böylece onlar da adamın başına üşüşüp ona ateşi tarif etmeye başlarlar. Bunu yaparlarken, kendi deneyimlerinden dolayı, ona anlattıklarının hakikat değil, hakikatin sadece bir parçası olduğunu da bilirler. Her ne kadar dünyanın tüm sözcükleri emirlerine amade de olsa, bilirler ki bu kişi onların sözleriyle hiçbir zaman çıkaramayacaktır gerçekliğin ne olduğunu. Onun ateşi görmesi gereklidir; koklaması, onunla ellerini ısıtması, ta yüreğine bakması ya da sonsuza dek cahil kalması. Demek ki 'ateş' önemli değildir, 'toprak' ve 'hava' ve 'su' önemli değildir. 'Ben' önemli değildir. Hiçbir sözcük önemli değildir. İnsan gerçeği unutur ve sözcükleri anımsar. Ne kadar çok sözcük anımsıyorsa, arkadaşları onu o kadar zeki beller. Dünyadaki büyük değişimlere bakar, ama onları insanoğlunun hakikati ilk gördüğü zamanki gibi görmez. Adları dudaklarının ucuna dek gelir ve sözcükleri tattığında adlarını anımsamakla onları tanımış olduğunu sanarak gülümser. Daha önce hiç olmamış olan şey hâlâ olmaya devam etmektedir. O bir mucizedir hâlâ. O büyük ve yanan filiz, dünyanın külünü dışkılayarak ve adlandırdığım bütün bu şeylerin hepsi ve hiçbiri olarak, akarcasına yerleşmiştir dünyanın kanadına ve gerçeklik</span> <span class="sgc6">budur</span> <span class="sgc6">işte: Adsız olmak.</span></p>

    <p class="calibre"><span class="sgc6">"Dolayısıyla, size öğüdüm şudur: Taşıdığınız adları unutun, sarf ettiğim sözleri duyar duymaz unutun. Bunun yerine, ben onu çağırdıkça yüreğinizin derinliklerinden yükselen Adsız'a bakın. O benim sözlerime değil, kendinin de bir parçası olduğu içimdeki gerçeğe kulak veriyor. O</span> <span class="sgc8">atmatıdu;</span> <span class="sgc6">sözlerimden çok</span> <span class="sgc6">beni</span> <span class="sgc6">duyar. Geri kalan her şey, gerçek dışıdır. Tanımlamak yitirmektir. Her şeyin özüdür Adsız olan. Adsız olan bilinemez, Brahma'dan bile güçlüdür. Nesneler gelip geçer, ama öz kalır. Dolayısıyla oturduğunuz yer bir düşün ortasıdır.</span></p>

    <p class="calibre"><span class="sgc6">"Öz kendine bir şekil düşler. Şekiller gelip geçer, ama öz geride kalır ve yeni düşler kurar. İnsan bu düşlere ad verir ve özü yakaladığını sanır, hâlbuki gerçek dışını davet ettiğini bilmez.</span></p>

    <p class="calibre"><span class="sgc6">Şu taşlar, şu duvarlar, çevrenizde oturur durumda gördüğünüz şu bedenler, gelinciklerdir ve sudur ve güneştir. Onlar Adsız'ın düşleridir. Ateştir onlar, eğer öyle </span><span class="sgc7">isterseniz.</span></p>

    <p class="calibre"><span class="sgc6">"Bazen, düş kurmakta olduğunun bilincinde bir düşçü gelebilir. Düş maddesinin bir kısmını denetleyebilmekte, kendi istenci doğrultusunda biçimlendirebilmektedir"; ya da daha üst bir bilince uyanabilir. Kendini bilmenin yolunu tercih ederse ihtişamı büyük olacak ve tüm zamanlar için bir yıldız gibi parlayacaktır. Bunun yerine Tantra'ların yolunu seçer, Samsara ile Nirvana'yı birleştirir, dünyayı idrak eder ve içinde yaşamayı sürdürürse, o, düşçülerin en güçlüsü olacaktır. Ona bakış açımıza göre, gücü iyi ya da kötü yönde olabilir... her ne kadar bu terimler, Samsara'nın adlandırmaları dışında, anlamsız olsalar da.</span></p>

    <p class="calibre"><span class="sgc6">"Ancak, Samsara'nın içinde var olmak, düşçüler arasında güçlü bilinenlerin etkisine maruz kalmak demektir. Eğer iyilik yönünde güçlü tanınıyorlarsa, altın bir çağ yaşanır. Eğer şer içinse güçleri, karanlıktır çağ. Düş kâbusa dönüşebilir.</span></p>

    <p class="calibre"><span class="sgc6">"Yaşamanın acı çekmek olduğu yazılmıştır. Bilgeler der ki, bunun anlamı, insanoğlunun şayet aydınlanmak istiyorsa, Karma yükünden kurtulmak zorunda oluşudur. Bu yüzden, der bilgeler, insanoğlunun yazgısına karşı, kurtuluşu için izlemek zorunda olduğu yola karşı bir düş içinde mücadele etmesi neye yarar? Ebedi değerlerin ışığında, der bilgeler, acı çekmek hiçtir; Samsara şanlarına göre, der bilgeler, bizi iyi olana götürecektir. Öyleyse şer ile güçlü olanlara karşı insanoğlunun mücadele vermesinde haklılık olabilir mi?"</span></p>

    <p class="calibre"><span class="sgc6">Bir an duraladı, başını biraz daha kaldırdı.</span></p>

    <p class="calibre"><span class="sgc6">"Bu gece Yanılsama Tanrısı aranızdan geçti... Mara, düşçüler arasında en güçlülerden... Şer ile güçlü. Düş maddeleriyle başka türlü çalışan birine rast geldi. Bir düşçüyü düşünden kovabilen Dharma ile yüzyüze geldi. Mücadele ettiler ve Tanrı Mara yok artık. Niçin mücadele ettiler, ölüm tanrısı ve yanılsamacı? Diyorsunuz ki, onların usulleri tanrıların usulleri olduğundan anlaşılamaz. Yanıt bu değil.</span></p>

    <p class="calibre"><span class="sgc6">"Yanıt, mazeret, insanlar için de tanrılar için olanın aynısıdır. İyi ya da şer, der bilgeler, Samsara'ya ait olduğundan hiçbir şey ifade etmez. İnsanoğlunun belleğinin erişebildiğince onu eğitmiş olan bilgelere kulak verin. Kulak verin, ama bilgelerin sözünü etmedikleri bir şeyi de unutmayın. O şey 'güzellik'tir; sadece bir sözcük... Ama sözcüğün ardına bakın ve Adsız'ın yolunu düşünün. Peki Adsız Olan'ın yolu nedir? Bu Düş Yolu'dur. Ve Adsız niçin düş kurar? Bu, Samsara'nın içinde var olanlar için meçhuldür. Öyleyse şunu sorun: Adsız'ın düşlediği</span> <span class="sgc6">nedir?</span></p>

    <p class="calibre"><span class="sgc6">"Bizim de birer parçası olduğumuz Adsız, şekli düşler. Herhangi bir biçimin sahip olabileceği en üstün vasıf nedir? Güzelliktir bu. Demek ki, Adsız, bir sanatçıdır. Dolayısıyla sorun iyilik ya da şer değil, bir estetik sorunudur. Düşçüler arasında şer ya da çirkinliğiyle güçlü bilinenlere karşı savaşmak, bilgelerin bize Samsara ya da Nirvana'nın şartlarıyla anlamsızca bellettikleri uğruna savaşmak değil, onu güzel kılacak ritmin ve amacın, dengenin ve antitezin bir düş içindeki simetrisini kurmak uğruna </span><span class="sgc6">mücadele vermektir. Bilgeler bundan hiç bahsetmez. Bu gerçek o denli yalındır ki, gözlerinden kaçar. İşte bundan dolayıdır ki, içinde bulunduğumuz durumun estetiği dikkatinizi bu noktaya çekmem için beni bağlıyor. İster insan olsun ister tanrı, çirkini düşleyene karşı savaşmak, Adsız'ın arzusundan başka bir şey olamaz. Bu mücadele aynı zamanda cefa çekmeyi de içerecektir ve bu sayede, kişinin karmik yükü, aynen çirkinliğe katlanmakla da olacağı gibi, hafifleyecektir; ama bilgelerin sık sık sözünü ettikleri değerlerin ışığında,</span> <span class="sgc6">bu</span> <span class="sgc6">cefa, kişiyi çok daha yüce bir menzile de taşır.</span></p>

    <p class="calibre"><span class="sgc6">"Dolayısıyla, size diyorum ki, bu akşam tanık olduğunuz olayın estetiği daha üst bir mertebedendi. O zaman bana sorabilirsiniz: 'Neyin güzel, neyin çirkin olduğunu nasıl ayırt edebileceğim ve buna göre davranabileceğim?' Derim ki, bu soruyu kendiniz yanıtlamaksınız. Bunu yapabilmek için, önce benim konuştuğumu unutun, çünkü ben bir şey söylemedim. Şimdi, Adsız'ın üzerinde durun."</span></p>

    <p class="calibre"><span class="sgc6">Sağ elini kaldırdı ve başını eğdi.</span></p>

    <p class="calibre"><span class="sgc6">Yama ayağa kalktı, Ratri ayağa kalktı, Tak bir masanın üzerinde belirdi.</span></p>

    <p class="calibre"><span class="sgc6">Karma'nın vasıtalarının bir süre için yenildiğinin bilincinde olarak dördü birlikte terk ettiler salonu.</span></p>

    <p class="calibre"><span class="sgc6">Tanrılar Köprüsü'nün altında, sabahın gözlere batıcı ışıltısında, yürüdüler. Patikanın iki yanında yükselen eğrelti otları gece yağan yağmurla hâlâ ıslak parlıyordu. Ağaç tepeleri ve uzaktaki dağların dorukları yükselen buğunun içinde titreşiyordu. Gün bulutsuzdu. Hafif sabah esintisinde hâlâ gece soğuğunun izi vardı. Yağmur ormanının tıkırtı, vızıltı ve cıvıltıları keşişlere yürüyüşlerinde eşlik ediyordu. Ayrıldıkları manastırı ağaç tepelerinin üzerinden ancak kısmen seçebiliyorlardı; çok daha yukarılarda, kıvrılan bir duman çizgisinin gökyüzündeki imzası görülüyordu.</span></p>

    <p class="calibre"></p>

    <p class="calibre"><span class="sgc6">Ratri'nin hizmetçileri, hareket halindeki keşişlerin, uşakların ve küçük muhafız grubunun ortasında, onun tahtırevanını taşıyorlardı. Sam ve Yama gurubun başında yürümekteydiler. Gözlerden saklanarak yaprakların ve dalların arasından geçen Tak onları yukarıdan sessizce izlemekteydi.</span></p>

    <p class="calibre"><span class="sgc6">"Cenaze ateşi hâlâ yanıyor," dedi Yama.</span></p>

    <p class="calibre"><span class="sgc6">”Evet.”</span></p>

    <p class="calibre"><span class="sgc6">"Alalarında dinlenmek üzere mola verdiği sırada kalp krizi geçirerek ölen gezgini </span><span class="sgc6">yakıyorlar."</span></p>

    <p class="calibre"><span class="sgc6">"Bu doğru.”</span></p>

    <p class="calibre"><span class="sgc6">"Ha deyince, oldukça çekici bir vaaz çıkarmayı da becerdin hani."</span></p>

    <p class="calibre"><span class="sgc6">"Teşekkürler."</span></p>

    <p class="calibre"><span class="sgc6">"Söylediklerine kendin de gerçekten inanıyor musun?"</span></p>

    <p class="calibre"><span class="sgc6">Sam güldü. "Kendi söylediklerim söz konusu olduğu vakit çabuk aldanırım. Her </span><span class="sgc6">dediğime inanırım; yalancının teki olduğumu bilsem de."</span></p>

    <p class="calibre"><span class="sgc6">Yama homurdandı. "Trimurti'nin sopası hâlâ insanoğlunun sırtında. Nirriti karanlık </span><span class="sgc6">ininin içinde kıpırdanmakta; güneyin deniz yollarını bizar etmekle meşgul. Bütün bir </span><span class="sgc1"><span class="sgc9">yaşam süresini daha metafiziğe batmış halde, düşmanlarına karşı savaşmak için</span> </span><span class="sgc6">mazeret yaratarak geçirmek mi istiyorsun? Dün geceki konuşman bir kez daha</span> <span class="sgc8"><span class="sgc6">nasıldan</span> </span><span class="sgc6">çok</span> <span class="sgc6">nedeni</span> <span class="sgc6">aramaya döndüğün izlenimini veriyordu."</span></p>

    <p class="calibre"><span class="sgc6">"Hayır," dedi Sam, "dinleyici kitlesi üzerinde değişik bir yol denemek istemiştim </span><span class="sgc6">sadece. Her şeyi iyi belleyenler arasına isyan tohumları atabilmek çok zordur. Cefasını </span><span class="sgc6">yıllardır çekiyor olmalarına rağmen, zihinlerinde şerre yer yok. İşkence tezgâhına </span><span class="sgc6">yatırılmış bir köle... yeniden doğacağına inanıyorsa... belki de şişman bir tüccar </span><span class="sgc6">olarak... isteyerek çekerse acıyı... onunla, verecek sadece tek canı olan adamın bakış </span><span class="sgc6">açıları bir değildir. O anki acısı ne denli büyük olursa, gelecekteki mutluluğunun da o </span><span class="sgc6">ölçüde artacağına inanarak her şeye katlanabilir. Eğer böyle biri iyiye ya da kötüye </span><span class="sgc6">inanmayı seçmezse, belki de güzellik ve çirkinlik onun hizmetine sunulabilir. Değişen </span><span class="sgc6">sadece isimlerdir."</span></p>

    <p class="calibre"><span class="sgc6">"Yani, yeni ve resmi parti görüşümüz bu mu oluyor?" diye sordu Yama.</span></p>

    <p class="calibre"><span class="sgc6">"Bu oluyor," dedi Sam.</span></p>

    <p class="calibre"><span class="sgc6">Yama'nın eli kaftanındaki gözle görülmez bir kesikten içeri daldı ve selam verircesine kaldırdığı bir hançerle çıkageldi.</span></p>

    <p class="calibre"><span class="sgc6">"Güzelliğe!" dedi. "Kahrolsun çirkinlik!"</span></p>

    <p class="calibre"><span class="sgc6">Ormanın içinde bir sessizlik dalgası dolaştı. Çevrelerinde yaşamın tüm sesleri dinmişti.</span></p>

    <p class="calibre"><span class="sgc6">Yama, bir eliyle hançerini gizli kınına yerleştirirken, diğer elini kaldırdı.</span></p>

    <p class="calibre"><span class="sgc6">"Dağılın!" diye bağırdı.</span></p>

    <p class="calibre"><span class="sgc6">Başını sağa yatırıp güneşe karşı gözlerini kısarak yukarıya baktı.</span></p>

    <p class="calibre"><span class="sgc6">"Patikayı terk edin! Çalılıklara!" diye seslendi.</span></p>

    <p class="calibre"><span class="sgc6">Koşuştular. Safran cüppeli bedenler patikadan dışarı kaçtı. Ratri'nin tahtırevanı ağaçların arasına taşındı. O ise Yama'nın yanındaydı şimdi.</span></p>

    <p class="calibre"><span class="sgc6">"Nedir?" diye sordu.</span></p>

    <p class="calibre"><span class="sgc6">"Dinle!"</span></p>

    <p class="calibre"><span class="sgc6">O zaman, o, bir patlama sesiyle birlikte gökyüzünden aşağı kayarcasına geldi. Dağ doruklarının üzerinde çaktı, dumanları savurup görünmez kılarak geçti manastırın üzerinden. Ses patlamaları onun gelişini haber verdi ve o, rüzgârın ve ışığın içinde yolunu açarken, hava depreme tutulmuşçasına sarsıldı.</span></p>

    <p class="calibre"><span class="sgc6">Ardında ateşten bir kuyruk bırakan, koca kancalı bir tav haçına benziyordu.</span></p>

    <p class="calibre"><span class="sgc6">"Yok edici ava çıkmış," dedi Yama.</span></p>

    <p class="calibre"><span class="sgc6">Paralı askerlerden birisi, eliyle bir işaret yaparak, "Gürleyen Gök Arabası!" diye haykırdı.</span></p>

    <p class="calibre"><span class="sgc6">"Shiva geçiyor," dedi bir rahip, gözleri dehşetten irileşmiş halde. "Yok Edici..."</span></p>

    <p class="calibre"><span class="sgc6">"Zamanında ne kadar etkili olabileceğimi bilseydim," dedi Yama, "onun günlerini sayılı </span><span class="sgc6">ederdim. Zaman zaman dehamla pişmanlık duyuyorum."</span></p>

    <p class="calibre"><span class="sgc6">Tanrılar'ın Köprüsü'nün altından geçti, onların üzerine yöneldi, güney yönünde uzaklaştı. O yönde uzaklaştıkça homurtusu da azaldı. Sonra sessizlik çöktü.</span></p>

    <p class="calibre"><span class="sgc6">Kısacık bir kuş şakıması duyuldu. Buna bir başkası yanıt verdi. Sonra yaşamın tüm sesleri yine işitilmeye başlandı ve yolcular patikalarına döndüler.</span></p>

    <p class="calibre"><span class="sgc6">"Geri gelecektir," dedi Yama ve bu doğruydu.</span></p>

    <p class="calibre"><span class="sgc6">Gürleyen gök arabası o gün iki kez daha başlarının üzerinden geçtiğinde patikalarını terk etmek zorunda kaldılar. Son defasında, bir olasılıkla orada sürdürülmekte olan cenaze ayinlerini gözleyerek, manastırın üzerinde daireler çizdi. Sonra dağlara yöneldi ve gözden kayboldu.</span></p>

    <p class="calibre"><span class="sgc6">O gece yıldızların altında kamp kurdular ve ertesi gece de aynısını yinelediler.</span></p>

    <p class="calibre"><span class="sgc6">Üçüncü gün onları Deeva nehrinin kenarına ve küçük bir liman kenti olan Koona'ya eriştirdi. Aradıkları taşıtı orada buldular ve o akşam üç direkli yelkenlileriyle yola çıkarak güney yönünde, Deeva'nın muazzam Vedra'yla birleştiği yere vardılar ve son menzilleri olan Khaipur'un rıhtımlarına doğru ilerlediler.</span></p>

    <p class="calibre"><span class="sgc6">Onlar ırmaktan aşağı doğru indikçe, Sam, etraftaki sesleri dinliyordu. Koyu renkli güvertede, ellerini korkuluklara dayamış halde duruyordu. Işıltılı gökyüzünün alçalıp yükseldiği, yıldızın yıldız üzerine bindiği sulara doğru bakıyordu. O andaydı ki, gece, Ratri'nin sesine bürünerek yakınında bir yerden seslendi ona.</span></p>

    <p class="calibre"><span class="sgc6">"Bu yoldan daha önce de geçmiştin, Tathagatha."</span></p>

    <p class="calibre"><span class="sgc6">"Birçok defa."</span></p>

    <p class="calibre"><span class="sgc6">"Ürperen ve kıvrılan Deeva yıldızların altında çok güzeldir."</span></p>

    <p class="calibre"><span class="sgc6">"Gerçekten de."</span></p>

    <p class="calibre"><span class="sgc6">"Şimdi Khaipur'a ve Kama Sarayı'na gidiyoruz. Oraya varınca ne yapacağız?"</span></p>

    <p class="calibre"><span class="sgc6">"Bir süre tefekküre dalacağım, tanrıça."</span></p>

    <p class="calibre"><span class="sgc6">"Üzerinde düşüneceğin şey nedir?"</span></p>

    <p class="calibre"><span class="sgc6">"Geçmiş yaşamlarım ve her birindeki yanlışlar. Düşmanımınki kadar kendi taktiklerimi de gözden geçilmeliyim."</span></p>

    <p class="calibre"><span class="sgc6">"Yama, Altın Bulut'un seni değiştirdiğini düşünüyor."</span></p>

    <p class="calibre"><span class="sgc6">"Belki de öyledir."</span></p>

    <p class="calibre"><span class="sgc6">"Seni yumuşattığına, zayıflattığına inanıyor. Sen hep bir mistik havasında idin, şimdiyse gerçekten öyle olduğuna inanıyor... hem senin zararına, hem de bizim."</span></p>

    <p class="calibre"><span class="sgc6">Sam başını salladı, geri döndü. Ama kadını göremedi. Kadın görünmez mi duruyordu orada, yoksa çekilmiş miydi? Tekdüze ve yavaş yavaş konuşmaya başladı:</span></p>

    <p class="calibre"><span class="sgc6">"Şu yıldızları gökyüzünden koparacak ve eğer gerekirse, tanrıların suratına çarpacağım," dedi. "Ülkenin her tapınağında tanrılara küfredeceğim. Eğer gerekirse, balıkçının balıkları ağla toplaması gibi can alacağım. Her basamağı bir alev ya da yalın kılıç olsa da ve kapıyı kaplanlar beklese de, Göksel Kent'e yine çıkacağım. Bir gün</span><span class="sgc10"> </span><span class="sgc6">tanrılar aşağı bakacak ve beni, ellerimde en korktukları armağanla birlikte, merdivenin dibinde görecekler. O gün yeni Yuga başlamış olacak.</span></p>

    <p class="calibre"><span class="sgc6">"Ama önce bir süre tefekküre dalmam gerekiyor," diye bitirdi sözlerini.</span></p>

    <p class="calibre"><span class="sgc6">Yine döndü ve sulara doğru baktı.</span></p>

    <p class="calibre"><span class="sgc6">Kayan bir yıldız gökte kendine yanan bir yol açtı. Gemi ilerlemeye devam etti. Gece, </span><span class="sgc6">çevresinde iç çekiyordu.</span></p>

    <p class="calibre"><span class="sgc6">Sam, anımsayarak, uzaklara dalmıştı.</span></p>
  </div>
</body>
</html>